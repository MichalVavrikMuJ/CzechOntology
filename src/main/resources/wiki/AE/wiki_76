{"id": "709700", "url": "https://cs.wikipedia.org/wiki?curid=709700", "title": "Pivovar Dolní Litvínov", "text": "Pivovar Dolní Litvínov\n\nPivovar Dolní Litvínov stával v dnes již neexistující obci Dolní Litvínov, jenž na krátkou dobu byl také součástí města Litvínov.\n\nPivovar nechali vystavět Šénové ze Šénu. První písemná zmínka pochází z roku 1579, kdy Salomena Šenová z Vřesovic jménem potomků Kryštofa Šena ze Šénu prodala Dolní Litvínov s pivovarem Mikuláši Hyzrlovi z Chodú. Další zmínka je z roku 1586, kdy Mikuláš Hyzrle z Chodú prodal panství Jiříkovi Kamarýtovi Kaplířovi ze Sulevic a na Milešově, jenž v roce 1589 panství prodal Janu Václavovi z Lobkovic. Ten v té době zakoupil také Horní Litvínov a obě panství spojil. V roce 1617 propustil císař Matyáš panství z manství a dědičně jej získal Václav Vilém z Lobkovic. Poslední zmínka pochází z roku 1618, kdy jej spolu s Horním Litvínovem a Jiřetínem získal do zástavy Šebestián Žďárský. Další osud pivovaru není znám.\n\n"}
{"id": "709704", "url": "https://cs.wikipedia.org/wiki?curid=709704", "title": "Mercedes-Benz T2", "text": "Mercedes-Benz T2\n\nMercedes-Benz T2  byl nákladní vůz vyráběn společností Daimler-Benz. V německy hovořících zemích bývá také přezdíván jako \"Düsseldorf transporter\" nebo \"Düdo\" a to z toho důvodu, že do roku 1996 byl tento typ vyráběn ve městě Düsseldorf. Modernizovaný nástupce s typovým označením Mercedes-Benz Vario se vyráběl od roku 1996 v závodu ve městě Ludwigsfelde. Některé modely typu T2 byly montovány společností Mercedes-Benz España na výrobní lince v Alcobendas poblíž Madridu.\n\nPro Argentinu se jako první model T2 vyráběl typ L 608 D v období let 1969 až 1990. Od roku 1989 se dále vyráběly varianty L 710, L914 a 814 s variantou LO (autobus). Produkce byla ukončena v roce 1996. Verze T2 pro Venezuelu byla vyráběna v Barceloně společností \"Grupo Consorcio 1390 S.A.\" (v současnosti \"MMC Automoritz S.A.\") s produktovým označením \"Mercedes-Benz Class L3\". Tento typ se vyráběl v rozmezí let 1969 až 1978, kdy byla společnost prodána novému vlastníkovi společnosti Ford Motor Company. \n\nV roce 1967 byl typ T2 představen jako nástupce předchozího typu L 319 / L 406. Typem T2 výrobce vyplnil mezeru mezi lehkými dodávkami  Mercedes-Benz T1 a těžkými nákladními vozy, které se vyráběly ve městě Wörth.\n\nTyp T2 byl nabízen jako skříňový vůz, valník (kabina s jednou nebo dvěma řadami sedadel), nebo jako minibus. Od roku 1977 bylo na šasi možné montovat dvě různé šírky karoserií, jak pro skříňové verze, tak pro verze bus. V roce 1981 prošel typ T2 modernizací, tzv. faceliftem, základním rozeznávacím znakem byla nová maska chladiče, v modernizované verzi vyrobená z černého plastu. Různorodé verze T2 byly populární zejména pro svoji širokou paletu uplatnění: byly používány jako dodávkové vozy, lehké stavební dodávky či valníky, sanitky, požární a policejní vozy, poštovní dodávkové vozy (typicky vybaveny posuvnými dveřmi spolujezdce i řidiče) a spousty dalších verzí a modifikací. V raných sedmedesátých letech byl typ T2 také nabízen pod značkou \"Hanomag-Henschel. V Brazílii a některých dalších jihoamerických zemích byl nabízen s turbodmychadlem.\"\n\n\"Produkce typu T2  první generace byla ukončena po 19 letech s konečnou produkcí cca 450.000 kusů.\"\n\nDruhá generace typu T2 byla představena v roce 1986 a byla vyráběna do roku 1996. Byla významně vylepšena. Kapota byla prodloužena a design nabyl ostřejších hran. V průběhu minibusové revoluce se na území Velké Británie a Irska se stal typ T2 velmi poluplární a prodával se tak ve velkém množství a to ve verzích 609D, 614D, 709D, 711D, 811D, 814D a 510 (benzín) \n\nTypové označení LO812 se na začátku devadesátých let prodalo do Austrálie pro společnosti Westbus - 26 kusů v roce 1992 a pro National Bus Company – 45 kusů v období 1994/95. Další dopravci učinily objednávky v menších seriích.\n\nTyp T2 se stále vyrábí v Argentině ve verzích L 710 a LO 915. \n\nV roce 1996 byl typ T2 nahrazen typem Mercedes-Benz Vario. Vario si zachovává „old school“ hranatý tvar karoserie. Typické jsou rozdílné světlomety, maska chladiče a změny v interiéru.\n"}
{"id": "709708", "url": "https://cs.wikipedia.org/wiki?curid=709708", "title": "Biding My Time", "text": "Biding My Time\n\n„Biding My Time“ je desátá skladba z alba Relics od britské progresivně rockové skupiny Pink Floyd. Skladbu napsal Roger Waters. Jedná se o jedinou „novou“ skladbu na tomto albu, ostatní skladby totiž již dříve vyšly na studiových albech.\n\n"}
{"id": "709709", "url": "https://cs.wikipedia.org/wiki?curid=709709", "title": "Karel Dvořák (publicista)", "text": "Karel Dvořák (publicista)\n\nKarel Dvořák (26. března 1911, Rynholec - 13. května 1988, Praha) byl český spisovatel, novinář, divadelník a překladatel. Mimo jiné je autorem řady monografií o českých fotografech.\n\n\n\n\n"}
{"id": "709710", "url": "https://cs.wikipedia.org/wiki?curid=709710", "title": "Heidi, děvčátko z hor", "text": "Heidi, děvčátko z hor\n\nHeidi, děvčátko z hor (v originále \"Heidi\") je známý dětský román švýcarské spisovatelky Johanny Spyriové.\n\nHeidi je osiřelé děvčátko, které tráví nejšťastnější dny dětství společně s kamarádem Peterem při hlídání stáda koz, radostného hraní a užívání si svobody švýcarských Alp, kde bydlí v prostém srubu u svého dědečka. Naplno prožitým dnům je však náhle konec, když je Heidi převezena tetou Detie do německého Frankufurtu nad Mohanem, kde má dělat společnost nemocné dívce Kláře ze zámožné rodiny. Dívky se sice ihned skamarádí, ale Heidin stesk po dědečkovi, Peterovi a horách je příliš velký...\n\n"}
{"id": "709711", "url": "https://cs.wikipedia.org/wiki?curid=709711", "title": "Peter Parros", "text": "Peter Parros\n\nPeter Parros (* 11. listopadu 1960 - Brooklyn, New York, USA) je herec. Je známý ze seriálu Knight Rider jako Reginald Cornelius III, RC3.\n\n"}
{"id": "709712", "url": "https://cs.wikipedia.org/wiki?curid=709712", "title": "Heidi, děvčátko z hor (film)", "text": "Heidi, děvčátko z hor (film)\n\nHeidi, děvčátko z hor je americký rodinný film z roku 1993 natočený podle stejnojmenné předlohy švýcarské spisovatelky Johanny Spyri.\n\n"}
{"id": "709716", "url": "https://cs.wikipedia.org/wiki?curid=709716", "title": "Pivovar Zelený Důl", "text": "Pivovar Zelený Důl\n\nPivovar Zelený Důl stával v dnes neexistující osadě Zelený Důl v okrese Most.\n\nVárečné právo získal Zelený Důl pravděpodobně ve druhé polovině 16. století. První zmínka o pivovaru je z roku 1594, kdy bylo panství Červený Hrádek, k němuž Zelený Důl patřil, majiteli Jiřímu z Lobkovic zabaveno. V té době byla roční výroba 40 várek piva. V roce 1604 se nájemce stal správce chomutovského panství Mořic Horn. O pivovaře v Zeleném Dole se zmiňuje také berní rula z roku 1654, přičemž majitelem zdejšího statku byl Adam Šroll. Zmínka v berní rule je zároveň poslední zmínkou u pivovaru. Kdy zanikl známo není, ale pravděpodobně to bylo kolem roku 1659, kdy došlo k připojení statku Zelený Důl k panství Červený Hrádek. V roce 1715 sice na žádost rytíře Jana Adama ze Schrouenbergu došlo k oddělení statku od panství, ale k obnově pivovaru už nedošlo, respektive není uveden v dominikálním katastru z roku 1757.\n\n"}
{"id": "709717", "url": "https://cs.wikipedia.org/wiki?curid=709717", "title": "Heidi (film, 2005)", "text": "Heidi (film, 2005)\n\nHeidi je rodinný film z roku 2005 natočenný podle slavného románu \"Heidi, děvčátko z hor\" švýcarské spisovatelky Johanny Spyriové z roku 1880.\n\n"}
{"id": "709719", "url": "https://cs.wikipedia.org/wiki?curid=709719", "title": "2. německá fotbalová Bundesliga", "text": "2. německá fotbalová Bundesliga\n\n2. Bundesliga ( ) je druhá nejvyšší profesionální fotbalová liga v Německu. Byla založena roku 1974 a hraje ji v současnosti 18 týmů.\n\nTýmy na prvních dvou místech postupují do 1. Bundesligy a nahradí tam dva nejhůře umístěné týmy. Třetí nejlepší tým 2. Bundesligy se utká s třetím nejhorším z 1. Bundesligy v baráži, vítěz tohoto dvojzápasu logicky postupuje (či zůstává) do nejvyšší soutěže. Stejně tak automaticky sestupují dva nejhorší druhobundesligové týmy do 3. německé ligy. Třetí nejhorší tým vyzve v baráži třetí nejlepší třetiligový tým o účast v 2. Bundeslize.\n\n"}
{"id": "709722", "url": "https://cs.wikipedia.org/wiki?curid=709722", "title": "Johanna Spyri", "text": "Johanna Spyri\n\nJohanna Spyri, roz. Heusserová (12. června 1827, Hirzel, Švýcarsko – 7. července 1901 Zürich), byla švýcarská spisovatelka knih pro děti. Proslavila se románem \"Heidi, děvčátko z hor\" (1880).\n\n\nNěkterá z českých vydání byla převyprávěna, jiná pouze inspirována:\n\n\n"}
{"id": "709723", "url": "https://cs.wikipedia.org/wiki?curid=709723", "title": "Daniel Robin", "text": "Daniel Robin\n\nDaniel Robin (31. března 1943 Bron, Francie – 23. května 2018) byl francouzský zápasník. Startoval na dvou olympijských hrách vždy v obou stylech. V roce 1968 v Mexiku vybojoval v obou stylech stříbrnou medaili, v roce 1972 v Mnichově vybojoval sdílené páté místo ve volném stylu a šesté v řeckořímském. V roce 1967 vybojoval titul mistra světa ve volném stylu.\n\n"}
{"id": "709725", "url": "https://cs.wikipedia.org/wiki?curid=709725", "title": "Alan's Psychedelic Breakfast", "text": "Alan's Psychedelic Breakfast\n\n„Alan's Psychedelic Breakfast“ je pátá a zároveň poslední skladba z alba \"Atom Heart Mother\" od britské skupiny Pink Floyd. Skladba je rozdělena do tří částí a napsali ji všichni tehdejší členové skupiny.\n\n"}
{"id": "709728", "url": "https://cs.wikipedia.org/wiki?curid=709728", "title": "FK Fotbal Třinec 2011/12", "text": "FK Fotbal Třinec 2011/12\n\n"}
{"id": "709730", "url": "https://cs.wikipedia.org/wiki?curid=709730", "title": "OLPAS Moravia", "text": "OLPAS Moravia\n\nOLPAS MORAVIA s.r.o. se sídlem v Krnově je obchodní společnost věnující se zejména opravám a renovacím dopravních prostředků a provozování drážní dopravy. Od 16. ledna 2015 je společnost v konkursu.\n\nPro Slezské zemské dráhy provedla generální opravu dvou rumunských úzkorozchodných lokomotiv. V roce 2004 to byla parní lokomotiva U 46.002 \"Reşiţa\", o rok později dieselová lokomotiva TU 38.001.\n\nPro Národní technické muzeum v Praze společnost zrenovovala salónní vůz Františka Ferdinanda d'Este. Po půlroční opravě byl zástupcům muzea předán 25. března 2010.\n\nProvedla nátěr ojetých osobních vozů od Rakouských spolkových drah do korporátních barev RegioJet.\n\n\n"}
{"id": "709732", "url": "https://cs.wikipedia.org/wiki?curid=709732", "title": "Klaus Pohl", "text": "Klaus Pohl\n\nKlaus Pohl (* 1. srpna 1941 Demmin, Německo) je bývalý východoněmecký zápasník, reprezentant v zápase řecko-římském. Startoval na dvou olympijských hrách, v roce 1972 v Mnichově vybojoval sedmé místo v kategorii do 74 kg. V roce 1965 vybojoval šesté místo na mistrovství světa. V roce 1966 vybojoval zlato a v roce 1967 bronz na mistrovství Evropy.\n\n"}
{"id": "709737", "url": "https://cs.wikipedia.org/wiki?curid=709737", "title": "Belaruskaj parti &quot;Zjaljonyja&quot;", "text": "Belaruskaj parti &quot;Zjaljonyja&quot;\n\nBěloruská strana \"Zelení\" (bělorusky Беларускай партыi \"Зялёныя\") je běloruská politická strana prosazující zelenou a ekosocialistickou politiku. Byla založena v roce 1994 a je pozorovatelem při Evropské straně zelených a Global Greens. Strana je v opozici k režimu Alexandra Lukašenka.\n\nUstavující sjezd se odehrál 17. května 1994. Nikdy však nezískala dostatečně vysokou podporu, aby její zástupci zasedli v parlamentu. Ve volbách v roce 2004 kandidovali společně s dalšími stranami běloruské demokratické opozice v Koalici 5+. Volby v letech 2000, 2004 i 2008 však byly OBSE označeny za nedemokratické a nutně proto nemusí odrážet reálnou podporu stran ve společnosti. Do prezidentských voleb v roce 2010 nasadila strana vlastního kandidáta Juryje Hłuszakoua. Odstoupil však kvůli tomu, že se mu nepodařilo sesbírat 100 000 podpisů voličů, které bylo nutno přiložit k registraci volební komisí.\n\n"}
{"id": "709741", "url": "https://cs.wikipedia.org/wiki?curid=709741", "title": "Zelená alternativa", "text": "Zelená alternativa\n\nZelená alternativa (GROZA) (rusky Зелёная Альтернатива, v minulosti také Meziregionální zelená strana) je ruská politická strana prosazující zelenou a ekosocialistickou politiku. Je členem Evropské strany zelených a Global Greens. Byla založena v roce 1991 jako regionální uskupení působící v oblasti Leningradu. V roce 2005 se přetvořila v politické hnutí GROZA.\n\n"}
{"id": "709743", "url": "https://cs.wikipedia.org/wiki?curid=709743", "title": "Bromid fosforečný", "text": "Bromid fosforečný\n\nBromid fosforečný je anorganická sloučenina se vzorcem PBr, jeden z bromidů fosforu. Za běžných podmínek se jedná o reaktivní žlutou pevnou látku. V tuhé fázi má strukturu PBr Br, v plynné fázi je však úplně disociován na PBr a Br. Rychlé ochlazení této fáze na 15 K vede k vytvoření iontů [PBr][Br].\n\nBromid fosforečný lze používat v organické chemii pro převod karboxylových kyselin na acylbromidy. Je silně žíravý a je potřeba s ním zacházet opatrně. Při teplotách nad 100 °C se rozkládá na bromid fosforitý a brom:\n\nObrácení této rovnováhy pro vytvoření PBr adicí Br na PBr je v praxi obtížné, protože výsledný produkt je náchylný na další adici (vzniká tribromid tetrabromofosfonia PBr).\n"}
{"id": "709745", "url": "https://cs.wikipedia.org/wiki?curid=709745", "title": "Ebráhím Džavádí", "text": "Ebráhím Džavádí\n\nEbrahim Javadi (* 28. června 1943 Kazvín, Írán) je bývalý íránský zápasník, volnostylař. Je bronzovým olympijským medailistou a čtyřnásobným mistrem světa. Dvakrát zvítězil na Asijských hrách.\n\n"}
{"id": "709746", "url": "https://cs.wikipedia.org/wiki?curid=709746", "title": "Mistr ÚJČŠ", "text": "Mistr ÚJČŠ\n\nMistr ÚJČŠ je šachový titul, který byl v letech 1905 až 1952 udělovaný Ústřední jednotou českých resp. československých šachistů (ÚJČŠ). Titul získával jednak vítěz hlavního turnaje na sjezdech ÚJČŠ a také ti, kdo na mistrovství Československa v šachu získali předepsaný počet bodů. Ten činil někdy 33% a někdy 50%.\n\nZ mezinárodních velmistrů byli mistry ÚJČŠ Oldřich Duras, Miroslav Filip, Salo Flohr, Luděk Pachman a Jaroslav Šajtar. Z mezinárodních mistrů to pak byli Jiří Fichtl, Jan Foltys, Miroslav Katětov, Čeněk Kottnauer, Július Kozma, Karel Opočenský, Jiří Pelikán, Josef Rejfíř, Emil Richter, Karel Skalička, Maximilian Ujtelky, František Zíta. Z dalších známých šachistů např. Karel Treybal nebo první mistryně světa Věra Menčíková.\n\nTitul přežil až do 21. století. Miroslav Běták hrál pražské šachové soutěže družstev za SK Motorlet ještě v roce 2011 a Antonín Záruba za stejný klub v roce 2013 a poslední partii za Sokol Hradec Králové B ještě na podzim 2014. 26. dubna 2016 se tento titul stal po 111 letech definitivně minulostí, když zemřel v 88 letech jeho poslední držitel, kterým byl právě Antonín Záruba.\n\nVeselý Jiří, \"Bíločerné vzpomínání, Knihovnička Československého šachu, Praha 2008\", ISBN 978-80-902582-6-6\n"}
{"id": "709747", "url": "https://cs.wikipedia.org/wiki?curid=709747", "title": "Miroslav Votava", "text": "Miroslav Votava\n\nMiroslav \"Mirko\" Votava (* 25. dubna 1956, Praha, Československo) je bývalý německý fotbalista českého původu. V německé Bundeslize odehrál 546 zápasů, což mu dodnes zajišťuje pátou pozici v historických statistikách tamní nejvyšší soutěže.\n\nMirko Votava začínal s fotbalem v pražské Dukle, když mu však bylo dvanáct let, emigroval po invazi vojsk Varšavské smlouvy s rodiči do Austrálie, odkud se poté přesunuli do Západního německa. Zde začal hrát za provinční VfL Witten, odkud v roce 1973 přestoupil do Borussie Dortmund. Po roce stráveném v juniorském týmu a dvou letech ve druhé bundeslize přišla první ligová sezóna 1976/77, ve které vstřelil tři branky ve dvaadvaceti utkáních. S Borrusií nedosáhl výraznějších úspěchů, a proto v roce 1978 přestoupil do španělského Atlética Madrid, se kterým vyhrál v roce 1985 španělský pohár.\n\nPo třech sezónách strávených v Madridském klubu, za který odehrál 96 zápasů, se vrátil do Německa, tentokrát do Werderu Brémy. Zde se konečně dočkal výraznějších úspěchů. Dvakrát se stal německým mistrem a přidal i dva triumfy v domácím poháru. V roce 1992 navíc zvítězil v Poháru vítězů pohárů. V Brémách nakonec strávil dvanáct sezon, během nichž plnil také funkci kapitána. Když 24. srpna 1996 vstřelil Stuttgartu svůj poslední ligový gól, bylo mu 40 let a 121 dní, což je dodnes nepřekonaný rekord německé ligy.\n\nV roce 1978 obdržel Miroslav Votava západoněmecký pas a mohl tak svou novou vlast reprezentovat. Za národní tým nastoupil poprvé 21. listopadu 1979 v přátelském utkáni proti SSSR (3:1). V následujícím roce se vešel do nominace trenéra Juppa Derwalla na mistrovství Evropy a díky tomu, že odehrál necelý druhý poločas v utkání základní skupiny proti Řecku, může se pyšnit titulem evropského šampióna. V devadesátých letech nastoupil jako kapitán k přátelskému zápasu proti české reprezentaci v dresu které hrál, jako kapitán (?), pražský Němec Horst Siegl.\n\n"}
{"id": "709748", "url": "https://cs.wikipedia.org/wiki?curid=709748", "title": "Římskokatolická farnost Štáblovice", "text": "Římskokatolická farnost Štáblovice\n\nŘímskokatolická farnost Štáblovice je územní společenství římských katolíků s farním kostelem svatého Vavřince ve Štáblovicích.\n\n\n"}
{"id": "709750", "url": "https://cs.wikipedia.org/wiki?curid=709750", "title": "Římskokatolická farnost Opava-Kylešovice", "text": "Římskokatolická farnost Opava-Kylešovice\n\nŘímskokatolická farnost Opava-Kylešovice je územní společenství římských katolíků s farním kostelem svatého Jana Nepomuckého v Opavě-Kylešovicích.\n\n\n"}
{"id": "709751", "url": "https://cs.wikipedia.org/wiki?curid=709751", "title": "Attila Laták", "text": "Attila Laták\n\nAttila Laták (9. září 1945 Budapešť, Maďarsko - 8. prosince 1991 tamtéž) byl maďarský zápasník, volnostylař. V roce 1972 vybojoval bronzovou medaili na mistrovství Evropy. Ve stejné roce se účastnil olympijských her, kde vypadl v kategorii do 48 kg ve třetím kole.\n\n"}
{"id": "709753", "url": "https://cs.wikipedia.org/wiki?curid=709753", "title": "Miroslav Rada", "text": "Miroslav Rada\n\nMiroslav Rada (23. února 1926 Praha – 16. března 2017) byl český malíř, ilustrátor, grafik a pedagog.\n\nKromě obrazů sakrálních, které nakreslil pro církevní prostory nejen v Česku, ale i v zahraničí, maluje obrazy také se světskou tematikou a ilustruje i knížky (například teologická kniha profesora Hromádky). V letech 1945 až 1950 studoval na Pedagogické fakultě Univerzity Karlovy pod vedením Cyrila Boudy, Karla Lidického či Martina Salcmana. Byl členem uskupení „Proměna“, s nímž absolvoval několik výstav, ale od roku 1962 vystavuje samostatně, a to jak v Česku, tak také v zahraničí (například v Německu, Spojených státech amerických či v Chile).\n\nVýtvarné práce realizované Miroslavem Radou:\n\n"}
{"id": "709754", "url": "https://cs.wikipedia.org/wiki?curid=709754", "title": "Gad Tsobari", "text": "Gad Tsobari\n\nGad Tsobari (30. ledna 1944) je bývalý izraelský zápasník, volnostylař. V roce 1972 startoval na olympijských hrách v Mnichově, kde v kategorii do 48 kg vypadl ve druhém kole. 5. září 1972 byl spolu s několika dalšími členy izraelské výpravy zajat teroristickou skupinou Černé září, podařilo se mu však uprchnout.\n\nJeho synovec, Šahar Zubari, je reprezentantem ve windsurfingu.\n\n"}
{"id": "709755", "url": "https://cs.wikipedia.org/wiki?curid=709755", "title": "Výroba skla", "text": "Výroba skla\n\nVýroba skla je proces, při kterém se z výchozích surovin (tavením křemičitého písku) získává materiál pro výrobu skleněných předmětů. Vznikají tak dva hlavní druhy skla, a sice ploché sklo, které se většinou vyrábí technologií \"floating\" neboli kontinuálním litím na povrch roztaveného cínu, a duté či obalové sklo, které se vyrábí foukáním do forem, případně lisováním.\n\nSklářství je staré výrobní odvětví známé již od starověku. O jeho vzniku se vedou diskuse, některé zdroje uvádějí jako jeho objevitele Číňany, Féničany, Indy anebo Židy. Nejpravděpodobnější je, že sklo bylo objeveno současně na mnoha místech. Skla těch dob neměla zdaleka dnešní podobu a byla barevná nebo černá. V anglickém Oxfordu mají v muzeu sklo z dob první egyptské dynastie (3300 před naším letopočtem). V Britském muzeu je uložen amulet faraona Antefa IV. (2100 před naším letopočtem). Nálezy lahví a sklenic z roku 1900 před n.l. ukazují, že se už v této době používaly k foukání skla sklářské píšťaly. Za dobu velkého rozkvětu ve výrobě skla je považován středověk. Tehdejší benátská zrcadla z ostrova Murano jsou dodnes známým pojmem. Za první známou továrnu na výrobu skla je považována francouzská továrna, která začala v roce 1688 s výrobou litého plochého zrcadlového skla.\n\nPrvní počátky českého skla spadají přibližně do 11. století našeho letopočtu. Velký rozmach českého sklářství nastal v 17. století, a to za císaře Rudolfa II. Čechy se v té době staly střediskem sklářských umělců. Jednou z velkých sklářských oblastí byla Českomoravská vrchovina a Jihlavsko. Sklářské hutě vznikaly převážně v okolí hlubokých bukových lesů, jelikož bukové dřevo bylo v pecích při tavení skloviny dlouho jediným topivem. Později se sklářské hutě stavěly v okolí uhelných pánví. Bukové dřevo nesloužilo jen jako topivo (vyráběl se z něj i generátorový plyn), ale také se z něho vyráběly formy, do kterých se sklo foukalo. V 18. století se v Českých zemích rozvíjela výroba broušeného hutního neboli křišťálového skla. České sklo se v 18. století stalo sklem světovým, a to svou naprostou bezbarvostí a leskem, jímž úspěšně soutěžilo se sklem benátským. Vzkvétala také výroba tabulového skla a výroba nepravých drahokamů a perel.\n\nHistorické postupy tavby skla a výroby skla foukaného či lisovaného v dřevěné formě podle středověkých vzorů mají v Čechách mnoho příznivců. Každoročně se druhý víkend v srpnu koná v Deštném v Orlických horách v replikách středověkých pecí výroba středověkého dutého skla s následným prodejem.\n\nVýroba začíná přípravou takzvaného sklářského kmene, což je nejčastěji směs sklářských písků, které obsahují 60–80 % oxidu křemičitého SiO, vápence, sody a potaše, které snižují teplotu tavení a dodávají směsi potřebné oxidy, což je oxid vápenatý, sodný a draselný, a dalších přísad včetně skleněných střepů, což je drcené odpadní sklo. Dávka kmene do tavicího procesu se nazývá vsázka a může obsahovat ještě barviva či jiné látky ovlivňující vlastnosti skla. Patří sem i takzvané pomocné suroviny, například čeřící látky, které odstraňují bublinky a nečistoty z roztavené skloviny, či látky, které odstraňují nežádoucí zabarvení skloviny.\n\nBarvicí látky (různé soli a oxidy kovů) se používají k obarvení skla na zvolený odstín. Každá látka dodá sklu specifickou barvu. Mangan obarví sklo na fialovo, kobalt na modro, měď na modrozeleno a zlato rubínovočerveně. Jemně rozptýlené částice tzv. zakalovacích látek (např. kryolitu, kostní moučky nebo mastku) brání přímému průchodu světla sklem a vyvolávají jeho neprůzračnost. \n\nDůkladně umletá a promíchaná skelná směs neboli kmen se pak roztaví v pánvích nebo vanách ve sklářských pecích. Běžné sklo se taví při teplotě 1450 až 1550 °C, boritokřemičité sklo typu 3.3 při teplotě až 1630 °C a křemenné sklo okolo 2000 °C. Skelná hmota se pomocí přísad odbarvuje či zakaluje, popřípadě též zabarvuje použitím různých barvicích látek. To závisí na účelu, k němuž je sklo určeno./\n\n\nTak vzniká hutní sklo, které se pak dále zpracovává a tvaruje různými technikami, zejména foukáním, litím, lisováním nebo tažením. Polotovary se řízeným způsobem ochlazují, případně tepelně zpracovávají (tvrzení) a často také zdobí (například broušením, leptáním či malováním).\n\npřevzato z www.adam-europe.eu \nPodle složení rozeznáváme sklo sodné, křemenné, olovnaté, borokřemičité a draselné. \n\nSpecifickým druhem skla je rozpustné vodní sklo – používá se jako pojivo kyselinovzdorných tmelů, žáruvzdorných materiálů a nástřiků nebo geopolymerů. Slouží i ke konzervaci vajec, jako plnivo do mýdel nebo k ochraně přírodního kamene či k impregnaci papírových tkanin. Vyrábí se tavením alkalických křemičitanů.\nLaboratorní sklo patří k nejpoužívanějším materiálům v chemické laboratoři, především pro svoji vysokou odolnost vůči většině chemických látek, dobré optické a fyzikální vlastnosti. Chemické sklo snáší dobře teploty do 500 °C, nad 600 °C měkne. Mezi nevýhody laboratorního skla patří křehkost při mechanickém namáhání. Z hlediska tepelné roztažnosti rozlišujeme\nZ hlediska použití rozlišujeme sklo odměrné (byrety, odměrné baňky, pipety), technické (k výrobě válců, trubic a zkumavek), varné (kádinky, baňky)\n\nSkleněná vlákna jsou jedním ze sklářských výrobků, jehož využití v každodenní i technické praxi se stále rozšiřuje. Skla mají velkou pevnost v tahu a mohou se použít pro výrobu moderních kompozitních materiálů. Skleněná vlákna jsou tradičním výrobkem českého průmyslu, jsou vyráběny ve formě střiže nebo nekonečných vláken vhodných pro další využití. Skleněná vlákna jsou vlákna anorganická s širokou škálou použití. Ceněná jsou hlavně pro svoje technické vlastnosti, jako jsou chemická odolnost, dobré elektrické vlastnosti, vysoká hodnota Youngova modulu pružnosti v tahu, vysoké pevnosti a odolnosti vůči vysokým teplotám. Skleněná vlákna jsou používána především v automobilovém, chemickém a leteckém průmyslu, elektronice, ve stavebnictví a v jiných odvětvích.\n\nJablonecká bižuterie (hutní skleněné polotovary), vznikla původně jako náhrada polodrahokamů skleněnými kompozicemi. Tyto polotovary se vyrábí v různých průměrech a zhotoveny jsou z bezolovnatého, nízkolovnatého, olovnatého anebo vysoceolovnatého skla. Základem jsou tyče, tyčinky a trubice s přebohatou barevnou škálou, které se různými technikami zpracovávají dále na kameny, knoflíky, perly a korálky z nichž se dále zhotovuje ozdobná bižuterie. Do toho oboru patří i světoznámé železnobrodské skleněné figurky.\n\n\n\n\n"}
{"id": "709756", "url": "https://cs.wikipedia.org/wiki?curid=709756", "title": "Bromid fosforitý", "text": "Bromid fosforitý\n\nBromid fosforitý je anorganická sloučenina se vzorcem PBr, jeden z bromidů fosforu. Za běžných podmínek se jedná o bezbarvou kapalinu, která na vzduchu dýmá (protože podléhá hydrolýze vzdušnou vlhkostí) a pronikavě páchne. Široce se používá v laboratoři pro konverzi alkoholů na alkylbromidy.\n\nPBr se připravuje působením bromu na červený fosfor. Fosfor musí být v nadbytku, aby se zabránilo tvorbě PBr:\n\nBromid fosforitý, podobně jako chlorid a fluorid fosforitý, má vlastnosti jak Lewisovy kyseliny, tak Lewisovy zásady. Například s Lewisovou kyselinou, jako je bromid boritý, tvoří stabilní addukty, kupříkladu BrB-PBr. Současně ale může v mnoha reakcích reagovat jako elektrofil či Lewisova kyselina, například s aminy.\n\nNejdůležitějšími reakcemi PBr jsou ty s alkoholy, kde se hydroxylová skupina nahrazuje atomem bromu a vzniká alkylbromid. Všimněte si, že lze přenést všechny tři atomy bromu.\n\nMechanismus (ukázaný pro primární alkohol) zahrnuje počáteční aktivaci kyslíkového atomu v molekule alkoholu elektrofilním fosforem (čímž vzniká dobrá odstupující skupina) a substituci S2 na atomu uhlíku.\n\nVzhledem k substitučnímu kroku S2 tato reakce obecně dobře funguje pro primární a sekundární alkoholy, ale selhává pro alkoholy terciární. Pokud je reakční uhlíkové centrum chirální, reakce většinou invertuje konfiguraci na alfa uhlíku alkoholu, jak je u reakcí S2 obvyklé.\n\nPodobnou reakcí PBr konvertuje také karboxylové kyseliny na acylbromidy:\n\nPBr je poměrně silným redukčním činidlem, oxidace PBr plynným kyslíkem je mnohem bouřlivější než u PCl. Reakce probíhá explozivně za vzniku oxidu fosforečného a bromu.\n\nHlavním použitím bromidu fosforitého je pro konverzi primárních a sekundárních alkoholů na alkylbromidy, jak je popsáno výše. PBr obvykle poskytuje vyšší výtěžnost než kyselina bromovodíková a lze se vyhnout problémům s přesmykem karbokationtu. Například i neopentylbromid lze získat z alkoholu s výtěžností 60 %.\n\nJinou oblastí použití PBr je jako katalyzátor pro α-bromaci karboxylových kyselin. Přestože se acylbromidy vyrábějí v porovnání s acylchloridy v mnohem menší míře, používají se jako meziprodukty v Hell-Volhard-Zelinského halogenaci. Nejdřív PBr reaguje s karboxylovou kyselinou za vzniku acylbromidu, který je při bromaci reaktivnější. Celý proces vypadá takto:\n\nBromid fosforitý se využívá také při výrobě léčiv, například alprazolamu, methohexitalu nebo fenoprofenu. Je též potentním zpomalovačem hoření.\n\nPBr uvolňuje žíravý bromovodík, je toxický a bouřlivě reaguje s vodou a alkoholy.\n\nV reakcích, kde jako vedlejší produkt vzniká kyselina fosforitá, je při destilaci třeba dát pozor na to, že se tato může při teplotě nad cca 160 °C rozkládat za vzniku fosfanu, který může při kontaktu se vzduchem explodovat.\n\n"}
{"id": "709758", "url": "https://cs.wikipedia.org/wiki?curid=709758", "title": "Tribromid tetrabromofosfonia", "text": "Tribromid tetrabromofosfonia\n\nTribromid tetrabromofosfonia je anorganická sloučenina se sumárním vzorcem PBr, jeden z bromidů fosforu. Sloučenina je solí skládající se z tetrabromofosfoniového kationtu a tribromidového aniontu. Nelze ji tedy považovat za sloučeninu obsahující sedmimocný fosfor. Za běžných podmínek má podobu červených hranolovitých krystalů. Lze ho připravit sublimací směsi bromidu fosforečného a bromu. \n\n"}
{"id": "709761", "url": "https://cs.wikipedia.org/wiki?curid=709761", "title": "Sefer Baygin", "text": "Sefer Baygin\n\nSefer Baygin (* 6. února 1942 Tokat, Turecko) je bývalý turecký zápasník, volnostylař. V roce 1972 vybojoval na olympijských hrách v Mnichově čtvrté místo v kategorii do 48 kg. V roce 1970 vybojoval páté místo na mistrovství světa. V roce 1972 zvítězil a 1969 vybojoval bronz na mistrovství Evropy. Po ukončení aktivní kariéry se věnoval trenérské činnosti.\n"}
{"id": "709764", "url": "https://cs.wikipedia.org/wiki?curid=709764", "title": "Sasanka velkolepá", "text": "Sasanka velkolepá\n\nSasanka velkolepá (\"Heteractis magnifica\") je živočich z řádu sasanek.\n\nŽije v indo-pacifické oblasti a ve volné přírodě dorůstá až průměru jeden metr. Živí se bezobratlými i drobnými obratlovci včetně ryb a korýšů.\n\n"}
{"id": "709769", "url": "https://cs.wikipedia.org/wiki?curid=709769", "title": "Zámecký velikán", "text": "Zámecký velikán\n\nZámecký velikán je památný strom ve Spáleném Poříčí\nJasan ztepilý (\"Fraxinus excelsior\") je dominantním stromem zámeckého párku západně před vstupním průčelím zámku. Obvod jeho kmene ve výšce 1,3 m je 480 cm\nStrom je chráněn od roku 2010.\n"}
{"id": "709776", "url": "https://cs.wikipedia.org/wiki?curid=709776", "title": "Allan Cunningham", "text": "Allan Cunningham\n\nAllan Cunningham (7. prosince 1784 – 30. října 1842) byl skotský básník a spisovatel.\n\nPůvodně se vyučil kameníkem, znal se s významnými skotskými autory Robertem Burnsem, Walterem Scottem a Jamesem Hoggem, ve volném čase však sbíral staré skotské lidové písně, četl a sám se pokoušel psát básně v jejich duchu.\n\nOd roku 1810 žil v Londýně, pracoval jako novinář a parlamentní zpravodaj, od roku 1814 jako úředník v dílně sochaře Francise Leggatta Chantreye, mezitím psal četné básně, životopisy britských výtvarníků (\"Lives of Eminent British Painters, Sculptors, and Architects\"), tři romány, pořídil také edici díla Roberta Burnse.\n\nJeho texty jsou někdy až příliš květnaté, zdobné, přesto patřil ve své době k uznávaným autorům. K jeho nejznámějším dílům patří námořnická píseň \"A Wet Sheet and a Flowing Sea\". Jeho báseň\" \" zahrnul Jaroslav Vrchlický do své antologie \"Moderní básníci angličtí\".\n\n"}
{"id": "709778", "url": "https://cs.wikipedia.org/wiki?curid=709778", "title": "Pighammer", "text": "Pighammer\n\nPighammer je dlouho očekávaný sólový projekt Wayna Statica z kapely Static-X. Respektive Pighammer by měl být spíše název konkrétního alba. Projekt byl ohlášen Waynem v interview na rádiu RockLine 21. května 2007, ale práce měli začít až po skončení tour Static-X, tedy někdy v roce 2010. Nakonec se čekání trochu protáhlo a datum vydání - 4. října 2011 bylo ohlášeno až 4. srpna téhož roku na stránkách WayneStatic.com.\n\n\nAlbum by mělo vyjít pod vydavatelstvím Dirthouse Records.\n\nHlavním tématem alba je proměna, a pak také drogy.\nPrvním singlem má být skladba s názvem Assassins Of Youth, což je slangový výraz pro drogy. Tento song prý začal psát Wayne před 12 lety v hotelovém pokoji v podroušeném stavu a dopsal ho až nyní, čímž song dostal nový význam a symbolizuje tak Waynovu proměnu.\n\nPodle různých rozhovorů by měl, Pighammer měl obsahovat mix nejrůznějších Waynových vokálů od alb Cult of Static po melodické ze Shadow Zone, zároveň by deska měla být tvrdá, industriální, a nabídnout pohled na původní zvuk Static-X.\n\nV dalším rozhovoru Wayne vysvětluje co vlastně \"Pighammer\" znamemá: \"Koncept Pighammeru se skládá z bizarních představ. Je to o šíleném plastickém chirurgovi, který má úchylku na prasata a předělává sexy holky na prasata. Což je přesný opak toho co by měl plastický chirurg dělat. A jako nástroj má svoje kladivo vyrobené z prasačí nohy. Obrázky operace v obalu cd, jsou jen temnou grotestní vizualizací skutečného námětu alba a to je moje přeměna.\"\n\nCelé album nahrál prý Wayne sám. Na tour ale bude mít samozřejmě novou kapelu. Podle dostupných informací nebude součástí žádný člen Static-X. Na basu by měl hrát nový muž: Brent Ashley. Dříve se spekulovalo, že by právě na basu měla hrát Waynova žena - Tera, ale to se nepotvrdilo. Spekuluje se, že za bubny zasedne Bevan Davies, který už zaskakoval i ve Static-X.\n\n"}
{"id": "709779", "url": "https://cs.wikipedia.org/wiki?curid=709779", "title": "G-kvartet", "text": "G-kvartet\n\nG-kvartet (též guaninový kvartet nebo G-tetráda) je rovinný systém čtyř guaninových bází, navzájem pootočených o 90° a pospojovaných vodíkovými můstky. Patří mezi nekanonické (neobvyklé) typy sekundární struktury nukleových kyselin. G-kvartety jsou běžně k nalezení v GC-bohatých oblastech RNA, ale i v DNA (především v promotorových oblastech některých genů, na koncích telomer) a v některých oblastech genů pro těžké řetězce imunoglobulinů. Vyskytuje-li se nad sebou hned několik G-kvartetů, útvar se někdy označuje jako G-kvadruplex. Pro vznik G-kvartetů je zásadní existence tzv. hoogsteenovského párování – klasické párování bází by neumožnilo vznik této neobvyklé struktury.\n"}
{"id": "709784", "url": "https://cs.wikipedia.org/wiki?curid=709784", "title": "Divize E 2011/12", "text": "Divize E 2011/12\n\nV soubojích 21. ročníku Moravskoslezské divize E 2011/12 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 6. srpna 2011 úvodními pěti zápasy 1. kola a skončil v neděli 17. června 2012 zbývajícími třemi zápasy 30. kola.\n\n\nPoznámky:\n\n"}
{"id": "709785", "url": "https://cs.wikipedia.org/wiki?curid=709785", "title": "Thomas Heywood", "text": "Thomas Heywood\n\nThomas Heywood (asi 1574, Lincolnshire – 16. srpna 1641, Clerkenwell, Londýn) byl anglický dramatik pozdní renesance (období tzv. alžbětinského divadla).\n\nO životě Thomase Heywooda se ví velmi málo. Předpokládá se, že se narodil v hrabství Lincolnshire, ale rok narození je nejistý (uvádí se od roku 1573 až do roku 1575). Jeho otec měl být pastorem a příbuzným jiného anglického dramatika Johna Heywooda (asi 1497 – po 1575). Vzdělání měl Thomas Heywood získat na Cambridgeské univerzitě.\n\nSvou první divadelní hru \"The Four Prentices of London\" (Čtyři londýnští učedníci) napsal Heywood asi roku 1592. Roku 1596 se jako herec a dramatik připojil v Londýně k divadelní společnosti impresária Philipa Henslowa (asi 1550-1616) \"Služebnící lorda admirála\" (Lord Admiral's Men). Je autorem asi 220 her, z nichž se dochovalo dvacet čtyři. Některé z nich napsal ve spolupráci s jinými dramatiky a je také spoluautorem kolektivní hry \"Sir Thomas More\" (1591-1596), na níž se kromě něho podíleli ještě Anthony Munday, Henry Chettle, Thomas Dekker a William Shakespeare.\n\nNáměty pro své hry čerpal Heywood z antiky a z mytologie, ze starých kronik a z dobrodružných středověkých románů, ale i ze současných událostí. Obzvláště pak psal tzv. rodinná dramata (domestic drama), z nichž vyniká \"A Woman Killed with Kindness\" (1602, Žena zabitá dobrotou).\n\nOd roku 1619 přestal Heywood působit jako herec, ale pokračoval v psaní divadelních her, zejména pro společnosti \"Queen Henrietta's Men\" nebo \"Lady Elizabeth's Men\". Psal rovněž básně a prozaické práce. Datum 16. srpna roku 1641 je datem jeho pohřbu (přesné datum úmrtí není známo).\n\n\n\n\n"}
{"id": "709786", "url": "https://cs.wikipedia.org/wiki?curid=709786", "title": "Duffield Castle", "text": "Duffield Castle\n\nDuffield Castle byl normanský hrad v Duffieldu v anglickém hrabství Derbyshire ve Spojeném království. Místo je chráněnou kulturní památkou.\n\nHrad se nacházel na příkrém skalnatém pohoří čelem k řece, na dobře bránitelném místě, i přesto je však sporné, zda bylo místo obydlené už v pravěku. Další kontroverzní téma je, jestli zde Římané udržovali vojenské síly na obranu blízkého brodu, přes který přecházely konvoje napojující se v Derventiu (dnes část města Derby) na Rykneld Street. Avšak objevené pozůstatky jsou anglosaského původu a napovídají, že tu žil příslušník vyšších vrstev, pravděpodobně muž zvaný Siward nebo jeho příbuzní. Bylo objeveno i mnoho římských a římskobritských pozůstatků, ale, ačkoliv některé jsou uchovány v Derbském muzeu či obecní síni, velké množství těchto artefaktů zmizelo.\n\nJe známo, že okolo roku 1066 Henry de Ferrers (psáno také Ferrars), který prokázal velkou službu králi Vilému I., obdržel panství v Derbyshiru, jež vešlo ve známost jako Duffield Frith. Rozkládalo se mezi vesnicemi Heage a Shottle na severu a Tutbury na jihu. Ferrers postavil hrad Tutbury, učinil jej svým hlavním sídlem, ale potřeboval dohlédnout i na obranu severněji položeného území, a proto postavil další, pravděpodobně dřevěný, hrad u Duffieldu.\n\nJeho třetí syn, Robert, se vyznamenal roku 1138 v bitvě u Standardu proti Skotům a byl povýšen na hraběte Derby.\n\nDalší v řadě, Henryho pravnuk William, který byl hrabětem od roku 1162, se připojil ke královým synům při povstání proti jejich otci, králi Jindřichovi II. V roce 1173 byly oba Williamovy hrady zničeny.\n\nPo něm následoval další William, oblíbenec krále Jana, jenž mu navrátil hrabství a spolu s ním i panství Wirksworth, Ashbourne a později Horston Castle (Horsley). Dokonce byly znovu postaveny hrady Duffield a Tutbury. Williamův syn a jmenovec se také těšil králově přízni.\n\nDalší hrabě, již sedmý v rodové linii, se jmenoval Robert. Povstal proti králi Jindřichovi III. a jeho hrad Tutbury byl zničen. Ačkoliv byl omilostněn, vzbouřil se znovu a po porážce u Chesterfieldu byl roku 1269 vyhnán a jeho hrad Duffield zničen. Celé Robertovo území připadlo princi Edmundovi, který se brzy poté stal hrabětem Lancasteru.\n\nDuffield Castle byl doslova srovnán se zemí, mnoho kamenů z něj bylo použito na jiné stavby. Místo, kde se nacházel, postupem času zarostlo a objeveno bylo až v roce 1885.\n\nKdyž byly na místě bývalého hradu učiněny vykopávky, archeologové objevili základy tradiční normanské motte a na nich položený kámen. Pozoruhodná byla velikost tohoto kamene – necelých 30 metrů do šířky i délky, tedy jen o málo menší než rozměry londýnské White Tower.\n\nAreál byl zapsán mezi chráněné, základy označené, a roku 1899 připadl pod správu National Trust, čímž se stal jednou z jejích nejstarších archeologických památek. Po mnoho let byly náklady na správu areálu vyřizované obecní radou, ale v nedávné době je znovu převzala National Trust.\n\nV 30. letech 20. století a roku 1957 byly učiněny další průzkumy, při nichž se našlo jen málo středověkých památek, ale zato četné nálezy římskobritských pozůstatků podporují myšlenku, že oblast byla osídlena ještě před příchodem Normanů.\n\nRoku 2001 tu Bradfordská univerzita podnikla geofyzický průzkum, který odhalil stopy dalších budov datujících se do přednormanského období. National Trust se nyní snaží získat finance potřebné pro další výzkumy oblasti.\n\n"}
{"id": "709787", "url": "https://cs.wikipedia.org/wiki?curid=709787", "title": "Ion Arapu", "text": "Ion Arapu\n\nIon Arapu (* 17. května 1951 Bukurešť) je bývalý rumunský zápasník, volnostylař. V roce 1972 vybojoval na olympijských hrách v Mnichově páté místo v kategorii do 48 kg. V roce 1974 vybojoval čtvrté, v roce 1976 a 1978 páté a v roce 1980 obsadil 10 místo na mistrovství Evropy, vše v kategorii do 52 kg.\n\n"}
{"id": "709804", "url": "https://cs.wikipedia.org/wiki?curid=709804", "title": "John Cooper Clarke", "text": "John Cooper Clarke\n\nJohn Cooper Clarke (* 25. ledna 1949, Salford, Velký Manchester, Anglie) je anglický básník, který působil v punk rockové éře v druhé polovině 70. let. Byl také hudebník, vydal tři studiová alba.\n\n\n"}
{"id": "709812", "url": "https://cs.wikipedia.org/wiki?curid=709812", "title": "Verve Records", "text": "Verve Records\n\nVerve Records je americké hudební vydavatelství, které založil hudební produecnt Norman Granz v roce 1956. Věnovalo se převážně jazzové hudbě (Hank Jones, Charlie Parker, Ben Webster), později vydávalo i folkové nahrávky a nakonec i rockové (The Mothers of Invention, The Velvet Underground, The Blues Project). Vlastníkem vydavatelství je společnost Universal Music Group a jeho sídlo se nachází v Santa Monice v Kalifornii.\n\n"}
{"id": "709814", "url": "https://cs.wikipedia.org/wiki?curid=709814", "title": "Seznam norských královen", "text": "Seznam norských královen\n\nSeznam norských královen představuje soupis manželek norských panovníků. Postavení norských královen se měnilo, jeho význam byl různý a závisel do značné míry nejen na charakteru toho kterého období, ale i na osobnosti královnina manžela i její vlastní. Kromě reprezentativní role bylo prvořadým úkolem královny dát králi dědice a následníka. Řada královen hrála ovšem významnou roli i jako regentky svých nepřítomných manželů či nedospělých následníků.\n\nManželky králů mohly ovlivňovat zahraniční politiku země – norské královny v naprosté většině nebyly norského původu a nevěsty pro norské krále či jejich následníky byly vybírány především s ohledem na možné aliance mezi zeměmi; po dlouhé období nebylo přípustné, aby se norský král oženil se ženou z jiné než královské krve.\n\nV důsledku unie s Dánskem v letech 1380–1814 byly norské královny současně i královnami Dánska a po dobu unie se Švédskem v letech 1814–1905 královnami Švédska.\n\n\n\n\n"}
{"id": "709815", "url": "https://cs.wikipedia.org/wiki?curid=709815", "title": "Midori no Mirai", "text": "Midori no Mirai\n\nJaponští zelení (japonsky みどりの未来, Midori no Mirai, v překladu též \"zelená budoucnost\") je japonská politická strana prosazující zelenou politiku. Je členem Asijsko-pacifické zelené sítě a Global Greens.\n\nV roce 2007, kdy se ještě jmenovala Japonští zelení (みどりのテーブル|みどりのテーブル, Midori no Tēburu) měla necelých 600 členů. Po volebním úspěchu zeleného aktivisty Ryuhei Kawady ve volbách v roce 2007 se místní politické hnutí Duha a zelení rozhodlo sloučit se s Japonskými zelenými. To se stalo na konci roku 2008. Na podzim 2010 se Kazumi Inamura stala první japonskou zelenou primátorkou (město Amagasaki) a zároveň jednou z prvních žen v tak vysokém úřadu.\n\n"}
{"id": "709816", "url": "https://cs.wikipedia.org/wiki?curid=709816", "title": "Jimmy", "text": "Jimmy\n\nJméno Jimmy má mnoho britských a amerických osobností:\n\n\n"}
{"id": "709819", "url": "https://cs.wikipedia.org/wiki?curid=709819", "title": "Fatal Portrait", "text": "Fatal Portrait\n\nFatal Portrait je název debutového alba King Diamonda. Spolu s The Spider 's Lullabye je to jediné album, které není zcela konceptuální, ačkoliv některé skladby na něm tvoří příběh. Je to také jediné album, na kterém není kytarista Andy LaRocque uveden jako autor některé z písní.\n\nPříběh je zakomponován v pěti skladbách (první čtyři a poslední skladba \"Haunted\"). Vypravěč v plameni každé svíčky vidí jistou tvář. Tato tvář na něj říká jedno slovo (The Jonah - Jonáš), tak jde do podkroví. Tam najde starou zaprášenou knihu, otevře ji a nahlas pronese jistý rým, aby osvobodil ducha svíčky. Je to duch malého děvčete, Molly. Ta mu poví svůj příběh, jak ji matka zamkla v podkroví a namalovala její portrét. Molly dosáhla, aby její matce portrét připomínal Mollinu bolest, načež ona obraz spálila. Mollin duch se do domu vrací a straší paní Jane (Mollina matka), dokud se nezblázní.\n\nAutorem všech textů je King Diamond, hudbu složil King Diamond, krom uvedených.\n\n\n"}
{"id": "709821", "url": "https://cs.wikipedia.org/wiki?curid=709821", "title": "Amagasaki", "text": "Amagasaki\n\nAmagasaki (japonsky |尼崎市, Amagasaki-shi) je japonské průmyslové město v prefektuře Hjógo. Město bylo založeno 1. dubna 1916. V roce 2008 zde žilo okolo 460 000 obyvatel, přičemž ještě před 40 lety zde bylo o 100 000 obyvatel více.\n\n\n\n"}
{"id": "709829", "url": "https://cs.wikipedia.org/wiki?curid=709829", "title": "Seznam židovských památek v Kraji Vysočina", "text": "Seznam židovských památek v Kraji Vysočina\n\nToto je seznam židovských památek v kraji Vysočina aktuální k roku 2011, ve kterém jsou uvedeny židovské památky v oblasti kraje Vysočina.\n\nVysvětlivky k tabulce\n\n\n"}
{"id": "709832", "url": "https://cs.wikipedia.org/wiki?curid=709832", "title": "Jan Zacpal", "text": "Jan Zacpal\n\nJan Zacpal (27. dubna 1844 Hostkovice u Olomouce – 15. března 1888 Opatija, dnešní Chorvatsko) byl český novinář a národní buditel česky mluvících obyvatel v rakouském Slezsku. Založil, vydával a řídil \"Opavský týdenník\", tehdy jediný česky psaný list v regionu. Stál u vzniku řady spolků na Opavsku.\n\nPocházel z rodiny bohatých statkářů. Studoval hlavní školu a gymnázium v Olomouci. Roku 1863 nastoupil na pražskou filosofickou fakultu, vysokoškolská studia dokončil ve Vídni. Zaměřil se především na dějepis, češtinu a slavistiku. Účastnil se činnosti akademických spolků (Blaník v Praze, Morava a Vltava ve Vídni).\n\nPo absolvování univerzity se vrátil do Olomouce, kde získal místo jako suplující profesor dějepisu při c. k. české reálce. Scházel se s bývalými vídeňskými kolegy v Olomoucké besedě a přispíval zejména překlady z jihoslovanských jazyků do místního časopisu \"Udice\".\n\nPo dvou letech byl nucen zanechat učitelského povolání pro krční onemocnění. Rozhodl se proto věnovat svůj talent českým krajanům ve Slezsku, kde roku 1865 zanikl poslední českojazyčný časopis, \"Opavský besedník\". Poměry v regionu byly pro českou menšinu složité a velmi odlišné od Čech i Moravy. Lidé byli nevzdělaní, rok 1848 nepřinesl výraznější pokrok a čeho se v národnostních věcech podařilo dosáhnout po roce 1860, to bylo postupně po roce 1866 likvidováno. Nebyli tu žádní vlastenci, až na několik kněží. Nepovinná výuka češtiny ve školách se omezovala, čeští učitelé odcházeli, podpora z Čech a Moravy nebyla téměř žádná.\n\nZacpal odjel do Opavy, kde po dohodě s profesorem Antonínem Vaškem začal vydávat časopis \"Opavský Týdenník\". První číslo vydal 17. září 1870, rozeslal ho „na ukázku“ zdarma a neúčtoval ho ani předplatitelům. V úvodníku popsal svůj program: rovnoprávnost českého jazyka ve škole i na úřadě, konstituční svobodu a samosprávu.\n\nNeměl novinářské vzdělání. Přispívali mu různí dopisovatelé, jejichž identitu chránil nejen tím, že neuváděl jejich jména, ale i přepisováním a novým formulováním jejich příspěvků, aby skutečného autora nemohl prozradit ani jeho styl. Zastával zásadu, že není vhodné provokovat ani podceňovat protivníky, a pokud to bylo možné, nepouštěl se do ostrých konfliktů nebo útoků. Například nekritizoval Židy, ale naopak dával za příklad jejich spořivost a důraz na vzdělání. Protože zejména zpočátku bylo pozitivních zpráv málo a otevřené kritizování nedostatků riskantní, zaměřil se Zacpal na dějepisná pojednání a historické články na obranu jazyka a práv lidu. V šestém ročníku zavedl „Hospodářská kázání“, která přispěla k nárůstu zájmu o časopis. Hojně čtené byly i jeho „drobnosti“, poučné a kulturní články (např. o rýži nebo o pepři). Politikou se začal zabývat až po roce 1879. Náklad časopisu postupně stoupal: z počátečních 100 odběratelů stoupl postupně až na 1200 roku 1882.\n\nPůvodně měl v plánu, zůstat v Opavě jen pět let, ale své rozhodnutí změnil. O odchodu uvažoval znovu v roce 1881, kdy uvažoval o studiu na pražské právnické fakultě, ale i tehdy zůstal.\n\nDne 5. listopadu 1881 vyšel v \"Opavském týdenníku\" dopis z Jaktaře nadepsaný Nepřirozené učení. Pisatel si v něm obecně stěžuje na jedinou místní (německou) školu, která nenaučí české děti ani česky ani německy a vychovává z nich tak hlupáky; učitel na takové škole dostal místo jen proto, aby mohl mládež germanizovat. Nakonec uvádí (což je pak opraveno v Drobných zprávách), že místní představitelé v čele s učitelem Smitalem poslali příspěvek Matici opavské, aby jejich žáci mohli alespoň na českou školu, když už je na německé pro špatný prospěch nepřijmou.\n\nČlánek vedl k trestněprávní žalobě na Jana Zacpala ze strany učitele Friedricha Smitala a několika dalších jaktařských Němců pro urážku na cti a zanedbání povinné (redaktorské) péče. Soudní spor probíhal v Opavě v březnu 1882. Navzdory obhajobě, kterou vedl František Stratil, Zacpal prohrál a strávil nějaký čas ve vězení. Během jeho uvěznění vedl časopis právník Romuald Dubový.\n\nV červenci 1883 se Zacpal „kvůli zotavení“ vzdal funkce redaktora Opavského týdenníku, přičemž zůstal nadále jako spolupracovník a „finančník“, vydavatel. Novým redaktorem se stal Rudolf Hill.\n\nRoku 1887 dostal zánět pohrudnice, údajně jako následek velké námahy při sokolském cvičení. Na radu lékaře se přestěhoval do Brušperku, ale tamní pobyt mu nepomohl. S opavským kupcem Frommem, jehož rodina o něj v době nemoci pečovala, pak odjel počátkem následujícího roku k Jaderskému moři do města Opatija (dnes v Chorvatsku). Počasí ale jeho léčení příliš nepřálo, v době jeho příjezdu (přelom ledna a února) tam panovala tuhá zima. V Opatiji zemřel a byl tam i pohřben.\n\nVedle řízení týdeníku se Zacpal aktivně účastnil národního a spolkového života v Opavě. Podílel se na vzniku Matice opavské, muzea, hospodářsko-politické jednoty, besed, ochotnické jednoty, Sokola a centrální opavské záložny. Jako právník-samouk nastudoval tiskový, spolkový a směnečný zákon, a své znalosti využil při formulování stanov většiny opavských spolků i při vedení záložny. Spoluzakládal a později jako prokurista vedl firmu Fromm, první český velkoobchod ve Slezsku.\n\nZacpal byl významným buditelem slezských Čechů. Redaktor \"Zlaté Prahy\" v jeho nekrologu uvedl, že pro ně udělal víc, než všichni čeští poslanci dohromady. Nevyhledával osobní prospěch, ale dočkal se obecné vděčnosti. Podle redaktora \"Moravské orlice\" zachránil slezskou větev českého národa. Zpočátku ale bylo jeho postavení obtížné — podpora z Čech a Moravy byla téměř nulová (v Praze měl roku 1881 jeho týdenník jen dvanáct předplatitelů) a česká veřejnost dostatečně nechápala poměry, z nichž jeho „prostonárodní“ list vycházel. Kritizovaný byl i přílišný klerikalismus \"Opavského týdenníku\", z něhož profesoři Antonín Vašek a Vincenc Prasek zčásti vinili i redakčního spolupracovníka, kněze Antonína Grudu.\n\nRoku 1924 byla během Opavského matičního dne odhalena jeho pamětní deska na domě v Ostrožné ulici č. 16. V roce 1938 byla nacisty odstraněna, její náhrada byla instalována roku 1990. V Opavě je po něm pojmenována \"Zacpalova ulice\".\n"}
{"id": "709834", "url": "https://cs.wikipedia.org/wiki?curid=709834", "title": "Gogmagog", "text": "Gogmagog\n\nGogmagog byla britská hard rocková superskupina, existující krátce v roce 1985. Ve skupině hráli dřívější členové Iron Maiden zpěvák Paul Di'Anno a bubeník Clive Burr, dřívější člen skupin White Spirit a Gillan Janick Gers (později byl také člen Iron Maiden), kytarista Def Leppard Pete Willis a baskytarista Neil Murray z Black Sabbath a Whitesnake.\n\n\n"}
{"id": "709835", "url": "https://cs.wikipedia.org/wiki?curid=709835", "title": "Roman Dmitrijev", "text": "Roman Dmitrijev\n\nRoman Michajlovič Dmitrijev ( , 7. března 1949 Bestjach, SSSR – 11. února 2010 Moskva, Rusko) byl sovětský zápasník, volnostylař. Dvakrát startoval na olympijských hrách, v roce 1972 v Mnichově vybojoval zlatou, v roce 1976 v Montrealu stříbrnou medaili. Jednu zlatou, jednu stříbrnou a dvě bronzové medaile vybojoval na mistrovství světa. Jedenkrát vybojoval zlato a jedenkrát bronz na mistrovství Evropy. Šestkrát vybojoval titul Sovětského šampióna.\n\nPo ukončení aktivní sportovní kariéry působil jako trenér sovětské reprezentace, později pak juniorské ruské reprezentace. Byl také činný na různých postech ruské federace zápasu. V roce 2008 byl zvolen do dumy republiky Sacha.\n\n"}
{"id": "709843", "url": "https://cs.wikipedia.org/wiki?curid=709843", "title": "Pivovar Krašovice", "text": "Pivovar Krašovice\n\nPivovar Krašovice stával v obci Krašovice v místech dnešní hospody U krmelce. Nedaleko stávala tvrz.\n\nPrvní zmínka o pivovaru je z roku 1620. Největší výstav činil 1 020 hl, provoz byl ukončen roku 1895. Po ukončení výroby byla v budově pivovaru škola a poté sklady místního JZD. V roce 2003 došlo ke zbourání chátrajících budov pivovaru. Dnes po pivovaru zbyly pouze základy u silnice.\n\n"}
{"id": "709847", "url": "https://cs.wikipedia.org/wiki?curid=709847", "title": "Seznam židovských památek v Jihomoravském kraji", "text": "Seznam židovských památek v Jihomoravském kraji\n\nToto je seznam židovských památek v Jihomoravském kraji aktuální k roku 2011, ve kterém jsou uvedeny židovské památky v oblasti Jihomoravského kraje.\n\nVysvětlivky k tabulce\n\n\n"}
{"id": "709848", "url": "https://cs.wikipedia.org/wiki?curid=709848", "title": "Německá fotbalová reprezentace (NDR)", "text": "Německá fotbalová reprezentace (NDR)\n\nFotbalová reprezentace NDR reprezentovala v letech 1952 až 1990 nyní již neexistující stát Německou demokratickou republiku na mezinárodních fotbalových akcích, jako je mistrovství světa nebo mistrovství Evropy. Zanikla po znovusjednocení Německa.\n"}
{"id": "709857", "url": "https://cs.wikipedia.org/wiki?curid=709857", "title": "The Progressive Blues Experiment", "text": "The Progressive Blues Experiment\n\nThe Progressive Blues Experiment je debutové studiové album amerického bluesového kytaristy a zpěváka Johnny Wintera, poprvé vydané v roce 1968 u Sonobeat Records. V roce 1969 bylo album znovuvydané u Imperial Records.\n\n"}
{"id": "709859", "url": "https://cs.wikipedia.org/wiki?curid=709859", "title": "Darren Criss", "text": "Darren Criss\n\nDarren Everett Criss (* 5. února 1987 San Francisco, Kalifornie) je americký herec, zpěvák, skladatel, textař a zakládající člen a spolumajitel divadelní společnosti \"Team StarKid\". Nejvíce se proslavil rolí Blaina Andersona, homosexuálního středoškolského studenta, v populárním seriálu \"Glee\".\n\nPoprvé přitáhl pozornost rolí Harryho Pottera v muzikálech \"A Very Potter Musical\" a \"A Very Potter Sequel\" v produkci Teamu StarKid. V lednu 2012 debutoval na Broadwayi ve hře \"How to Succeed in Business Without Really Trying\" v roli J. Pierreponta Finche. V roce 2018 získal cenu Emmy a Zlatý glóbus v kategorii nejlepší herec v hlavní roli v minisérii nebo televizním filmu za roli Andrewa Cunanana v seriálu \"American Crime Story\".\n\nNarodil se v městě San Francisco v Kalifornii jako nejmladší syn Ceriny (rozené Bru) a Charlese Williama Crissových. Jeho otec je bankéř a bývalý ředitel opery v San Francisku. Je eurasijského původu: jeho matka je čínského, španělského a filipínského původu, zatímco jeho otec je irského původu. Má bratra Chucka, hudebníka a člena indie rockové skupiny \"Freelance Whales\". Navštěvoval chlapeckou školu \"Stuart Hall\" a poté absolvoval na \"Saint Ignatius College Preparatory\".\n\nJeho zájem o hudbu a vystupování přišel již v jeho raném dětství, když v pěti letech začal brát lekce hraní na housle a v deseti byl přijat do programu Young Conversatory v divadle American Conversatory Theatre, kde se poprvé objevil na divadelních prknech. Později se také sám naučil hrát na kytaru, klavír, violoncello, mandolínu, harmoniku a bubny. V patnácti letech také začal sám psát hudbu.\n\nV roce 2009 získal titul bakalář na Michiganské univerzitě.\n\nSvůj profesionální divadelní debut si odbyl ve svých deseti letech rolí Cesaria v muzikálu \"Fanny\". O rok později hrál roli Beauregarda Calhouna v muzikálu \"Do I Hear a Waltz?\". On sám spolumajitelem divadelní společnosti \"Team StarKid\", která vznikla už za dob jeho studií v Michiganu. Jednou z jeho rolí byl například Harry Potter v muzikálech \"A Very Potter Musical\" a \"A Very Potter Sequel\" vysílaných také na YouTube. Obě hry jsou založeny na knižní sérii Harry Potter od J.K.Rowling.\nDne 1. srpna 2011 bylo oznámeno, že bude mít svůj broadwayský debut ve hře \"How to Succeed in Business Without Really Trying\" v Al Hirschfeld Theatre, kde bude hrát roli J. Pierreponta Finche a nahradí tak Daniela Radcliffa po tři týdny.\n\nOd dubna 2015 do července 2015 hrál v divadle Belasco ve hře \"Hedwig and the Angry Inch\". S obsazením se vydal od 2. října do 27. listopadu 2016 na národní turné v San Franciscu a Los Angeles.\n\nSvoji televizní kariéru zahájil malými rolemi v seriálech \"Eastwick\" a \"Odložené případy\".\n\nDne 9. listopadu 2010 poprvé vystoupil v seriálu \"Glee\", v šesté epizodě druhé série s názvem „Never Been Kissed“.\nHraje zde Blaina Andersona, homosexuálního studenta studující na Daltonově akademii a hlavního zpěváka \"Warblers\" (Slavíci), konkurenčního sboru Glee klubu. Blaine byla vedlejší role pro zbytek sezóny a byla myšlena jako kamarád Kurta Hummela (Chris Colfer), později se z nich však stal v seriálu pár. Ve třetí sérii už byl povýšen mezi hlavní role v seriálu, kdy jeho postava Blaine přejde z Daltonovy akademie na McKinleyovu střední. Criss v seriálu zůstal i ve čtvrté sérii, kde opět patří mezi hlavní postavy.\n\nPostava Blaina Andersona byla v roce 2012 zvolena na prvním místě v žebříčku \"50 nejlepších televizních postav\" na serveru \"AfterElton\".\n\nV roce 2017 si zahrál v seriálech \"Supergirl\" a \"The Flash\". V roce 2017 si zahrál roli roli Andrewa Cunana ve druhé řadě seriálu \"American Crime Story\". Za roli získal cenu Emmy a Zlatý glóbus.\n\nSpolu s A. J. Holmesem a Carlosem Valdesem se stal oficiálním textařem pro muzikálové hry divadelní společnosti Team StarKid. Napsal písně k muzikálům \"A Very Potter Musical\" (2009), \"Me and My Dick\" (2009), pro internetový seriál \"Little White Lie\" a napsal hudbu a texty pro \"A Very Potter Sequel\" a alba\" A Very StarKid Album\" (2010), \"Starship\" (2011) a \"A Very Potter Senior Year\". Album Starship vyšlo ve Spojených státech dne 29. dubna 2011. V létě 2010 vydal EP \"Human\", které sám produkoval.\n\nByl přizván do soundtracku Glee jako hlavní zpěvák sboru\" Warblers\" (Stehlíci), složený pouze z chlapců zpívajících a cappella. Jeho první písnička v \"Glee\", \"Teenage Dream\" se umístila na prvním místě v \"Billboard Digital Songs\" a za první týden se prodalo 214 000 singlů. V červenci 2011 bylo oznámeno, že už bylo prodáno přes 500 000 kopií této písně.\n\nKromě toho v druhé sérii seriálu \"Glee\" zpíval například písně: \"Baby, It's Cold Outside\", \"Bills, Bills, Bills\", \"When I Get You Alone\", \"Silly Love Songs\", \"Hey, Soul Sister\", \"Animal\", \"Candles\", \"Misery\", \"Somewhere Only We Know\" a \"Raise Your Glass\".\n\nAlbum věnované Warblers s názvem \"\", vyšlo v Americe 19. dubna 2011 a skončilo na druhém místě v \"iTunes\" a v \"Billboard 200 Charts\".\n\nSvůj filmový debut zaznamenal v roce 2011 ve filmu \"\".\n\nByl také obsazen do komedie \"Girl Most Likely\" (původním názvem \"Imogene\"), která přišla do kin v roce 2013. V hlavních rolích budou Kristen Wiig, Annette Benning a Matt Dillon.\n\nV lednu 2018 oznámil, že se zasnoubil se svojí dlouholetou partnerkou Miou Swier. Dvojice se vzala dne 16. února 2019.\n\n"}
{"id": "709860", "url": "https://cs.wikipedia.org/wiki?curid=709860", "title": "Badzarragčágín Džamsran", "text": "Badzarragčágín Džamsran\n\nBadzarragčágín Džamsran ( , * 12. prosince 1950 Chövsgölský ajmag, Mongolsko) byl mongolský zápasník, volnostylař. V roce 1972 startoval na olympijských hrách v Mnichově, kde v kategorii do 48 kg vypadl ve druhém kole. V roce 1969 vybojoval čtvrté a v roce 1971 druhé místo na mistrovství světa.\n\n"}
{"id": "709861", "url": "https://cs.wikipedia.org/wiki?curid=709861", "title": "Selské povstání (1695)", "text": "Selské povstání (1695)\n\nSelským povstáním roku 1695 vyvrcholila neúnosná situace na panství Hukvaldy, kdy kvůli útisku ze strany panstva (kombinovaným s neúrodou a těžkými životními podmínkami po válce) odmítlo obyvatelstvo robotu a poslušnost vrchnosti.\nPanství Hukvaldy patřilo (včetně hradu ze 13. století) olomouckým biskupům. Situace poddaných se ale oproti jiným oblastem v principu nelišila, třicetiletá válka zanechala zničené vesnice, vypálené domy, drasticky snížený počet obyvatel a panstvo, které nepřipustilo snížení příjmů pod standard, na který bylo zvyklé před válkou. Vrchnost i zde navyšovala robotní povinnosti a kromě těch běžných navíc po svých poddaných vyžadovala těžbu a zpracování dřeva v místních lesích včetně přepravy na panské hutě (často na značné vzdálenosti).\n\nSituaci nezlepšila ani žádost, kterou místní obyvatelé sepsali a odeslali olomouckému biskupovi. Poslední ranou se stalo velké sucho, které kraj zasáhlo v červnu 1695 a způsobilo neúrodu. Sedláci odmítli robotní povinnosti, opustili vesnice a kolem 1000 se jich sešlo v oblasti zvané Hraničky poblíž Kopřivnice. Po dva týdny vzdorovali výhrůžkám i slibům vrchnosti, ale nakonec (především kvůli absenci vedení a nedostatku potravin) odešli domů s nadějí, že dojde ke zlepšení situace. Sliby vrchnosti ale byly plané, a tak se ještě několikrát sedláci se zbraněmi shromáždili, případně před vrchností utíkali do lesů. Nepokoje řešilo vojsko hejtmana Maxmiliána Harasovského z Harasova, řada povstalců byla ubita nebo uvězněna na hradě Hukvaldy. I přesto nadále odpor lidu narůstal.\n"}
{"id": "709864", "url": "https://cs.wikipedia.org/wiki?curid=709864", "title": "Seznam židovských památek v Karlovarském kraji", "text": "Seznam židovských památek v Karlovarském kraji\n\nToto je seznam židovských památek v Karlovarském kraji aktuální k roku 2011, ve kterém jsou uvedeny židovské památky v oblasti Karlovarského kraje.\n\nVysvětlivky k tabulce\n\n\n"}
{"id": "709870", "url": "https://cs.wikipedia.org/wiki?curid=709870", "title": "Okres Środa Wielkopolska", "text": "Okres Środa Wielkopolska\n\nOkres Środa Wielkopolska (polsky \"Powiat średzki\") je okres v Polsku ve Velkopolském vojvodství. Rozlohu má 623,18 km² a v roce 2005 zde žilo 54 630 obyvatel. Sídlem správy okresu je město Środa Wielkopolska.\n\nMěstsko-vesnická:\n\nVesnické:\n"}
{"id": "709872", "url": "https://cs.wikipedia.org/wiki?curid=709872", "title": "Římskokatolická cyrilometodějská bohoslovecká fakulta Univerzity Komenského v Bratislavě", "text": "Římskokatolická cyrilometodějská bohoslovecká fakulta Univerzity Komenského v Bratislavě\n\nŘímskokatolická cyrilometodějská bohoslovecká fakulta Univerzity Komenského v Bratislavě (slovensky Rímskokatolícka cyrilometodská bohoslovecká fakulta Univerzity Komenského v Bratislave je jedna z třinácti fakult bratislavské Komenského univerzity, která se věnuje vzdělání katolických laiků i kleriků v teologických disciplínách. Jedná se o nejstarší teologickou fakultu na Slovensku.\n\nFakulta byla formálně zřízena 24. června 1919 zákonem č. 441/1919 Sb., fakticky církevně Kongregací pro katolickou výchovu 15. srpna 1935 a vládním nařízením č. 112/1936 ze dne 24. dubna 1936. V letech 1946/1947 byla vyňata ze svazku Univerzity Komenského, do nějž byla znovu začleněna až v roce 1990.\n\nSoučástí fakulty jsou i pedagogická pracoviště mimo Bratislavu:\n\n\n"}
{"id": "709873", "url": "https://cs.wikipedia.org/wiki?curid=709873", "title": "Císařská armáda Mandžukua", "text": "Císařská armáda Mandžukua\n\nCísařská armáda Mandžukua představovala ozbrojené síly Japonskem okupovaného loutkového státu Mandžukuo. Většinu tvořily pozemní síly, elitní jednotkou byla Císařská garda. Existovalo také námořnictvo a letectvo.Hlavní velitelství bylo v Hsinkinu. Oficiálně byl vrchním velitelem císař Pchu I, ale de facto podléhala velení kwantungské armády. Roku 1945 měla armáda 200-220 tisíc vojáků.\nArmáda Mandžukua byla celou dobu pod značným vlivem japonské císařské armády. Byla sestavena většinou z armád projaponských vojenských velitelů bojujících mezi sebou (např. jednotky Čchang Hsue-Janga o síle 60 000 mužů) a vycvičena Japonci. V malých kontingentech se účastnila japonsko-sovětských hraničních konfliktů, probíhajících většinou také na území Mandžukua. Zanikla roku 1945 koncem druhé světové války následkem sovětské invaze do Mandžuska.\n\nV raném období své existence měla armáda Mandžukua výzbroj složenou z kořistních zbraní armády Kuomintangu. Později dostala zbraně z japonských válečných přebytků.\n\nArmáda Mandžukua vlastnila omezený počet obrněných automobilů a tanků, vlastní výroby podle britských nebo japonských originálů a kořistní stroje. Ve Hsinkinu byla samostatná „tanková“ jednotka a nějaké obrněné automobily vlastnilo námořnictvo.\nV prvních letech působení neměla armáda Mandžukua své uniformy a neodlišovala se tak od banditů či odboje. Roku 1934 dostala nové, šité podle japonského vzoru s rozeznávacími značkami na límci v různých barvách ( černá pro vojenskou policii, červená pro pěchotu, zelená pro jezdectvo, žlutá pro dělostřelectvo, hnědá pro ženijní jednotky a modrá pro transportní jednotky), polní čepice měla místo jednoduché zlaté pěticípé hvězdy pěticípou hvězdu v barvách vlajky. Pokud se k vojákům dostaly přilby, byly většinou starší, francouzského typu, čínské nebo japonské výroby.\n\n\n"}
{"id": "709875", "url": "https://cs.wikipedia.org/wiki?curid=709875", "title": "Hyperbolické funkce", "text": "Hyperbolické funkce\n\nJako hyperbolické funkce se v matematice označuje skupina několika funkcí analogicky podobných k funkcím goniometrickým. Základními funkcemi jsou hyperbolický sinus (sinh) a kosinus (cosh), ze kterých je odvozen hyperbolický tangens (tanh), kotangens (coth), sekans (sech) a kosekans (csch). Inverzní funkce k funkcím hyperbolickým se označují jako hyperbolometrické funkce.\n\nStejně jako sinus a kosinus definují body jednotkové kružnice, hyperbolický sinus a kosinus definují body pravé části rovnoosé hyperboly. Parametrem těchto funkcí je hyperbolický úhel.\n\nHyperbolické funkce se často objevují v řešení některých diferenciálních rovnic, jako je např. definice řetězovky.\n\nHyperbolické funkce jsou definovány následovně:\n\n\n\n\n\n\n\nkde \"e\" je Eulerovo číslo.\n\nHyperbolické funkce mohou být také definovány pomocí imaginárního úhlu:\n\n\n\n\n\n\n\nkde \"i\" je imaginární číslo definované jako \"i\" = −1.\n\nTyto komplexní tvary jsou odvozeny z Eulerova vzorce.\n\nSudost\n\nLichost\n\nHyperbolický sinus a kosinus splňují podmínku:\n\na podobně:\n\nPro kompletní seznam integrálů přejděte na Seznam integrálů hyperbolických funkcí.\n\nkde \"C\" je integrační konstanta.\n\n\n"}
{"id": "709878", "url": "https://cs.wikipedia.org/wiki?curid=709878", "title": "František Melichar", "text": "František Melichar\n\nFrantišek Melichar (31. srpna 1889 Mladá Vožice – 23. června 1975 Louny) byl československý legionář a prvorepublikový generál. V době Mnichovské krize měl v čele 3. pěší divize zajišťovat obranu severních Čech. V roce 1939 odešel do výslužby a v době německé nacistické okupace spolupracoval s odbojem.\n\n\n"}
{"id": "709883", "url": "https://cs.wikipedia.org/wiki?curid=709883", "title": "Hořičtí z Hořic", "text": "Hořičtí z Hořic\n\nHořičtí z Hořic byl moravský šlechtický rod, jejichž historie prokazatelně sahá až k roku 1403.\n\nPrvní prokazatelný předek vladyků Hořických z Hořic byl Mikuláš z Hořic, který je poprvé zmiňován roku 1403, kdy měl v držení Dolní Hořice. Od 80. let 15. století do roku 1518 vlastnili další příslušníci rodu – Mikuláš a Vilém Hořičtí z Hořic – hrad Pecka. Hořičtí z Hořic vymřeli v průběhu 16. století.\n\nErbem Hořických z Hořic byl rozpůlený štít. V pravé polovině se nacházely tři šikmé pruhy (tzv. polotrojčaří). V klenotu měli umístěné orlí křídlo dělené kolmo, v jehož levé polovině se také nacházely pruhy.\n\n\n\n"}
{"id": "709885", "url": "https://cs.wikipedia.org/wiki?curid=709885", "title": "Chlorid měďný", "text": "Chlorid měďný\n\nChlorid měďný je anorganická sloučenina se vzorcem CuCl, jeden z chloridů mědi. Jedná se o bílou tuhou látku špatně rozpustnou ve vodě, avšak dobře rozpustnou v koncentrované kyselině chlorovodíkové. Nečisté vzorky jsou nazelenalé díky přítomnosti zeleného chloridu měďnatého.\n\nChlorid měďný je Lewisovou kyselinou, klasifikovanou podle konceptu HSAB jako „měkkou“. Proto má tendenci tvořit stabilní komplexy s měkkými Lewisovými zásadami, například trifenylfosfinem:\n\nPřestože se CuCl příliš nerozpouští ve vodě, rozpouští se ve vodných roztocích obsahujících vhodné donorové molekuly. Tvoří komplexy s halogenidovými ionty, například s koncentrovanou kyselinou chlorovodíkovou tvoří HO CuCl. Podobně tvoří komplexy také s CN, SO a NH.\n\nRoztoky CuCl s HCl nebo NH pohlcují oxid uhelnatý za vzniku bezbarvých komplexů, například dimeru s chloridovým můstkem [CuCl(CO)]. Stejný roztok s HCl reaguje také s acetylenem na [CuCl(CH)]. Roztok s amoniakem dává s acetylenem výbušný acetylid měďný. Komplexy CuCl s alkeny lze připravit redukcí CuCl oxidem siřičitým za přítomnosti alkenu v alkoholovém roztoku. Komplexy s dieny, například 1,5-cyklooktadienem, jsou zvláště stabilní:\n\nZa nepřítomnosti jiných ligandů jsou vodné roztoky CuCl nestabilní vzhledem k disproporcionaci na měď a chlorid měďnatý. Částečně z tohoto důvodu se CuCl na vzduchu zbarvuje dozelena.\n\nHlavním použitím chloridu měďného je jako prekurzor pro výrobu fungicidního oxychloridu měďnatého. Pro tento účel se CuCl generuje synproporcionací a pak se oxiduje vzduchem:\n\nCuCl katalyzuje mnoho organických reakcí. Jeho afinity k oxidu uhelnatému v přítomnosti chloridu hlinitého se využívá v procesu COPure.\n\nV Sandmeyerově reakci vede působení CuCl na arendiazoniové soli ke vzniku arylchloridů, například:\n\nTato reakce má široký záběr a obvykle nabízí vysokou výtěžnost.\n\nCuCl se používá jako katalyzátor v radikálové polymerizaci přenosem atomu (ATRP).\n\n\n"}
{"id": "709887", "url": "https://cs.wikipedia.org/wiki?curid=709887", "title": "Seznam židovských památek v Královéhradeckém kraji", "text": "Seznam židovských památek v Královéhradeckém kraji\n\nToto je seznam židovských památek v Královéhradeckém kraji aktuální k roku 2011, ve kterém jsou uvedeny židovské památky v oblasti Královéhradeckého kraje.\n\nVysvětlivky k tabulce\n\n\n"}
{"id": "709889", "url": "https://cs.wikipedia.org/wiki?curid=709889", "title": "Sly &amp; the Family Stone", "text": "Sly &amp; the Family Stone\n\nSly & the Family Stone byla americká funková, soulová a rocková hudební skupina, založená v roce 1966 v San Franciscu v americkém státě Kalifornie. Skupinu založily sourozenci Sly, Freddie, Vet a Rose Stone. Dalšími zakládajícími členy byli: Cynthia Robinson, Jerry Martini a Greg Errico. V roce 1969 se skupina zúčastnila hudebního festivalu Woodstock a v roce 1993 byla uvedena do Rock and Roll Hall of Fame.\n\n"}
{"id": "709894", "url": "https://cs.wikipedia.org/wiki?curid=709894", "title": "Šebín", "text": "Šebín\n\nŠebín je šlechtický hrad zřejmě ze 14. století. Nachází se na východním okraji vesnice Levousy v bezprostřední blízkosti hradiště ze starší doby bronzové v nadmořské výšce 200 m n. m. Dochovaly se z něj jen valy a malé zbytky hradební zdi.\n\nNázev Šebín pochází z vlastního jména Šeba neboli Šebestián. Doba vzniku hradu není jasná. August Sedláček se domníval, že Šebín postavili páni ze Mšeného už ve 13. století. Půta ze Mšeného se v roce 1279 píše podle Rýzenberka, což Sedláček považuje za původní název hradu. Jméno Šebín se objevuje poprvé v roce 1362, kdy Jan ze Šebína vysadil svým poddaným v Křesíně 20 lánů zákupným právem. Jan ze Šebína je v roce 1374 uváděn jako patron křesínského kostela. V roce 1405 se podle Šebína psal Předbor z Dubé, maršálek královny Žofie. Jeho stejnojmenný syn prodal „tvrz Šebín“ Vilému Zajícovi z Házmburka. To je první zmínka o existenci hradu jako nemovitosti. Součástí panství Šebín byl tehdy poplužní dvůr a vesnice Křesín, Levousy a Horka. Házmburkové šebínské panství připojili nejprve k Budyni a později ke Mšenému. V roce 1564, když \"Jiří Zajíc z Házmburka\" prodal panství Mšené Janovi nejstaršímu z Lobkovic na Zbiroze, se Šebín uvádí již jako pustý. Je pravděpodobné, že jako rezidenční sídlo zanikl již v průběhu 15. století. Název hradu se přenesl na pojmenování lesa, v němž se nacházel.\n\nHrad je od sousedního hradiště oddělen příkopem. Plocha hradu má hruškovitý tvar. Na jeho přední části obrácené k jihu, odkud vedl původní přístup, jsou valové zbytky obvodové hradby. V užší severní části prostoru hradu je terénní útvar, který může být pozůstatkem věže. Ze severní strany směrem od řeky Ohře chránil hrad příkrý svah. Pouze na tomto místě se na dvou místech dochovalo zdivo hradby.\n\nŠebín byl malý šlechtický hrádek na pomezí kategorií hradu a tvrze.\n\nPřístup k hradu a jeho nalezení nejsou jednoduché. Jeho poloha na mapě Seznamu je zachycena chybně. Z Levous stoupáme vzhůru východně směrem k lesu a hradišti. Na prvním rozcestí se držíme vlevo, po levé straně jsou rekreační chaty, vpravo pole. Za poslední stavbou, zpustlou ubytovnou, začíná les. Hned na jeho okraji do něj vstupuje málo znatelná cesta svažující se mírně z kopce. Po 100 metrech přijdeme k hradebnímu příkopu.\n\n\n"}
{"id": "709896", "url": "https://cs.wikipedia.org/wiki?curid=709896", "title": "Fotbalová reprezentace Sárska", "text": "Fotbalová reprezentace Sárska\n\nFotbalová reprezentace Sárska reprezentovala v letech 1950 až 1956 Sársko v mezinárodních fotbalových přátelských zápasech a v kvalifikaci na mistrovství světa v roce 1954. Zanikla po začlenění území Sárska (po 2. sv. válce okupovaného Francií) do Západního Německa.\n"}
{"id": "709897", "url": "https://cs.wikipedia.org/wiki?curid=709897", "title": "Císařské námořnictvo Mandžukua", "text": "Císařské námořnictvo Mandžukua\n\nCísařské námořnictvo Mandžukua (čínsky: 満州帝國海軍 Mǎnzhōu Dìguó Hǎijūn) bylo námořnictvo japonského loutkového státu Mandžukuo za 2.světové války. De facto bylo pod velením japonského císařského námořnictva. Bylo vytvořeno k pobřežní a poříční obraně a disponovalo hlídkovými loďmi na řekách Amur, Sungari a Ussuri.\n\nNámořnictvo loutkového státu Mandžukuo bylo formálně založeno císařem Pchu I 15. dubna 1932. Jedním z prvních plavidel byl říční dělový člun \"Li Suej\" (ex čínský \"Li Ťie\", ex německý SMS \"Otter\", nebo ex čínský \"Li Suej\", ex německý SMS \"Vaterland\") ukořistěný a darovaný Japonci.\n\nFlotila na řece Sungari byla složena z čínských lodí kapitána Jin Cu-čchiena, který se po mukdenském incidentu přidal na stranu Japonců. Roku 1938 byly založeny dva pětisetčlenné prapory námořní pěchoty vyzbrojené puškami, kulomety a lehčími zbraněmi. Vesměs japonští velitelé námořnictva byli zaškolováni v japonské císařské námořní akademii. Od roku 1937 byl vlajkovou lodí námořnictva torpédoborec \"Chaj Wej\" (ex. \"Kaši\" z třídy \"Momo\"). V listopadu 1939 fungovaly pouze říční síly a roku 1942 odsud odešli japonští důstojníci. Roku 1942 byl \"Chaj Wej\" vrácen Japonsku a přejmenován na \"Kaii\". Při sovětské mandžuské operaci námořnictvo Mandžukua téměř nekladlo odpor. Část lodí poté připadla Sovětům.\n\n"}
{"id": "709898", "url": "https://cs.wikipedia.org/wiki?curid=709898", "title": "Antonín Doležálek", "text": "Antonín Doležálek\n\nAntonín Doležálek (3. dubna 1799 Lipnice nad Sázavou – 19. srpna 1849 Vídeň) byl český pedagog, zaměřený především na výchovu slepých. V letech 1833–1846 úspěšně vedl slepecký ústav v Pešti. Autor několika německy psaných publikací v oblasti speciální pedagogiky. V menší míře se věnoval též otázkám výchovy sluchově a mentálně postižených.\n\nByl synem učitele z Lipnice u Čáslavi. Od dětství měl velké hudební nadání — v šesti letech zpíval sólové árie na kůru, v osmi hrál na varhany a na housle. Rodiče ale zastávali názor, že hudba má být zábavou, nikoli zdrojem obživy, a jeho vzdělání směřovali k přípravě na učitelské povolání.\n\nAbsolvoval venkovské gymnázium a pražskou filosofii. Dál se věnoval hudbě a zpěvu. Během pražského pobytu si přivydělával výukou hudby a na koncertech se seznamoval s kulturní veřejností. Roku 1818 dokončil studia a vstoupil do piaristické koleje v Lipníku nad Bečvou. Poté dva roky vyučoval v Moravské Třebové a v Českých Budějovicích. Protože neměl zájem o trvalou duchovní službu, vystoupil z řádu a odešel do Vídně. Tam určitou dobu studoval práva a připravoval se ke zkouškám na gymnaziálního profesora. Roku 1823 je absolvoval a odjel do Českého Krumlova, kde mělo být otevřeno nové gymnázium. Téhož roku se také oženil s dcerou budějovického sládka, s níž se seznámil těsně po odchodu z piaristického řádu.\n\nZaložení krumlovského gymnázia se protahovalo a Doležálek se proto věnoval soukromému vyučování. Mezi jeho žáky byl i nadaný, od narození slepý syn místního významného úředníka. Doležálek pro něj vytvořil zvláštní metodiku a vycvičil ho v literatuře i hudbě. Tímto úspěchem na sebe upoutal širokou pozornost a začal se výchově slepých věnovat hlouběji. Prostudoval mimo jiné spis \"Lehrbuch für Blinde\" od ředitele vídeňského slepeckého ústavu Johanna Wilhelma Kleina.\n\nV roce 1825 bylo úředně rozhodnuto, že gymnázium v Českém Krumlově nevznikne. Doležálek se s manželkou odstěhoval do Prahy, kde pomáhal na akademickém gymnáziu a dál se zdokonaloval v hudbě. Postihla ho ale také rodinná tragédie — zemřely mu dvě děti. V roce 1826 mu pražský ústav slepých nabídl místo ředitele. Nabídku přijal, s tím, že jeho manželka byla v ústavu hospodyní. Pozice to ale byla velmi náročná, musel překonávat mnoho překážek. Když jeho manželka onemocněla, opustil místo a roku 1830 získal zaměstnání ve škole v Táboře. Spolupracoval i s Aloisem Klarem, který připravoval založení nového ústavu.\n\nDne 7. září 1833 přijal nabídku na vedení slepeckého ústavu v Pešti. V době jeho příchodu tam bylo třináct chovanců, materiálně zajištěných, ale ponechaných bez jakéhokoli vzdělání či praktického výcviku. Doležálek zřídil hodiny náboženství, čtení, počtů, dějepisu, zeměpisu, přírodních a technických věd, hudby, zpěvu a ručních prací. Roku 1835 jej gymnasta Ig. Clair inspiroval k zavedení tělocviku. Ústav tak změnil ze „špitálu“ na učiliště a praktickou školu.\n\nVe dnech 13. až 17. března 1838 postihla Uhersko velká a nečekaná povodeň. Manželé Doležálkovi i všichni chovanci zachránili holé životy, ale jejich ústav byl zcela zničen. Doležálek se poté soustředil na shromáždění prostředků pro vybudování nového sídla. Pořádal benefiční koncerty, hudební a recitační akademie, amatérská divadelní představení, propagoval výchovu slepých v tištěných publikacích. Úsilí bylo korunováno úspěchem — 3. října 1842 byl položen základní kámen nové budovy.\n\nVedle vedení ústavu (a později úsilí o jeho obnovu) se dál vzdělával (podnikal studijní cesty) a účastnil se v humanitních a kulturních spolcích. Například v roce 1834 vybral prostřednictvím koncertu peníze na stavbu náhrobku houslistovi Josefu Slavíkovi. Přátelství ho vázalo s Jánem Kollárem, s nímž roku 1841 podnikl cestu po Itálii, Tyrolsku a Bavorsku.\n\nRoku 1846 se v Uhersku zvedly národnostní vášně a nastal tlak, aby se slepecký ústav pomaďarštil. To Doležálek odmítl a jeho vedení opustil. V létě téhož roku odjel do Vídně, kde se věnoval literární činnosti a praktické výchově slepých, hluchoněmých a blbých (duševně postižených). Prováděl odhady počtu postižených v Rakousku, navštěvoval vybrané ústavy v zahraničí. V roce 1847 zkoumal endemický kretenismus v alpských zemích a došel k závěru, že i lidé s touto poruchou mohou být vzděláváni a následně společensky prospěšní. Soukromě vyučoval a účastnil se činnosti slovanských spolků.\n\nBěhem revoluce 1848 se snažil přispět k uklidnění. Byl členem vídeňského výboru bezpečnosti, vyslaného v srpnu 1848 do Prahy s cílem urovnat konflikt mezi Čechy a Němci. V Praze vystoupil s několika projevy. Pak se vrátil do Vídně, kde v dialogu s vládními představiteli usiloval o zřízení škol pro postižené. Ministerstvo ale na jeho návrhy nepřistoupilo. Později se situace změnila, ale Doležálek zemřel během epidemie ve Vídni dne 19. srpna 1849.\n\nByl oceňovaný jako všestranně vzdělaný lidumil a vynikající praktický pedagog. Jeho úspěchy ve výchově slepých byly pochvalně zmiňovány v dobovém tisku.\n\nByl autorem několika spisů v německém jazyce, např.:\n\n"}
{"id": "709902", "url": "https://cs.wikipedia.org/wiki?curid=709902", "title": "Lipnice nad Sázavou (zámek)", "text": "Lipnice nad Sázavou (zámek)\n\nZámek Lipnice nad Sázavou stojí v obci Lipnice nad Sázavou.\n\nKdyž v roce 1760 koupil panství hrabě Karel Josef Palm z Gundelfingenu, byl už hrad ve špatném stavu. Proto se hrabě rozhodl pro stavbu zámku v podhradí, který by sloužil jako sídlo správy panství. V roce 1842 získali Lipnici Trauttmansdorffové, kteří ji drželi až do roku 1925. Ti po požáru hradu roku 1869 přenesli na zámek veškerou správu. Po pozemkové reformě v roce 1925 získalo zámek městečko, které jej přetvořilo pro účely školy a částečně na bytový dům, čemuž slouží dodnes.\n\nJedná se o patrovou budovu bez velkých architektonických detailů s valbovou střechou. Budova, stojící na úbočí hradního kopce, má malou architektonickou hodnotu.\n\n"}
{"id": "709903", "url": "https://cs.wikipedia.org/wiki?curid=709903", "title": "Rumburak (film)", "text": "Rumburak (film)\n\nRumburak je československý film, spin-off seriálu \"Arabela\". Roku 1984 ho natočil Václav Vorlíček podle scénáře, na kterém se podílel spolu s Milošem Macourkem. Hlavní roli, čaroděje Rumburaka, ztvárnil Jiří Lábus. Film měl premiéru 1. července 1985.\n\nFilm má rovněž dvoudílnou televizní verzi (1. díl - Život ve věži, 2. díl - Čárymáry v počítači) po 49 minutách. Pro tento sestřih byly většinou použity rozdílné záběry z jiných klapek než pro jednodílnou verzi. Seriál měl premiéru o Velikonocích roku 1985 - 7. a 8. dubna.\n"}
{"id": "709909", "url": "https://cs.wikipedia.org/wiki?curid=709909", "title": "Seznam trnavských arcibiskupů", "text": "Seznam trnavských arcibiskupů\n\n\n\n\n\n"}
{"id": "709911", "url": "https://cs.wikipedia.org/wiki?curid=709911", "title": "The Woodstock Experience", "text": "The Woodstock Experience\n\nThe Woodstock Experience jsou alba, na kterých se podíleli Santana, Sly & the Family Stone, Jefferson Airplane, Janis Joplin a Johnny Winter. Nahrávky vznikly na festivalu Woodstock v srpnu 1969. Album vyšlo v roce 2009.\n\n\n\n\n\n"}
{"id": "709912", "url": "https://cs.wikipedia.org/wiki?curid=709912", "title": "Seznam židovských památek v Libereckém kraji", "text": "Seznam židovských památek v Libereckém kraji\n\nToto je seznam židovských památek v Libereckém kraji aktuální k roku 2011, ve kterém jsou uvedeny židovské památky v oblasti Libereckého kraje.\n\nVysvětlivky k tabulce\n\n\n"}
{"id": "709914", "url": "https://cs.wikipedia.org/wiki?curid=709914", "title": "Slimákovcovití", "text": "Slimákovcovití\n\nSlimákovcovití (Limacodidae či Euclidae) je čeleď nočních motýlů v nadčeledi Zygaenoidea nebo Cossoidea; prozatím je umístění v diskusi. České jméno této čeledi je odvozeno od vzhledu housenek, které jsou velmi podobné slimákům. Po celém světě je popsáno asi 1000 druhů z této čeledi a mnoho jich ještě nebylo objeveno.\n\n"}
{"id": "709915", "url": "https://cs.wikipedia.org/wiki?curid=709915", "title": "Sly Stone", "text": "Sly Stone\n\nSly Stone (* jako Sylvester Stewart; 15. března 1943, Denton, Texas, USA) je americký hudebník-multiinstrumentalista, hudební skladatel, producent a zpěvák. Byl jedním ze zakládající členů skupiny Sly & the Family Stone.\n\n"}
{"id": "709920", "url": "https://cs.wikipedia.org/wiki?curid=709920", "title": "Arťuchin", "text": "Arťuchin\n\nRuské příjmení Arťuchin () nese více osob:\n\n"}
{"id": "709923", "url": "https://cs.wikipedia.org/wiki?curid=709923", "title": "Císařské letectvo Mandžukua", "text": "Císařské letectvo Mandžukua\n\nCísařské letectvo Mandžukua (čínsky: 大満州帝国空軍 \"Dà Mǎnzhōu Dìguó Kōngjūn\", japonsky:\"Dai Manšú Teikoku Kúgun\") bylo leteckou silou loutkového státu Mandžukuo. Bylo vytvořeno roku 1937 z 30 dobrovolníků Císařské armády Mandžukua vycvičených Japonci v Charbinu. Oficiálním předchůdcem byla \"Společnost leteckého transportu Mandžukua\" později přejmenovaná na \"Aerolinie Mandžukua\", organizací, která Japoncům mnohdy zprostředkovávala letecký transport. \n\nPrvní jednotka byla zformována na letišti v Hsinkinu pod velením japonského velitele a měla pouze jedno letadlo: francouzský Nieuport-Delage NiD 29. Později byl z Japonska přivezen lehký bombardér Kawasaki Typ 88 a stíhačka Nakadžima Typ 91.\n\nDruhá letecká jednotka – \"hikótai\" (飛行隊) – byla sestavena ve Fengtienu a později bylo zřízeno velitelství protiletecké obrany v Hsinkinu. 30. srpna 1940 byla ve Fengtienu založena letecká škola. Roku 1941 zde vypukla vzpoura a 100 kadetů se spolu se stroji chtělo dostat k partyzánům. Od roku 1944 spadlo letectvo pod přímé velení japonské 2. \"kókúgun\" (航空軍 ~ letecká armáda) kwantungské armády.\n\nV prosinci 1944 zničila Ki-27 americký bombardér B-29 taranem. Roku 1945 Američané většinu výzbroje zlikvidovali a letectvo se přeorientovalo na protileteckou činnost na zemi. Japonci plánovali jeho použití jako kamikaze proti sovětským tankům, k tomu však nedošlo.\n"}
{"id": "709925", "url": "https://cs.wikipedia.org/wiki?curid=709925", "title": "Seznam židovských památek v Moravskoslezském kraji", "text": "Seznam židovských památek v Moravskoslezském kraji\n\nSeznam židovských památek v Moravskoslezském kraji, aktuální k roku 2011, uvádí židovské památky v oblasti Moravskoslezského kraje.\n\nVysvětlivky k tabulce\n\n\n"}
{"id": "709927", "url": "https://cs.wikipedia.org/wiki?curid=709927", "title": "Hlas Ruska", "text": "Hlas Ruska\n\nHlas Ruska (rusky: \"Голос России\", \"Golos Rossiji\") byla ruská státní rozhlasová stanice vysílající do zahraničí, předchůdce dnešní agentury Sputnik. Úkolem stanice je seznamovat zahraničí s oficiálním ruským pohledem na dění v Rusku i ve světě, s ruskými zvyky a kulturou, ale také vysílat pro Rusy žijící v zahraničí. Hlas Ruska vysílá v ruštině a dalších 38 jazycích do 160 zemí světa 151 hodin pořadů denně. Dne 9. prosince 2013 podepsal ruský prezident Vladimir Putin dekret o sloučení této stanice a agentury RIA Novosti do nově vzniklé agentury Rusko dnes (Rossija segodňa).\n\nSovětský svaz zahájil své zahraniční vysílání 29. října 1929 pod názvem Rádio Moskva, které vysílalo v německém, anglickém, francouzském, čínském, českém, švédském, španělském, maďarském jazyce a v esperantu. Během druhé světové války bylo zahájeno vysílání v dalších osmnácti jazycích. Po konci války hrálo Rádio Moskva pro SSSR důležitou zahraničně-politickou úlohu a plnilo významnou propagandistickou funkci. Vrcholu dosáhlo v 80. letech, kdy vysílalo ve více než šedesáti jazycích. Po rozpadu SSSR převzalo stanici Rusko a zahraniční vysílání bylo utlumeno. V roce 1993 bylo rádio přejmenováno na Hlas Ruska. V dubnu roku 2009 zmizely pořady mnohých redakcí, včetně české, z éteru a jsou dostupné pouze na internetu. Provozovatelem stanice je Ruská státní rozhlasová společnost Hlas Ruska, federální státní organizace (rusky: \"Федеральное государственное учреждение Российская государственная радиовещательная компания «Голос России»\"). Od roku 2015 dochází k přejmenování Hlasu Ruska na \"Zpravodajská agentura a rozhlas Sputnik\".\n\n"}
{"id": "709931", "url": "https://cs.wikipedia.org/wiki?curid=709931", "title": "Mravenec potulný", "text": "Mravenec potulný\n\nMravenec potulný (\"Tapinoma erraticum\" Latreille) je mravenec z podčeledi Dolichoderinae.\n\nDrobný, tmavě hnědý mravenec. Dělnice jsou velké 2 až 4 mm, královny 4 až 5 mm.\nDoba rojení : Květen\n\nMravenec potulný vytváří početné polygynní kolonie. Buduje si mělká hnízda v zemi.\n\nMravenec je rozšířen po celé střední a jižní Evropě, od hor jižní Itálie až po severní Německo, vyskytuje se v pobřežních oblastech jižní Anglie a na švédských ostrovech Gotland a Öland, dále je rozšířen v Turecku, na Středním východě a ve Střední Asii.\n\nVyhledává suchá a slunná místa. V průběhu sezony mění stanoviště.\n"}
{"id": "709933", "url": "https://cs.wikipedia.org/wiki?curid=709933", "title": "Hagibor", "text": "Hagibor\n\nHagibor (hebrejsky הגיבור, doslova hrdina) je oblast v Praze, v městské části a obvodu Praha 10, převážně ve Strašnicích a západním cípem též na Žižkově. Nese pojmenování po někdejším židovském sportovním klubu ŽSK Hagibor, který zde měl působiště. Ve statistickém územním členění je Hagibor vymezen základními sídelními jednotkami U Hagiboru A (většina) a U Hagiboru B (malá část spadající na Žižkov). Na jižní straně je oblast ohraničena Vinohradskou ulicí, na západní straně ulicí Pod Židovskými hřbitovy, na severní straně ulicí Izraelskou a Nad vodovodem a židovským hřbitovem, na východní straně ulicí Na palouku. Oblast Hagiboru protíná ulice Počernická, které směřuje z Vinohradské ulice jako hlavní dopravní spojení do Malešic.\n\nRoku 1888 se Židovská obec v Praze rozhodla, že pro své členy zřídí nemocnici a chorobinec, a pro tento účel založila „Jubilejní Nadaci císaře Františka Josefa pro choré“. Peníze sbíraly i další nadace. Roku 1906 byl ustanoven „Výbor pro zřízení chorobince“ a v listopadu 1908 nadace koupila parcely č. 1339 a 1340 ve Strašnicích. Sousední parcely č. 1338 a č. 1341, které vlastnila spřízněná „Nadace Dr. Davida Seegensche pro zřízení dětské homeopatické nemocnice“, byly nakonec do projektu také zahrnuty. Stavbu chorobince vyprojektoval architekt Viktor Kafka a postavil plzeňský stavitel Antonín Schlosser, slavnostně byla otevřena 11. května 1911. K areálu patřila i rozsáhlá zahrada. V době otevření žilo v ústavu 16 chovanců, v roce 1935 už 67 a počátkem nacistické okupace 130.\nStavba zamýšlené nemocnice byla dlouho odkládána a nakonec k ní nikdy nedošlo. Roku 1926 však židovský sportovní klub Hagibor ztratil možnost využívat hřiště Sparty na Letné, a proto si zřídil novou základnu v místech určených původně pro židovskou nemocnici. Jméno klubu se pak přeneslo na celou oblast.\n\nPo německé okupaci roku 1939 byl vydán pro Židy zákaz navštěvovat běžné školy, hřiště či parky i užívat veřejnou dopravu. Hagibor se na čas stal jedním z posledních míst v Praze, kde si židovské děti mohly hrát nebo se scházet, byť musely docházet i z odlehlých částí Prahy pěšky. V této době zde působil židovský pedagog, sportovec a sionista Fredy Hirsch, který pak ve své činnosti pokračoval i v koncentračních táborech (tato období popsala Lucie Ondřichová v knize \"Příběh Fredyho Hirsche\"). V roce 1943 však byl chorobinec zrušen a i další využívání sportovišť bylo znemožněno.\n\nV létě 1944 se stal z Hagiboru pracovní tábor pro zpracování slídy, na nucené práce sem byli dováženi židovští 'míšenci' prvního stupně. Internováni zde byli i nežidovští a židovští manželé, muži i ženy, žijící ve smíšeném manželství. Táborem prošlo kolem 3500 lidí, mezi nimi i herec Oldřich Nový a spisovatel Ondřej Sekora, kteří měli židovské manželky.\nPo konci druhé světové války byl objekt tábora asi měsíc využíván Rudou armádou pro Rusy, které chtěl Sovětský svaz repatriovat. Poté zde byl krátce internační tábor pro tzv. kolaboranty a odsunované Němce: \"Tábor byl určen pro Němce, což znamenalo v podstatě kohokoliv, kdo revolucionářům na ulicích jako Němec připadal. Kromě vojáků, příslušníků gestapa, dětí a známých českých kolaborantů tak na Hagiboru skončili i lidé, kteří německy jen promluvili, ale i Maďaři, Rumuni, a skupina židovských uprchlíků z Polska. Vzhledem k historii lokality Hagibor je kuriózní, že se internační opatření týkalo také Čechů žijících ve smíšených manželstvích s Němci, jejich dětí, a těch, kdo přijali německé občanství.\" Poté byly pozemky a budova starobince vráceny Židovské obci v Praze a starobinec opět sloužil původnímu účelu.\n\nPočátkem 50. let budova starobince připadla fakultní vinohradské nemocnici, která zde až do dubna 2006 měla dětské oddělení (kliniku dětí a dorostu).\n\nŽidovská obec totiž areál starobince nakonec roku 2006 získala v restituci. Po rekonstrukci a dostavbě zde v květnu 2008 otevřela Domov sociální péče Hagibor, který slouží jako domov pro seniory, hospic i denní stacionář a klub po seniory.\n\nAreál Domova sociální péče Hagibor je jedinou částí Žižkova, která patří k městské části a obvodu Praha 10.\n\nNěkteré pozemky na území Hagiboru (včetně ploch, kde stojí hotel Don Giovanni a budova Svobodné Evropy) patřily před znárodněním rodině, která vlastnila strašnický velkostatek. Pozemkový úřad ministerstva zemědělství před výstavbou hotelu a Svobodné Evropy pozemky zřejmě špatně prolustroval, když nezjistil, že na ně je uplatněn restituční nárok. Případ bývalého strašnického velkostatku byl předmětem mimořádné změny restitučních zásad v květnu 2011, vyvolané i rozhodnutím Nejvyššího soudu ČR o případu Antonína Háka z Prahy, podle něhož restituent, který se 15 let marně domáhal svého nároku, má právo dostat od státu pozemky, které si sám zvolí. Byl historicky prvním případem, kdy Pozemkový fond ČR vyhověl původním majitelům (jejichž nároky vznesli Zdeněk a Ivan Činčerovi, Jana Řezbová, Markéta Šindelářová a Emilie Bednářová) a vydá jim (po 17 letech od žádosti) náhradní pozemky, které si sami vybrali, aniž by parcely prošly veřejnou nabídkou.\n\nV oblasti Hagiboru stojí i další stavby.\n\nEvangelický hřbitov ve Strašnicích, užívaný především českými evangelíky německé národnosti, pochází nejspíš z roku 1795, pohřbívalo se zde do roku 1945, plány na jeho zrušení se však neuskutečnily a po roce 2000 se dočkal rekonstrukce. Hřbitovní kapli užívá od roku 1955 Církev československá husitská jako kolumbárium. Kolem roku 2000 se uvažovalo i o tom, že by na místě hřbitova byl zřízen památník německým obětem druhé světové války a byly sem svezeny jejich ostatky, avšak tento záměr se neprosadil.\n\nVe východní části Hagiboru, při ulici Na Palouku, stojí symetrické jednopatrové kancelářské pavilony, severní (při ulici Nad vodovodem) patří projekční firmě PUDIS a. s., nástupci Projektového ústavu dopravních a inženýrských staveb, jižní (při Počernické ulici) patřil Československé a nyní České námořní plavbě a sídlí zde několik dalších firem z oboru námořní spedice i jiných oborů.\n\nPo roce 1990 TJ Bohemians Praha akceptovala restituční požadavek vinohradského Sokola a odevzdala mu areál v Riegrových sadech. Náhradou si vybudovala na Hagiboru sportovní halu, která je i jejím sídlem. TJ Bohemians však na Hagiboru působila i dříve: roku 1928 byl na Hagiboru založen tenisový oddíl Bohemians, v 50. a 60. letech 20 století i sportovní areál s halou.\n\nZápadně od haly TJ Bohemians se nachází u Izraelské ulice autoservis Autodiesel. Rovněž na jižním okraji Hagiboru, u Vinohradské ulice východně od Svobodné Evropy, se nachází nízké nouzové stavby, v nichž působí autoservis s autobazarem, květinářství a podobně. Kolem větrací věže metra se nachází parkoviště.\n\nKdyž Česká republika pod vlivem euforie z vítězství její reprezentace v Naganu na konci 90. let požádala a 13. května 2000 () získala pořadatelství mistrovství světa v ledním hokeji roku 2003 v Praze a Ostravě, počítalo se v Praze s výstavbou nové haly na Hagiboru, prvním místě, o které investoři jevili zájem. 7. června 2000 primátor Jan Kasl oznámil, že město nebude investorem, a výběrem investora pověřil TJ Bohemians Praha, která v lokalitě měla od státu svěřeny do správy některé pozemky. Výstavbu víceúčelové haly na Hagiboru podporovali v červnu 2000 primátor Jan Kasl i předseda Českého svazu ledního hokeje Karel Gut. Stavba měla stát v tupém úhlu svíraném ulicemi Vinohradská a Počernická.\n\n30. srpna 2000 byla jako investor z 9 zájemců vybrána americká společnost StadiVarios Group s projektem Arena Prague. Již o týden později si však TJ Bohemians Praha vyžádala návrh smlouvy od finských investorů Multi-Areena Praha a s prvním vybraným investorem jednání přerušila. V lednu 2001 TJ Bohemians přerušila jednání s finským investorem o pronájmu pozemků, avšak brzy poté ministerstvo financí dalo finskému investorovi garanci budoucího převedení pozemků do jeho majetku. Když 15. března 2001 Český svaz ledního hokeje zauvažoval o uspořádání MS 2003 i bez nové haly, předseda Mezinárodní hokejové federace Fasel pohrozil odebráním pořadatelství. V dubnu 2001 TJ Bohemians Praha požádala o územní rozhodnutí, magistrát si vyžádal doplnění žádosti o 13 bodů a rada Prahy 10 vyjádřila pochybnost o možnosti včasného dokončení.\n\nFinská firma Multiareena (která postavila arény v Petrohradě a Berlíně) dlouho tvrdila, že stihne halu postavit tak, aby mohla posloužit již hokejovému mistrovství na jaře 2003. Finský investor navyšoval požadavky na výjimky a výhody ze strany města a státu a když mu nebylo vyhověno a nejasné byly i některé vztahy k pozemkům, 3. května 2001 šéf finské firmy Martin Sarikangas přiznal, že příprava je ve skluzu a splnění termínu nereálné. V květnu 2001 se český hokejový svaz dohodl s finským o výměně termínů mistrovství světa, 11. května 2001 Mezinárodní hokejová federace schválila, že české pořadatelství bylo přesunuto z roku 2003 na rok 2004 a finské naopak. Primátor Prahy Jan Kasl 9. května 2001 připustil, že posunutí o rok může pomoci, ovšem popřel, že by se i pro rok 2004 dala postavit nová hala jinde než na Hagiboru, třebaže by ji raději viděl třeba na Maninách. 23. května 2001 noviny psaly, že Jan Kasl považuje problémy s pozemky na Hagiboru za vážné a že by jako rezerva měla být připravena další lokalita, avšak z 9 dalších prověřovaných lokalit žádnou nepovažoval za reálnou. Člen přípravného výboru pro pořádání mistrovství světa Peter Kovarčík požadoval, aby primátor kvůli problémům kolem haly odstoupil. 21. června 2001 rada města Prahy kvůli problémům s Hagiborem (přerušení územního řízení kvůli nevyjasněným vlastnickým vztahům) projednávala další možná místa pro výstavbu haly, 10. července 2001 byla dohodnuta změna umístění na Maniny. Vládní zmocněnec ujišťoval, že v případě změny umístění bude ze slušnosti jako první osloven dosavadní finský investor z Hagiboru, ten vyjádřil připravenost jednat. 24. července 2001 vládní zmocněnec Ladislav Malý oznámil další změnu – stavba byla přemístěna do Vysočan a investorem měla být Sazka. Počáteční problémy s vysočanskými pozemky byly záhy vyřešeny. V září byla na výstavbu ve Vysočanech poskytnuta bankovní garance, v říjnu a v listopadu český hokejový svaz i vládní zmocněnec oznámily garanci jedině vysočanskému projektu. Investor haly na Hagiboru však nadále pokračoval v přípravách. 26. července 2002 se na Hagiboru objevily billboardy s textem, že zde bude stát hala pro MS, proti čemuž se vládní zmocněnec Malý ohradil.\n\nMěsto od počátku požadovalo, aby s halou byl vybudován i druhý vestibul stanice metra Želivského. Když gradovaly problémy s přípravou výstavby, primátor Kasl připustil, že pokud by kapacita haly nepřekročila 12 tisíc diváků, na výstavbě vestibulu metra by město nemuselo trvat. Spor byl o požadavek investora, aby tyto náklady ve výši přes půl miliardy Kč nemusel hradit. Stát s poskytnutím garance váhal. Podle dohody z 22. května 2001 měl dát stát a Praha závazek, že nový vestibul metra a úpravy světelných křižovatek vyvolané stavbou haly budou uhrazeny z veřejných rozpočtů, což Jan Kasl označil na nestandardní výhodu a projev maximální vstřícnosti, jakou si město vůči jiným investorům nemůže dovolit. Předseda sněmovního rozpočtového výboru Vlastimil Tlustý začátkem května 2001 přislíbil, že bude iniciovat poslanecký návrh zákona, který by z Fondu národního majetku převedl až jednu miliardu korun na stavbu nového vestibulu metra, který je podmínkou pro stavbu nové haly.\n\nPro výstavbu byla zřízena společnost Aréna Hagibor a. s., která nechala vypracovat projekt. Hala pro 14,5 tisíc hokejových diváků (o 3 tisíce méně než Hala Sazka) či měla podle projektu stát 2,87 miliardy korun, z toho 20 % měl hradit úvěr od bank, 15 % americký investor a zbytek čeští investoři. Hlavním dodavatelem stavby měla být společnost ZIPP Praha s. r. o., která v České republice stavěla například prodejny Kaufland. Jako budoucí provozovatel byla vybrána anglická společnost SMG Europe, která spravuje například víceúčelovou halu v Hamburgu, restaurační a občerstvovací služby byly smluveny s Aramark Corporation. V rámci výstavby měl být vybudován i druhý vestibul stanice metra Želivského, což mělo zvýšit náklady asi o 1 miliardu Kč. Pozemek pro halu měl být podle předběžné dohody zakoupen od státu za zhruba 150 milionů korun. Sportovní centrum měl zahrnout ještě další dvě haly obklopené plochami pro návštěvníky, administrativní budovu a podzemní parkoviště pod hřišti TJ Bohemians s kapacitou 976 parkovacích míst. Jednatel investora vyjádřil připravenost zastavět i okolí haly obchodně administrativním centrem a hotelem.\n\nJiž před udělením stavebního povolení proběhla v první polovině roku 2002 demontáž stávajících sportovních hal a buldozery sanovaly povrch určený pro novou halu. Harmonogram počítal s 20 měsíci výstavby a dokončením do 27. února 2004, dva měsíce před mistrovstvím světa v hokeji. Začátkem července 2002 ředitel Rafael Karpíšek prohlásil, že se chystá požádat o první z potřebných stavebních povolení a že stavba se uskuteční bez ohledu na to, zda se v ní bude pořádat mistrovství světa v hokeji. 18. července 2002 měla Výkonná rada mistrovství světa v ledním hokeji 2004 rozhodnout, zda získá oficiální podporu pro konání mistrovství světa v hokeji Hala Sazka nebo Arena Hagibor. Přestože v červenci 2002 český stát podporoval konání mistrovství v Hale Sazka, ředitel Arény Hagibor usiloval o to, aby se mistrovství konalo alespoň v obou halách najednou.\n\nNa konci srpna 2002 byla jako investor, který měl zajistit 3,9 miliardy Kč, představena společnost \"1st Consulting Seychelles\". Přestože rada města v té době již podporovala umístění na Maninách, magistrát po průtazích nakonec vydal vyžádané územní rozhodnutí pro Hagibor. Primátor Kasl v té době označil za loterii, která z hal se nakonec bude stavět a kdo bude investorem. Z výstavby haly na Hagiboru pro mistrovství světa poté nakonec potichu sešlo.\n\nČeská inspekce životního prostředí zjistila, že výstavba nové hokejové haly ohrožuje desítky živočichů zdržujících se v areálu budoucího staveniště. Dobrovolníci z řad 4. ZO Českého svazu ochránců přírody zde proto 13. a 28. září 2002 ručně odchytávali ježky a další živočichy, kteří měli být přemístěni do jiných lokalit.\n\nV lednu 2006 byly radou hlavního města Prahy pozemky svěřeny do správy městské části Praha 10. Městská část uvažovala, že by zanedbaný pozemek využila k výstavbě sportovní haly, pro niž hodlala hledat soukromého investora.\n\nOd roku 2006 byla v prostoru vedle židovského Domu sociální péče budována nová, pětipatrová budova Rádia Svobodná Evropa/Rádia Svoboda (RFE/RL). O její výstavbě bylo rozhodnuto po teroristických útocích na New York a Washington 11. září 2001, aby se rozhlasová stanice mohla vystěhovat z budovy Federálního shromáždění v centru města, kde bezpečnostní opatření neúměrně narušovala život města a umístění bylo bezpečnostním rizikem. V září 2008 byla nová budova zkoulaudována a po postupném přestěhování 12. května 2009 slavnostně otevřena. Nová pětipodlažní energeticky úsporná budova je jednou z nejzabezpečenějších staveb v Evropě a skrývá nejmodernější multimediální studia, newsroom a kanceláře. RFE/RL má v opevněné přísně střežené budově na Hagiboru nájemní smlouvu na patnáct let s možností prodloužení vždy o dalších deset let (či 15 let). Budovu navrhl architekt Jakub Cigler.\n\nVýchodní část Hagiboru, na druhé straně Počernické ulice, využil investor IPB Real pro výstavbu multifunkčního kancelářského a obytného komplexu. Komerčnímu centru Vinice dominuje na nároží ulic Vinohradská a Na palouku budova Českomoravské stavební spořitelny s elipsovitým půdorysem (objekt K, dokončen 1998), vedle ní při Vinohradské ulici bylo postaveno Oskar Centrum Vinice, nyní Vodafone Centrum Vinice, sídlo třetího českého mobilního operátora (objekty JJ, JV, JS, dokončeny 1999). Na Oskar Centrum navazuje dvojice výškových 22podlažních obytných budov (objekty I1, I2, dokončeny 1999).\nNa komerční centrum na severu až k Počernické ulici navazuje sídliště označované obytný soubor Palouk. Podél Počernické ulice stojí obloukový blok A1 až A8 a souběžně s ním v oblouku objekty B1, B2, B3 a B4. V prodloužení ulice Pod strašnickou vinicí vede nová ulice Názovská, severně od ní bytové objekty C1, C2 a F, jižně od ní krychlové obytné objekty E1, E4, D4, D1 a G4 a dva deskové objekty E2, E3, D2 a D3 a desetipodlažní objekt G3. Objekty A a B byly dokončeny v roce 2000, objekty C a F v roce 2002, objekty D, E a G v roce 2003.\n"}
{"id": "709937", "url": "https://cs.wikipedia.org/wiki?curid=709937", "title": "Seznam židovských památek v Olomouckém kraji", "text": "Seznam židovských památek v Olomouckém kraji\n\nToto je seznam židovských památek v Olomouckém kraji aktuální k roku 2011, ve kterém jsou uvedeny židovské památky v oblasti Olomouckého kraje.\n\nVysvětlivky k tabulce\n\n\n"}
{"id": "709947", "url": "https://cs.wikipedia.org/wiki?curid=709947", "title": "Kolíbky", "text": "Kolíbky\n\nKolíbky jsou vápencový krasový útvar na katastrálním území městyse Jedovnic v Moravském krasu v okrese Blansko, v bezprostřední blízkosti Rudického propadání.\n\nV turistických průvodcích bývají uváděny jako menší skalní město či amfiteátr, který je oblíbeným místem horolezců i filmařů, kteří zde točí zejména záběry do českých pohádek (např. Sedmero krkavců Ludvíka Ráži). Kolíbky jsou ale především významným archeologickým nalezištěm, jelikož lokalitu obývali v magdalénienu lovci koní a sobů. V lokalitě se nacházejí kosterní pozůstatky zvířat i kamenné nástroje pravěkých lovců. \n\n"}
{"id": "709950", "url": "https://cs.wikipedia.org/wiki?curid=709950", "title": "Nadkupa galaxií", "text": "Nadkupa galaxií\n\nNadkupa galaxií (též supergalaxie) je seskupení kup a skupin galaxií, které v součtu obsahují několik tisíc až stovek tisíc jednotlivých galaxií. Jednotlivé nadkupy se mohou vzájemně prolínat. Mléčná dráha je jako součást Místní skupiny galaxií (obsahující více, jak 54 galaxií) společně s dalšími kupami galaxií (nejbližší je z nich Kupa galaxií v Panně) součástí Místní nadkupy galaxií (Laniakea). Tato nadkupa galaxií se rozpíná přes 500 milionů světelných let, zatímco místní skupina galaxií se rozpíná přes 10 milionů světelných let. Počet pozorovaných nadkup galaxií se odhaduje na 10 milionů. \n\nGalaxie nejsou rozloženy neurčitě, ale jsou seskupeny do kup galaxií. Tyto kupy galaxií jsou následně seskupeny do nadkup galaxií. Typicky nadkupy galaxií se skládají z desítek jednotlivých kup galaxií přes oblast časoprostoru rozléhající se kolem 150 milionů světelných let. Na rozdíl od kup, většina nadkup galaxií není společně vázaná gravitací. Kupy galaxií jako součásti nadkup galaxií jsou směrované od sebe jako hmota podléhající Hubbleově konstantě. \n\nMléčná dráha spadá pod místní skupinu galaxií, ta zase pod místní nadkupu galaxií, která spadá pod Laniakeu, která je tažena k gravitační anomálii nazývané Velký atraktor. Největší pozorovaná nadkupa galaxií ve vesmíru je Velký atraktor. Síla gravitace je tak velká, že lokální nadkupa galaxií, včetně Mléčné dráhy, se pohybuje směrem k Velkému atraktorovi rychlostí několika stovek kilometrů za sekundu. Rychlost je v kosmickém rozměru měřena relativně k vztažné soustavě způsobené Hubblovou konstantou. Největší nadkupa galaxií mimo místní nadkupu je vlákno Persea-Pegasa (Perseus–Pegasus Filament). Tento filament obsahuje nadkupu galaxií Perseus a rozléhá se přes miliardu světelných let. To z něj činí jednu z největších známých struktur ve vesmíru. \n\nVesmírný výzkum se snažil docílit pochopení rozložení a uspořádání nadkup galaxií ve vesmíru. Trojrozměrné mapy jsou používány na zobrazení polohy 1.6 milionů galaxií. Trojrozměrné mapy jsou využívány za hlubším pochopením pozic nadkup galaxií, jakým způsobem pozorování koreluje se současným chápáním fyzikálních zákonů. K kalkulaci pozice zobrazení na 3D mapě je použita pozice galaxie na noční obloze a stejně, tak rudý posuv galaxií. Rudý posuv je s Hubblovou konstantou použit k přesnému určení na 3D časoprostorové mapě. \n\nZ tohoto modelu bylo zřejmé, že nadkupy galaxií v časoprostoru, nejsou rozšířené jednotně, ale ani nahodile, dle modleu mají tvořit vlákna. Mapy odhalily ohromné prázdné prostory, kde je jen velmi malá koncentrace galaxií. Některé galaxie a vodíkové stopy lze nalézt v některých prázdných oblastech, ale většina galaxií se nachází v filamentech vyplňující časoprostor mezi prázdnotami. Prázdnoty samotné jsou často sférické ale nadkupy galaxií nikoliv. Mohou mít rozměry od 100 milionů až po 400 milionů světelných let v průměru. Rozložení prázdnot a filamentů v časoprostoru přímo odkazuje na způsob jakým se seskupily kupy galaxií v čase raného vesmíru, což jsou informace promítnuté na reliktní záření kosmu. \n\nExistuje často používaná analogie přirovnávající filamenty ve vesmíru (složené z nadkup galaxií) k pletivu hub, nebo také síti složené z neuronů, či připomínající umělou neuronovou síť. V tomto modelu jsou filamenty připodobňovány strukturám Mycelia tvořící síť a na mikroskopickém měřítku může struktura připomínat způsob, jakým se rozrůstají některé druhy řas a hub. Tedy blíže jako u pletiva, že stěny a vlákna tvoří v prostoru síť, ve struktuře podobné pěnovým bublinám jako například tvoří Aerenchym při zvětšení za použití mikroskopu. Nebo také v připodobnění přimo k buňkám, tak by prázdnoty představovaly mezibuněčné prostory a vlákna by představovala buňky a jejich cytoplasmy. Jednotlivé předěly by podobně jako jsou buněčné membrány tvořeny lipidovou dvouvrstvou z části odpuzující a přitahující vodu, by tento mechanismus byl opatřen formou gravitace.\n\nPřítomnost nadkup galaxií indikuje to, že galaxie ve vesmíru nejsou jednotně rozložené, ale převážná většina je přitahována k sobě do skupin a kup, se skupinami obsahující až desítky galaxií a kup složených až z několik tisíc galaxií. Tyto skupiny a kupy společně s dalšími izolovanými galaxiemi tvoří ohromné struktury nazývané právě nadkupy galaxií. Jejich existence byla poprvé předložena George Abellem v jeho Abellově katalogu galaktických kup z roku 1958. Nadkupy galaxií tvoří ohromné struktury nazývané \"\"filamenty\"\", \"komplexy nadkup galaxií\", nebo \"\"vlákna\"\" která se mohou rozprostírat mezi několika stovkami milionů světelných let až do 10 miliard světelných let, pokrývající více jak 5 % pozorovatelného vesmíru. Toto jsou do současnosti největší známé struktury. Pozorování nadkup galaxií může vydat informace o počátečním stavu vesmíru, v jaké události v časoprostoru byly tyto nadkupy vytvořeny. Směr rotace os galaxií uvnitř nadkup může také vydat lepší pochopení a informace o raném formačním procesu galaxií v historii vesmíru. Vysvětlující rozložení hmoty ve vesmíru případně uvažovanou existenci Temné hmoty.\n\nRozloženy jsou mezi nadkupami galaxií ohromné prázdnoty časoprostoru, kde existuje jen menšina galaxií. Nadkupy galaxií jsou často děleny do skupin kup nazývané \"\"skupiny galaxií\"\" a \"\"kupy\"\".\n\n"}
{"id": "709954", "url": "https://cs.wikipedia.org/wiki?curid=709954", "title": "Lobo, král údolí Currumpaw", "text": "Lobo, král údolí Currumpaw\n\nVlk Lobo je hlavním hrdinou povídky „Lobo the King of Currumpaw“ kanadského spisovatele Ernesta Thompsona Setona, vydané v roce 1898 jako úvodní povídka knihy \"Wild Animals I have Known\" (Divoká zvířata, která jsem poznal). Lobo je zde titulován jako král údolí Currumpaw. Seton vycházel ze svých zážitků s lovem vlků na jihozápadě USA. \n\nLobo byl vlk, který žil v údolí Currumpaw v Novém Mexiku. Začátkem 90. letech 19. století se Lobo a jeho smečka přeorientovala na lov dobytka, neboť jejich přirozená kořist v důsledku lidského osídlení téměř vymizela. Rančeři se pokoušeli vlky zabít pomocí otrávených mrtvých zvířat, ale vlci otrávené kusy masa nechávali netknuté stranou. Pak se snažili vlky zneškodnit pomocí pastí, loveckých výprav a najatých lovců, ale ani toto úsilí nikam nevedlo. Podle Ernesta Thompsona Setona zabila smečka, která čítala jen šest vlků, za dobu svého řádění více než 2 000 kusů dobytka. Používala při tom jednoduchou, ale účinnou strategii přežití – žrala jen to, co sama ulovila. Setona k lovu nalákala na vlka nevídaná odměna 1 000 dolarů a výzva postavit se nepolapitelnému zvířeti. Seton přišel do údolí na podzim 1893 a začal tím, že otrávil pět návnad pečlivě zbavených lidského pachu a rozmístil je v Lobově teritoriu. Následujícího dne byly všechny návnady pryč a Seton předpokládal, že Lobo je mrtev. Později je nicméně našel srovnané na jednu hromádku a označené vlkovými exkrementy.\n\nSeton zakoupil nové speciální pasti a pečlivě je rozmístil v Lobově teritoriu. Později objevil vlkovy stopy, které vedly od pasti k pasti, jenž byly všechny zneškodněné. Úkol, který měl podle Setona trvat maximálně dva týdny, se najednou protáhl na měsíce. Lovec začal být unavený a frustrovaný. Jednoho dne, když tábořil nad potokem, kde zimovaly husy a jeřábi, objevil Lobovy stopy, které následovaly stopy menšího vlka. Rychle rozpoznal Lobovu slabinu – jeho družku, bílou vlčici jménem Blanka. Poté Seton rozmístil pasti a návnadu na Blanku v úzké stezce. Úspěch se konečně dostavil. Vlčice se chytila do pasti, když zkoumala nastraženou dobytčí hlavu. Seton našel Blanku, jak vyla s Lobem po boku. Lobo, když zahlédl přicházející lovce, utekl do bezpečné vzdálenosti. Odtud pak pozoroval Setona a jeho muže, jak Blance zlomili vaz provazy přivázanými ke koním. Několik následujících dní slyšel Seton Lobovo vytí. Popsal to, jako by v tom zněl \"\"nezpochybnitelný tón smutku...nešlo o hlučné vzdorovité vytí ale o dlouhý žalostný nářek.\"\" Ačkoli Seton začal cítit lítost nad truchlícím vlkem, pokračoval ve svém plánu ho chytit.\n\nNavzdory nebezpečí, následoval Lobo Blančin pach až k Setonovu pronajatému ranči, kam lovec vzal tělo. Seton to zjistil, rozmístil mnoho pastí a \"označil\" je pachem vlčice. 31. ledna 1894 se Lobo chytil do čtyř pastí zároveň, každou nohu v jedné. Když lovec přišel, vlk navzdory zranění stál a vyl. Dojat jeho statečností a věrností jeho družce, nedokázal ho Seton zabít. On a jeho muži ho svázali, dali mu náhubek a vzali ho na ranč. Tam ho přivázali na řetěz, ale Lobo si jich nevšímal, jen koukal do prérie. Následující noci zemřel. Seton se domníval, že na zlomené srdce.\n\nZkušenost s lovem na Loba Setona velmi ovlivnila. Od té doby až do své smrti v roce 1946 obhajoval vlka – zvíře, které bylo doposud vždy démonizované. \"\"Od dob Loba bylo mým nejupřímějším přáním ukázat lidem, že veškerá divoká zvířata jsou sami o sobě dědictvím, které nemáme právo zničit a připravit o ně naše potomky\"\" napsal později.\n\nSetonův příběh ovlivnil myšlení mnoha lidí v USA i v zahraničí a měl částečně za následek proměnu náhledu na životní prostředí. Jednalo se o jednu z jisker, která probudila ochranářské hnutí.\n"}
{"id": "709957", "url": "https://cs.wikipedia.org/wiki?curid=709957", "title": "Seznam zaniklých synagog v Česku", "text": "Seznam zaniklých synagog v Česku\n\nSeznam zaniklých synagog v Česku:\n\n\n\n\n\n\n\n\n\n\n\n\n\n\n\n"}
{"id": "709958", "url": "https://cs.wikipedia.org/wiki?curid=709958", "title": "Jiří Helekal", "text": "Jiří Helekal\n\nJiří Helekal (* 13. února 1947 Praha) je český zpěvák, skladatel a hudebník. \n\nZačínal jako bigbeatový muzikant se skupinou Komety, umí hrát na řadu nástrojů (na kytaru, housle, violoncello, klavír, flétnu, banjo, basu, akordeon a další). Studoval na konzervatoři Jaroslava Ježka, mnoho písní si složil sám, jiné skládal i pro další zpěváky (např. Věru Martinovou, Evu Pilarovou nebo Ivetu Bartošovou). Od roku 1969 působil v divadle Semafor, kde spolupracoval např. s Jiřím Suchým, Jiřím Šlitrem, Jiřím Grossmannem a Miloslavem Šimkem.\n\nV současné době vystupuje s vlastní kapelou \"Helekaly Family\" , hraje v různých filmech (např. \"Rafťáci\") a v muzikálech (např. \"Kleopatra\", \"Tři mušketýři\").\n\nNatočil řadu singlů, mezi nejznámější patří např. \"Dívka vzdálená\", \"Pyšná dáma\", \"Volám vás helou\", \"Vařili jsme kaši\", \"Osmnáct\", \"Kamarádi hrajeme dál\" (s Vítězslavem Vávrou) a mnoho dalších.\n\n"}
{"id": "709960", "url": "https://cs.wikipedia.org/wiki?curid=709960", "title": "Satelitní galaxie", "text": "Satelitní galaxie\n\nSatelitní galaxie je obecné pojmenování galaxie, která obíhá díky gravitační přitažlivosti větší galaxie. Jestliže mají dvě obíhající galaxie přibližně stejnou velikost, tvoří binární systém.\n\nGalaxie, které se navzájem setkávají, mohou kolidovat (sloučit se, vytrhnout se od sebe navzájem atp.). V takových případech je obtížné určit, kde jedna galaxie končí a druhá začíná. Srážky mezi galaxiemi nemusí nezbytně znamenat kolizi mezi objekty uvnitř nich (hvězdy, planety, mlhoviny).\n\n"}
{"id": "709961", "url": "https://cs.wikipedia.org/wiki?curid=709961", "title": "Seznam židovských památek v Pardubickém kraji", "text": "Seznam židovských památek v Pardubickém kraji\n\nToto je seznam židovských památek v Pardubickém kraji aktuální k roku 2011, ve kterém jsou uvedeny židovské památky v oblasti Pardubického kraje.\n\nVysvětlivky k tabulce\n\n"}
{"id": "709964", "url": "https://cs.wikipedia.org/wiki?curid=709964", "title": "Kongregace pro katolickou výchovu", "text": "Kongregace pro katolickou výchovu\n\nKongregace pro katolickou výchovu (studijní instituty) (latinsky \"Congregatio de Institutione Catholica (de Studiorum Institutis)\") je součástí římské kurie.\n\nJejím úkolem je dohlížet na \"formaci těch, kdo jsou povoláni k posvátnému kněžství a také na rozvoj a řízení katolické výchovy\" : stará se tedy především:\n\nKongregace, která se měla starat o římskou univerzitu a další známé univerzity byla založena pod názvem \"\"Congregatio pro universitate studii romani\"\" (\"Kongregace pro univerzitu římského studia\") již papežem Sixtem V. roku 1588. Lev XII. roku 1824 vytvořil \"\"Congregatio studiorum\"\" (\"Kongregace pro studia\") pro školy v papežském státě, která od roku 1870 začala spravovat všechny katolické univerzity. Roku 1915 papež Benedikt XV. zřídil kongregaci s titulem \"\"Congregatio de Seminariis et Studiorum Universitatibus\"\" (\"Kongregace pro semináře a univerzitní studia\"). Reforma římské kurie za Pavla VI. v roce 1967 znamenala změnu názvu na \"\"S. Congregatio pro Institutione Catholica\"\" (\"Posv. kongregace pro katolickou výchovu\") a další rozšíření jejích kompetencí na katolické školy. Papež Jan Pavel II. jí v apoštolské konstituci Pastor Bonus z roku 1988 dal její současný název a potvrdil její kompetence.\n\nKongregace se skládá z 31 členů – kardinálů, arcibiskupů a biskupů. Jejím prefektem je\nkardinál Giuseppe Versaldi, jmenovaný do této funkce papežem Františkem 31. března 2015.\n\nPři kongregaci existuje \"Papežské dílo pro kněžská povolání\".\n\n\n"}
{"id": "709965", "url": "https://cs.wikipedia.org/wiki?curid=709965", "title": "Stín (fotografie)", "text": "Stín (fotografie)\n\nStín je element šerosvitu – neosvětlený nebo špatně osvětlený prostor objektu. Stín na odvrácené straně objektu se nazývá vlastní stín a stín vržený na ostatní plochy se nazývá vržený stín. Vznik stínů je důsledek přímočarého šíření světla.\n\n\n\n\nPoklesem celkové intenzity osvětlení se mění poměr mezi jasem světla a stínu: světlo klesá rychleji než tmavnou stíny. To je způsobené tím, že některé stíny jsou osvícené rozptýleným světlem. Znamená to, že poklesem celkového světla se sníží kontrast scény. Kontrast na poledním ostrém Slunci je tedy větší než kontrast při zatažené ranní obloze.\n\nDruh osvětlení má vliv na povahu stínu a charakter reliéfu. Při tvrdém světle jsou hranice stínu velmi přesně a ostře definovány a reliéf objektu je zvýrazněn – všechny nerovnosti se zdají hlubší. Mírné osvětlení rozostří kontury stínů a znevýrazní povrchový reliéf objektů. Měkké osvětlení tento účinek ještě zmenší.\n\nJe-li světelný zdroj blízko k osvětlenému objektu, jsou stíny kónické a přesně definované. Jestliže světlo pochází ze dvou světelných zdrojů a navzájem se kříží, ve výsledku dávají stín a polostín které kontrast obrazu zmírní.\n\nKrajinářská fotografie zimní krajiny je umocněna dobrým bočním světlem nebo protisvětlem. Pokud čerstvý sníh osvítí přímé Slunce, vytvoří dobře vypadající kontrastní stíny.\n\nK zásadám interpretace obrazu patří stín mezi nejzákladnější elementární obrazové prvky spolu s polohou, velikostí, tvarem, odstínem, barvou, strukturou nebo vzorkem. Jedná se o běžně používané analýzy při interpretaci leteckých fotografii nebo analýzu obrazu. Dobře vyškolený interpret dokáže ze základních prvků při analýze získat mnoho cenných informací. Avšak i začátečník může jemu neznámý objekt, s ohledem na tyto prvky analyzovat jeho význam ve vztahu k jiným objektům nebo jevům na fotografii nebo obrázku.\n\nSnímkováním nebo pozorováním pro účely fotografické interpretace při velmi šikmém slunečním světle jsou například při letecké archeologii odhalovány stíny, které indikují mírné vyvýšeniny terénu a tudíž relikty zaniklého osídlení.\n\nPrakticky všechny dálkově pořizované snímky jsou shromažďovány do 2 hodin od slunečního poledne, aby se zabránilo rozšíření stínů na obrázku nebo fotografii. To proto, že stíny mohou zakrýt další předměty, které by jinak mohly být identifikovány. Na druhou stranu, může být stín objektu klíčem k identitě jiného objektu. Vezměme si například Washingtonův památník ve Washingtonu. Při jeho sledování shora může být obtížné rozeznat tvar pomníku, ale s bočním stínem se tento proces stane mnohem jednodušším. Dobrou praxí je orientovat fotografie tak, aby stíny směřovaly k interpretrovi. Pseudoskopický efekt se dosáhne v případě, kdy je stín orientován směrem od pozorovatele. Ten způsobí, že se nízké body jeví jako vysoké a vysoké body jako nízké.\n\nPro kontrolu vržených stínů se používá odrazná deska, což je v podstatě je rovinný reflektor. Používá se ve studiovém osvětlení nebo při fotografování v exteriéru ke směrování světla na daný předmět nebo scénu. Nejvíce se využívá pro kontrolu kontrastu při umělém i přírodním osvětlení, jako doplňkové světlo (anglicky „fill light“) a jeho cílem je vykrývat stinné partie snímku. V tomto případě světlo se z hlavního světla odráží zpět do scény s různým stupněm přesnosti a intenzity v závislosti na zvolené odrazné ploše a jejím umístění ve vztahu ke scéně.\n\nBezestínový box je zařízení pro fotografické snímání objektů bez stínů v dokonale rozptýleném světle. Použití světelných stanů umožňuje obejít se bez příslušenství, jako jsou například softbox, deštníky a speciální objektivy. Hlavní výhodou lightboxu je nejen absence stínů, ale také potlačení odlesků na fotografovaných objektech.\n\nExistují boxy s různou barvou pozadí – například bílé, černé, modré nebo červené a také různých velikostí od třiceti do 150 cm. Využívají se například v reklamní nebo potravinářské fotografii.\n\n\n"}
{"id": "709967", "url": "https://cs.wikipedia.org/wiki?curid=709967", "title": "Izraelská akademie věd a klasického vzdělávání", "text": "Izraelská akademie věd a klasického vzdělávání\n\nIzraelská akademie věd a klasického vzdělávání (: האקדמיה הלאומית הישראלית למדעים, : \"Israel Academy of Sciences and Humanities\") je akademie věd v Izraeli se sídlem v Jeruzalémě, zřízená v roce 1961. Mezi její cíle patří například posílení kontaktů mezi vědci přírodních a humanitních věd, kultivování a podpora akademického a vědeckého úsilí, poskytování rad vládě ve věci výzkumných projektů národního významu a zajišťování reprezentace Izraele v mezinárodních institucích a konferencích. Tvoří ji zhruba 100 předních izraelských akademiků a sídlí vedle rezidence izraelského prezidenta na náměstí Alberta Einsteina. Od roku 2010 je prezidentkou akademie profesorka Rut Arnonová.\n\nAkademie zahájila a financuje řadu výzkumných projektů. V oblasti přírodních věd jde například o regionální výzkum v rámci geologie a fauny a flóry země izraelské. Zprostředkovává též účast izraelských vědců v mezinárodních výzkumných projektech (např. při Evropské organizaci pro jaderný výzkum nebo při Evropském centru pro synchotronové záření). V oblasti humanitních věd financuje studium Tanachu a Talmudu, židovských dějin, filosofie, umění, ale i hebrejského jazyka, prózy a poezie.\n\nBěhem existence Izraelské akademie věd a klasického vzdělávání se v jejím čele na postu prezidenta akademie vystřídala řada vědců. Byli jimi:\n\n"}
{"id": "709972", "url": "https://cs.wikipedia.org/wiki?curid=709972", "title": "Seznam židovských památek ve Středočeském kraji", "text": "Seznam židovských památek ve Středočeském kraji\n\nToto je seznam židovských památek ve Středočeském kraji aktuální k roku 2012, ve kterém jsou uvedeny židovské památky v oblasti Středočeského kraje.\n\n\"Informace v části „Popis památky a přístup“ jsou postupně doplňovány a v současnosti slouží především jako příprava podkladů pro stvoření dosud neexistujících článků o jednotlivých památkách . Poté budou informace zredukovány tak, aby obsahovaly pouze základní informace sloužící k nalezení památky.\"\n\nVysvětlivky k tabulce\n\n\n"}
{"id": "709973", "url": "https://cs.wikipedia.org/wiki?curid=709973", "title": "Seznam prefektů Kongregace pro katolickou výchovu", "text": "Seznam prefektů Kongregace pro katolickou výchovu\n\nToto je seznam prefektů Kongregace pro katolickou výchovu a kongregací, které byly jejími předchůdkyněmi (od reformy Lva XII. roku 1824).\n\n\n\n"}
{"id": "709975", "url": "https://cs.wikipedia.org/wiki?curid=709975", "title": "Zámek Berchtold", "text": "Zámek Berchtold\n\nZámek Berchtold se nachází v místní části Vidovice obce Kunice ve Středočeském kraji.\n\nPrvní zmínka o panském sídle a statku ve Vidovicích je z roku 1388, kdy byl vlastníkem panství zemanský rod s přídomkem „z Vidovic“. Prvním z nich byl Vavřinec z Vidovic, poté přešlo vlastnictví na jeho syny Beneše, Jakuba a Jana. Současně s nimi žil Bohuněk z Vidovic v letech 1412-1416. Za Vavřince další části vsi patřily libeřskému faráři Zdislavovi. Panské sídlo však zřejmě během druhé půle 15. století zaniklo, možná následkem událostí v průběhu husitské revoluce. Dále byla ves několik set let rozdělena.\nV 17. století náležela ves Vidovice s poplužním dvorem ke statku Velké Popovice, od roku 1808 pak náležela ke vsi Chlum. Roku 1877 byl do zemských desk zapsán samostatný statek nazvaný Vidovice. Když se vdávala Eleonora, dcera manželů Brozorádových, za Rudolfa Kainze, získali novomanželé 24. prosince 1877 nově vytvořený samostatný zámek Vidovice oddělením od Chlumu. Jejich takto nabytý majetek tvořila reprezentativní budova, statek s cihelnou a pozemky. Manželé Kainzovi měli sedm dětí: Alfreda (* 1854), Friedricha (* 1860), Adélu (* 1863), Marii (* 1865), Zdenku (* 1870) a Emu (* 1871).\n\nV roce 1894 byl statek a zámek odprodán novým majitelům Milnerům, kteří zde roku 1904 (letopočet v přízemí dnešní restaurace) provedli největší a nejpodstatnější stavební úpravy. Od roku 1906 je sídlo nazýváno „nově vystavěným zámkem s parkem“.\n\nMezi další významné vlastníky panství či zámečku patřili osobnosti jako např. Václav Stařimský, svobodný pán z Libštejna, rakouský polní maršál Josef Václav Radecký z Radče, rodina Brzorádova, prof. Blažek nebo šlechtický rod Berchtoldů z Uherčic, podle nichž byl později nazván.\nOd 2. pol. 20. století používala zámek československá armáda – protivzdušná obrana Prahy. Po roce 1990 byl areál se zámkem převeden na obec a o 3 roky později prodán soukromé firmě.\n\nOd roku 2005 získal zámeček nové majitele, kteří uskutečnili jeho celkovou rekonstrukci: přistavěli křídlo do parku, rozšířili park, postavili sportcentrum Na zámečku a zpřístupnili zámek veřejnosti. Podle nalezeného erbu hraběte Otokara Berchtolda byl zámek v roce 2005 pojmenován. Areál dnes určen zejména pro firemní, či rodinné aktivity, ale také ke sportovním účelům.\n\nV rámci zámku je několik výstavních prostor. V přízemí je unikátní expozice venkovského muzea Kunic a okolí, které vzniklo roku 1935 zásluhou někdejšího starosty Kunic Josefa Oldřicha a jeho bratra MUDr. Františka Oldřicha. Expozice muzea, zaměřená na historii Kunic a okolí, odpovídá původnímu vzhledu z doby založení obce. Najdeme zde velice rozmanité sbírky a předměty. Archeologické nálezy, výrobky zdejších řemeslníků, cechovní památky, sklářské výrobky, sbírku zbraní, myslivecké trofeje, mince, papírová platidla a řadu dalších zajímavostí.\n\nExpozice nabízí rozmanitou sbírku, přes hudební nástroje, staré divadelní kulisy, kroje, po žraloky. Unikátní je řazení exponátů, které je zachované tak jak vznikalo před mnoha lety. Lze říci že je to „muzeum vesnického muzea“ s originálními popisy exponátů, doklad práce a nadšení našich předků.\n\n"}
{"id": "709979", "url": "https://cs.wikipedia.org/wiki?curid=709979", "title": "Park Gustava Mahlera", "text": "Park Gustava Mahlera\n\nPark Gustava Mahlera je jihlavský městský park v prostorách ulic Benešova a Věžní, pojmenovaný na počest významného hudebního skladatele Gustava Mahlera, nacházející se nedaleko brány Matky Boží.\n\nAž do 30. března 1939 stávala v této části parku židovská synagoga. Toho dne došlo k jejímu vypálení jihlavskými německými nacisty. Poté stávala na jejím místě v 90. letech 20. století tržnice.\n\nDne 3. října 2008 došlo zahájení stavby parku, přičemž tržiště bylo přesunuto na nové místo. Stavba byla ukončena v květnu 2010 a stála 41 379 000 Kč. Pro veřejnost byl park zpřístupněn na konci listopadu 2009. Vytvoření sochy iniciovalo občanské sdružení „Společenství za zřízení pomníku Gustava Mahlera v Jihlavě“.\n\nVětšina parku se nachází v místech bývalé synagogy. Od Věžní ulice je prostranství odděleno fragmentem městských hradeb. V prostoru parku se kromě zpevněných ploch vybudovalo také umělé jezírko s šachtou na přívod vody a zvlněné plochy zeleně.\n\nDále také došlo k odhalení zakonzervovaných základů synagogy, v baště hradeb se vytvořila vyhlídková věž a prostranství bylo osazeno kamennými kvádry k posezení návštěvníků a informačními panely. Na bezpečnost zde dohlíží bezpečnostní kamery. Celému prostranství vévodí sochy ryb a ptáků vytvořené Janem Koblasou, které mají poukazovat na tvorbu Gustava Mahlera, a také jím vytvořená socha samotného Gustava Mahlera.\n\nArchitektonický návrh byl vybrán na základě veřejné anonymní soutěže, kterou vyhráli architekti Martin Laštovička a Vít Doležel spolu s Janem Koblasou.\n\nBronzová socha hudebního skladatele Gustava Mahlera byla do parku umístěna v květnu 2010. Ke slavnostnímu odhalení došlo dne 7. července 2010 při oslavách 150. výročí narození Gustava Mahlera. Odhalení se kromě veřejnosti, tehdejšího primátora města Jihlavy Ing. Jaroslava Vymazala a hejtmana kraje Vysočina Jiřího Běhounka, zúčastnili také významní hosté, tj, např. prezident ČR Václav Klaus, sochař Jan Koblasa a historik Zdeněk Mahler. O hudební doprovod se postarala Hradní stráž.\n\n"}
{"id": "709980", "url": "https://cs.wikipedia.org/wiki?curid=709980", "title": "Ohryzek", "text": "Ohryzek\n\nOhryzek, také nazývaný Adamovo jablko, je výrazný především u mužů, u žen je nepatrný. Je tvořen pod kůží výběžkem štítné chrupavky (\"cartilago thyroidea\").\n\nPohyb ohryzku můžeme pozorovat při řeči, ale jeho největší mobilitu zaznamenáme při pohledu na ohryzek právě polykajícího člověka, pro polknutí se musí uzavřít hrtanová příklopka umístěná na hranici přechodu oropharyngu (ústní části hltanu) v laryngopharynx (hrtanohltan), pro průchod potravy hltanem do jícnu také dochází pomocí tahů vazů k elevaci celého hrtanu. Ohryzek se tak viditelně pohne směrem kraniálně (k hlavě).\n\nV okolí chrupavky štítné může prominovat štítná žláza, ta by měla dosahovat normovaných rozměrů, pokud je zvětšená, nebo zmenšená, či zcela chybí, mají její velikostní změny dopad na tvorbu hormonů štítné žlázy (trijodthyronin a thyroxin) a pak je tento problém monitorován endokrinologem a léčen. Při nadměrném zvětšení štítné žlázy tak může vzniknout až struma (vole). Zvětšená štítná žláza může přesahovat i prominující štítnou chrupavku, je hmatná a obvykle rozpoznaná při pravidelné lékařské prohlídce.\n\n"}
{"id": "709981", "url": "https://cs.wikipedia.org/wiki?curid=709981", "title": "Bedřich Jelínek", "text": "Bedřich Jelínek\n\nBedřich Jelínek alias Frederick Jelinek (18. listopadu 1932, Kladno – 25. září 2010, Baltimore, Maryland, USA) byl původem český vědec, žijící od svých 16 let ve Spojených státech amerických, kde se zabýval informatikou a aplikovanou počítačovou lingvistikou.\n\nNarodil se v rodině zubního lékaře MUDr. Viléma Jelínka, který byl vyznáním žid, jeho matka Trudy k judaismu pouze konvertovala; měl ještě sestru. Otec se obával nástupu nacismu a plánoval proto vystěhování do Velké Británie, na nátlak přátel to však neučinil. Pochybil.\n\nNa podzim 1941 byla rodina přesídlena do Prahy, otec a syn museli nosit na oblečení Davidovou hvězdu, potupné označení pro židy. V únoru 1945 byl jeho otec odvlečen do koncentračního tábora v Terezíně. 13letý Bedřich i jeho sestra transportu unikli protože jeho matka nebyla židovského původu a již předtím přísežně prohlásila, že otcem dětí není Vilém Jelínek, ale osoba árijského původu. Otec se stal v koncentračním táboře lékařem a koncem dubna se při epidemii tyfu, která tehdy v táboře propukla, nakazil a 11. května 1945 zemřel.\n\nPo osvobození začal chodit mladý Bedřich Jelínek do gymnázia v Dušní ulici v Praze. Po komunistickém převratu v únoru 1948 požádala jeho matka o vystěhování pro celou rodinu. Jelikož se narodila českým rodičům v Curychu, považovali ji ve Spojených státech severoamerických za občanku Švýcarska a udělili jim americké vízum. Do New Yorku přijeli koncem října 1948.\n\nVe USA si nejdříve změnil jméno na Frederick Jelinek a vychodil střední školu. Rodina měla jen minimum finančních prostředků, matka ji živila vařením v několika rodinách, později dělala kuchařku v české sokolovně a Národním domě. Frederick Jelinek chtěl studovat, ale neměl peníze. Přestože to nebylo jeho původním přáním (chtěl na práva), vybral si obor s nejkratší dobou studia, začal studovat elektrotechniku. Zapsal se do večerního studia a úspěšně vystudoval elektroinženýrství v newyorské City College. Ve dne přitom vydělával, dojížděl přes řeku Hudson do New Jersey, kde vypomáhal v laboratoři elektrotechnické továrny.\n\nPozději mu udělil stipendium Výbor pro svobodnou Evropu spravovaný CIA s podmínkou, že jakmile se Československo stane svobodným státem, okamžitě se do vlasti vrátí. Vybaven stipendiem a vědomostmi nastoupil k řádnému dennímu studiu na proslulém Massachusettským technologickým institutu (MTI). V roce 1956 získal na MTI, kde již také vyučoval, titul bakaláře z oboru elektrotechniky, později magistra a roku 1962 tamtéž obhájil doktorskou práci z teorie informací.\n\nRoku 1955 mu bylo uděleno americké občanství. Během prázdninového pobytu v Evropě dostal v roce 1957 vízum do Československa za účelem návštěvy své sestry. Setkal se tam s přítelem z mládí režisérem Milošem Formanem, který ho seznámil se scenáristkou Milenou Tobolovou. Když se s ní chtěl při příští návštěvě za dva roky oženit, československé úřady to nepovolily. Teprve až na přímluvu zprostředkovanou Jerome Wiesnerem, poradcem pro vědu prezidenta J. F. Kennedyho, u samotného nejvyššího představitele Sovětského svazu N. S. Chruščova bylo její vystěhování povoleno a vyvolená dorazila do USA, svatba byla v roce 1961.\n\nV roce 1962 byl hostujícím odborným asistentem na Harvardově univerzitě, mezi roky 1962 až 1974 působil na Cornellově univerzitě v Ithace ve státě New York, kde se chtěl původně zabývat jazykovými aplikacemi informační technologie. Tento obor ale zrušili a tak se dále věnoval elektroinženýrství a stal se profesorem elektrotechniky. Jazykové aplikace ho začaly zajímat zejména potom, co jeho mladá manželka začala studovat na Harvardově univerzitě komunikační teorii u proslulého lingvisty Noama Chomského.\n\nVedle své řádné práce se stále více zabýval informačními teoriemi a v roce 1972 přijal nabídku počítačové firmy International Business Machines Corporation (IBM) a mezi léty 1972 až 1993 působil jako vedoucí manažer a jako hlavní organizátor výzkumu akusticko-fonetické analýzy řeči ve Watsonově výzkumném centru IBM v Yorktown Heights ve státě New York. Pracoval na způsobu, jak přimět stroj (počítač), aby mluvenou řeč dokázal zapisovat písmeny.\n\nOd r. 1993 byl až do své smrti v roce 2010 profesorem Univerzity Johnse Hopkinse (JHU) v Baltimore a ředitelem tamního Centra pro zpracování jazyka a řeči.\n\nJe považován za hlavního autora teorie, podle které dnes se vyvíjejí programy mající za úkol přimět stroj (počítač) zapsat lidskou řeč pomoci písmen, tj. převézt slova do digitální podoby. Význam tohoto procesu není jen v tom, že pronesená slova stroj ihned zapíše na papír, ale také pomoci vhodného programu slova přeloží do jiného jazyka. Nutno si uvědomit, že strojový překlad běžně znám z různých překladačů se zabývá pouze překladem psaného textu, ne mluveného.\n\nStrojové rozpoznávání mluvené řeči se prvotně snažilo řídit lidským modelem, stroje měly rozpoznávat syntaxi, gramatiku a významy slov. Bylo to velice pracné a málo úspěšné, každý člověk má jinou výslovnost a u každého slova existuje mnoho variant.\n\nFrederick Jelinek se svými spolupracovníky šel proti proudu obvyklých lingvistických postupů, hledal nové principy, které by počítači (matematickému stroji) umožnily zachytit, rozpoznat a správně zapsat mluvené slovo. Zjistil, že pravděpodobnost správného zachycení se dá statisticky zpracovat, navrhl řešení pomoci matematické statistiky. Slova se převedou do digitální podoby a počítač se učí poznávat slova a jejich náležitý pořádek ve větách na základě opakovaných vzorců a statistické pravděpodobnosti. Dnes téměř všechny komerční a výzkumné systémy pro rozpoznávání řeči používají tuto metodu.\n\nPočítače, které se dnes používají k rozpoznávaní lidské řeči, používají např. v angličtině slovník asi 60 tisíc slov. I když tam nejsou vloženy všechny možné varianty slov, tak pro běžnou řeč je tento počet dostačující, pokrývá téměř 99 % všech možných hovorů. Ve Spojených státech jsou již několik let v provozu automaty na koupi jízdenek na nádražích, cestují jen vysloví cílovou stanici a čas odjezdu vlaku. Také některé telefonní služby pracují na tomto principu, počítač hlasem odpoví na dotaz kde je v daném městě určitý objekt (policie, restaurace, obchod, divadlo a pod). Této metody využívají také bezpečnostní služby, kdy se při průběžném odposlechu telefonních hovorů na základě vytipovaných klíčových slov a dalšího kontextu hledají podezřelé hovory.\n\nDigitalizace lidské řeči je základ pro strojový překlad lidské řeči, Americká armáda již např. vybavila své jednotky v Iráku a Afghánistánu přístroji pro přímé tlumočení mezi svými vojáky a domácími obyvateli.\n\nFrederick Jelinek je mj. autorem dvou zásadních knih ve svém oboru: „Probabilistic Information Theory“ a „Statistical Methods for Speech Recognition“. Další výčet publikací a ocenění viz \n\nPo roce 1989 přivedl z již svobodného Československa do newyorské výzkumné centrály IBM několik mladých českých odborníků, jedním z nich byl Jan Hajič, nyní ředitel Ústavu formální a aplikované lingvistiky na Matematicko-fyzikální fakultě Univerzity Karlovy. Má také velkou zásluhu na vybudování výpočetního střediska IBM právě v Praze. V roce 2001 působil rok bez nároku na odměnu jako hostující profesor na MFF UK. Téhož roku mu Universita Karlova udělila titul čestný doktorát. Spolupracoval s českými kolegy (aplikace rozpoznávacích procesů z angličtiny na češtinu) na programu MALACH kde se počítačově zpracovávala orální historie, tj. vyprávěné svědectví lidí přeživších holokaust.\n\nV roce 2007 se v Praze konal kongres Mezinárodní asociace počítačové lingvistiky, který byl zatím největším v historii této organizace, zúčastnilo se ho 1100 odborníků, nechyběl ani Frederick Jelinek.\n\nJeho manželka, Milena Jelinek, je profesorkou filmové vědy na Kolumbijské univerzitě v New Yorku (údaj z roku 2003) a podle jejího scénáře byl v roce 1996 natočen Vladimírem Michálkem film Zapomenuté světlo oceněný na Mezinárodním filmovém festivalu v Karlových Varech třemi cenami. Vychovali společně dceru Hannah (manažerka) a syna Williama (právník).\n\n\nFrederick Jelinek – Foto\n"}
{"id": "709983", "url": "https://cs.wikipedia.org/wiki?curid=709983", "title": "Bitva u Mostu", "text": "Bitva u Mostu\n\nBitva u Mostu se odehrála dne 5. srpna 1421 v okolí vrchu Hněvína přiléhajícího k severní části města Most. Pražské vojsko, pod velením kněze Jana Želivského, obléhající mostecký hrad, zde bylo poraženo oddíly míšeňského markraběte Bedřicha, který v severních Čechách operoval jako zmocněnec českého, uherského a římskoněmeckého krále Zikmunda Lucemburského. Střetnutí bylo první porážkou husitů ve velké bitvě a královští vítězství využili k obležení Bíliny a Žatce.\n\nDne 30. června roku 1421 uskutečnil kněz Jan Želivský převrat, kterým sloučil Staré a Nové město Pražské do jedné obce, jejíž správou bylo pověřeno třicet nově zvolených konšelů. Posléze se věnoval organizování svatoprokopské synody, které se účastnilo duchovenstvo všech husitských obcí, a posilování svých pozic ve městě. Souběžně s touto činností organizoval vojenskou výpravu proti základnám krále Zikmunda na severu Čech, jež soustavně ohrožovaly spojence z Žatce a Loun. Nepočetná vojenská výprava vyrazila krátce po ukončení synody k Roudnici, kde měla sraz spolu se Žateckými. Spojené vojsko posléze v rychlém sledu přepadlo kláštery premonstrátek v Doksanech, benediktínek v Teplicích a cisterciáků v Oseku. Rychlým útokem pak dobylo a vypálilo město Duchcov, 12. července obsadilo Bílinu a o den později i stejnojmenný hrad. Z Bíliny odeslal Jan Želivský do Prahy žádost o další posily na výpravu proti Mostu. O podpoře tohoto tažení rozhodla velká obec 21. července a její účast byla uložena straníkům uvězněných kněží a sousedům. Této skupině bylo pod trestem smrti zakázáno ve vojsku vyvolávat třenice. Mimo tohoto odřadu se akce zúčastnili i všichni v Praze přítomní žoldnéři.\n\nPřed Most přitáhlo Želivského posílené vojsko 24. července a svůj tábor rozložilo poblíž kláštera záhražanských magdalenitek na jižním úpatí homolovitého kopce Hněvína, na jehož vrcholu stál hrad mostecký hrad, který Přemysl Otakar II. původně pojmenoval Landeswart. Želivský i jeho hejtmani se rozhodli nejprve dobýt hrad obsazený míšeňskou posádkou, neboť se domnívali, že po jeho pádu již nebudou obyvatelé Mostu vzdorovat. Aby mohli dvěma velkými puškami a dvěma praky ohrožovat hradní osazenstvo, obsadili nejprve hřeben kopce. Odtud posléze působili obleženým nemalé škody. Za této situace se velitel hradu purkrabí Nitcze Gorrentz, jenž každým dnem očekával příchod vojska míšeňského markraběte Bedřicha, pokusil vést zdržovací taktiku a nabídl husitům rokování. Po neúspěšném pokusu vést jednání o kapitulaci, podnikli husité na pevnost útok a vypálili celé její podhradí. Teprve po této demonstraci síly projevili obležení ochotu se vzdát, avšak vrchní velitel pražanů kněz Jan Želivský byl rozhodnut s nimi tvrdě zúčtovat, neboť jak sám poznamenal: \"„Copak by nám bylo platno zde je nechat odejít a potom jich na jiném hradě znovu dobývat?“\" Jiného názoru však byli jeho hejtmani, kteří viděli, že se jim nabízí zisk hradu bez dalších ztrát a možnost brzkého útoku na město před příchodem míšeňského vojska.\n\nOddíly míšeňských markrabat dorazily k severnímu předpolí Mostu 5. srpna. Cestou nabraly nepatrné zpoždění, neboť čekaly, až se k nim připojí spojenecké družiny českých pánů Hynka Hlaváče z Dubé, děčínského Zikmunda z Vartenberka a Mikuláše Chudého z Lobkovic. K městu vojsko nastupovalo seřazeno v bojové formaci. Také husité, oproti obvyklým zvyklostem, nevyčkávali protivníka pod ochranou vozové hradby, ale shromáždili se k útoku.\n\nNepříliš detailně o průběhu bitvy hovoří několik dobových pramenů různé výpovědní hodnoty. Nejautentičtější popis je zaznamenán v \"Husitské kronice\" literáta, mistra artistické fakulty pražské university a přímého účastníka husitských válek, Vavřince z Březové. Podle všech náznaků je zřejmé, že husitský kronikář nebyl příznivcem politiky Jana Želivského a toto zaujetí se patrně odrazilo i ve zveličení mostecké porážky. Oproti Vavřincově práci asi nejsrozumitelněji o bitvě hovoří nepříliš obsáhlý text \"Třeboňské kroniky\" s níž se shoduje i tzv. \"Kronika starého pražského kolegiáta\". Další, poměrně stručnou, zprávu lze dohledat v rukopisech \"Starých letopisů českých\", jež pochází ze zápisů rozličných autorů z různých časových období, které do jednoho uceleného díla jako první soustředil historik František Palacký. Rámcově lze tedy předpokládat, že husité jako první podnikli neuspořádaný útok po dolním úbočí Hněvína, který Míšeňští byli schopni zadržet. Tvrdý odpor pražany a Žatecké překvapil, navíc je zanedlouho zaskočil i boční úder mostecké hotovosti, která spojencům vyrazila na pomoc z městské brány. Přední řady husitů zakolísaly a brzy se obrátily na ústup, který strhl zbytek vojska k panickému útěku. I když muži Jana Želivského urychleně vyklízeli bitevní pole, protivníci se k pronásledování odhodlávali jen velmi vlažně, neboť neměli jistotu, zda nejde o protivníkův taktický záměr. Veškerou jejich snahu v tomto směru směru nakonec zmařili střelci z velkých pušek, kteří měli své zbraně postaveny na vrchu Hněvíně a způsobili Míšeňským další ztráty.\n\nI když existují určité náznaky, že svědectví Vavřince z Březové, který vyčíslil ztráty na obou stranách kolem tisícovky mužů, je přemrštěné, lze se domnívat, že i přesto byly počty mrtvých a zraněných v bitvě vysoké. Husité navíc na bojišti zanechali takřka celé obléhací zařízení a utrpěli značný šrám na své reputaci. Není zřejmé, zda byl Jan Želivský ochoten pokračovat dál v boji, je však známo, že druhého dne po bitvě se vydal zpět k Praze, neboť přes noc se část jeho vojska v panice rozprchla. Zvěst o porážce se do české metropole donesla ještě před Želivského příchodem a pražská velká obec na ni jednotně zareagovala organizací nového vojska. Do pole byla vyslána hotovost tří čtvrtí, k níž se měli připojit vojáci z dalších měst hlásících se k pražskému svazu. K tomuto vojsku se připojil i táborský hejtman Jan Žižka, který se toho času v metropoli zotavoval z následků poranění druhého oka u hradu Rábí. Mezitím, co Praha formovala nové ozbrojené síly, Míšeňští oblehli Bílinu a Žatec. Tyto akce však netrvaly dlouho, neboť sotva se markrabě Bedřich dozvěděl o blížících se nepřátelích, dal povel svým vojákům k ústupu za české hranice. I přes tuto příznivou okolnost se pražané město Most znova dobýt nepokusili.\n\n\n"}
{"id": "709988", "url": "https://cs.wikipedia.org/wiki?curid=709988", "title": "LGS 3", "text": "LGS 3\n\nLGS 3 je trpasličí galaxie v souhvězdí Ryb, jedna z menších členů Místní skupiny galaxií, objevená v roce 1976. Pravděpodobně jde o satelitní galaxii Galaxie v Trojúhelníku nebo Galaxie v Andromedě. LGS 3 se nachází ve vzdálenosti 913 000 ly (280 000 pc) od obou galaxií, zhruba 2,022 milionu světelných let (620 kpc) od Slunce.\n\nJádro galaxie má poloměr 483 světelných let (148 pc) a má 2,6×10 hmotnosti Slunce.\n"}
{"id": "709989", "url": "https://cs.wikipedia.org/wiki?curid=709989", "title": "TJ Vítkovice", "text": "TJ Vítkovice\n\nJméno TJ Vítkovice nosily tyto sportovní kluby:\n"}
{"id": "709990", "url": "https://cs.wikipedia.org/wiki?curid=709990", "title": "Iniciativa Verde", "text": "Iniciativa Verde\n\nZelená iniciativa (španělsky Iniciativa Verde) je argentinská politická strana prosazující zelenou politiku. Je členem Americké federace zelených stran a Global Greens.\n\nStrana byla založena v roce 2006 Juanem Manuelem Velascem. Tento politik byl v roce 2007 krátkou dobu ministrem životního prostředí.\n\nStrana prosazuje především zájmy ochrany životního prostředí. Volá po ekologické dani na fosilní paliva, na odstoupení Argentiny od využívání jaderné energie. Prosazuje podporu výroby energie z obnovitelných zdrojů energie, upřednostňuje využívání veřejné dopravy a snaží se směřovat Argentinu k systému udržitelného sociálně-tržního hospodářství. Odmítá využívání armády pro řešení vnitrostátních krizí. Požaduje demokratizaci zdravotního systému, dekriminalizaci měkkých drog, podporu decentralizované a nezávislé kultury a posílení práv žen.\n\nVe volbách v Buenos Aires v roce 2009 prosazovali tato témata: úspory spotřeby energií a tím snižování vlivu země na globální změny klimatu, prevence vzniku odpadů a recyklace odpadů, sanace špinavé řeky Riachuelo, zlepšení kvality veřejné dopravy, podpora cestovního ruchu a ochrana přírody ve městech.\n\n"}
{"id": "709991", "url": "https://cs.wikipedia.org/wiki?curid=709991", "title": "Romelu Lukaku", "text": "Romelu Lukaku\n\nRomelu Menama Lukaku (* 13. května 1993, Antverpy ) je belgický fotbalový útočník a reprezentant, od srpna 2019 hráč italského klubu Inter Milan.\n\nÚčastník MS 2014 v Brazílii a EURA 2016 ve Francii.\n\nDokázal se výrazně prosadit mezi seniory na klubové úrovni i v reprezentaci již od svých 16 let. Jeho otec Roger Lukaku reprezentoval ve fotbale Zair, mladší bratr Jordan prošel stejně jako on mládežnickou akademií Anderlechtu Brusel.\n\nV Anderlechtu dostal Romelu přezdívku „nový Drogba“, jemuž se podobá stylem hry a v minulosti i vzhledem, Didier Drogba je navíc jeho fotbalovým idolem.\n\nProšel mládežnickými kategoriemi Lierse SK a RSC Anderlecht. Před sezónou 2009/10, tedy jako šestnáctiletý, podepsal profesionální kontrakt s Anderlechtem. Krátce nato 24. května 2009 debutoval v mistrovském playoff zápase proti Standardu Lutych (Standard i Anderlecht získaly v sezóně shodně 77 bodů, o  titulu rozhodovaly 2 dodatečné playoff zápasy), v 69. minutě střídal obránce Víctora Bernárdeze. Anderlecht tento zápas prohrál 0:1 a protože v prvním zápase se zrodila remíza 1:1, titul získal Standard.\n\nLukaku se brzy prosadil do základní sestavy na pozici útočníka. Má pro tento post vhodné fyzické parametry (výška 193 cm), jeho hra se vedle průbojnosti vyznačuje i značnou rychlostí. Ve své první sezóně (2009/10) vstřelil ve 25 utkáních 15 branek a stal se králem střelců belgické ligy. Výrazně tak napomohl Anderlechtu k zisku domácího mistrovského titulu a v roce 2011 získal ocenění „Ebonová kopačka“, která se uděluje nejlepšímu hráči afrického původu v belgické lize.\n\nV utkání Evropské ligy proti Ajaxu Amsterdam vstřelil svůj první gól v evropských pohárech.\n\nV sezóně 2010/11 vstřelil 16 branek a začaly se o něj vážně zajímat evropské velkokluby jako Chelsea FC, Real Madrid, Inter Milano, Arsenal FC či Bayern Mnichov.\nSezónu 2011/12 začal sice v belgické lize, 6. srpna 2011 však Anderlecht oznámil, že se dohodl na přestupu s Chelsea FC, kam Lukaku odcestoval na zdravotní testy. Podrobnosti smlouvy nebyly zveřejněny, přestupní částka se odhaduje na 18 milionů liber.\n\nLukaku podepsal v létě 2011 5letý kontrakt s Chelsea a dostal dres číslo 18 (toto číslo dříve nosil Jurij Žirkov). Debutoval v zápase proti týmu Norwich City FC, který Chelsea vyhrála 3:1, přišel na hřiště v 83. minutě za Fernanda Torrese. Druhý start si připsal při porážce 1:3 s Manchesterem United.\n\nNicméně od února 2012 nedostával v prvním týmu Chelsea příležitost a hrál za rezervu. Na konci své první sezóny v Anglii 2011/12 vyjádřil frustraci ze svého nízkého zápasového vytížení mj. tím, že odmítl převzít trofej pro vítěze Ligy mistrů (kterou Chelsea v sezóně vyhrála), protože necítil, že by byl důležitou součástí vítězného týmu. 18. června 2012 vstřelil Romelu Lukaku 2 góly v přípravném utkání proti týmu americké Major League Soccer (MLS) Seattle Sounders FC, které Chelsea vyhrála 4:2.\n\nV Superpoháru UEFA 2013 proti FC Bayern Mnichov kopl v závěrečném penaltovém rozstřelu svoji penaltu velmi laxně a trofej tak získal soupeř. Trenér José Mourinho okamžitě zareagoval a další den ho poslal na hostování do Everton FC.\n\nPo sezoně 203/14 (hostoval v Evertonu) se chtěl dobře uvést na Mistrovství světa ve fotbale 2014 v Brazílii, kam se Belgie suverénně kvalifikovala, aby mohl změnit klub a opustit Chelsea.\n\n10. srpna 2012 odešel Lukaku na hostování do anglického klubu West Bromwich Albion FC. Debutoval v úvodním kole Premier League 2012/2013 proti Liverpoolu a podílel se na jeho porážce, když v 77. minutě vstřelil gól na 3:0 pro WBA a stanovil tak konečné skóre. Svým vystoupením přesvědčil trenéra Steva Clarka, aby mu dával v klubu více příležitostí. 19. května 2013 v posledním ligovém kole Premier League 2012/13 se podílel hattrickem na divoké remíze 5:5 v zápase proti Manchesteru United (po němž se mj. rozloučil s trenérskou kariérou sir Alex Ferguson). WBA skončil se ziskem 49 bodů na solidním osmém místě tabulky. Po úspěšné sezóně měl Lukaku nabídku z Liverpoolu, který ji musel předložit i Chelsea FC.\n\nZačátkem září 2013 před koncem letního přestupového okna souhlasil s ročním hostováním v klubu Everton FC. První gól v novém působišti vstřelil při svém debutu 21. září proti domácímu West Hamu United, kdy zařídil vítěznou branku na konečných 3:2. 30. září na domácím hřišti proti Newcastle United vstřelil dva góly a výrazně přispěl k vítězství 3:2.\n\nDne 30. července 2014 natrvalo přestoupil za 28 milionů britských liber (35 milionů eur) z Chelsea do Evertonu, kde podepsal pětiletou smlouvu. Stal se tak nejdražším hráčem v historii tohoto celku z Liverpoolu, překonal nákup krajana Marouane Fellainiho z roku 2008.\nSpolečně s brazilským útočníkem Alanem z FC Red Bull Salzburg se stal v dresu Evertonu s 8 góly nejlepším kanonýrem Evropské ligy 2014/15.\n\nV červenci 2017 přestoupil z Evertonu za bezmála 2,2 miliardy Kč do Manchesteru United, kde se opět sešel s trenérem José Mourinhem. Měl nahradit útočníky Zlatana Ibrahimoviće a Wayna Rooneyho.\n\nV belgické seniorské reprezentaci debutoval 3. března 2010 stále jako šestnáctiletý v přátelském utkání proti Chorvatsku (domácí prohra 0:1). 17. listopadu 2010 v přátelském utkání proti Rusku ve Voroněži vstřelil oba góly Belgie při vítězství 2:0. Potřetí se prosadil v domácím přátelském zápase 15. srpna 2012 proti sousednímu Nizozemí, když zvyšoval na průběžných 3:2, fotbalový duel skončil vítězstvím Belgie 4:2.\n\n6. února 2013 nastoupil v Bruggách v přátelském zápase proti hostujícímu Slovensku, Belgie zvítězila 2:1 gólem Driese Mertense z 90. minuty. 11. října 2013 zařídil 2 góly výhru 2:1 v kvalifikaci na MS 2014 proti domácímu Chorvatsku, čímž si Belgie definitivně zajistila postup na Mistrovství světa. 26. května 2014 v přípravném utkání před MS 2014 vstřelil hattrick Lucembursku, Belgie rozdrtila svého souseda 5:1. Nicméně FIFA tento zápas přehodnotila jako neoficiální, neboť belgický trenér Marc Wilmots chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát.\n\nMarc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A. V prvních dvou zápasech (proti Alžírsku výhra 2:1, proti Rusku výhra 1:0) se nedokázal prosadit a byl střídán, Belgie skórovala vždy až po jeho odchodu. Navíc své vystřídání v utkání s Ruskem nevstřebal, kouči Wilmotsovi nepodal ruku. V osmifinále proti USA vyhrála Belgie poměrem 2:1 po prodloužení, Lukaku šel na hřiště na začátku prodloužení, vstřelil v něm vítězný gól a na další branku přihrál. Se šampionátem se Belgie rozloučila čtvrtfinálovou porážkou 0:1 s Argentinou.\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu a dvakrát skóroval (v utkání základní skupiny proti Irsku).\n\nGóly Romela Lukaka v A-mužstvu Belgie:\n\n"}
{"id": "709994", "url": "https://cs.wikipedia.org/wiki?curid=709994", "title": "Grant Hackett", "text": "Grant Hackett\n\nGrant George Hackett (* 9. května 1980 Southport, Queensland) je bývalý australský plavec. Specializoval se na dlouhé tratě volným způsobem, na nichž na přelomu 20. a 21. století dominoval.\n\nNa mezinárodním poli se poprvé prosadil na Panpacifickém mistrovství v roce 1997, kde zvítězil na tratích 1 500, 800 i 400 metrů volný způsob, přičemž na nejkratší trati porazil debutujícího Australana Iana Thorpa, což bylo jediné Hackettovo vítězství nad svým hvězdným krajanem na této trati.\n\nHackett však kraloval zejména nejdelší trati bazénového plavání – na 1 500 m volný způsob. Na mistrovství světa nebyl v této disciplíně poražen v letech 1998 až 2005 a získal čtyřikrát titul mistra světa. Mistrem světa se stal celkem desetkrát (krom 1 500 m trati ještě dvakrát na 800 m, jednou na 400 m a třikrát se štafetou 4×200 m).\n\nDo povědomí široké sportovní veřejnosti se zapsal zejména dvěma vítězstvími na po sobě jdoucích olympijských hrách v závodě na 1 500 metrů – v letech 2000 a 2004.\nSpolu s Ianem Thorpem, Michaelem Klimem, Danielem Kowalskim a následně dalšími plavci vytvořili velmi silnou štafetu na 4×200 metrů, která od světového šampionátu 1998 neprohrála šest let v řadě na vrcholné akci se štafetou USA.\n\nS vrcholovým plaváním skončil v roce 2008. Za svou kariéru vytvořil řadu světových rekordů, jeho rekord na 1 500 metrů z roku 2001 jako jediný „přežil“ smršť světových rekordů vytvořených v době používání celotělových plavek a byl překonán až po deseti letech na mistrovství světa 2011 Číňanem Sun Yang. Stále platné jsou jeho rekordy v krátkém bazénu.\n\nGrant Hackett je v Austrálii populární osobností, zejména díky své extrovertní povaze. Po skončení aktivní kariéry začal pracovat jako bankéř.\n\n\n\n"}
{"id": "710017", "url": "https://cs.wikipedia.org/wiki?curid=710017", "title": "Diana Mocanuová", "text": "Diana Mocanuová\n\nDiana Iuliana Mocanuová (* 19. července 1984 v Brăila, Rumunsko) je bývalá rumunská plavkyně.\n\nTato plavkyně vyhrála 2 zlaté olympijské medaile na Letních olympijských hrách 2000 v Sydney, v obou znakařských disciplínách 100 m a 200 m. Bylo jí pouhých 16 let a měla před sebou zářivou kariéru.\n\nO rok později na Mistrovství světa v plavání 2001 sice získala ještě dvě medaile, avšak v 18 letech musela díky zdravotním problémům ukončit kariéru. Důvodem byly problémy se štítnou žlázou a celkové vyčerpání organismu. Málokdo si uvědomil, že od 12 let velmi tvrdě pracovala a její organismus zátěž nezvládl.\n\nDodnes je nejúspěšnější rumunskou plavkyní na olympijských hrách. Dnes žije v rodném městě Brăila, kde trénuje mladé plavce.\n\n"}
{"id": "710018", "url": "https://cs.wikipedia.org/wiki?curid=710018", "title": "Andrzej Kudelski", "text": "Andrzej Kudelski\n\nAndrzej Kudelski (* 14. února 1952 Varšava, Polsko) je bývalý polský zápasník, volnostylař. V roce 1972 vydobyl první úspěch na mezinárodní scéně, když se stal juniorským mistrem Evropy, ve stejném roce se účastnil olympijských her, kde vypadl v kategorii do 52 kg ve třetím kole. V roce 1979 vybojoval bronzovou medaili na mistrovství Evropy. V roce 1970, 1973 a 1975 až 1978 byl mistrem Polska.\n\nPo ukončení aktivní sportovní kariéry se věnoval trenérské práci ve svém domovském klubu Gwardia Warszawa.\n\n"}
{"id": "710019", "url": "https://cs.wikipedia.org/wiki?curid=710019", "title": "Císařská garda Mandžukua", "text": "Císařská garda Mandžukua\n\nCísařská garda Mandžukua (čínsky: 禁衛隊 / 禁卫队 jīnwèiduì, ťin-wej-tuej, jap. čteno kin’eitai) byla elitní strážní, ceremoniální a ozbrojenou silou loutkového státu Mandžukuo. Byla založena roku 1933. Jejím prvním úkolem byla ochrana císaře Pchu Iho, císařské rodiny a vlády. Velitelství se nacházelo v Hsinkinu poblíž císařského paláce. \n\nCísařská garda byla založena podle vzoru Japonské císařské gardy z vojáků Císařské armády Mandžukua většinou Mandžuské národnosti. Garda byla vyzbrojena japonskými meči a měla uniformy šedé nebo černé barvy.\nČlenů gardy bylo asi 200. Byla utvořena také bojová speciální jednotka \"Čchinganjuchitchui\" která byla používána v akcích proti partyzánům.\n"}
{"id": "710021", "url": "https://cs.wikipedia.org/wiki?curid=710021", "title": "Paul Scully-Power", "text": "Paul Scully-Power\n\nPaul Scully-Power (28. květen 1944 Sydney, Austrálie) je americký astronaut, důstojník a oceánograf původem z Austrálie, který se aktivně zúčastnil osmidenního letu raketoplánem v roce 1984.\n\nVysokoškolské vzdělání získal na University of Sydney. Nastoupil do armády, stal se oceánografem, přestěhoval se do USA. V roce 1984 absolvoval nezbytný výcvik a stal se členem týmu amerických astronautů a téhož roku se dostal do osmidenní expedice s raketoplánem Challenger. Byl 152. člověkem ve vesmíru.\n\nOženil se a má šest dětí.\n\nV 13. letu raketoplánu Challenger byl dr Scully-Power specialistou pro užitečná zařízení. Osmidenní let měl označení STS-41-G, v systému COSPAR byl katalogizován jako 1984-108A. Start byl na Floridě (Kennedy Space Center) 5. října 1984, přistání 13. října téhož roku Sedmičlenná posádka splnila hlavní úkol, vynést na oběžnou dráhu satelit \"Earth Radiation Budget\".\n\n"}
{"id": "710022", "url": "https://cs.wikipedia.org/wiki?curid=710022", "title": "Jessica Hardyová", "text": "Jessica Hardyová\n\nJessica Hardyová (v angl. originálu Jessica Hardy, * 12. března 1987, Long Beach, Kalifornie) je americká plavkyně. Specializuje se zejména na prsařské závody, kde zejména na kratších distancích patří k nejlepším plavkyním posledních let.\n\nV letech 2005 až 2007 plavala za University of California, Berkeley a získala čtyři tituly na americkém univerzitním mistrovství NCAA. Od roku 2007 přešla k profesionálům. První medaile na mistrovství světa získala v roce 2005, když byla stříbrná hned třikrát - na 50 metrů, 100 metrů i s polohovou štafetou USA. V semifinále stometrového individuálního závodu přitom překonala světový rekord Leisel Jonesové. Na následujícím šampionátu v roce 2007 na nejkratší trati zvítězila. Na mistrovství světa v krátkém bazénu 2008 již zvítězila na obou svých prsařských tratích i s polohovou štafetou. V témže roce se úspěšně na domácí kvalifikaci probojovala do americké reprezentace na olympijské hry v Pekingu. Krátce nato ale bylo oznámeno, že měla pozitivní dopingový test na klenbuterol. Hardyová dobrovolně opustila reprezentaci a byla potrestaná ročním zákazem startu. Kolem délky trestu (obvyklý je dvouletý zákaz startu) byla řada dohadů, zůstalo ale jen u ročního zákazu. Každopádně o účast na olympiádě přišla. \nPo vypršení trestu se úspěšně vrátila - již v srpnu 2009 překonala světový rekord Julie Jefimovové na 50 m prsa. Na posledním mistrovství světa v roce 2011 zvítězila na nejkratší padesátimetrové trati.\n\n\nDlouhý bazén\n\n"}
{"id": "710023", "url": "https://cs.wikipedia.org/wiki?curid=710023", "title": "Jimram z Aueršperka", "text": "Jimram z Aueršperka\n\nJimram z Aueršperka byl moravský šlechtic pocházející z rodu pánů z Medlova.\n\nO životě Jimrama se mnoho zpráv nezachovalo. Jeho otcem byl Filip I. z Medlova. Jimram se uvádí v písemných pramenech v letech 1293, 1325 a 1335. Oženil s dcerou Gerharda ze Zbraslavi a s jistotou se dá říct, že spolu měli jednu dceru - Geruši. Jimram z Aueršperka bývá také označován za jednoho z možných zakladatelů Jimramova.\n\nJimram pocházel z jedné z větví rodu pánů z Medlova, která svůj název odvozovala od sídelního hradu Aueršperka (další rodová větev se nazývala podle hradu Pernštejna). Další zprávy o Jimramovi hovoří až v roce 1325, ale protože se jednalo o velmi časté jméno, nedá se s určitostí říct, zda je to tatáž osoba.\n\nPodoba erbu není známá, ale dá se předpokládat, že byl totožný s erbem pánů z Pernštejna.\n\n\n"}
{"id": "710027", "url": "https://cs.wikipedia.org/wiki?curid=710027", "title": "Seznam židovských památek v Ústeckém kraji", "text": "Seznam židovských památek v Ústeckém kraji\n\nToto je seznam židovských památek v Ústeckém kraji aktuální k roku 2011, ve kterém jsou uvedeny židovské památky v oblasti Ústeckého kraje.\n\nPamátky jsou řazeny podle abecedního pořadí „Místa“.\n\n\n"}
{"id": "710030", "url": "https://cs.wikipedia.org/wiki?curid=710030", "title": "Kawasaki P-2J", "text": "Kawasaki P-2J\n\nKawasaki P-2J (původně P2V-Kai) byl námořní hlídkový a protiponorkový letoun vyvinutý pro Japonské námořní síly sebeobrany. Byla to licenčně vyráběná varianta poháněná turbovrtulovými motory letounu Lockheed P-2 Neptune, který měl hvězdicové motory. Jednalo se o alternativu místo nákupu větších a dražších letounů P-3 Orion, které v 80. letech 20. století tyto letouny stejně nahradily.\n\nSpolečnost Kawasaki postavila letoun P-2J (původně P2V-Kai, kde \"Kai\" znamená \"kaizen\" – \"modifikace\") jako poslední vyráběnou verzi letounu P-2 Neptune. Práce na P-2J byly zahájeny v roce 1961. První P-2J byl přestavěn z letounu P2V-7 (P-2H) a vykonal svůj první let 21. července 1966. Poslední z 82 vyrobených letounů P-2J byl dodán v březnu 1979. \n\nPůvodní hvězdicové motory Wright letounu Lockheed P-2 byly nahrazeny turbovrtulovými motory s výkonem 2,125 kW General Electric T64-10, které byly licenčně vyráběny v Japonsku. Na motorech byly použity třílisté vrtule namísto původních čtyřlistých. Přídavné proudové motory J3-IHI-7C byly navržena a vyráběny japonskou společností Ishikawajima-Harima. Každý z nich poskytoval pomocný tah 13,7 kN. Nové motory umožňovaly letounu P-2J dosáhnout maximální rychlosti 650 km/h (403 mph). \n\nPosádku letounu P-2J tvořilo až 12 námořních letců. Přední část trupu byla prodloužena o 1,29 m, zvětšeny byly i ocasní plochy a jejich tvar byl upraven. Vyhledávací radar AN/APS-80 byl umístěn pod menším krytem. Na letouny byla instalována vylepšená avionika, která byla mnohem kompaktnější než avionika na ostatních verzích letounu Neptune. Lehčí avionika umožnila zvětšení palivových nádrží a tím i množství neseného paliva. Letoun P-2J měl hlavní podvozek pod křídly osazen dvojicí menších kol namísto jednoho velkého kola.\n\nLetouny P-2J začaly být krátce po svém zařazení do služby v 80. letech 20. století nahrazovány letouny P-3C Orion. Poslední námořní průzkumná letka byla přezbrojena na Oriony v roce 1993. P-2J poté zůstaly ve službě jen pro elektronický průzkum a podporu cvičných cílů.\n\nP-2J\nEP-2J\nUP-2J\n\n\"Technické údaje pocházejí z publikace „Combat Aircraft sice 1945“\".\n\n\n\n\n Japonsko\n\n\n\n"}
{"id": "710032", "url": "https://cs.wikipedia.org/wiki?curid=710032", "title": "Malmfrid Kyjevská", "text": "Malmfrid Kyjevská\n\nMalmfrida Kyjevská (norsky a dánsky \"Malmfrid Mstislavsdatter\", rusky \"Мальмфрида Мстиславна\", \"Maľmfrida Mstislavna\"; 1105 – po 1137) byla rodem ruská princezna a sňatkem norská královna v době od cca 1110 do 1128 a v letech 1134–1137 královna dánská.\n\nSnorri Sturluson ji zmiňuje (\"Sága o Magnussonovi\") jako \"Malmfred Haraldsdatter\", tedy dceru Haralda Valdemarssona, což je jméno, pod kterým je v nordických zemích znám Mstislav I. Kyjevský.\n\nNarodila se jako dcera knížete Kyjevské Rusi Mstislava I. a jeho manželky \"Kristiny Ingesdotter\", švédské princezny, dcery švédského krále Ingeho I. Měla z otcovy i matčiny strany převážně nordický původ a hovořila patrně nordicky ještě před svým příchodem do Norska; do té doby žila v Novgorodu.\n\nV období mezi lety 1116–1120 se provdala za norského krále Sigurda I., králi v té době bylo přes dvacet let, nevěstě mezi 10–15 lety. Sigurda jako dítě oženili s irskou princeznou, ale po smrti jeho otce Magnuse III. bylo nenaplněné manželství anulováno.\n\nManželství nebylo šťastné a vzešla z něj jediná dcera:\n\nBěhem manželství s Malmfridou měl Sigurd milenku Borghild Olavsdatter. V roce 1128 manželství nechal anulovat, aby se mohl oženit se ženou jménem \"Cecilie\".\n\nV roce 1130 Sigurd zemřel a králem se stal jeho nelegitimní syn Magnus IV. Norský. Malmfrid odjela do Dánska, kde se v roce 1132 provdala za Erika, který se v roce 1134 stal dánským králem. Z tohoto manželství se nenarodily žádné děti a o Malmfridě pak již nejsou žádné zprávy. Předpokládá se, že zemřela po zavraždění krále, k němuž došlo v roce 1137.\n\nHistorikové připisují Malmfridě zorganizování svatby mezi jejím pastorkem, norským králem Magnusem IV. a dcerou její sestry, dánskou princeznou Kristinou Knutsdatter.\n\n"}
{"id": "710033", "url": "https://cs.wikipedia.org/wiki?curid=710033", "title": "Jimram z Kamene", "text": "Jimram z Kamene\n\nJimram z Kamene byl moravský šlechtic pocházející z rodu pánů z Pernštejna.\n\nJimram pocházel z větve pánů z Pernštejna, která svůj název odvozovala od sídelní hradu Zubštejn (starší název byl Lapis, neboli Kámen). O jeho životě máme málo informací. Poprvé se v písemných listinách uvádí roku 1325. Dále byl zmiňován k roku 1344, kdy měl spolu se svým bratrem Altušem a se svými syny Filipem, Vojtěchem a Altušem v držení Zubštejn. V té době byla tato větev rodu velmi zadlužená a tak byl Jimram nucen roku 1348 hrad prodat. Poslední písemná zmínka o Jimramovi pochází z roku 1350. Jimram je také považován za jednoho z možných zakladatelů Jimramova.\n\nPodoba erbu není známá, ale dá se předpokládat, že byla totožná s pány z Pernštejna.\n\n\n"}
{"id": "710034", "url": "https://cs.wikipedia.org/wiki?curid=710034", "title": "Špičák (zub)", "text": "Špičák (zub)\n\nŠpičák (latinsky \"dens caninus\" dle podobnosti se zuby psa – canis je latinsky pes) je jeden z typů zubu.\n\nTento zub je nejmohutnějším v celých lidských ústech. V lidských ústech máme špičáky celkem čtyři, dva dolní a horní. Prominují na hranici mezi frontálním úsekem, kde jsou řezáky (dentes incisivi) a distálním úsekem tvořeným premoláry (třenové zuby) a moláry (stoličky).\n\nHorní špičák má tvar kosočtverce, postaveného na jednom z vrcholů, jeho žvýkací hrana má kratší meziální a delší distální svah. Zub je celý odchýlen od roviny okluze zhruba 30°. Korunka je vestibulárně vypouklá, může být patrný silný val ve střední třetině korunky, táhnoucí se již od kořene až ke žvýkací hraně. Palatinální ploška je dutá s navalitými okraji, někdy je přítomen malý hrbolek, tuberculum. Špičák má velmi dlouhý kořen, okolo 26 mm, patří tak mezi nejpevnější zuby a řadí se do protetické třídy 1. (dle Voldřicha) spolu s moláry. Dřeňová dutina kopíruje tvar korunky zubu, je kosočtverečná a vybíhá většinou v jeden oválný, elipsovitý kořenový kanálek.\n\nDolní špičák není nepodobný špičáku hornímu, jeho korunka je však protáhlejší a užší, meziální svah žvýkací hrany je opět kratší a distální delší. Vestibulárně je korunka vypouklá s valem ve střední třetině, lingválně dutá s nepatrnými navalitými okraji. Špičák dolní čelisti stojí kolmo na rovinu okluze a neodchyluje se o ní. Kořen dolního špičáku je o něco kratší, okolo 23 mm, řadíme ho ovšem také do 1. protetické třídy (dle Voldřicha). Dřeňová dutina opět kopíruje tvar korunky, vybíhá v jeden někdy dva kruhovité kořenové kanálky.\n\nMastikační (žvýkací) funkce špičáku spočívá v utržení tuhé stravy. Dále se spolu s ostatními zuby podílí na fonaci, tvorbě řeči. nedílnou funkcí je estetika, rotovaný, zbarvený, či chybějící špičák ve frontálním úseku je při prvním pohledu na usmívající se obličej okamžitě patrný.\n\n"}
{"id": "710039", "url": "https://cs.wikipedia.org/wiki?curid=710039", "title": "Seznam židovských památek ve Zlínském kraji", "text": "Seznam židovských památek ve Zlínském kraji\n\nToto je seznam židovských památek v Zlínském kraji aktuální k roku 2011, ve kterém jsou uvedeny židovské památky v oblasti Zlínského kraje.\n\nVysvětlivky k tabulce\n\n"}
{"id": "710040", "url": "https://cs.wikipedia.org/wiki?curid=710040", "title": "Páni z Medlova", "text": "Páni z Medlova\n\nPáni z Medlova byl moravský šlechtický rod, pocházející z jižní Moravy, který svůj predikát odvozoval od obce Medlov u Pohořelic v okrese Brno-venkov.\n\nPáni z Medlova patří mezi rody, o jejichž historii máme velmi málo informací. Pocházeli z jižní Moravy a na počátku 13. století se dostali na Českomoravskou vrchovinu, resp. horní Svratecko. Kde se zde nacházelo jejich sídlo, není známo. Nicméně se jako nejpravděpodobnější jeví Doubravník, Rožná a Medlov. Jejich přítomnosti v těchto lokalitách napovídají jak predikát, tak i archeologické nálezy datované do 13. století. Někdy kolem roku 1285 si vybudovali nový sídelní hrad Pernštejn, podle kterého si změnili jméno na pány z Pernštejna. Asi nejvýznamnější osobností byl Štěpán I. z Medlova, jenž mimo jiné zastával funkci purkrabího na Veveří a později tutéž funkci na hradě Děvičky. Mimo to také založil klášter v Doubravníku. Jeho synové pak kolonizovali Českomoravskou vrchovinu.\n\nPrvním sídlo pánů z Medlova není známo. Po příchodu na Svratecko si nad obcí Rožná postavili dřevěný hrad, který jim pravděpodobně sloužil jako dočasné nové sídlo. Někdy před rokem 1285 si nové sídlo vybudovali nad Štěpánovem, který si také na krátkou dobu přidali do predikátu (\"páni z Medlova a Štěpánova\"). Z roku 1285 také pochází zmínka o dostavbě hradu Pernštejn, jejich nového rodového sídla, podle kterého si změnili predikát na pány z Pernštejna. Krátce po něm byl pravděpodobně pro příslušníky vedlejších větví vystavěn hrad Aueršperk a někdy kolem roku 1300 také hrad Pyšolec. Z tohoto celku vybočuje hrad Zubštejn, který byl pravděpodobně vystavěn až na konci 1. třetiny 14. století a první písemná zmínka o něm pochází až z roku 1348 (pod názvem \"Lapis\" neboli \"Kámen\"). Zajímavostí totiž je, že Štěpán II. z Medlova (umírá okolo roku 1256) se údajně psal také jako \"Štěpán z Kamene a Zubří\".\n\n\nPodoba původního erbu není známá. Teprve kolem roku 1220 se objevuje podoba, která je totožná s pozdějším erbem pánů z Pernštejna.\n\n\n\n"}
{"id": "710041", "url": "https://cs.wikipedia.org/wiki?curid=710041", "title": "Abigail (album)", "text": "Abigail (album)\n\nAbigail je název druhého alba King Diamonda. Je to první konceptuální album a zároveň poslední, na kterém hrají Michael Denner a Timi Hansen. První skupinu opustil krátce před tour (na kterém ho nahradil Mike Moon a toho následně Pete Blakk). Druhý se skupinou zůstal až do nahrávání dalšího alba, kde ho však vystřídal Hal Patino.\n\nBěhem nahrávání alba byla nahrána i skladba \"Shrine\", ta se však nakonec na původním albu neobjevila, protože textově nezapadala do příběhu. Vyšla jako bonus singlu \"The Family Ghost\".\n\nAbigail je hororový, zasazení do léta 1845. Dva mládí lidé (Miriam Natias a Jonathan LaFey) přicházejí, aby se ubytovali ve svém domě (dědictví LaFeyovců). Na cestě je zastaví sedm jezdců pod vedením O'Braina, a ti je varují, aby se raději vrátili zpět, jinak se z \"18 stane 9\". Dvojice je neposlechne a do domu vstoupí. Brzy se tam začnou dít velmi zvláštní věci. Jonathanovi se zjeví duch hraběte de LaFey (jeho předek), který mu ukáže sarkofág s tělem Abigail a varuje ho, že aby zabránil jejímu znovunarození, musí zabít svou ženu. Příběh se retrospektivně vrátí do roku 1777, kdy 7. července hrabě zabije svou nevěrnou ženu. Na její dítě (narozené jako mrtvé embryo) uvalí kletbu a pojmenuje ho Abigail. Na druhý den je Miriam těhotná, ale toto těhotenství je ve skutečnosti posedlost. Jonathan si uvědomí, že duch i jezdci měli pravdu a rozhodne se jednat. Avšak Miriam ho shodí ze schodů a porodí Abigail, načež následně sama zemře. Jezdci přicházejí, aby Abigail znovu zničili.\n\nCelý příběh vymyslel King sám, kromě jména a data 7. července 1777. Jistý fanoušek mu totiž poslal fotografie náhrobního kamene jistého děvčete, které zemřelo v tento den jako sedmileté. King tento údaj použil - jméno její Matky - Abigail.\n\nAutorem všech textů je King Diamond, hudbu složil King Diamond, krom uvedených.\n\n\n\n"}
{"id": "710044", "url": "https://cs.wikipedia.org/wiki?curid=710044", "title": "Ghetto v Minsku", "text": "Ghetto v Minsku\n\nMinské ghetto bylo vytvořeno krátce po německé invazi do Sovětského svazu. Bylo jedno z největších ve východní Evropě a největší na Německem okupovaném území Sovětského svazu. Ubytovávalo kolem 100 000 Židů, z nichž většina zahynula v holokaustu.\n\nSovětské sčítání lidu z roku 1926 ukázalo, že v Minsku žilo 53 700 Židů (tvořili téměř 41% obyvatel města).\n\nGhetto bylo vytvořeno krátce po nacistické invazi do Sovětského svazu a dobytí města Minsk, hlavního města Běloruské SSR, 28. června 1941. Pátý den okupace bylo nacisty zabito 2 000 Židů a od té doby bylo vraždění Židů běžnou událostí. V prvních měsících nacistické okupace bylo převážně oddíly Einsatzgruppen zavražděno asi 20 000 Židů.\n\n17. července 1941 byl vytvořen Říšský komisariát Ostland. 20. července bylo založeno minské ghetto. Také vznikla Židovská rada (Judenrat). Celkový počet obyvatel ghetta činil kolem 80 000 (podle některých zdrojů to bylo přes 100 000 lidí), z nichž asi 50 000 byli předváleční obyvatelé, zbývající byli uprchlíci a Židé násilně přesídleni nacisty z okolních osad.\nV listopadu roku 1941 bylo v Minsku založeno druhé ghetto pro Židy deportované ze západu. Byli převážně z Německa a Protektorátu Čech a Moravy; za jeho vrcholu mělo asi 35 000 obyvatel. Mezi obyvateli těchto dvou ghett byl povolen malý kontakt.\n\nStejně jako v mnoha jiných ghettech museli Židé pracovat v továrnách nebo na jiných nacistických operacích. Obyvatelé ghetta žili v extrémně špatných podmínkách s nedostatečnou zásobou potravin a zdravotnických potřeb.\n\nV březnu roku 1942 bylo zabito přibližně 5 000 Židů nedaleko od místa, kde stojí \"Pit\", památník ghetta Minsk. Podle oficiálních nacistických dokumentů bylo v srpnu v ghettu méně než 9 000 Židů. 21. října 1943 bylo ghetto zlikvidováno spolu s mnoha Židy umírajícími ve vyhlazovacím táboře Sobibor. Několik tisíc bylo zmasakrováno ve vyhlazovacím táboře Malý Trostinec. (Malý Trostinec byla ještě před válkou vesnice několik kilometrů na východ od Minsku). 3. července 1944, kdy dobyla Rudá armáda město zpět, bylo naživu už jen několik Židů.\n\nGhetto v Minsku se vyznačuje jeho velkou odbojovou organizací, která úzce spolupracovala se sovětskými partyzány. Asi 10 000 Židů se podařilo uprchnout z ghetta a zapojit se do partyzánských skupin v okolních lesích. Barbara Epstein odhaduje, že přežila pravděpodobně polovina z nich a poznamenává, že se kolem 30 000 lidí pokusilo z ghetta v Minsku uniknout a přidat se k partyzánům (20 000 z nich však mohlo zemřít na cestě).\n\nPříběh minského ghetta nebyl dobře prozkoumán až do konce 20. století. Představitelé běloruské komunistické strany neorganizovali žádnou evakuaci obyvatel města před nacistickým vojskem. Později spolupracovali na vytváření falešných příběhů o evakuacích, které zorganizovali. Také se pokusili poškodit dobré jméno odbojové organizace v Minsku za styky s nacisty. Ve Spojených státech za studené války nebyl výzkum komunistického odporu hlavní prioritou. Židovská historiografie se nechtěla soustředit na problematiku komunistických židovských partyzánů.\n\n\n"}
{"id": "710049", "url": "https://cs.wikipedia.org/wiki?curid=710049", "title": "Jiří Traxler (muzikolog)", "text": "Jiří Traxler (muzikolog)\n\nJiří Traxler (30. srpna 1946, Praha – 17. dubna 2019, Praha) byl český folkový hudebník, zpěvák, scenárista, muzikolog, etnolog a folklorista, bratr hudebníka Petra Traxlera.\n\nProslul zejména coby umělecký vedoucí (zpěvák i instrumentalista) folkové hudební skupiny Skiffle Kontra respektive Český skiffle či Žáci.\n\nSpolečně se svým bratrem Petrem Traxlerem také zhudebnil\nErbenovu \"Kytici\" a Máchův \"Máj\".\n\nJde o autora několika televizních a filmových scénářů, kromě toho také účinkoval i ve svých vlastních autorských výchovných pořadech.\n\nPo maturitě na SVVŠ Budějovická roce 1964 absolvoval roku 1968 Filosofickou fakultu Univerzity Karlovy\nv oboru etnografie a folkloristika. Dále na Pražské konzervatoři v letech 1969–1972 studoval\nu Harryho Macourka skladbu a zpěv v oblasti nonartificiální hudby.\n\nV roce 1994 studoval na Filosofické fakultě UK obor etnologie, kdy se věnoval rukopisům písňové tvorby Jana Jeníka z Bratřic, v roce 2001 zde obhájil doktorát z filosofie.\n\nOd roku 1994 byl zaměstnán v Etnologickém ústavu AV ČR, kde pracoval jako folklorista v oddělení etnomuzikologie.\nZde se věnoval hudebním žánrům, které úzce souvisí s lidovou slovesností, městským folklórem a lidovými písněmi a lidovým muzicírováním se zaměřením zejména na pololidové a zlidovělé písně pocházející z oblasti jako je trampská píseň, kramářská píseň, dělnické zpívání, společenský a divadelní zpěv apod.\nZpracoval také sbírku písní Václava Pletky a věnoval se vydávání sbírek písní Jana Jeníka z Bratřic.\n\n\n"}
{"id": "710050", "url": "https://cs.wikipedia.org/wiki?curid=710050", "title": "Fantasy Fair and Magic Mountain Music Festival", "text": "Fantasy Fair and Magic Mountain Music Festival\n\nFantasy Fair and Magic Mountain Music Festival byl hudební festival, který proběhl ve dnech 10. a 11. června 1967 v Marin County v Kalifornii. Festivalu se zúčastnilo nejméně 36 000 lidí a stal se jednou z částí \"Léta lásky\".\n\n\n\n"}
{"id": "710051", "url": "https://cs.wikipedia.org/wiki?curid=710051", "title": "Národní soustava povolání", "text": "Národní soustava povolání\n\nNárodní soustava povolání (NSP) je otevřená a veřejně dostupná internetová databáze informací o povoláních, která se vyskytují na českém trhu práce. Vytváří ji zaměstnavatelé prostřednictvím sektorových rad jako svých reprezentativních zástupců a garantem je stát. U každého povolání jsou popsány pracovní činnosti, pracovní podmínky, zdravotní a kvalifikační požadavky, požadované kompetence. Povolání jsou začleňována do soustavy dle oboru a kvalifikační úrovně.\n\nVýchodiska při její tvorbě jsou:\n\nNárodní soustava povolání podporuje mapování potřeb trhu práce, efektivní rozvoj lidských zdrojů v ČR, systémový přístup ke komunikaci v oblasti lidských zdrojů, fungování vazeb mezi světem práce a vzdělavatelskou sférou a také možnosti mezinárodní srovnávání. Svým obsahem se řadí k aktuálním a živým evropským databázím určeným pro široký okruh uživatelů z řad studentů, zaměstnanců, nezaměstnaných, úřadů práce a pro odborníky v oblasti lidských zdrojů, jimž mj. poskytuje informace o požadavcích na výkon jednotlivých povolání nebo údaje potřebné pro tvorbu podnikových katalogů či pro personální řízení. Současně NSP plní úlohu hlavního informačního zdroje pro tvorbu Národní soustavy kvalifikací (NSK).\n\nMinisterstvo práce a sociálních věcí dle zákona o zaměstnanosti č. 435/2004 Sb. § 6 zodpovídá za Národní soustavu povolání. Zabezpečením její tvorby a aktualizace je pověřena její přímo řízená organizace Fond dalšího vzdělávání.\n\nNárodní soustava povolání je realizována a soustavně aktualizována od roku 2007.\n\nNárodní soustava povolání obsahuje:\n\n\n\n"}
{"id": "710053", "url": "https://cs.wikipedia.org/wiki?curid=710053", "title": "John Langhorne", "text": "John Langhorne\n\nJohn Langhorne (březen 1735, Kirkby Stephen – 1. dubna 1779) byl anglický básník, kněz a překladatel. Stal se stejně jako jeho otec anglikánským knězem, dva roky byl kurátem (pomocníkem faráře) v Londýně, od roku 1776 rektorem (farářem) v Blagdonu, později prebendářem (členem kapituly) Wellské katedrály. Dvakrát se oženil, cestoval po Francii a Vlámsku.\n\nVěnoval se také literární činnosti, je znám jako překladatel Plútarchových Životopisů. K jeho básnické tvorbě patří deskriptivní báseň o Studley Parku, \"Vesnický soudce\" (\"Country Justice\"), Bajky o Flóře (\"Fables of Flora\"). Za svého života byl poměrně známý. Jeho báseň \"Nápis na dvéře bibliotéky\" zahrnul Jaroslav Vrchlický do své antologie \"Moderní básníci angličtí\".\n"}
{"id": "710056", "url": "https://cs.wikipedia.org/wiki?curid=710056", "title": "Macourek", "text": "Macourek\n\nPříjmení Macourek nosí více různých osobností:\n\n"}
{"id": "710057", "url": "https://cs.wikipedia.org/wiki?curid=710057", "title": "Gabriel Bengtsson Oxenstierna", "text": "Gabriel Bengtsson Oxenstierna\n\nGabriel Bengtsson Oxenstierna af Korsholm och Wasa (18. června 1586 – 12. prosince 1656) byl švédský hrabě a státník, říšský admirál a správce daní. Byl bratrancem známého švédského kancléře Axela Oxenstierny.\n\nOxenstierna ztratil krátce po svém narození otce, stejně jako jeho bratranec Axel.\n\nGustav II. Adolf ho považoval za schopného muže a často využíval jeho služeb. Již roku 1611 se Oxenstierna stal správcem Estonska. Roku 1631 se stal guvernérem Finska, odkud se roku 1633 vrátil do Stockholmu, kde získal v poručnické vládě (vládnoucí po dobu nezletilosti královny Kristýny) pozici říšského správce daní. Roku 1645 ho samotná Kristýna úřadu zbavila a jmenoval generálním guvernérem v Livonsku. V roce 1647 byl na vlastní žádost z funkce uvolněn a posléze se mu podařilo získat Kristýninu důvěru zpět, roku 1652 byl jmenován říšským admirálem.\n\nSoučasný švédský král Karel XVI. Gustav je jeho pokrevním příbuzným.\n\nOxenstierna nebyl na rozdíl od svého bratrance nijak státnicky nadán. Peter Englund jeho působení ve funkci říšského správce daní charakterizoval ve své knize \"Nepokojná léta\" následovně: \"\"Chamtivý a lenivý muž, který se záhy ukázal jako zcela nevhodný pro tak důležitou funkci, letargicky hleděl na dno říšské pokladny, kde nebylo nic než šedivý prach a pár starých propadlých směnek.\"\"\n\n"}
{"id": "710058", "url": "https://cs.wikipedia.org/wiki?curid=710058", "title": "Partido Verde (Brazílie)", "text": "Partido Verde (Brazílie)\n\nBrazilská Strana zelených (portugalsky Partido Verde) je brazilská politická strana prosazující zelenou politiku. Sídlo strany je v městě Brasília.\n\nStrana zelených byla založena v lednu 1986 okruhem ochránců přírody a aktivistů sociálních hnutí. Mezi zakladateli byly osobnosti Carlos Minc, Alfredo Sirkis, Domingos Fernandes, Jose Luiz de France Penna, Sarney Filho nebo novinář, někdejší bojovník proti diktatuře a současný poslanec Fernando Gabeira.\n\nPo prezidenstských volbách v roce 2002, kdy byl zvolen Luiz Inácio Lula da Silva, Strana zelených získala post ministra kultury. Tuto funkci zastával někdejší zpěvák Gilberto Gil. V prezidenstských volbách v roce 2010 získala kandidátka zelených Marina Silva 19,3 % hlasů.\n\nMezi hlavní body programu strany patří federalismus, ochrana demokracie, lidských práv, sociálních a občanských svobod, přímá demokracie, pacifismus a za určitých podmínek i legalizace marihuany. PT odmítá zařazování na ose levice–pravice, protože toto dělení považuje za anachronismus.\n\n"}
{"id": "710062", "url": "https://cs.wikipedia.org/wiki?curid=710062", "title": "Slezská diakonie", "text": "Slezská diakonie\n\nSlezská diakonie je charitativní organizace, která poskytuje služby v sociálně-zdravotní oblasti. Je součástí Slezské církve evangelické augsburského vyznání. Většina středisek SD se nachází v Moravskoslezském kraji.\n\nByla založena roku 1990 jako občanské sdružení, následně změnila svou právní formu na církevní právnickou osobu.\n\nV současnosti provozuje více než 50 středisek, kde zaměstnává více než 550 pracovníků.\n\nSlezská diakonie je členem Eurodiaconia, evropské sítě církví a křesťanských nevládních organizací poskytujících sociální a zdravotní služby .\n\n\n"}
{"id": "710068", "url": "https://cs.wikipedia.org/wiki?curid=710068", "title": "Jan Janák (skladatel)", "text": "Jan Janák (skladatel)\n\nJan Janák (5. května 1871 Rakovník – 10. září 1942 Klatovy) byl český skladatel a sbormistr.\n\nNarodil se v rodině Františka Janáka (1821–1889), varhaníka a ředitele kůru v rakovnickém kostele sv. Bartoloměje. Otec sám byl hudebním skladatelem. Z jeho díla se dochovalo několik chrámových skladeb a opera \"Oldřich a Božena\". \n\nVystudoval reálku v Rakovníku a poté studoval v Praze architekturu. Studium však nedokončil a přešel na varhanní oddělení Pražské konzervatoře. Hru na varhany studoval u Josefa Kličky a ve skladbě byl jeho učitelem Antonín Dvořák. V době studií působil také jako varhaník v křížovnickém kostele sv. Františka z Assisi na Starém Městě pod vedením Mořice Angera.\n\nKonzervatoř absolvoval v roce 1895 a získal místo ředitele kůru chorvatském Splitu. V roce 1898 se vrátil do Čech jako varhaník a ředitel kůru v kostele Narození Panny Marie v Klatovech. Stal se významný organizátorem hudebního života v západních Čechách. Převzal řízení pěveckého sboru \"Šumavan\" a \"Klatovského orchestrálního sdružení\". S těmito tělesy, kromě běžných světských sborových skladeb, nastudoval i rozměrná chrámová díla a dokonce i opery. Byl členem Plzeňské pěvecké župy a často řídil i její sbor. Kromě hudby byl činný i literárně. Pro monografii o Klatovech napsal stať: \"Hudební život v Klatovech.\"\n\nJanákovým pravnukem je Miloslav Heřmánek, jevištní výtvarník a v současné době vedoucí umělecko-technického provozu Laterny magiky.\n\nNapsal více než 100 skladeb. Těžištěm jeho díla je sborová tvorba a chrámová hudba. \n\n\n\n"}
{"id": "710070", "url": "https://cs.wikipedia.org/wiki?curid=710070", "title": "Seznam židovských památek v Praze", "text": "Seznam židovských památek v Praze\n\nToto je seznam židovských památek Prahy aktuální k roku 2011, ve kterém jsou uvedeny židovské památky v oblasti Prahy.\n\n"}
{"id": "710072", "url": "https://cs.wikipedia.org/wiki?curid=710072", "title": "Janák", "text": "Janák\n\nExistuje více nositelů příjmení Janák:\n"}
{"id": "710075", "url": "https://cs.wikipedia.org/wiki?curid=710075", "title": "Derventio", "text": "Derventio\n\nDerventio bylo malé město v římské provincii Britannia. Dnes je známé jako Little Chester, nacházející se na okraji anglického města Derby v hrabství Derbyshire.\n\nPrvní římské opevnění v oblasti bylo vybudováno naproti břehu řeky Derwent ve Strutt's Parku, dnešní části Derby. Toto bylo roku 80 nahrazeno pevností zde v Derventiu. Ovšem ani ta dlouho nevydržela a po asi 40 letech byla vyřazena z provozu. Pevnost, cestou na západě spojená s Icknield Street a na východě se Sawley, podněcovala na tomto místě rozsáhlou aktivitu Římanů. Římské osídlení Derbského závodiště, nyní národní památka, věnující se hrnčířství (do dnešní doby se dochoval glazovaný džbán) a zpracování železa bylo založeno 600 metrů východně u cesty do Sawley. Pevnost byla poté opět osídlena a využívána po dalších dvacet pět let. Obranný násep a dřevěná palisáda byly přetvořeny a vybudovány byly i kamenné brány. Pak zůstalo místo neobydlené až do konce 3. století, kdy byla kolem města postavena kamenná zeď. Pevnost však nepřežila konec 4. století.\n\nMísto, kde se opevnění nacházelo, dnes protíná silnice \"Old Chester Road\" a od 19. století i železnice Midland Railway.\n\nV Derby Museum and Art Gallery jsou k vidění některé pozůstatky, nalezené při archeologických průzkumech v oblasti Derventia. Jedná se o zbytky mincí a keramiky, ale především systému podlahového topení. Přímo v Derventiu se také dochovaly viditelné pozůstatky z římských dob: dvě studny, jedna na Marcus Street a druhá na zahradě fary Kostela sv. Pavla.\n\nTato část Británie byla osídlená kmenem známým jako Cornovii (někdy psáno také \"Cornobii\", \"Cornavii\" nebo \"Cornabii\"). V letech 46 a 47 n. l. ovládla římská armáda pod velením Aula Plautia území na jih od řeky Trent, takže roku 50 tu byla frontová linie. Kvůli nedostatku písemných dokumentů z této doby jsou tyto údaje založené na archeologických výzkumech. Na konci roku 47 započal nový guvernér Británie Publius Ostorius Scapula tažení proti velšským kmenům. V této době byla římská pevnost ve Strutt's Parku jednou z nových pevností vybudovaných podél nové zásobovací cesty z Wroxeteru do Rossingtonu.\n\nSnaha o dobytí Silurů pokračovala také za guvernéra Quinta Verania a jeho následníka Gaia Suetonia Paulina, avšak pevnost ve Strutt's Parku měla nyní zachovávat mír. Okolo roku 74 nastala na území severně od řeky Mersey nestabilita a královna Brigantů Cartimandua musela požádat o pomoc Římanů, aby porazili povstání. V roce 78 se stal guvernérem Gnaeus Julius Agricola, slavný díky chvalořečné biografii, kterou o něm napsal jeho zeť Tacitus. Upevnil pozici pevností, zlepšil infrastrukturu a vedl některá dobře zdokumentovaná tažení. Nejdříve roku 78 znovu dobyl severní Wales, v roce 79 pak porazil Briganty a Parisie a získal celou severní Anglii až k současné skotské hranici. Pevnost ve Strutt's Parku byla vyklizena roku 80, kdy bylo založeno Derventio.\n\nDerventio bylo osídleno čtyřicet let asi do roku 120 n. l. Pro uvedení do kontextu doby, v tomto roce navštívil Británii císař Hadrianus a započal stavbu valu, který je po něm pojmenován. Ačkoliv měla země vždy obrovskou vojenskou sílu, nyní se začala soustředit především na průmyslovou produkci. V Derby bylo rozšířeno hrnčířství a severněji v Peak District se rozmohla těžba olova. Později se Derby stalo centrem zpracování kovů a toto pokračovalo následujících dvě stě let.\n\n"}
{"id": "710076", "url": "https://cs.wikipedia.org/wiki?curid=710076", "title": "Ann Wilson", "text": "Ann Wilson\n\nAnn Wilson (* jako Ann Dustin Wilson; 19. června 1950, San Diego, Kalifornie, USA) je americká zpěvačka, flétnistka a členka rockové skupiny Heart, kterou založila v roce 1973. V roce 1975 se ke skupině připojila i její sestra Nancy Wilson. Roku 2007 vydala Ann Wilson své první sólové album s názvem \"Hope & Glory\". V roce 2015 vydala sólové EP, přičemž v následujícím roce následovalo další. Je považována za jednu z nejlepších rockových a metalových zpěvaček historie.\n\n\n"}
{"id": "710096", "url": "https://cs.wikipedia.org/wiki?curid=710096", "title": "Foukaná izolace", "text": "Foukaná izolace\n\nFoukaná izolace je stavební materiál, který se aplikuje foukáním hadicí do konstrukce stavby. Nejčastěji se jedná o celulózovou nebo minerální izolační hmotu (je možné se setkat i s pojmy \"foukaná celulózová izolace, skelná nebo čedičová izolační hmota\"). Tato izolace se vyrábí z výběrového recyklovaného papíru nebo z vyvřelé horniny (odtud je v označení materiálů používáno slovo magma). Speciálním zpětným rozvlákněním papíru vzniká tzv. foukaná celulózová izolace. Díky vytahování jemných vláken z horniny vzniká minerální vata. Správně ošetřená foukaná izolace nesléhá, nenavlhá, nehoří a má velmi dlouhou životnost.\n\nSamotné označení foukaná izolace říká, jak je celulózová nebo minerální vlna aplikována. Hadicí se ze speciálního přístroje, který je umístěn na nákladním voze, žene materiál do izolovaného prostoru. Odborný pracovník tak vždy může foukat na konkrétní místo – může se jednat například o podlahu na půdě nebo různé typy dutin (vodorovné, šikmé nebo svislé). \n\nFoukaná izolace nabízí velkou řadu výhod např. oproti deskovým izolacím, které se zdají být levnější. Nejdůležitější u foukané izolace je dodržení správné objemové hmotnosti při aplikaci dle pokynů výrobce. K přednostem patří také dlouhá životnost izolačního materiálu a záruka odborného provedení vlastní aplikace. Vlákna jsou stejnoměrně nafoukána na všechna místa bez mezer a spár. Díky kompaktnosti izolační vrstvy nemusí mít uživatel obavu z výskytu tepelných mostů, což není u izolantů v deskové podobě prakticky dosažitelné.\n\nMezi hlavní výhody patří:\n\n\n"}
{"id": "710098", "url": "https://cs.wikipedia.org/wiki?curid=710098", "title": "Kyselina kapronová", "text": "Kyselina kapronová\n\nKyselina kapronová (CH(CH)COOH), latinsky acidum capronicum, systematický název hexanová kyselina je organická sloučenina patřící mezi nasycené monokarboxylové kyseliny.\n\nJedná se o mastnou kyselinu a jako taková je poměrně běžnou součástí tuků. Společně s kyselinou kaprylovou a kaprinovou tvoří asi 15 % tuku v kozím mléce.\n\nJejí soli a estery se nazývají kapronany nebo kapronáty (systematicky hexanoáty).\n\nJejí bod vzplanutí má hodnotu 103 °C, což ji řadí mezi hořlaviny IV. třídy.\n\nKyselina kapronová se vyskytuje společně s mnoha jinými látkami v jinanu dvoulaločném.\n\nKyselina kapronová se používá jako prekurzor jejich esterů, které se používají na výrobu vůní a ve výrobě hexylových derivátů, například hexylfenolu.\n"}
{"id": "710105", "url": "https://cs.wikipedia.org/wiki?curid=710105", "title": "Kadujský rajón", "text": "Kadujský rajón\n\nKadujský rajón ( ) je jeden z rajónů Vologdské oblasti v Rusku. Jeho administrativním centrem je sídlo městského typu Kaduj. V roce 2010 zde žilo 17 754 obyvatel.\n\nRajón leží na jihozápadě Vologdské oblasti. Jeho rozloha je 3260 km². Skládá se z devíti samosprávných obecních obvodů, z toho jsou dva městské a sedm vesnických.\nSídly městských obecních obvodů jsou Kaduj a Chochlovo.\n\nSousední rajóny:\n\n"}
{"id": "710109", "url": "https://cs.wikipedia.org/wiki?curid=710109", "title": "Dělník (Miroslav J. Černý)", "text": "Dělník (Miroslav J. Černý)\n\nDělník je sochařské dílo Miroslava J. Černého z roku 1986. Dílo bylo objednáno EÚV Počerady pro nově stavěnou ubytovnu v Postoloprtech.\n\nPo dokončení byla socha umístěna nejprve před ubytovnou elektrárenských dělníků; nicméně dělníky „za svou“ přijata nebyla a v současné době je originál umístěn v Severočeské galerii výtvarného umění v Litoměřicích.\n\n"}
{"id": "710111", "url": "https://cs.wikipedia.org/wiki?curid=710111", "title": "Římské osídlení Derbského závodiště", "text": "Římské osídlení Derbského závodiště\n\nŘímské osídlení Derbského závodiště bylo po Derventiu a Strutt's Parku třetím osídlením na území dnešního anglického města Derby. Leží 600 metrů východně od místa starověkého římského opevnění Derventio v Little Chesteru, okrajové části Derby. Vedla kolem něj římská silnice nad řekou Trent z Derventia do Sawley. Dnes je místo národní památkou.\n\nPrvní římské opevnění v oblasti bylo vybudováno naproti břehu řeky Derwent ve Strutt's Parku, dnešní části Derby. Toto bylo roku 80 nahrazeno pevností zde v Derventiu. Ovšem ani ta dlouho nevydržela a po asi 40 letech byla vyřazena z provozu. Pevnost, cestou na západě spojená s Icknield Street a na východě se Sawley, podněcovala na tomto místě rozsáhlou aktivitu Římanů. Později byla opět osídlena a využívána po dalších dvacet pět let. Pak zůstalo místo neobydlené až do konce 3. století, kdy byla kolem města postavena kamenná zeď. Římské osídlení Derbského závodiště, věnující se hrnčířství a zpracování železa, bylo založeno 600 metrů východně u cesty do Sawley okolo roku 90. English Heritage jej považuje za významný příklad malé civilní osady (latinsky nazývané \"vicus\"). Takové osady bývaly přidruženy k římským pevnostem – v tomto případě to bylo Derventio. Existují známky svědčící o tom, že příslušníci kmene Cornovii (někdy psáno také \"Cornobii\", \"Cornavii\" nebo \"Cornabii\"), kteří zdejší oblast obývali, přijímali římský způsob života a integrovali se do římské ekonomiky. Tento jev je označován jako romanizace.\n\nPři průzkumech oblasti byly nalezeny pozůstatky hrnčířských pecí, datujících se do doby od roku 90 do poloviny 2. století, kdy tu začalo zpracování železa. Do dnes se zachoval i glazovaný džbán (na obrázku vpravo), jenž tu byl vytvořen a nyní je k vidění v Derby Museum and Art Gallery. Kromě toho se tu nacházel obrovský hřbitov s pěti kamennými mauzolei.\n\nTato část Británie byla osídlená kmenem známým jako Cornovii. V letech 46 a 47 n. l. ovládla římská armáda pod velením Aula Plautia území na jih od řeky Trent, takže roku 50 tu byla frontová linie. Kvůli nedostatku písemných dokumentů z této doby jsou tyto údaje založené na archeologických výzkumech. Na konci roku 47 započal nový guvernér Británie Publius Ostorius Scapula tažení proti velšským kmenům. V této době byla římská pevnost ve Strutt's Parku jednou z nových pevností vybudovaných podél nové zásobovací cesty z Wroxeteru do Rossingtonu.\n\nSnaha o dobytí Silurů pokračovala také za guvernéra Quinta Verania a jeho následníka Gaia Suetonia Paulina, avšak pevnost ve Strutt's Parku měla nyní zachovávat mír. Okolo roku 74 nastala na území severně od řeky Mersey nestabilita a královna Brigantů Cartimandua musela požádat o pomoc Římanů, aby porazili povstání. V roce 78 se stal guvernérem Gnaeus Julius Agricola, slavný díky chvalořečné biografii, kterou o něm napsal jeho zeť Tacitus. Upevnil pozici pevností, zlepšil infrastrukturu a vedl některá dobře zdokumentovaná tažení. Nejdříve roku 78 znovu dobyl severní Wales, v roce 79 pak porazil Briganty a Parisie a získal celou severní Anglii až k současné skotské hranici. Pevnost ve Strutt's Parku byla vyklizena roku 80, kdy bylo založeno Derventio.\n\nDerventio bylo osídleno čtyřicet let asi do roku 120 n. l. Pro uvedení do kontextu doby, v tomto roce navštívil Británii císař Hadrianus a započal stavbu valu, který je po něm pojmenován. Ačkoliv měla země vždy obrovskou vojenskou sílu, nyní se začala soustředit především na průmyslovou produkci. V Derby bylo rozšířeno hrnčířství a severněji v Peak District se rozmohla těžba olova. Později se Derby stalo centrem zpracování kovů a toto pokračovalo následujících dvě stě let.\n\n"}
{"id": "710112", "url": "https://cs.wikipedia.org/wiki?curid=710112", "title": "Mount Rushmore (hudební skupina)", "text": "Mount Rushmore (hudební skupina)\n\nMount Rushmore byla americká psychedelicky rocková hudební skupina, založená v San Francisco ve státě Kalifornie. Skupinu tvořili zpěvák a kytarista Glenn „Smitty“ Smith, kytarista Mike „Bull“ Bolan, baskytarista Terry Kimball a bubeník Travis Fullerton. 10. června 1967 skupina zahájila festival Fantasy Fair and Magic Mountain Music Festival, na kterém vystoupily například i v té době slavné skupiny The Doors nebo bluesoví Canned Heat. Skupina vydala celkem dvě studiová alba, první v roce 1968 pod názvem \"High on Mount Rushmore\" a druhá v roce 1969 s názvem \"Mount Rushmore '69\".\n"}
{"id": "710114", "url": "https://cs.wikipedia.org/wiki?curid=710114", "title": "Rudolf Brazda", "text": "Rudolf Brazda\n\nRudolf Brazda či Brázda (26. červen 1913 Brossen, Německo – 3. srpen 2011 Bantzenheim, Francie) byl německý pokrývač českého původu, gay, který přežil věznění v nacistickém koncentračním táboře.\n\nNarodil se 26. června 1913 v německém Brossenu, dnešní části města Meuselwitz v Durynsku, které bylo tehdy součástí Německého císařství. Byl nejmladším z osmi dětí českých rodičů – Emila a Anny Erneker Brázdových. Po první světové válce získal československé občanství. Otec pracoval v hnědouhelném dole a zemřel při důlním neštěstí v roce 1922, kdy bylo Rudolfovi 9 let.\n\nPo škole se vyučil pokrývačem. Ve 20 letech potkal v Lipsku svého prvního partnera Wernera, k němuž se přestěhoval a uzavřel s ním tajný sňatek v rodinném kruhu. V době nástupu nacismu k moci žil Brazda otevřeným životem v Lipsku. I když byl homosexuální styk stále ilegální, fakticky byla Výmarská republika v mnoha směrech tolerantní. Nacisté však zákonný postih homosexuality zpřísnili a od roku 1934 prováděli razie v gay barech velkých měst.\n\nV roce 1936 Werner nastoupil vojenskou službu a Rudolf Brazda začal pracovat jako portýr v lipském hotelu, kde byl o rok později zatčen. Byl obviněn na základě § 175, měsíc strávil ve vazbě a když se doznal na základě milostných dopisů a básní psaných svému příteli, byl na šest měsíců uvězněn a poté vyhoštěn do Československa. Werner mezitím v roce 1940 zřejmě padl na frontě. \n\nDo roku 1941 žil Brazda s novým přítelem Antonem v sudetských Karlových Varech, kde byl však v dubnu 1941 zatčen a odsouzen chebským soudem pro homosexuální jednání. O rok později, v červnu 1942 byl namísto propuštění vzat do vazby a 8. srpna deportován do koncentračního tábora Buchenwald. Zde dostal přiděleno číslo 7952. Jako pokrývač byl přidělen do skupiny, která se starala o údržbu tábora. Těsně před osvobozením tábora Američany 11. dubna 1945 byl určen k „pochodu smrti“ do tábora Flossenbürg, ale jeden ze strážců jej schoval do zvířecí ohrady, kde strávil 14 dní do osvobození tábora.\n\nPo válce se usadil v Mylhúzách v Alsasku na východě Francie, kde bydlel až do konce života. V 50. letech zde poznal etnického Němce vyhoštěného z Jugoslávie Edouarda Mayera, s nímž pak žil až do jeho smrti v roce 2003.\n\nPo odhalení Památníku homosexuálním obětem nacistického režimu v berlínském parku Tiergarten 27. května 2008 se Rudolf Brazda přihlásil německým úřadům a vešel ve známost jako pravděpodobně poslední přeživší gay vězeň koncentračních táborů. (Oprava: Poslední přeživší gay vězeň byl Gad Beck. Zemřel 24. června 2012 ve věku 88 let.)\n\nJako první deportovaný gay se stal rytířem Čestné legie. 28. dubna 2011 mu vyznamenání předala Marie-José Chombart de Lauwe, předsedkyně \"\" – Nadace pro trvalou připomínku internovaných a deportovaných.\n\nZemřel bezdětný 3. srpna 2011 v pečovatelském zařízení v Bantzenheimu.\n\n\n\n"}
{"id": "710115", "url": "https://cs.wikipedia.org/wiki?curid=710115", "title": "Yinlong", "text": "Yinlong\n\nYinlong („ukrytý drak“) byl rodem drobného a vývojově velmi starobylého rohatého dinosaura, žijícího v období svrchní jury (asi před 161 až 156 miliony let) na území dnešní Číny (provincie Sin-ťiang). Predátorem tohoto malého ceratopse mohl být například vývojově primitivní tyranosauroid druhu \"Guanlong wucaii\".\n\nTypový exemplář popsali v roce 2006 paleontologové Xu Xing, Catherine Forsterová, Jim Clark a Mo Jinyou. Malý ceratops byl dvounohým býložravcem a měřil na délku pouze 1,2 metru, vážil kolem 10 kg. Podle paleontologa Thomase R. Holtze, Jr. však dosahoval délky až 3 metry. V jeho břišní dutině byly objeveny trávicí kameny gastrolity. Zdá se, že \"Yinlong\" je vůbec nejranějším známým rohatým dinosaurem, primitivnějším než rody \"Liaoceratops\", \"Yamaceratops\" nebo \"Archaeoceratops\". Na základě anatomie tohoto druhu stanovili autoři popisné studie nový klad ptakopánvých dinosaurů, který nazvali Heterodontosauriformes (zahrnující klad Marginocephalia a čeleď Heterodontosauridae).\n\nVývojovým příbuzným tohoto rodu byl i geologicky mladší evropský druh \"Stenopelix valdensis\", žijící v době před 140 miliony let na území dnešního Německa.\n\n\n"}
{"id": "710116", "url": "https://cs.wikipedia.org/wiki?curid=710116", "title": "Jiří Mičánek", "text": "Jiří Mičánek\n\nJiří Mičánek jr. (* 12. září 1986) je český automobilový závodník. Držitel čtyř titulů mistra České republiky a dvou titulů vicemistra České republiky v automobilovém sportu. Nyní majitel a manažer brněnského závodního týmu Mičánek Motorsport, divize Lamborghini. Je synem dalšího úspěšného českého automobilového závodníka Jiřího Mičánka.\n\nOd roku 2015 se Jiří Mičánek jr. věnuje manažerské roli v týmu Mičánek Motorsport, s vozy Lamborghini Gallardo Supertrofeo uspěl na špičce českého motorsportu. V sezóně roku 2018 obhájil tým Mičánek Motorsport titul mistra České republiky a Zóny Střední Evropy s vozem Lamborghini Huracán Super Trofeo Evo. Další cíl je účast v závodech Lamborghini Super Trofeo Europe.\n\nS otcem, který je 25násobným mistrem České republiky v závodech do vrchu, Jiřím Mičánkem jezdil na závody od pěti let. Ve čtrnácti letech udělal okruhovou školu a začal závodit. První titul mistra České republiky, získal po třech letech. Závodil v národní formuli, formuli BMW, Carrera Cupu a českých šampionátech na okruzích.\n\n\n"}
{"id": "710119", "url": "https://cs.wikipedia.org/wiki?curid=710119", "title": "Podněsterská republiková banka", "text": "Podněsterská republiková banka\n\nPodněsterská republiková banka (moldavsky: \"Банка Республиканэ Нистрянэ/Banca Republicană Nistreană\", , ) je centrální banka mezinárodně neuznané Podněsterské moldavské republiky \"(PMR)\". Vznikla 22. prosince 1992, kdy Nejvyšší sovět PMR přijal Zákon o státní bance. Emisní ústav od roku 1994 vydává podněsterské rubly. Podněsterská republiková banka sídlí v hlavním městě PMR Tiraspolu. \n\n"}
{"id": "710120", "url": "https://cs.wikipedia.org/wiki?curid=710120", "title": "Paracelské ostrovy", "text": "Paracelské ostrovy\n\nParacelské ostrovy (čínsky \"Xisha\", 西沙群岛, vietnamsky \"Quần Đảo Hoàng Sa\") je souostroví v Jihočínském moři. Jde o skupinu asi 130 malých korálových ostrovů. Nárok na Paracelské ostrovy vznáší Čínská lidová republika, Čínská republika (na Tchaj-wanu) a Vietnam, ale skutečnou kontrolu nad souostrovím má ČLR. Po roce 1945 ČLR okupovala největší ostrov (Yongxing Dao (永兴岛), Đảo Phú Lâm), od roku 1974 (po objevení ložisek ropy) i zbytek souostroví, který byl do té doby v držení Vietnamu. V roce 1974 také proběhla čínsko-vietnamská bitva o Paracelské ostrovy.\n\nPortugalci dali ostrovům jméno \"Ilhas do Pracel\" (podle map ze 16. stol.), později užíváno \"Ilhas do Paracel\". Slovo \"parcel\" bylo používané španělskými a portugalskými mořeplavci pro označení území mělkých moří s částečně ponořenými prahy a skalami. Slovo pochází  pochází z kastilského \"placer\" nebo \"placel\", odvozeného od katalánského \"placell\", se stejným významem. Volně lze tedy přeložit název jako \"souostroví mělčin\".\n\n"}
{"id": "710125", "url": "https://cs.wikipedia.org/wiki?curid=710125", "title": "Lodrantka", "text": "Lodrantka\n\nLodrantka je pravostranný přítok řeky Loučné v okrese Pardubice v Pardubickém kraji. Délka toku činí 15,2 km. Plocha povodí měří 39,1 km².\n\nLodrantka pramení na okraji lesa západně od Jaroslavi v nadmořské výšce 276 m. Nejprve protéká výše zmíněnou obcí, jihozápadně od níž napájí \"Franclinský rybník\", od kterého její tok směřuje na západ. Po necelých dvou kilometrech vzdouvá hladinu potoka další rybník, který se nazývá Lodrant. Od hráze rybníka teče Lodrantka západním až severozápadním směrem, protéká vsí Litětiny, dále Horní a Dolní Rovní a nakonec Komárovem. Po zhruba dalších třech kilometrech odtud se vlévá zprava do řeky Loučné v nadmořské výšce 223 m.\n\n\nPrůměrný průtok u ústí činí 0,23 m³/s. Stoletá voda zde dosahuje 26,0 m³/s.\n"}
{"id": "710126", "url": "https://cs.wikipedia.org/wiki?curid=710126", "title": "Mezinárodní veletrh hraček v Norimberku", "text": "Mezinárodní veletrh hraček v Norimberku\n\nMezinárodní veletrh hraček v Norimberku– „Spielwarenmesse International Toy Fair Nürnberg“ (Nürnberger Spielwarenmesse – norimberský veletrh hraček) je největším veletrhem hraček na světě. Veletrh je určen pouze pro odborné návštěvníky z hračkářské branže, zástupce tisku a médií a pozvané hosty. Šestidenní veletrh se koná každoročně v únoru za účasti 2.700 vystavovatelů z ca. 60 zemí světa, kteří zde představují své novinky. V roce 2011 navštívilo tento veletrh 79.000 odborníků, obchodníků a nákupčích, 54 procent z nich pocházelo ze zahraničí. Organizátorem veletrhu hraček „Spielwarenmesse“ je společnost „Spielwarenmesse eG“, německá firma se sídlem v Norimberku, která nabízí marketingové a veletržní služby v hračkářském oboru.\n\nNa veletrhu hraček „Spielwarenmesse“ je každý rok prezentováno kolem jednoho milionu produktů, mezitím i sedmdesát tisíc novinek. Veletrh je rozdělen do celkem dvanácti produktových skupin. Jsou to následující (Stav: Spielwarenmesse 2011):\n\nKaždoročně jsou vyznamenávány novinky na veletrhu hraček „Spielwarenmesse“ cenou nazvanou „ToyAward“. Oceněné produkty se odlišují od ostatních novinek díky svému stupni inovace, produktovému konceptu, kreativitě a hrací myšlence. Porota sestavená ze zástupců branže určí vítěze pěti kategorií (Stav: Spielwarenmesse 2011):\n\n\nOrganizátorem mezinárodního veletrhu hraček „Spielwarenmesse International Toy Fair“ je společnost Spielwarenmesse eG. Tato společnost byla založena celkem 46 firmami dne 11. července 1950 pod jménem \"Deutsche Spielwaren-Fachmesse eGmbH\" (Německý odborný veletrh hraček, s.r.o.). V roce 1958 se společnost přejmenovala na \"Spielwarenmesse eGmbH\" (Veletrh hraček, s.r.o.) a v roce 1973 nakonec na \"Spielwarenmesse eingetragene Genossenschaft\" (Veletrh hraček, zapsané společenstvo). Jako justiční orgán společnosti funguje představenstvo, dozorčí rada a valná hromada.\nV roce 2010 založila společnost „Spielwarenmesse eG“ svou stoprocentní dceřinou společnost \"Spielwarenmesse (Shanghai) Co., Ltd.\". Pracovní tým v Šanghaji se stará o čínské vystavovatele, kteří se účastní mezinárodního veletrhu hraček v Norimberku „Spielwarenmesse International Toy Fair Nürnberg“. Společnost „Spielwarenmesse eG“ dále po celém světě zastupují reprezentanti, kteří jsou kontaktními osobami pro vystavovatele a odborné návštěvníky ze zemí, ve kterých reprezentační kanceláře sídlí. V České republice je oficiálním veletržním zastoupením Česko-německá obchodní a průmyslová komora se sídlem v Praze. Na veletrh hraček prodává cenově zvýhodněné vstupné a pomáhá vystavovatelům s jejich veletržní účasti.\n\n"}
{"id": "710128", "url": "https://cs.wikipedia.org/wiki?curid=710128", "title": "Panic of Girls", "text": "Panic of Girls\n\nPanic of Girls je deváté studiové album americké New Wave skupiny Blondie. Album produkovali Jeff Saltzman a Kato Khandwala a vyšlo u vydavatelství Eleven Seven/EMI dne 30. května 2011.\n\n"}
{"id": "710130", "url": "https://cs.wikipedia.org/wiki?curid=710130", "title": "AKB48", "text": "AKB48\n\nAKB48 je japonská idolová dívčí kapela, která byla založena v roce 2005 textařem a hudebním producentem Jasušim Akimotem. Pojmenována byla po Tokijské čtvrti Akihabara (zkráceně Akiba), kde pravidelně vystupuje ve svém vlastním divadle.\n\nByla zanesena v Guinnessovu knihu rekordů jako „největší popová skupina“ na světě. Dnes se skládá ze 4 týmů: Team A, Team K, Team B, Team 4 a celkem má 64 členek (stav k 25. března 2012).\n\nV Japonsku se těší velké popularitě. Posledních 12 singlů skupiny získalo 1. místo v japonské týdenní hitparádě Oricon.\n\nKapitánka: Minami Takahaši\n\nKapitánka: Sajaka Akimoto\n\nKapitánka: Juki Kašiwagi\n\nTeam 4 byl založen 7. června 2011.\n\n\n\nNejvýznamnější ocenění, které získala skupina\n\n"}
{"id": "710136", "url": "https://cs.wikipedia.org/wiki?curid=710136", "title": "Apaščia", "text": "Apaščia\n\nNázev Apaščia může znamenat:\n"}
{"id": "710138", "url": "https://cs.wikipedia.org/wiki?curid=710138", "title": "Vilém Brunšvický", "text": "Vilém Brunšvický\n\nVilém Brunšvický, německy \"Wilhelm August Ludwig Maximilian Friedrich\" (25. dubna 1806, Braunschweig – 18. října 1884, Sibyllenort), vévoda z Brunšviku a Lüneburgu, byl od roku 1830 až do své smrti vévodou z Braunschweigu.\n\nVilém byl druhorozeným synem vévody Fridricha Viléma a jeho ženy Marie Bádenské. Po smrti otce na bitevním poli v roce 1815 byl pod opatrovnictvím britského krále Jiřího IV. V roce 1826 se stal majorem pruské armády.\n\nV roce 1830 propuklo v Brunšvicku povstání a sesadilo Vilémova staršího bratra Karla II.; Vilém se stal prozatímně vévodou, o rok později se stal vévodou definitivně. Přenechal většinu vlády svým ministrům a trávil většinu času mimo vévodství na svém panství Oels ve Slezsku.\n\nI když se Vilém postavil v roce 1866 během prusko-rakouské války na stranu Pruska, byl jeho vztah k Prusku napjatý, jelikož Prusko odmítalo Vilémova nejbližšího příbuzného v mužské linii vévodu z Cumberlandu, který byl do roku 1866 také korunním princem Hannoverského království, jež bylo toho roku Pruskem anektováno.\n\nJeho smrtí vymřela linie Brunšvik-Bevern a post hlavy rodu Welfů a soukromý majetek přešel na hlavu hannoverské dynastie.\n\nVévoda Vilém se nikdy neoženil, zato měl velké množství nelegitimních potomků.\n\nV roce 1884 zemřel brunšvický vévoda Vilém, který byl svobodný, bezdětný a byl poslední muž z brunšvicko-lüneburské větve rodu. Dědicem vévodství se měl stát další mužský příslušník rodu Welfů v řadě, a to hannoverský korunní princ Ernest August II. (vévoda z Cumberlandu), z vedlejší hannoverské dynastie.\n\nPo připojení Hannoverska Pruskem v roce 1866 hannoverský král Jiří V. protestoval a odmítal přijmout ztrátu jeho trůnu. Po jeho smrti v roce 1878 se jeho syn Ernst August, vévoda z Cumberlandu rovněž přihlásil k jeho právům na hannoverský trůn. Bylo tak jasné, že Ernst August v tomto případě nemůže být Pruskem přijmut jako nástupce vévody Viléma v Brunšvicku.\n\nProto byla ustanovena regentská rada, která měla určit nového vévodu. Ta zvolila za regenta pruského prince Albrechta Pruského, synovce německého císaře, který nastoupil do funkce regenta 2. listopadu 1885. Regent Albrecht zemřel 13. září 1906. Regentská rada se sešla a vyzvala zvláštní zasedání parlamentu, která rozhodla, že nebude schopna přistoupit okamžitě k volbě nového vladaře, ale spíše bude hledat způsoby, jak skoncovat s problémy mezi vévodou z Cumberlandu a králem Pruska. 28. května brunšvický parlament vybral jako regenta vévodu Johanna Albrechta Meklenbursko-Zvěřínského. Jeho regentství v Brunšviku začalo 5. června 1907.\n\nO několik let později se situace změnila. Starší syn vévody z Cumberlandu Georg Wilhelm zemřel při autonehodě v roce 1912. Syn císaře Viléma II. a bratr Viktorie Luisy, princ Adalbert Pruský, a Max Badenský provedli jemné jednání, aby dohodli manželství Viktorie Luisy (dcery Viléma II.) a Arnošta Augusta, čímž by bylo možné i jeho nastoupení v Brušvicku.\n\nVévoda z Cumberlandu se tedy vzdal svého práva na Brunšvik ve prospěch svého syna Ernsta. Ten zase souhlasil, že vstoupí do služby v pruské armádě (v regimentu husarů), což nutně vedlo k tomu, aby přijal slib věrnosti pruskému králi, Prusko upustilo od svých námitek a Ernst (Arnošt) August se konečně mohl stát brunšvickým vévodou a zetěm císaře Viléma II.\n\n\n"}
{"id": "710146", "url": "https://cs.wikipedia.org/wiki?curid=710146", "title": "Miranda (Venezuela)", "text": "Miranda (Venezuela)\n\nMiranda je jeden ze 23 států Venezuely. Hlavní město se spolkového státu jmenuje Los Teques.\n"}
{"id": "710149", "url": "https://cs.wikipedia.org/wiki?curid=710149", "title": "IMT Smile", "text": "IMT Smile\n\nIMT Smile je prešovská hudební skupina, kterou v roce 1992 založili bratři Ivan a Miro Táslerovi.\n\nNázev kapely je složen z iniciál Táslerovcov. Později se k nim přidal Mirov spolužák z konzervatoře, Peter Bič (kytara). Po několika koncertech a nahraných skladbách se skupina rozpadla. Své první demo nahráli Ivan s Mirem v roce 1993. Byly to nahrávky zhudebněných humorných textů Ľubomíra Feldeka. Na nahrávání s Táslerovcami spolupracoval bubeník Martin Migaš. Několik měsíců nato se Miro Tásler s Petrem Bičem znovu pokusili o nahrávky dvou Ivanem nazpívaných skladeb.\n\nV roce 1994 organizoval Robo Grigorov soutěž s názvem RG tip, v níž skupina IMT Smile s písněmi \"Pán v saku\" a \"Spím\" zvítězila. V následujících měsících kapela hledala svůj styl, hrála skladby v různých hudebních žánrech přes rock, punk rock, ale i reggae, skupina měnila svůj název jednou byli Epitath, později Ruka, v létě roku 1995 hráli na \"open festivalu\" Marakaňa v Prešově dvakrát: jednou jako Ruka a podruhé jako IMT Smile. Na \"Rock FM Feste '95\"skupina IMT Smile vystoupila se skladbou \"Poslali ma fundeluka\" ve složení: Ivan a Miro Táslerovci, Martin Migaš, Peter Bič, Martin Tkáčik, Miro Borik, Marcela Kvašňáková, Jana Bednarčíková, Viera Kollárová.\n\nV lednu 1996 dostala kapela od vydavatelství\"Skvrna Records\"nabídku na nahrání alba. V tomto období se skupinou začala zpívat další Prešovčanka, Katka Knechtová . V červnu kapela podepsala smlouvu a v studiu \"Relax\" nahrála skladby \"Nepoznám\" a \"Balada\". Při nahrávání s nimi spolupracoval Laco Lučenič. Píseň \"Nepoznám\" se stala hlavním singlem připravovaného alba, dobře bodovala v hitparádách a stala se ve svém období v slovenská rádiích jednou z nejhranějších. Za tento rok skupina IMT Smile převzala v únoru roku 1997 od Svazu autorů a interpretů cenu \"Objav roka\".\n\nV únoru roku 1997 se skupina IMT Smile spolu se skupinami Proudy a Olympic zúčastnila společného celoslovenského turné. Dne 7. dubna kapela IMT Smile ve složení Ivan Tásler, Miro Tásler, Peter Bič, Martin Migaš a Katka Knechtová vydala své debutové album s názvem \"Klik-Klak \", ke kterému kromě skladby \"Nepoznám\" vychází i další singl s názvem \"Vrany\".\n\nV roce 1998 ze skupiny odchází Katka Knechtová a Martin Migaš a vzniká tak nová prešovská formace s názvem Peha. Bubeníkem skupiny se stal Martin Valihora (hrával s Richardem Müllerem, zda Janka Ledeckého) a IMT Smile vydává 26. října svůj další album s názvem \"Valec\", který předchází úspěšný singl \"Ľudia nie sú zlí\". V lednu se do slovenského hitparád a rádií dostal jeden z nejznámějších hitů pocházející z tohoto alba s titulem \"Veselá pesnička\". V roce 1999 skupina IMT Smile absolvovala unplugged turné, sbírá hudební ocenění, vydává reedici alba \"Válec\" s názvem \"Valec Extra\" s následujícím koncertním turné \"Valec tour '99\". V roce 2000 kapele IMT Smile vyšlo album \"Nech sa páči\", skupina absolvovala další dva turné \"Nech sa páči\" a \"Gambrinus tour 2000\", v následujícím roce spolupracuje na albu \"01\" s Richardem Müllerem a vydává se s ním na koncertní turné.\n\n\n\n"}
{"id": "710154", "url": "https://cs.wikipedia.org/wiki?curid=710154", "title": "Občanská válka v Sýrii", "text": "Občanská válka v Sýrii\n\nSyrská občanská válka je trvající vnitřní ozbrojený konflikt v Sýrii. Konflikt začal 15. března 2011 demonstracemi v rámci tzv. arabského jara, které se syrská armáda snažila potlačit, a rozvinul se do povstání části obyvatelstva. Později eskaloval do občanské války, jejímž výsledkem je faktické roztříštění země na velký počet oblastí, ve kterých mnoho navzájem nesourodých frakcí bojuje za rozličné cíle ve velmi nepřehledném konfliktu.\n\nNejvýznamnější stranou konfliktu je vláda prezidenta Bašára al-Asada, která se snaží potlačit povstání a udržet si nebo znovu získat kontrolu nad pokud možno velkou částí země. Na její straně stojí velká většina obyvatel alávitského vyznání a většina příslušníků ostatních náboženských menšin. Vojenskou, finanční a materiální podporu ze zahraničí dostává především od Ruska, Íránu a šíitské organizace Hizballáh z Libanonu. Rusko má v Sýrii zhruba 5 000-10 000 příslušníků svých ozbrojených sil včetně leteckého personálu, kromě toho působí v zemi větší počet ruských vojenských poradců. Dále se konfliktu účastní syrští Kurdové, kteří usilují o co největší autonomii až samostatnost svých zčásti roztříštěných teritorií. Ze zahraničí se jim dostává podpory mj. od Spojených států, které v březnu 2017 vyslaly do Sýrie kolem 950 vojáků za účelem boje proti Islámskému státu a zřídily svoji základnu u severosyrského města Manbidž. V současnosti je zde asi 2000 příslušníků amerických ozbrojených sil. Kurdové jsou však od začátku roku 2018 terčem zesílených útoků ze strany Turecka, zvláště v oblasti města Afrín na západ od řeky Eufratu. Turecká armáda obsadila Afrín a okolí v březnu 2018. V určitých fázích ozbrojeného konfliktu spolupracovali Kurdové také se syrskou armádou, zvláště při dobývání Aleppa.\n\nNa druhé straně konfliktu stojí větší počet skupin s různými cíli. Jsou to jednak relativně umírnění rebelové, kteří požadují ukončení téměř pět desetiletí trvající vlády Socialistické strany arabské obrody a svržení vlády prezidenta Asada. Na jejich straně bojují především většinoví sunnité, kteří dostávají nebo dostávali podporu např. od Saúdské Arábie a Kataru, a to jak finanční, tak ve formě vojenské výzbroje. Některé skupiny jsou nebo byly podporovány také Spojenými státy, Tureckem a Francií. \n\nDůležitou povstaleckou silou byly až zhruba do konce roku 2017 extrémní islamisté usilující o obnovení kalifátu či vybudování jiné pravé islámské říše. Tito jsou reprezentováni navzájem soupeřícími uskupeními Islámským státem (IS) a Al-Káidou. Al-Káida se postupem času přetvořila ve Frontu an-Nusrá. Na její straně bojují jednak místní radikálové, jednak mudžáheddíni z celého světa, a podporu dostávají - na neoficiální úrovni od tamních radikálních kruhů - ze Saúdské Arábie, Kataru a dalších arabských států a z počátku také od Turecka. Islámský stát je terčem útoků ze strany celé řady zemí, počínaje Spojenými státy a Ruskem a v současnosti konče Tureckem. Jeho hlavní město Rakka bylo 16. října 2017 osvobozeno bojovníky Syrských demokratických sil pod kurdským velením a s podporou USA. V současnosti je IS v Sýrii již téměř poražen, stejně jako v sousedním Iráku. \n\nDne 22. prosince 2016 se syrské armádě podařilo zcela obsadit ty části druhého největšího syrského města Aleppa, které byly do té doby kontrolovány opozicí. Bitva o Aleppo, která začala již v roce 2012, tím skončila. Byla doposud největší bitvou syrské občanské války. V říjnu 2019 byl zabit vůdce Islámského státu Abú Bakr al-Bagdádí ve vesnici Bariša, nacházející se asi 20 km západně od města Aleppo a 5 km od tureckých hranic.\n\nSucha, vyčerpání zásob spodní vody a velký nárůst obyvatel přispěly ke zhoršení situace a vzniku nepokojů v Sýrii.\n\nOd roku 2011 usiluje politicky nesourodá syrská opozice o svržení prezidenta Bašára al-Asada, aniž by měla jasno, jak toho dosáhnout, vyjma těch skupin, které preferují ozbrojený boj. Na počátku protestů přislíbil Asad některé reformy, ovšem neuskutečnil je. Jediným, avšak dosti významným ústupkem bylo zrušení výjimečného stavu, který v zemi platil od nástupu levicové strany Baas v roce 1963 a odvolán byl al-Asadem 19. dubna 2011. Přesto však vládní armádní a policejní jednotky proti demonstrantům tvrdě zasahovaly. Během pěti měsíců (od března do začátku srpna 2011) mělo podle nepotvrzených odhadů britské televizní stanice BBC při demonstracích zahynout více než 1600 lidí. Rada bezpečnosti OSN vydala 4. srpna 2011 prohlášení, které odsuzovalo útoky syrské vlády na civilisty a také porušování lidských práv a vyzývalo k zastavení násilí ze strany vlády, ale také ke zdrženlivosti a zdržení se odvetných akcí opozicí, především při útocích na státní instituce. Toto prohlášení však nemělo takovou váhu, jakou by měla její rezoluce, na které se ale Rada bezpečnosti nedokázala shodnout.\n\nObčanská válka v Sýrii je od počátku považována za hrozbu pro politickou stabilitu v sousedním Libanonu, kde je syrská vláda patronem silného protiizraelského hnutí Hizballáh. Rovněž panují obavy, že by se mohla vystupňovat konfrontace na syrsko-izraelské hranici. Důležitým spojencem syrské vlády je právě libanonské hnutí Hizballáh. S Asadem také sympatizuje současná irácká vláda, která je vedena příslušníky ší'itské většiny v zemi. Írán syrské vládě významně pomáhá vojensky i finančně. Hlavního spojence syrské vlády ovšem představuje Rusko, které dodává zbraně syrské armádě a navíc jí pomocí svých v zemi rozmístěných leteckých sil poskytuje vzdušnou podporu v boji s povstalci, označovanými za teroristy.\n\nVšechny hlavní mocenské složky v Sýrii mají v rukou příslušníci alávitské komunity. Část syrských sunnitů také patří mezi vládnoucí elitu, ale v ozbrojených složkách nejsou na rozhodujících postech.\n\nV roce 2012 nepokoje pokračovaly. Podle šéfa syrské diplomacie, ministra zahraničí Valída Mualima, vláda byla připravena dodržet podmínky mírového plánu zmocněnce OSN Kofiho Annana. Asadův režim ale ignoroval stažení vojenských sil do 10. dubna 2012 z obydlených míst. V zemi začala působit skupina pozorovatelů OSN, která dostala za úkol dohlížet na dodržování klidu zbraní, nicméně stále probíhaly demonstrace, které mnohdy provázely velké násilnosti, střelba a ztráty na životech jak povstalců resp. demonstrantů, tak i vládních vojáků.\n\nV parlamentních volbách v květnu 2012, vyhlášených Asadovým režimem, vyhrála přesvědčivě jeho strana Baas. To však vyvolalo na Západě podezření, že výsledky voleb byly Asadem a jeho stoupenci výrazně zmanipulovány. Výsledky voleb byly uznány pouze Íránem, Ruskem a Venezuelou.\n\nV polovině května připustil generální tajemník OSN Pan Ki-mun, že za nedávnými atentáty v Sýrii nejspíše stála mezinárodní islámská teroristická síť Al-Káida.\n\nProti odpůrcům režimu bylo nasazeno i syrské letectvo. První důkazy o nasazení strojů Mil Mi-8/17 v roli vrtulníků palebné podpory u Azázu se objevily 22. března 2012. První nasazení bitevních Mil Mi-25 bylo zaznamenáno 10. června u Rastanu. Asadovy ozbrojené síly se setkaly i s případy dezerce: 10. června dezertoval 743. prapor protiletadlové obrany u Talbisehu severně od Homsu a 21. června dezertoval plukovník Hassan Hamada, který v letounu MiG-21 uletěl do Jordánska, kde požádal o azyl.\n\nDne 27. května 2012 informovali pozorovatelé OSN o tom, že ve městě Húlá se udál útok, při kterém zahynulo asi 49 dětí a 59 dospělých. Podle opozice byly za tento útok zodpovědné syrská armáda a provládní milice \"šabíha\". Syrská vládní média připsala vinu naopak opozici a Al-Káidě. Po události v Húle prosazovaly Spojené státy nový plán na odstranění Bašára al-Asada, mělo jít o řešení přijatelné pro syrskou opozici, ale také pro Rusko. Tento plán byl ve Washingtonu, ale i v Moskvě nazván „jemenský scénář“. Asad měl odejít ze scény podobně jako někdejší jemenský prezident Alí Abdalláh Sálih, tedy řízeně a při zachování některých prvků dosavadního režimu, protože v San'á převzal Sálihovu roli jeho viceprezident Abdu Rabbuh Mansúr Hádí. Rusko ale s tímto plánem, který podpořil také francouzský prezident François Hollande, nakonec nesouhlasilo.\n\nAsad dne 3. června 2012 vystoupil na veřejnosti. Obvinil zahraniční síly, že se snaží zničit Sýrii, a odmítl odpovědnost za masakr v Húlá. Největším problémem země je podle něj terorismus, vůči němuž bude i nadále stát bojovat, stejně jako proti těm, kteří rozdmýchávají chaos jako živnou půdu teroru. Asad také prohlásil, že teroristé verbují teenagery, kteří se stávají zabijáky už za 2000 syrských liber (650 korun). Podle zvláštního komisaře OSN Kofiho Annana stála Sýrie již tehdy na pokraji regulérní války.\n\nVyšetřování OSN dospělo 15. srpna 2012 k závěru, že za masakr v Húlá byly zodpovědné polovojenské a armádní jednotky režimu.\n\n22. června 2012 byl sestřelen turecký průzkumný letoun RF-4E Phantom, přičemž pilot i operátor zahynuli. Podle syrské armády neidentifikovaný vzdušný objekt narušil syrské teritoriální vody ze západu v 11:40 místního času. Syrská vzdušná obrana zaznamenala přímý zásah asi 1 km od pobřeží. Turecká armáda ztratila rádiový kontakt s F-4 v 11:58 místního času. Letoun dopadl 10 km od vesnice Om al-Tujour provincie Latakíja, hluboko v syrských teritoriálních vodách středozemního moře.\n\nČin vyvolal širokou odezvu na mezinárodním poli. NATO (Turecko je členem) na mimořádné schůzce incident odsoudilo a bylo odhodláno svého spojence bránit. Rusko nepovažovalo čin Damašku za záměrný a vyzvalo alianci a Turecko ke zdrženlivosti. Assad se za incident omluvil. Ankara však pohrozila, že na případné narušení svých hranic Sýrií odpoví zbraněmi. Turecké ozbrojené síly také přesunuly některé své jednotky k syrským hranicím. Okolnosti incidentu však nejsou stále jasné. V Sýrii se mezitím rozhořely dosud největší boje mezi armádou a ozbrojenou opozicí v metropoli Damašku a jeho bezprostřední blízkosti.\n\nRusko a Čína ve čtvrtek 19. července 2012 v Radě bezpečnosti OSN vetovaly rezoluci k Sýrii hrozící sankcemi za neplnění dokumentu. Od začátku syrské krize Moskva a Peking použily v Radě bezpečnosti práva veto už potřetí.\nUSA v reakci na další neúspěch prohlásily, že Rada bezpečnosti v řešení syrské krize naprosto selhala. Británie ihned navrhla novou rezoluci, která počítá alespoň s 30denním prodloužením pozorovatelské mise v Sýrii. Tato rezoluce byla nakonec schválena, i když další prodloužení pozorovatelské mise je vázáno na sporný fakt, že vyžaduje stažení jen jedné z bojujících stran z pole. V textu je totiž ustanovení, které předpokládá, že ze svých pozic ustoupí vládní vojska, protože disponují těžkými zbraněmi. Rada bezpečnosti OSN v noci na sobotu 28. září 2013 jednomyslně schválila rezoluci požadující likvidaci syrského arzenálu chemických zbraní. Rezoluce neobsahuje bezprostřední hrozbu vojenského potrestání režimu Bašára Asada, pokud se požadavku nepodřídí. K tomu by musela být vydána nová rezoluce. Rezoluce požaduje potrestání viníků za použití chemických zbraní při srpnovém útoku, ale neurčuje, kdo je za incident zodpovědný. Tři předchozí návrhy rezolucí proti syrskému vládnoucímu režimu narážely na vytrvalá veta Ruska a Číny.\n\nDne 15. srpna 2012 zaútočily letecké síly vládních ozbrojených složek Sýrie na město Azaz (Azáz), nacházející se nedaleko syrsko-turecké hranice. Místní obyvatelé tvrdí, že zde nebyly přítomné žádné ozbrojené síly, a tudíž se jedná o útok mířený jednoznačně proti civilnímu obyvatelstvu. Zprávy o (ne)přítomnosti ozbrojených sil se však nepodařilo ověřit. Město, které bylo chloubou části Sýrie ovládané rebely, zůstalo po náletu v troskách. Zemřela zde nebo byla zraněna asi stovka obyvatel.\n\nPodle vyšetřování OSN Asad použil chemické zbraně proti vlastnímu lidu v roce 2014, 2015 a 2017. V květnu 2019 vyšlo najevo, že ze zprávy Organizace pro zákaz chemických zbraní (OPCW) byl vynechán nesouhlasný posudek, který rozporoval tvrzení OPCW, že režimní vrtulníky pravděpodobně shodily chemické kanystry na Dúmu. \n\nAsadova vláda a povstalci se navzájem viní z provedení tří útoků chemickými zbraněmi. Dva z nich se údajně odehrály v březnu a třetí v prosinci roku 2013. Syrská vláda oficiálně vyzvala generálního tajemníka OSN, aby byla vyslána mezinárodní neutrální mise expertů pro vyšetření těchto událostí.\nSpojené státy na konci dubna 2013 na základě nepotvrzených zpráv zpravodajců uvedly, že v Sýrii bylo zřejmě použito menší množství chemických zbraní, pravděpodobně sarinu. Americký prezident Barack Obama tehdy připustil, že zatím není známo, kdo tak učinil. Nasazení chemických zbraní ale podle něj znamenalo \"obrat\" v přístupu USA k řešení syrské krize.\n\nČlenka nezávislé vyšetřovací komise OSN Carla del Ponte se k útoku vyjádřila takto: \"Naši vyšetřovatelé v sousedních zemích vyslýchali oběti, lékaře... a podle zprávy z minulého týdne, kterou jsem viděla, tu na základě způsobu léčby obětí jsou silná, konkrétní podezření, zatím ale nikoli nevyvratitelný důkaz použití sarinu rebely, žádné důkazy nenaznačují použití syrskou vládou.\"\nOficiální mise započala 19. srpna 2013 po čtyřměsíčním vyjednávání. Dva dny po zahájení mise se odehrál chemický útok v Ghútě.\n\nChemické útoky v Ghútě se odehrály 21. srpna 2013 v průběhu občanské války v Sýrii. Došlo k nim na východních předměstích Damašku, hlavního města Sýrie, v oblasti Ghúta v muháfaze Ríf Dimašq. Podle zjištění Organizace spojených národů bylo použito 350 litrů sarinu. Počet obětí dosáhl stovek, přičemž povstalecká Svobodná syrská armáda oznámila 1729 mrtvých a až 6000 zasažených, zatímco nezávislá organizace Lékaři bez hranic potvrdila k 24. srpnu zhruba 3600 ošetřených a 355 mrtvých. Jedná se o největší užití chemických zbraní od iráckého útoku v Haladžbě proti Kurdům v roce 1988.\n\nPodle povstalců chemické zbraně použila syrská armáda podporující režim Bašára al-Asada, režim naopak viní z použití zbraní povstalce. Sýrie byla v době útoku jedním z pěti států, které nepodepsaly Úmluvu o chemických zbraních, respektive jedním ze sedmi států, které ji neratifikovaly, a syrská vláda v roce 2012 přiznala, že chemické zbraně má. Přesvědčení, že chemické útoky má na svědomí vládnoucí režim, vyjádřily ústy svých představitelů mimo jiné Spojené státy americké, Francie a Spojené království, a zároveň začaly plánovat nějakou formu vojenského zásahu.\n\nNaopak Rusko a Írán, které se v konfliktu staví dlouhodobě na stranu Asadova režimu, vyjádřily přesvědčení, že za útoky stojí povstalci, a Čínská lidová republika zaujala zdrženlivý postoj. Vzhledem k tomu, že stálí členové Rady bezpečnosti OSN Čína a Rusko se nechystali podpořit odvetný vojenský zásah proti Asadovu režimu, byla západními spojenci v reakci na útoky zvažována možnost zasáhnout bez mandátu Organizace spojených národů podobně jako Severoatlantická aliance zasáhla v rámci operace Spojenecká síla v roce 1999 v Kosovu. To se však v případě Sýrie tehdy nestalo.\n\n29. srpna 2013 Dolní sněmovna Spojeného království zamítla návrh vlády Davida Camerona na vojenskou intervenci v Sýrii v poměru 272 ku 285 hlasům.\n\n6. září 2013 se během summitu zemí skupiny G20 v Petrohradu na schůzce mezi čtyřma očima setkali Barack Obama a Vladimir Putin, aby prodebatovali své postoje vůči krizi v Sýrii. Tato schůzka neodstranila jejich rozdílné názory, když USA preferovaly řešení použitím vojenské intervence, ale Rusko tehdy armádní zásah odmítlo.\nNásledně ministr zahraničních věcí USA John Kerry prohlásil, že Bašár Asad by mohl odvrátit útok na Sýrii, pokud by do týdne odevzdal všechny chemické zbraně mezinárodnímu společenství.\n\nNásledně Sýrie přijala ruský návrh na předání chemických zbraní pod mezinárodní kontrolu. S odvoláním na syrského ministra zahraničí Valída Mualíma to oznámila ruská agentura Interfax. Krok uvítala i Francie, která v Radě bezpečnosti OSN předložila návrh rezoluce o chemických zbraních v Sýrii. V noci z 27. na 28. září 2013 Rada bezpečnosti OSN jednomyslně schválila rezoluci požadující likvidaci syrského arzenálu chemických zbraní. V rezoluci bylo uvedeno, že Sýrie nesmí chemické zbraně používat, vyvíjet či skladovat a musí plně spolupracovat s OSN na likvidaci svých zásob těchto zbraní. Rezoluce odsoudila použití chemických zbraní při srpnovém útoku, ale nezmiňovala se o tom, kdo byl za incident zodpovědný. Neobsahovala ani bezprostřední hrozbu trestu, pokud by se Sýrie požadavku nepodřídila.\nDo prvního listopadu mělo být podle rezoluce Rady bezpečnosti zajištěno a zničeno kompletní výrobní zázemí, včetně vybavení pro plnění plynů do raket a granátů s nervovými látkami. Celý arzenál měl být poté zničen nejpozději do poloviny roku 2014. Podle zdrojů OPCW syrská vláda spolupracovala. Dne 31. října 2013 již měla být syrská přiznaná zařízení pro výrobu chemických zbraní kompletně zničena. Postupně byly zničeny syrské zásoby nervových plynů včetně sarinu, i yperitu, ale vzhledem k tomu, že chlor je používán i v civilní výrobě, například pro přípravu hnojiv, jeho výroba a zásoby v Sýrii zůstaly. Výroba chloru navíc není náročná a je jí v zásadě schopná jak syrská vláda, tak rebelové.\n\nJeden z členů civilní obrany v Aleppu dle stanice BBC prohlásil, že 6. září 2016 shodilo syrské letectvo na předměstí obklíčeného Aleppa čtyři barelové bomby s chlórem. Podle exilové organizace SOHR i stanice BBC bylo tak zraněno 80 lidí. Syrská vláda však nasazení chemikálií popřela.\n\n4. dubna 2017 se odehrál chemický útok v Chán Šajchúnu, během kterého bylo zabito přes 100 civilistů. Chán Šajchún v době útoku ovládali povstalci z koalice Tahrír aš-Šám (bývalá fronta an-Nusra). Spojené státy a další západní státy viní z použití chemické látky sarinu a chloru vládu Bašára Asada, podle syrské vlády a Ruska pocházely chemikálie ze skladu povstalců, jenž po vládním náletu vybuchl. Podle vyšetřovatelů OSN pro lidská práva je na vině z chemického útoku Assadův režim a podle OPCW zde lidé byli vystaveni sarinu, zprávy však neupřesňují, kdo je za útok zodpovědný. V odvetě za tento čin provedly 6. dubna 2017 americké torpédoborce útok proti syrské letecké základně Šajrát. Podle USA z vypuštěných 59 střel dopadlo na základnu 58. Podle Ruska na základnu dopadlo jen 23 z 59 vystřelených Tomahawků, kde bylo zabito pět vojáků. Podle syrských státních médií bylo zabito i dalších devět civilistů po zásahu blízké vesnice.\n\n7. dubna 2018 došlo k útoku na město Dúmá, které bylo poslední baštou povstalců v oblasti východní Ghúta nedaleko Damašku. Při útoku zemřelo 42 lidí a přes 500 lidí bylo zraněno. Některé západní země včetně USA, Německa či Francie viní syrské vládní jednotky z použití chemických zbraní, syrský režim i jeho spojenci Rusko a Írán použití chemických zbraní popřely a žádají nezávislé vyšetření experty OPCW. Americký prezident Donald Trump kvůli útoku pohrozil odvetnou mezinárodní akcí. S obviněním z chemického útoku přišli islamisté z Džaiš al-Islam, kteří byli sami obviněni z použití chemických zbraní proti Kurdy obývané části Aleppa v roce 2016. Syrská armáda ovládla město Dúmá 12. dubna, čímž završila boj o celou oblast Ghúta. Syrská opozice se tak nyní soustředí na severozápadě země. \n\nUSA, Francie a Británie 14. dubna 2018 zaútočily bombardováním Damašku a Homsu. Tento útok byl odvetou za údajné použití chemických zbraní na město Dúmá syrskou armádou. Podle ministra zahraničí Stropnického vnímá Česko zásah západních spojenců v Sýrii jako vzkaz komukoli, kdo by chtěl použít chemické zbraně. Odvetný útok byl prý legitimní, a to i bez pověření Rady bezpečnosti OSN. Podle Ruska bylo vypáleno 103 raket na cíle u Damašku a Homsu a Sýrie z nich díky ruským protiraketovým systémům sestřelila 71. Dvě nevybuchlé rakety z útoku byly převezeny do Ruska.\n\nTelevize Rusko-24 odvysílala rozhovor s klukem Hassanem Diabem, jemuž se mělo dostat ošetření ve videu z nemocnice po údajném chemickém útoku, ve kterém se tvrdí, že chemický útok byl fingovaný.\n\nOd poloviny července roku 2012 probíhala přibližně týden bitva o syrské hlavní město Damašek. Zpočátku povstalci zaznamenávali četné úspěchy a dostali se až do centra města, bojovalo se i v blízkosti některých vládních budov. Po protiútoku syrských vládních vojsk však byly povstalecké jednotky nuceny se postupně stahovat. Objevilo se i mnoho zpráv o tom, že armáda bombardovala čtvrtě obývané civilisty, tyto zprávy však nebylo možné potvrdit.\n\nDne 18. července 2012 provedli povstalci atentát na nejbližší spolupracovníky syrského prezidenta Asada. Na místě zemřel ministr obrany Dáud Rádžha, při převozu do nemocnice zraněním podlehl i jeho náměstek a prezidentův švagr Ásif Šaukát. Zabiti byli také bývalý ministr obrany a poradce viceprezidenta Hassan Turkmaní a šéf sekce vyšetřování Syrské zpravodajské služby Hazífa Machlúfa. Několik dalších vysokých syrských činitelů bylo zraněno. Mezi nimi byli i ministr vnitra Muhammad Ibráhím Šaar a šéf syrské rozvědky Hišám Bachtijar, klíčová postava represí proti povstalcům, jenž svým zraněním 20. července podlehl. K odpovědnosti za tento útok se přihlásily hned dvě skupiny povstalců, které proti režimu bojovaly už od jara 2011, a to islamistická skupina Liwa al-Islám a prozápadní Svobodná syrská armáda.\n\nObjevovaly se spekulace, že prezident Asad uprchl do bezpečného přímořského letoviska Latákie. Ty však byly později samotným Asadem vyvráceny, když se objevil na veřejnosti.\n\nOd 25. července 2012 probíhaly boje v největším městě Sýrie Aleppu. Do konce roku 2012 ovládli rebelové východní část města, zatímco vládní jednotky měly nadále pod kontrolou západní část Aleppa. Na přelomu let 2013 a 2014 provedly vládě věrné jednotky rozsáhlou ofenzivu proti povstaleckým čtvrtím. Ofenziva však skončila neúspěchem.\n\nDalší ofenzivu zahájili v roce 2014 povstalci. Podařilo se jim obsadit některé čtvrti, které byly dosud pod kontrolou vlády prezidenta Asada, avšak vládní jednotky se v západních částech města celkově udržely.\n\nV létě 2016 se jednotkám Syrské armády podařilo zcela obklíčit povstalecké čtvrti. Další ofenziva přišla na podzim téhož roku. Povstalecká obrana se po masivním leteckém bombardování ze strany ruských a vládních sil zhroutila a vládním jednotkám se 7. prosince podařilo dobýt historické jádro Aleppa. Dne 14. prosince 2016 zbývalo povstalcům již pouze 2,5 kilometru čtverečních. Poté byla dohodnuta evakuace posledních skupin povstalců, zakončená 22. prosince 2016, kdy armáda převzala na městem plnou kontrolu. Jedná se o největší vítězství Syrské armády v této válce.\n\nDne 5. června 2013 se syrské armádě s podporou Hizballáhu podařilo po téměř dvou letech bojů dobýt město Kusajr u hranice s Libanonem. Povstalci v Homsu tak byli z velké části odříznuti od zásob. Následkem bitvy o Kusajr se Syrské armádě podařilo osvobodit Homs.\n\nNa jedné straně stojí současná syrská vláda v čele s prezidentem Bašárem al-Asadem, který je podezřelý z válečných zločinů. Asadova vláda je podporována syrskou arabskou armádou (SAA) čítající 125 000 aktivních bojovníků a její dobrovolnickou ozbrojenou milicí Národní obranné jednotky (NDF) čítající přibližně 100 000 bojovníků, stranickou milicí Šabíhá, která je také podezřelá z vážných zločinů, a libanonskou šíitskou milicí Hizballáh, řazenou mezi teroristické organizace. Ta se snaží udržet u moci režim, jenž ji dlouhá léta podporoval ve střetech s Izraelem.\n\nVětšina alavitů, ke kterým patří i Asad a jeho rodina, syrských křesťanů a drúzů podporuje syrskou vládu, protože se bojí represí proti menšinám v případě vítězství sunnitských islamistů. Asad má podporu i některých umírněných sunnitů, kteří se bojí přílivu džihádistů napojených na al-Kajdu. Syrští křesťané vytvořili milice bojující proti povstalcům. Odhaduje se, že až třetina z 250 000 alavitských mužů bojujících na straně vlády zahynula v občanské válce. V květnu 2013 podle jednoho odhadu z 94 000 obětí války bylo 41 000 alavitů.\n\nK nejvýznamnějším zahraničním podporovatelům režimu patří Rusko, které mu dodává zbraně výměnou za peníze a blokuje všechny rezoluce namířené proti němu v radě bezpečnosti OSN. Od podzimu 2015 zasahuje Rusko v Sýrii také nasazením svého vojenského letectva, které bombarduje bojovníky Islámského státu (IS), Fronty an-Nusrá a jiné povstalce. Předseda vojenského výboru NATO generál Pavel tvrdil, že na samém začátku vojenské akce Rusko útočilo na ISIS jen ve třetině případů. Dále britský ministr Philip Hammond, humanitární organizace Amnesty International a organizace Lékaři bez hranic obvinili Rusko z útoků na civilisty, humanitární pracovníky a informovali o bombardování několika nemocnic. Bývalý syrský generál Ahmad Rahal v rozhovoru pro dobrovolnickou iniciativu InformNapalm tvrdil, že ruské intervence jsou genocidou na syrském národě.\n\nAsada podporují také v menším měřítku sousední Irák a hlavně Írán, který mu dle některých zdrojů dodává zbraně a finančně jej dotuje. Silné jednotky bojovníků zrekrutované hlavně v Íránu se nacházejí přímo na území Sýrie, kde organizují místní milice a přímo bojují s povstalci.\n\nProti vládě stála koalice syrské opozice, částečně reprezentovaná syrskou exilovou vládou, která pořádala vnitřní setkání, nebo i setkání se zástupci nezúčastněných států. Již sto států světa ji uznaly za jediného legitimního reprezentanta syrského lidu.\n\nV konfliktu je opozice představovaná Národní koalicí sil revoluce a zastupována takzvanou Svobodnou syrskou armádou,tvořenou 35 000 až 60 000 bojovníky, která je tvořena především zběhlými vojáky regulérní armády. Svobodná syrská armáda byla zpočátku největší vojenská síla opozice, ale s přeběhem jejich bojovníků do jiných islámských skupin, bylo jasné, že pouze spolupráce s umírněnými islamisty by mohla vytvořit dostatečně silnou koalici na boj proti ostatním skupinám.\n\nNejvýznamnějšími podporovateli opozice jsou Turecko, Saúdská Arábie a Katar. Dělí svojí podporu mezi sekulární opozici a džihádisty.\nV roce 2015 Saúdská Arábie, Turecko a Katar podporovaly zbraněmi, penězi a volnou cestou přes turecké území islamistické povstalce z fronty an-Nusrá, která je napojená na teroristickou organizaci Al-Káida. Tyto státy dodávají opozici v masovém měřítku zbraně a nechávají opoziční jednotky cvičit na svém území či je dokonce cvičí samy. Některé syrské povstalce vycvičila a vyzbrojila i americká CIA. Od roku 2012 CIA investovala přibližně 1 miliardu dolarů do výcviku a výzbroje asi 10 000 protivládních povstalců v rámci operace Timber Sycamore. Někteří z nich v roce 2014 přeběhli k ISIL.\nDalším významným podporovatelem opozice je Libye, odkud míří k opozicí ovládaným přístavům lodě se zbraněmi a municí. Dle účetnictví Syrské národní rady pochází přes 50 % jejích zdrojů z libyjských fondů, 35 % poté z Kataru a zbylých více než 10 % ze Spojených arabských emirátů. Dle některých teorií se pod hlavičkou Libye schovává nepřiznaná podpora z USA. Poukazují přitom na podezřelé aktivity amerického velvyslanectví v Libyi či některých poradenských bezpečnostních společností pocházejících ze Spojených států. Podle uniklých rozhovorů egyptského prezidenta Mursího s katarským premiérem Al Táním podporuje Egypt po boku Kataru syrskou opozici. Jako motivace podpory Turecka, Saúdské Arábie a Kataru bývá uváděna snaha vyšachovat Írán z pozice jedné z regionálních velmocí likvidací jediného spojeneckého režimu a odstřižením od jím organizovaného Hizzballáhu.\n\nPřímá podpora povstalců se na návrh Francie a Spojeného království řešila také na úrovni Evropské unie, kde byla pro odpor Německa a některých další států včetně Česka zamítnuta.\n\nDžihádisty zastupuje Fronta an-Nusrá, je to sunnitská místní pobočka teroristické organizace Al-Káida. Jedná se o osoby, které mají mnohaleté zkušenosti z válek v Afghánistánu, Iráku, Alžírsku, Jemenu či Bosně. Fronta an-Nusrá je podezřelá z organizování teroristických útoků a válečných zločinů, jako například mučení, vraždění zajatců či znásilňování. Kritizována je také za perzekuci osob na základě náboženského vyznání. Její vztahy se Svobodnou syrskou armádou jsou napjaté. Džaíš al-Fatah je sunnitská koalice složená především z bojovníků an-Nusrá, skupiny Ahrar aš-Šáh a dalších skupin, koalice je aktivní hlavně v guvernorátu Idlíb a jeho okolí a od března 2015 zaznamenala několik cenných vítězství proti Syrské armádě. Část bojovníků z an-Nusrá přešla také k ISIL (viz níže).\n\nIslámský stát byl pod zkratkou ISIL původně iráckou pobočkou organizace Al-Káida. V průběhu roku 2013 však začal pronikat i do Sýrie.\n\nDne 24. září 2014 už v podvečer SELČ americké velitelství oznámilo, že provedlo pět útoků proti teroristům v Iráku a Sýrii. Terčem dvou náletů byla oblast jihovýchodně od Irbílu v iráckém Kurdistánu, další dva útoky směřovaly západně od Bagdádu a jeden na pozice islamistů v Sýrii. Do občanské války v Sýrii se zapojily Spojené státy, Spojené království, Francie a Nizozemsko zahájením leteckých operací proti teroristickým skupinám Islámského státu. Přitom použily stíhačky, bombardéry a útočné rakety. O nutnosti úderů proti Islámskému státu hovořil francouzský prezident François Hollande už na počátku září 2014. Francouzské stíhačky typu Rafale poté zasáhly výcvikový tábor Islámského státu poblíž města Deir es-Zur u tureckých hranic. Toto město i v současnosti kontrolují vojenské jednotky syrské armády, avšak okolní vesnice byly tehdy obsazeny bojovníky Islámského státu.\nV září 2014 jedna z největších protivládních sil v Sýrii, takzvaná Svobodná syrská armáda, uzavřela na bojišti na předměstí Damašku dočasné příměří s ISIL za účelem společného boje proti syrské vládě. K Islámskému státu přeběhlo podle jeho vysoce postaveného velitele mnoho bojovníků Svobodné syrské armády, přičemž někteří bezpečnostní pracovníci USA potvrdili, že mnoho z těchto bojovníků bylo cvičeno, financováno a podporováno z USA s vědomím bývalého prezidenta Baracka Obamy.\n\nNa základě neověřených informací viní někteří novináři režim prezidenta Asada ze spolupráce s Islámským státem. Podle těchto informací začal Asad před vypuknutím občanské války údajně spolupracovat se zástupci Islámského státu proti syrské opozici a když IS získal na síle, tak se v rámci svých mocenských snah obrátil proti Asadovu režimu. Velká část bojovníků Islámského státu pochází z řad členů armády iráckého diktátora Saddáma Husajna.\n\nPodle jiných zdrojů Islámský stát podporují Státy Perského zálivu a některé západní státy. Někteří komentátoři a politici viní z podpory Islámského státu Saúdskou Arábii, Katar a Turecko. Saúdský král Salmán naopak obvinil ze spolupráce s Islámským státem vládu prezidenta Asada.\n\nBritská televizní stanice Sky News informovala o pozdější omezené spolupráci mezi syrskou vládou a islamisty. Mělo se jednat o předání vlády nad městem Palmýra nebo o obchody - například o výměnu ropy za hnojiva. Mají to alespoň dokazovat dokumenty, k nimž se televize Sky News dostala prostřednictvím dezertérů IS, kteří jí prý dříve poskytli pravdivá fakta. Stanice však upozornila, že věrohodnost dokumentů nelze nijak ověřit. Z obchodních styků s IS bylo obviněno také Turecko. \n\nTýdeník Reflex zveřejnil v březnu 2016 informaci, že došlo k uzavření strategické dohody mezi syrským režimem Bašára Asáda, Islámským státem a Ruskou inženýrskou stavební firmou Strojtransgaz. Dohoda umožnila Islámskému státu těžbu ropy a zemního plynu v jím od ledna 2014 ovládané oblasti města Rakka. Ruská firma Strojtransgaz poté, co oblast ovládl Islámský stát, obnovila stavební práce, přerušené v roce 2012, když nad regionem i těžebním komplexem převzala kontrolu koalice rebelů a Fronty an-Nusrá. Celý komplex dokončila na přelomu let 2014 a 2015, čímž umožnila zajistit ničím nerušený chod těžby. Vládní syrský deník \"Tišrín\" v roce 2014 oficiálně potvrdil opětovné zahájení prací a explicitně spolupráci s Moskvou v tomto směru ocenil.\n\nVojenské síly syrských Kurdů se rovněž účastní této války. Jejich strategii lze chápat jako snahu o bleskové ovládnutí oslabených měst obývaných lidmi kurdské národnosti, s minimem civilních ztrát. Kurdské síly jsou rozděleny do dvou, zhruba stejně velkých skupin, které mezi sebou politicky soupeří, ale po vojenské stránce spolupracují, a to kvůli vážnosti situace. Jedná se o Sjednocenou demokratickou stranu (PYD), která je syrskou odnoží Kurdské strany pracujících (PKK) a pod kterou spadají Lidové obranné jednotky (YPG) a Kurdskou národní radu (KNC), kde jsou sdružena všechna ostatní kurdská hnutí na území Sýrie. Odmítavě se k aktivitám syrských Kurdů staví především Turecko, které je považuje za precedens k narušení své územní integrity. Kurdští novináři a analytici opakovaně obvinili Turecko z organizování genocidních protikurdských milic na druhé straně syrské hranice.\n\nV září 2014 podnikl Islámský stát masivní útok proti městu Kobanî a okolním vesnicím. V bitvě o Kobani byl Islámský stát odražen kurdskými milicemi YPG. Od července 2015 Turecko letecky útočí na pozice irácké PKK, ale podniklo i útoky na pozice syrských Kurdů. Mezi spojence Kurdů v Sýrii patří zejména ozbrojené skupiny z řad Asyřanů a některé jednotky Svobodné syrské armády.\n\nV lednu 2018 začala turecká invaze do Afrínu, který byl ovládán Kurdy. Afrín byl tureckou armádou obsazen v březnu 2018. Na straně Turecka proti Kurdům bojovaly Svobodná syrská armáda a islamistická koalice Ahrar aš-Šám. 9. října 2019 zahájilo Turecko invazi do severní Sýrie, která je pod kontrolou kurdských Syrských demokratických sil.\n\n30. září 2015 schválila ruská Rada federace žádost ruského prezidenta Vladimira Putina o povolení nasadit ruské ozbrojené síly v zahraničí na základě žádosti syrské vlády. V rámci této ruské vojenské intervence v Sýrii bylo ještě téhož dne nasazeno ruské letectvo. Ruská bojová letadla začala ze základen na území ovládaném syrskou vládou provádět nálety proti militantním skupinám Islámského státu (IS), Fronty an-Nusrá (Al-Káida v Levantě) a Džaíš al-Fatah (radikální sunnité).\n\nRuský prezident Putin a francouzský prezident François Hollande se 17. listopadu 2015 dohodli na vojenské spolupráci v Sýrii s úmyslem koordinovat letecké útoky na Islámský stát. Dohoda přišla nedlouho po teroristických útocích v Paříži a výbuchu ruského civilního letadla v Egyptě. Francie začala útočit především na město Rakka, považované za hlavní město IS. Do oblasti připlula také francouzská námořní formace v čele s letadlovou lodí \"Charles de Gaulle\", která s Ruskem navázala přímé spojení. Námořní i letecké údery byly pak společně koordinovány. Dne 24. listopadu 2015 byl tureckým bojovým letadlem typu F-16 sestřelen ruský bombardér Su-24, který poskytoval vzdušnou podporu vojákům syrské armády v boji proti Frontě an-Nusrá a Brigádě syrských Turkmenů v provincii Latákie. V únoru 2016 oznámil Putin stáhnutí části ruského letectva ze Sýrie, avšak ruská intervence ještě pokračovala. 10. prosince 2017 navštívil Putin ruskou vojenskou základnu v Sýrii, setkal se s prezidentem Bašárem al-Asadem a oznámil stažení většiny ruských vojsk ze země.\nDne 23. srpna 2016 vyšlo najevo, že Turecko plánovalo v nejbližší době zahájit vojenskou intervenci v severní Sýrii. Prvním cílem na syrském území mělo být pohraniční město Džarablu. Již toho dne vypálilo turecké dělostřelectvo 60 ran na pozice Islámského státu (IS) v Džarablu. Obyvatelé tureckého města Karkamis a jeho okolí byli vyzváni k evakuaci.\n\nSvým rozsáhlým zásahem s nasazením vojenského letectva a tankové brigády, který bezprostředně poté začal, zkomplikovalo Turecko beztak již nepřehlednou situaci v zemi. Spojené státy nebyly stavu této invazi zabránit. Turecko zprvu skutečně zaútočilo na pozice Islámského státu v severozápadní Sýrii. V posledních dnech srpna 2016 však jeho masivní útoky směřovaly hlavně proti jednotkám syrských Kurdů, které měly ve svém boji proti IS doposud podporu USA. Postiženo bylo i civilní obyvatelstvo této oblasti včetně sunnitských Arabů.\n\nKonflikt v Sýrii si do konce roku 2013 vyžádal již přes 130 tisíc obětí, z nichž více než třetina jsou civilisté. Zatímco dříve se centra konfliktu soustředila především na severu, nyní se již občanská válka dotýká téměř celého území Sýrie. V důsledku toho vzrostl během roku 2013 počet uprchlíků z 500 tisíc na téměř 2,5 milionu. Podle OSN žije nyní v podmínkách vyžadujících urgentní pomoc 9,3 milionu obyvatel, což je téměř polovina všech občanů, a jedná se o největší humanitární krizi současnosti.\n\nV roce 2015 počet syrských uprchlíků v okolních státech vzrostl na 4 miliony a dalších 7,6 milionů lidí jsou uprchlíky uvnitř Sýrie. Konflikt si do konce roku 2015 vyžádal přes 250 tisíc obětí. Špatnou situaci však prohlubuje i selhání světové diplomacie. V oblasti je působení humanitárních organizací velmi omezeno a vzrůstá také ohrožení jejich pracovníků - v lednu 2014 zemřeli v jednom z center konfliktu tři zaměstnanci české organizace Člověk v tísni, o týden dříve bylo uneseno pět pracovníků Lékařů bez hranic.\n\nAmerický nálet na město Al-Báb v prosinci 2014 zabil více než 50 civilistů. Do října 2015 bylo zaznamenáno 12 náletů na nemocnice a několik škol, ze kterých je podezíráno Rusko resp. syrský režim. Jak Rusko, tak Sýrie odpovědnost za tyto útoky odmítají. Další nemocnice byly bombardovány po tomto datu. Dne 20. září 2016 byly při náletu na povstalecké čtvrti v syrském Halabu zasaženy také dva kamiony s humanitární pomocí. Útok ostře odsoudily USA a hodlaly přehodnotit spolupráci s Ruskem. Moskva odpovědnost za útok odmítá. OSN po vysvětlení Ruska upustila od pondělního popisu jako náletu; nyní hovoří pouze o nespecifických útocích. \"Nejsme v pozici, abychom určovali, zda to byly nálety. Můžeme pouze říci, že se na konvoj útočilo\", sdělil mluvčí OSN Jens Laerke. Tomuto útoku předcházela akce, kdy vojenská letadla koalice vedené Spojenými státy bojující proti Islámskému státu bombardovala dne 17. září 2016 pozice syrské armády blízko letiště u města Dajr az-Zaur. Podle organizace pro lidská práva /SOHR/ při útoku zahynulo nejméně 80 syrských vojáků. Americká armáda poté oznámila, že zastavila útoky na cíle, o kterých si myslela, že jsou na pozici Islámského státu.\n\n5. května 2016 byl uskutečněn nálet na uprchlický tábor na severu Sýrie, při kterém zahynulo nejméně 28 lidí, včetně mnoha žen a dětí. Nálet ostře odsoudil Západ a OSN. Podle šéfa OSN Pan Ki-muna by se útok dal hodnotit jako válečný zločin. Rusko i syrský režim, který je podle nevládních organizací nejvíce podezřelý, odpovědnost za útok odmítají.\n\n15. dubna 2017 zahynulo 126 civilistů, z toho nejméně 80 dětí, při teroristickém útoku na konvoj odvážející šíitské uprchlíky ze dvou měst obléhaných povstaleckou skupinou Džaíš al-Fatah. Civilisté byli stoupenci syrské vlády.\n\nV říjnu 2017 byla kurdsko-arabskými jednotkami osvobozena Rakka, hlavní město samozvaného Islámského státu. Při bojích o město a při náletech Američany vedené koalice bylo podle OSN zničeno přes 80 procent budov. Podle monitorovací skupiny \"Airwars\", sdružující nezávislé novináře, si v roce 2017 nálety Američany vedené koalice na pozice Islámského státu v Sýrii a Iráku vyžádaly životy až 6,000 civilistů.\n\nBěhem invaze Turecka do Afrínu v severní Sýrii, která začala v lednu 2018, bylo zabito přes 500 civilistů. Při náletech byla zasažena i nemocnice.\n\nV syrských věznicích pod assadovou kontrolou údajně končily během války desítky tisíc odpůrců assadova režimu, kteří byli podrobováni krutým výslechům a mučení. Mrtvá těla z věznic údajně vypadala jako po holokaustu a nesla známky systematického mučení. Běžné bylo bití a znásilňování, ale i psychické týrání, hlášeno je zapalování lidí. Protirežimní organizace The Syrian Network for Human Rights, sídlící ve Velké Británii, odhaduje v roce 2019 počet vězněných a usmrcených na 128 000 a počet umučených na 14 tisíc. Syrské úřady obvinění dlouhodobě popírají, stejně jako provádění hromadných poprav, které se odehrávají především ve věznici v Sidnáji.\n\nSvědectví o mučení přinesl syrský dezertér pod pseudonymem Caesar, který na Západ propašoval velké množství fotografií vězeňských mrtvol, jež nesly tyto známky. O hrůzách také vypovídají kresby Nadžá Bukaje, který na vlastní kůži zažil krutost věznic a později začal malovat výjevy tamější bolesti a zoufalství. Ten byl vězněn spolu se 190 až 220 lidmi v místnosti 16 na 3 metry, v které se přímo odehrávala rozličná mučení. Denně tak nakládali mrtvoly těch, kteří nevydrželi mučení nebo nemoci v otřesných hygienických podmínkách.\n\nJedna žena například mluvila o hromadném znásilnění pěti vojáky opakujícím se po 14 dní, potom přibylo bití po těle a do obličeje nebo elektrické šoky. Její cela byla bez oken a miniaturních rozměrů, někdy přespávala v místnosti 4 na 5 m se 48 dalšími ženami. Toaleta byla pro ně přístupná jednou za 12 hodin a sprcha jednou za 40 dní. Když po 4 měsících zkolabovala, odvezli ji do nemocnice, kde ji našli zápal plic, chudokrevnost a žloutenku. Při sérií operací ji museli lékaři opravit genitálie zničené dlouhodobým znásilňováním. Další žena vypověděla, že musela v úzkých chodbách věznice procházet blízko kolem mrtvých těl za křiku mučených lidí. K srpnu 2017 došlo podle odhadů organizace Právníci a lékaři pro lidská práva k 65 tisícům úmrtí ve věznicích.\n\nProdemokratický mladý aktivista Muhammad Ghabáš prošel 12 věznicemi, v jedné ho surově bili a probouzel se nahý ve studené chodbě. Jindy mu vojád strčil pistoli do pusy. Dozorčí s přezdívkou Hitler podle něj pořádal večerní sadistické zábavy, kdy museli vězni štěkat, mňoukat nebo kokrhat, další klečeli na čtyřech a dělali dozorcům stoly nebo židle. Munír Fakír byl zase se svými spoluvězni trestán, když mluvili bez dovolení nebo usnuli. Ve vojenské nemocnici nechali podle jeho svědectví zemřít člověka s cukrovkou kvůli nepodání inzulínu, druhého člověka ubili k smrti ranami do obličeje, když požádal o prášky na bolest. Další svědkové uvedli, že museli jíst vlastní exkrementy, pít vlastní moč, byli převáženi v řeznických dodávkách zavěšeni na háky, objevilo se i svědectí, kdy 21letý mladík byl polit benzínem a zapálen a následně ho nechali umírat 21 dní.\n\n\n\n"}
{"id": "710155", "url": "https://cs.wikipedia.org/wiki?curid=710155", "title": "Chlorid strontnatý", "text": "Chlorid strontnatý\n\nChlorid strontnatý (chemický vzorec SrCl) je bílá práškovitá látka, která z chladných vodných roztoků krystalizuje jako hexahydrát v podobě bílých krystalků. Je dobře rozpustný ve vodě a dále v methanolu, ethanolu a glycerolu. Při ionizaci v plameni emituje červené světlo, čehož se využívá k dosažení červené barvy v ohňostrojích.\n\nChlorid strontnatý lze nejsnáze připravit rozpouštěním hydroxidu strontnatého Sr(OH) nebo uhličitanu strontnatého SrCO v kyselině chlorovodíkové:\n\nKrystalizací se získá hexahydrát. Bezvodou sůl lze získat vysušením hexahydrátu při teplotě 250 °C a vyšší nebo přípravou na suché cestě. To lze nejsnáze provést přímým slučováním prvků, ovšem jelikož je chlorid strontnatý základní surovina pro výrobu stroncia, tak je tento způsob přípravy značně ekonomicky nevýhodný.\n\nChlorid strontnatý je výchozí surovinou pro přípravu kovového stroncia v čisté podobě. To se provádí elektrolýzou taveniny chloridu strontnatého s chloridem draselným. Dalším produktem této reakce je elementární chlor, který je ihned dále zpracováván v chemické výrobě. K elektrolýze se používá grafitové anody, na které se vylučuje chlor a železné katody, na které se vylučuje stroncium.\n\nChlorid strontnatý je dále výchozí surovinou pro přípravu dalších sloučenin stroncia, jako je například chroman strontnatý SrCrO, který se využívá jako inhibitor koroze na hliníku.\nV pyrotechnice se využívá jako červené barvivo, které dává intenzivnější červenou barvu než většina jiných alternativních sloučenin. V malých množstvích se využívá jak přísada ve sklářství a hutnictví. Radioaktivní izotop Sr se využívá k léčbě rakoviny kostí a pacientům se podává ve formě chloridu strontnatého.\n"}
{"id": "710159", "url": "https://cs.wikipedia.org/wiki?curid=710159", "title": "Ajutthajské království", "text": "Ajutthajské království\n\nAjutthajské království ( , přepis RTGS: Anachak Ayutthaya; ) bylo siamské, resp. thajské království existující v letech 1351–1767. Oficiálně byla známá jako Siam, ale obyvatelé svému království říkali \"Krung Tai\" (království Thajců).\n\nJeště ve 14. století si podřídila severněji ležící také thajské království Sukhothaj a roku 1438 ho připojila ke svému území. Vazaly Ajutthaje byly i městské státy Malajského poloostrova, laoský Lan Xiang, severothajská Lanna, Khmérské království a šanské státy.\n\nAjutthaja byla přátelská k zahraničním obchodníkům, čínským, vietnamským, indickým, japonským i perským a později portugalským, španělským, nizozemským a francouzským. V 16. století byla stejnojmenná metropole země evropskými obchodníky popisována jako jedno z největších měst Východu.\n\nV 70. letech 16. století byla závislá na Barmě, v 80. letech se z podřízeného postavení vymanila a obnovila svou moc. ve 30. letech 18. století vypukla v zemi občanská válka a od roku 1759 začaly barmské útoky, roku 1768 Barmánci dobyli hlavní město a Ajutthaja se rozpadla. V boji s Barmánci obnovil stát s metropolí v Thonburi správce jedné z ajutthajských provincií Taksin.\n\n\n"}
{"id": "710160", "url": "https://cs.wikipedia.org/wiki?curid=710160", "title": "Václav Boleslav Janda", "text": "Václav Boleslav Janda\n\nVáclav Boleslav Janda (20. září 1852 Praha – 11. prosince 1935 tamtéž) byl český varhaník a skladatel.\n\nVystudoval v Praze piaristické gymnázium a varhanickou školu. V letech 1874–1885 byl varhaníkem v kostelech Nejsvětější Trojice, Panny Marie Sněžné a u křižovníků. V roce 1885 se stal ředitelem kůru v kostele sv. Haštala a později v kostele sv. Petra na Poříčí. Konečně v roce 1897 zakotvil v Týnském chrámu, kde působil až do své smrti v roce 1935.\n\nJako varhaník se proslavil zejména v době konání Jubilejní zemské výstavy v roce 1891, kdy každé úterý a pátek pořádal koncert na varhanách postavených zvláště pro tuto výstavu.\n\nByl rovněž vyhledávaným klavírním pedagogem.\n\nPředevším byl skladatelem chrámové hudby. Zkomponoval řadu mší, requiem, Te deum a mnoho další chrámové hudby. Některé skladby vyšly i tiskem ať už samostatně (\"mše D-dur, Requiem c-moll\") nebo v edici \"Česká hudba\".\n\nDalší oblastí jeho tvorby byly skladby pro klavír, rovněž často publikované v časopise \"Česká hudba\".\n\n\n"}
{"id": "710161", "url": "https://cs.wikipedia.org/wiki?curid=710161", "title": "Martin Hub", "text": "Martin Hub\n\nMartin Hub (* 1964) je český herec a kaskadér. Působí v kaskadérské skupině Filmka.\n\nPoprvé se objevil ve filmu Polní mše v roce 1986. V roce 1992 se objevil v šesti dílech amerického seriálu Mladý Indiana Jones. Poté například ve filmech jako byl Titanic (film, 1997), z roku 1997, kde si zahrál otce malého slovenského chlapce, Zachraňte vojína Ryana (1998), kde ztvárnil německého vojáka či film xXx, kde se objevil jako Ivan Podrov.\n\n\n"}
{"id": "710162", "url": "https://cs.wikipedia.org/wiki?curid=710162", "title": "Tvůrčí skupina SČVU Říjen", "text": "Tvůrčí skupina SČVU Říjen\n\nTvůrčí skupina SČVU Říjen byla založena v roce 1958 v Praze. \n\nLadislav Čepelák, Miroslav J. Černý, Jiří Dušek, Jiří Horník, Miroslav Klivar, Radomír Kolář, Karel Kolumek, Vladimír Kýn, Oldřich Oplt, Karel Pokorný, Václav Sedláček, Jan Slavíček, Karel Souček, Rudolf Svoboda, Jiří Šmíd, Václav Trefil, Vendelín Zdrůbecký\n\n\n"}
{"id": "710169", "url": "https://cs.wikipedia.org/wiki?curid=710169", "title": "Český rozhlas Vysočina", "text": "Český rozhlas Vysočina\n\nČeský rozhlas Vysočina je regionální stanice veřejnoprávního rozhlasu pro Kraj Vysočina. Redakce sídlí v Jihlavě, program je rozšiřován z vysílače Jihlava-Strážník u Větrného Jeníkova (87,9 MHz) a od roku 2006 také paralelně z vysílače Třebíč-Horky (90,1 MHz) nově od roku 2018 i v Bystřici nad Pernštejnem na 96,5 FM. Kromě hudebních pořadů stanice vysílá vlastní zpravodajství a publicistiku, zaměřenou především na místní témata. \n\n28. října 2013 byl Radou Českého rozhlasu jmenován ředitelem stanice Zdeněk Duspiva. Svou funkci vykonává od 1. října 2013 a je souběžně ředitelem i ČRo České Budějovice.\n\nNové jihlavské studio Českého rozhlasu na Masarykově náměstí začalo vysílat 6. března 2002 v 17:00 hod. Tehdy ještě nebyl program plnohodnotný a fakticky se jednalo o odpojované vysílání ČRo Brno. Stanice Český rozhlas Region, Vysočina byla zřízena až 1. října 2002. Tehdejším šéfredaktorem a později ředitelem se stal Ondřej Nováček. V čele stanice působil až do roku 2012, kdy odešel do Prahy a stal se ředitelem Centra vysílání celého Českého rozhlasu. \nStanici 4. srpna 2012 postihla havárie, kvůli které ČRo Region musel přerušit vysílání. Kotelna nad studiem vyplavila technické centrum stanice a vysílání se podařilo nouzově obnovit až 7. srpna ráno.\n\nV květnu 2017 byla stanice přejmenována a z názvu rádia bylo vyškrtnuto slovo Region.\n\n"}
{"id": "710170", "url": "https://cs.wikipedia.org/wiki?curid=710170", "title": "Lisowice (Slezské vojvodství)", "text": "Lisowice (Slezské vojvodství)\n\nLisowice je obec v gmině Pawonków na jihu Polska v Horním Slezsku. Leží asi 54 kilometrů severozápadně od města Katovice a 6 kilometrů západně od města Lubliniec.\n\nNázev, podle německého jazykovědce Heinricha Adamy, pochází od polského pojmenování lišky (polsky \"lis\"). Ve svém díle o místních názvech na Slezsku vydaném v roce 1888 ve Vratislavi jmenuje tuto vesnici jako \"Lissowice\", kdy vysvětloval tento název \"Fuchsjagerdorf\" čili polsky \"Wieś polujących na lisy\" (\"Vesnice lovící lišky\").\n\nV latinské kronice \"Liber fundationis episcopatus Vratislaviensis\", která byla napsána v letech 1295–1305, je vyjádřená v latinské podobě \"Lyssovitz polonico\".\n\nGeografický slovník Polského království, který byl vydán koncem 19. století uvádí název vesnice \"Lisowice\" a německý název \"Lissowitz\".\n\nDo 14. století náležela do Polského království, od 14. století pod vládu Českého království a od roku 1526 pod Habsburskou monarchii. V letech 1741–1871 byla pod vládou Pruska a v letech 1871–1922 pod vládou Německa. V letech 1922–1939 náležela pod autonomního Slezského vojvodství v Polsku. V letech 1975–1998 vesnice byla pod správou vojvodství Čenstochovice.\n\nV roce 1902 byla v Lisowicích založena hasičská jednotka.\n\nV poslední době je známá především jako významná paleontologická lokalita, kde jsou v prostoru nedaleké cihelny objevovány fosílie obratlovců z období svrchního triasu (počátek druhohor, asi před 205-200 miliony let). Byly zde nalezeny například fosílie obřích savcovitých plazů dicynodontů, dravých archosaurů rauisuchianů ad. V roce 2008 média oznámila, že zde polští paleontologové (Jerzy Dzik, Tomasz Sulej a Grzegorz Niedźwiedzki) odkryli pozůstatky jednoho z nejstarších velkých teropodních dinosaurů. Zařazení tohoto archosaura k dinosaurům je však sporné. V srpnu roku 2011 byl tento dravý archosaur popsán jako \"Smok wawelski\". Od léta roku 2008 bylo v obci založeno malé paleontologické muzeum, nacházející se v místní administrativní budově.\n\n"}
{"id": "710181", "url": "https://cs.wikipedia.org/wiki?curid=710181", "title": "Bibliothèque interuniversitaire des langues orientales", "text": "Bibliothèque interuniversitaire des langues orientales\n\nBibliothèque interuniversitaire des langues orientales (česky \"Meziuniverzitní knihovna východních jazyků\") je univerzitní knihovna v Paříži, která se specializuje na literaturu střední a východní Evropy, Blízkého a Středního východu, Asie, Afriky a Oceánie. Sídlí v ulici \"Rue de Lille\" č. 4 v 7. obvodu spolu s \"Národním institutem východních jazyků a civilizací\" (Institut national des langues et civilisations orientales). Knihovna je součástí Univerzity Paříž III. V roce 2010 byla spojena s Bibliothèque universitaire des langues et civilisations, která má obdobné zaměření.\n\nKnihovní fond zahrnuje širokou geografickou (střední a východní Evropa, Blízký a Střední východ, Asie, Afrika, Oceánie) i tematickou oblast (lingvistika, literatura, etnologie, politologie, historie, geografie). Sbírky čítají přibližně 550 000 svazků a 9600 titulů periodik (současných i zaniklých) ve více než 100 jazycích, z nichž některé nevlastní žádná jiná knihovna ve Francii, např. knihy v urdštině, které knihovně daroval Georges Dumézil.\n\nAsi 130 000 dokumentů pochází od 14. do 19. století včetně prvotisků. Vzácná je sbírka japonských dřevorytů a tisků, arabských a perských knih, sbírky turecké a korejské literatury, stejně tak rukopisy arabské, turecké, hebrejské, perské a čínské provenience.\n\nKnihovna doplňuje fond i o současná díla vzniklá na východě, jakož i těch v západních jazycích, která se věnují těmto zeměpisným oblastem a kulturám.\n\nOd roku 1994 je knihovna díky svým bohatým sbírkám sídlem \"Přidruženého centra východních jazyků\" (Pôle associé des Langues orientales) Francouzské národní knihovny pro hindštinu, urdštinu, bengálštinu, tamilštinu, indonéštinu, thajštinu, barmštinu a tibetštinu.\n\n"}
{"id": "710182", "url": "https://cs.wikipedia.org/wiki?curid=710182", "title": "Chlorid olovnatý", "text": "Chlorid olovnatý\n\nChlorid olovnatý je anorganická sloučenina se vzorcem PbCl, jeden z chloridů olova. Za běžných podmínek se jedná o bílou tuhou látku slabě rozpustnou ve vodě. Rozpustný je v roztoku kyseliny chlorovodíkové, amoniaku a málo v ethanolu. PbCl je jedno z nejdůležitějších olovnatých reagencií. V přírodě se vyskytuje v podobě minerálu cotunnitu.\n\nV tuhém PbCl je každý iont olova koordinován s 9 chloridovými ionty. Šest z nich leží ve vrcholech trojúhelníkového hranolu a zbývající tři na bocích tohoto hranolu. Chloridové ionty nemají od centrálního atomu olova stejnou vzdálenost, sedm jich leží ve vzdálenosti 280–309 pm a dva 370 pm daleko. PbCl tvoří bílé ortorombické jehličky.\n\nMolekuly par chloridu olovnatého mají zahnutou strukturu s úhlem Cl-Pb-Cl o velikosti 98° a délka každé z vazeb Pb-Cl je 2,44 Å. Takový PbCl je součástí výfukových plynů ze zážehových motorů, pokud se jako antidetonační aditivum do benzinu používá ethylenchlorid-tetraethylolovo.\n\nRozpustnost PbCl je nízká (9,9 g/l při 20 °C) a pro praktické účely se považuje za nerozpustný. Jeho K je 1,7×10. Je jedním z pouhých čtyř běžně nerozpustných chloridů, těmi zbývajícími jsou chlorid stříbrný (AgCl), měďný (CuCl) a rtuťný (HgCl).\n\nPbCl se v přírodě vyskytuje ve formě minerálu cotunnitu. Ten je bezbarvý, bílý, žlutý nebo zelený s hustotou 5,3–5,8 g/cm. Tvrdost podle Mohse je 1,5–2. Krystalová struktura je orthorhombická dipyramidální, bodová grupa je 2/m 2/m 2/m. Každý atom olova má koordinační číslo 9. Složení je 74,50 % Pb a 25,50 % Cl. Cotunnit se objevuje poblíž sopek: Vesuv (Itálie), Tarapacá (Chile) a Tolbačik (Rusko).\n\nChlorid olovnatý se sráží z roztoku po přidání zdroje chloridového iontu (HCl, NaCl, KCl...) do vodného roztoku olovnaté sloučeniny, například dusičnanu olovnatého Pb(NO).\n\nReakcí oxidu olovičitého s kyselinou chlorovodíkovou vzniká chlorid olovnatý, plynný chlor a voda:\n\nPoužije-li se místo toho oxid olovnatý nebo hydroxid olovnatý, vzniká jen chlorid olovnatý a voda (nikoli však už chlor):\n\nPbCl lze získat také působením plynného chloru na kovové olovo:\n\nPřidáním chloridového iontu do suspenze PbCl získáme komplexní ionty. V těchto reakcích přidaný chlorid (nebo jiné ligandy) štěpí chloridové můstky, které tvoří polymerní základ tuhého PbCl.\n\nPbCl reaguje s roztaveným NaNO za vzniku PbO:\n\nPbCl se využívá při syntéze chloridu olovičitého (PbCl): Cl probublává skrz nasycený roztok PbCl ve vodném roztoku NHCl a tvoří [NH][PbCl]. Ten se pak nechává reagovat se studenou koncentrovanou kyselinou sírovou za vzniku olejovitého PbCl.\n\nChlorid olovnatý je hlavním prekurzorem organokovových derivátů olova, například plumbocenu. Používají se obvyklá alkylační činidla, například Grignardovo činidlo nebo organolithné sloučeniny:\n\nTyto reakce produkují deriváty, které jsou podobnější organokřemíkovým sloučeninám, tedy olovnatý iont má při alkylaci tendenci k disproporcionaci.\n\n\nPodobně jako u jiných sloučenin olova, může expozice PbCl vést k otravě olovem.\n\n"}
{"id": "710186", "url": "https://cs.wikipedia.org/wiki?curid=710186", "title": "Dicynodontia", "text": "Dicynodontia\n\nDicynodontia (\"dicynodonti\", v překladu \"dvojitý psí zub\") jsou vyhynulou skupinou anomodontních terapsidů. Jejich rozkvět nastal především v období druhohorního triasu (asi před 250-200 miliony let). Žili po boku nejstarších dinosaurů, kterým také dlouho částečně ekologicky konkurovali.\n\nByli mezi nimi menší až poměrně velcí býložravci, charakterističtí dvojicí výrazných tesákovitých zubů. Jsou také nejúspěšnějšími synapsidy kromě savců, se kterými jsou spřízněni. Dle fosilních dokladů z Austrálie možná některé druhy přežily dokonce až do spodní křídy (asi před 105 miliony let), novější výzkumy to však nepotvrzují. Bylo popsáno více než 70 rodů, šlo tedy o poměrně početnou skupinu. Největší zástupci měli velikost hrocha a jejich zkameněliny byly objeveny v roce 2008 na území Polska (Lisowice). Fosilie dicynodontů již byly objeveny i v Japonsku, což dokládá propojenost kontinentů v období triasu.\nU některých fosilií dicynodontů byly zjištěny stopy poranění jejich \"klů\", vedoucích k abnormálnímu růstu.\n\nPosledními prokazatelnými zástupci dicynodontů jsou v současnosti obří jedinci, jejichž fosilie byly objeveny v jižním Polsku (druh \"Lisowicia bojani\"). Dlouho nebylo jisté, zda tato fauna existovala v období triasového stupně karn (před 237 až 227 m. l.) nebo až pozdějšího stupně nor (227 až 208 m. l.). Korelací s fosiliemi velkých čtvernožců z dané lokality bylo potvrzeno, že šlo až o pozdější období a dicynodonti tedy pravděpodobně vymírají v období před asi 210 miliony let.\n\n\nNejasné zařazení:\n\n\n"}
{"id": "710190", "url": "https://cs.wikipedia.org/wiki?curid=710190", "title": "Bank of the West Classic 2011", "text": "Bank of the West Classic 2011\n\nTenisový turnaj WTA Bank of the West Classic 2011 se konal ve dnech 25.–31. července v americkém Stanfordu na otevřených dvorcích s tvrdým povrchem jako součást kategorie WTA Premier Tournaments. Odměny činily 700 000 USD. Jednalo se o první turnaj US Open Series 2011.\n\nSerena Williamsová zvítězila poprvé po roční pauze zaviněné zraněním v rámci účasti na třetím turnaji, když ve finále porazila Bartoliovou 7–5, 6–1.\n\nPrvní dvě nasazené hráčky měly volný los do 2. kola.\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n"}
{"id": "710199", "url": "https://cs.wikipedia.org/wiki?curid=710199", "title": "Citi Open 2011", "text": "Citi Open 2011\n\nTenisový turnaj WTA Citi Open 2011 se konal ve dnech 25.–31. července v College Parku amerického hlavního města Washingtonu, D.C. venku na tvrdých dvorcích jako součást kategorie WTA International Tournaments. Odměny činily 220 000 USD. Jednalo se o úvodní ročník události v rámci WTA Tour.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n"}
{"id": "710201", "url": "https://cs.wikipedia.org/wiki?curid=710201", "title": "T29 (tank)", "text": "T29 (tank)\n\nT29 byl americký těžký tank vyprojektovaný v druhé světové válce, který však nebyl nikdy sériově vyráběn, a nezasáhl ani do bojů.\n\nPráce na projektu započaly v březnu 1944. Tento stroj měl být americkou odpovědí na těžký německý 70tunový tank Tiger II, neboť americké velení nepovažovalo právě dokončovaný 45tunový M26 Pershing za dostatečně odolný proti 88mm kanónu KwK 43, jímž byly vyzbrojeny tanky Tiger II.\n\nT29 byl založen na prodloužené korbě tanku T26E3, měl však silnější pancéřování, vylepšený motor Ford GAC s výkonem 770 hp (570 kW) a masivní věž se 105mm kanónem T5. Jeho hmotnost činila téměř 70 tun a co do pancéřování i výzbroje byl plně srovnatelný s Tigerem II. Některé zkušební verze měly motory Allison V-1710.\n\nVe stejné době vyvíjeli Američané také téměř identický tank T30, který však byl vybaven 155mm dělem T7 a silnějším motorem. K jeho obsluze byla posádka rozšířena o jednoho člena – nabíječe.\n\nZkušební výroba T29 byla zahájena v únoru 1945, ukončením války v Evropě ale zmizela potřeba jejich nasazení. Přesto byly objednány omezené dodávky tanků T29 a T30 s tím, že by díky svým výkonným kanónům a silnému pancéřování mohly být užitečné při útocích na japonská opevnění. Nicméně válka s Japonskem skončila dřív, než mohly být nasazeny.\nVývoj T29 završil těžký tank T34 osazený 120mm kanónem odvozeným z těžkého protiletadlového kanónu 120mm M1. Byly vyrobeny pouze dva prototypy – jeden upravený z T29, druhý z T30. Také v tomto případě však ukončil další práce konec války. Cenné zkušenosti získané při vývoji těchto tanků byly nicméně zúročeny v 50. letech při konstrukci těžkého tanku M103.\n\nTěžký tank T29 měl dva pasivní dálkoměry, jež vyčnívaly po obou stranách věže.\n\nDodnes se zachovaly dva tanky T29. Jeden se nachází na základně Fort Benning v Georgii, druhý je vystaven v Pattonově muzeu jezdectva a tankových vojsk ve Fort Knoxu v Kentucky.\n\n"}
{"id": "710202", "url": "https://cs.wikipedia.org/wiki?curid=710202", "title": "Dire Tuneová", "text": "Dire Tuneová\n\nDire Tuneová (* 19. června 1985) je etiopská atletka, běžkyně na dlouhé vzdálenosti.\n\nV současnosti je světovou rekordmankou v hodinovce výkonem 18 517 metrů. Toho dosáhla na mítinku Zlatá tretra v Ostravě v roce 2008. Ve stejném roce se také stala vítězkou prestižního bostonského maratonu a reprezentovala na letních olympijských hrách v Pekingu, kde maraton dokončila v čase 2.31:16 na 15. místě. Třikrát absolvovala maraton také na světových šampionátech (Helsinky 2005, Ósaka 2007, Berlín 2009), avšak bez větších úspěchů.\n\n"}
{"id": "710203", "url": "https://cs.wikipedia.org/wiki?curid=710203", "title": "Aplikovaná kineziologie", "text": "Aplikovaná kineziologie\n\nAplikovaná kineziologie je alternativní metoda, která používá svalových testů k hledání příčin fyzických i duševních poruch a jejich odstranění pomocí korekčních technik. Metoda je používána u dětí i dospělých, při fyzických i psychických problémech, při aktuálním i dlouhodobém stresu.\n\nZáklady této metody vypracoval v 60. letech 20. století chiropraktik George J. Goodheart v USA. Goodheart vycházel z fyziologických, mechanických i psychologických mechanizmů, které zkoumá kineziologie a vypozoroval souvislost mezi funkcí svalů a zdravím člověka. Vycházel z předpokladu, že tak, jak mozek vysílá signály do svalů, jsou i svaly schopny ovlivňovat funkce mozku. To se má dít jemným pohybem svalů, jehož se docílí masáží akupresurních bodů či tlakem na ně.\n\nV roce 1975 byla založena mezinárodní organizace aplikované kineziologie International College of Applied Kinesiology (ICAK) s cílem poskytnout informace a postupy založené na výzkumu, který učinil George J. Goodheart.\n\nGoodheart později učil metodu další chiropraktiky. V roce 2003 byla aplikovaná kineziologie 10. nejpoužívanější metoda používaná chiropraktiky v USA, 37,6 % chiropraktiků používajících tuto metodu a 12,9 % pacientů bylo touto metodou ošetřeno.\n\nV dalším vývoji této metody se v průběhu 20. století vyvinulo několik odvětví. Jedním z nich je Kineziologie One Brain.\n\nMetoda aplikované kineziologie používá k hledání příčin problémů testování svalů vycházející z pozorování, že negativní emoce sval oslabí, čímž je možné pomocí svalů testovat tělo.\n\nJiří Heřt ve své knize \"Alternativní medicína a léčitelství\" uvádí, že základním principem aplikované kineziologie je představa, že všechny tělesné i duševní problémy jsou způsobeny poruchou proudění energie mezi orgány včetně mozku a svalstvem a že se blokáda projeví oslabením příslušného svalu. Příčinu choroby lze pak snadno objevit tzv. „svalovým testem“. Ve své teorii zastánci aplikované kineziologie uvádějí, že test lze provést ve stoje, v poloze vsedě i vleže na nejrůznějších svalech, ale v praxi se jich používá jen asi pět, z nichž nejběžnější je tzv. „delta“ test, který posuzuje sílu ramenního, deltového svalu. Léčitel, „facilitátor“, přitlačuje upaženou paži pacienta dolů. Pokud paže pod mírným tlakem poklesne, znamená to poruchu. Orgánové choroby se diagnostikují tak, že si pacient položí volnou ruku na místo předpokládaného nemocného orgánu a provede se test. Léčitelé se ale varují vyslovit konkrétní diagnózu. Mluví o funkční poruše orgánu, psychosomatické poruše, poruše napětí svalů, blokádách energie, o stresorech. Svalovým testem lze také zjistit nesnášenlivost některých potravin, alergii, chybění vitamínů nebo minerálů, ale také vyhledat vhodný medikament pro léčbu poruchy. V tom případě klient drží potravu, alergen v ampulce nebo medikament v ruce nebo si ho vloží pod jazyk. Postupně se vyzkoušejí různé látky a ta správná se určí tím, že paže poklesne. Jiní facilitátoři kladou pacientům otázky a ptají se cíleně, jaký je stav jejich orgánů, jaké mají pocity a jakými problémy trpí. Tělo samo poklesem paže odpovídá „ano“ nebo „ne“.\n\nKineziologie podle svých zastánců pomáhá při řešení jakéhokoliv fyzického či psychického problému, který vznikl v důsledku silného negativního emocionálního zážitku (traumatu, stresu, pocitů křivdy, zneužití, opuštěnosti, opovržení, nedocenění).\n\nPodle australské vládní agentury pro zdraví nebyly předloženy žádné důkazy o funkčnosti aplikované kineziologie. Obdobně pak podle Americké společnosti pro rakoviny neexistují žádné důkazy o tom, že je aplikovaná kineziologie při léčení rakoviny či jakýchkoliv jiných chorob. Metaanalýza vědeckých studií ukázala, že neexistují žádné důkazy, které by podporovaly hypotézu o funkčnosti svalového testu v případě diagnostiky organických nemocí a mírných předklinických příznaků, stejně tak v případě diagnostiky alergií či stravovacích návyků, kde nebyl svalový test rozeznatelný od nahodilého hádání. Příčinou jeho nefunkčnosti je zřejmě fakt, že svalová slabost může být multifaktorová, a nelze tak na jejím základě usuzovat na jedinou příčinu.\n\nŘada studií též ukázala, že svalový test má test-retest reliabilitu (shodu diagnostického závěru při opakovaném testování), shodu posuzovatelů a validitu neodlišitelnou od náhodných závěrů. Někteří skeptikové také uvádějí, že neexistuje žádné vědecké vysvětlení toho, jak by měl fungovat svalový test či popisované viscerosomatické vztahy, vedoucí k údajné efektivitě terapie.\n"}
{"id": "710204", "url": "https://cs.wikipedia.org/wiki?curid=710204", "title": "Citi Open", "text": "Citi Open\n\nCiti Open je název profesionálního tenisového turnaje mužů a žen hraného každoročně v červenci na otevřených dvorcích s tvrdým povrchem. Dějištěm konání je areál William H.G. FitzGerald Tennis Center v parku Rock Creek amerického hlavního města Washingtonu.\n\nTurnaj je v rámci mužského profesionálního okruhu ATP World Tour řazen do kategorie ATP World Tour 500. V letech 2004–2015 patřil na mužském okruhu do letní série konané na amerických betonech US Open Series, která vrcholí zářijovým newyorským grandslamem US Open. Ženská část spadá v rámci WTA Tour do kategorie WTA International Tournaments a jedinou součástí US Open Series byla v roce 2012.\n\nPremiérový ročník proběhl v mužské části roku 1969 pod názvem \"Washington Star International\", v letech 1982–1992 se konal jako \"Sovran Bank Classic\" a v roce 1993 pak jako \"Washington Open\". V období 1994–2011 probíhál se jménem \"Legg Mason Tennis Classic\". Do roku 1986 byla událost hrána otevřených antukových dvorcích, následně se povrch změnil na tvrdý. V počátcích byl turnaj spojen se jménem Donalda Della, zakladatele společnosti ProServ International, který byl důležitou postavou při jeho založení. Dějiště ve Washingtonu, D.C. bylo vybráno po přímluvě tenisty a podporovatele této události Arthura Ashe.\n\nŽenská část poprvé proběhla v marylandském College Parku v sezóně 2011 pod názvem \"Citi Open\". Následně došlo k rozhodnutí od sezóny 2012 sloučit mužskou a ženskou část a místo konání turnaje žen přesunout do areálu William H.G. FitzGerald Tennis Center. Společnost Citi pak převzala sponzorství i nad mužskou částí do té doby hrané s názvem donátora Legg Mason.\n\nFinanční odměny k roku 2016 činily u mužské části 1 877 705 dolarů, ženská polovina pak měla rozpočet 250 000 dolarů.\n\nV mužské dvouhře získal nejvíce, a to pět titulů Andre Agassi (1990–91, 1995, 1998–99), který si zahrál také nejvícekrát finále, když k pěti výhrám přidal šesté v roce 2000, z něhož odešel poražen. S Michaelem Changem (1996–97) a Juanem Martínem del Potrem (2008–09) držel k sezóně 2012 rekord dvou vítězství v řadě.\n\n"}
{"id": "710211", "url": "https://cs.wikipedia.org/wiki?curid=710211", "title": "Prague Pride 2011", "text": "Prague Pride 2011\n\nPrague Pride 2011 byl první ročník pražského festivalu tolerance Prague Pride. Konal se od 10. do 14. srpna 2011. Šlo o první takový festival v hlavním městě Praze. Rozsahem menší akce se předtím konaly dvakrát v Brně a jednou v Táboře. Pražský festival organizovalo sdružení Prague Pride; ředitelem organizačního týmu byl Czeslaw Walek.\n\nV rámci festivalu pořadatelé připravili 78 akcí na více než 30 místech Prahy i dalších měst: výstavy, divadelní představení, promítání filmů, sportovní akce, cvičení jógy, semináře a workshopy, večírky. Označili jej jako „nepolitický, kulturní festival bez ideologické agendy“. Rozpočet festivalu ve výši asi milionu korun byl z poloviny kryt z darů, z poloviny z grantů tří nadací.\n\nVe středu 10. srpna vpodvečer se v hotelu Sheraton k zahájení festivalu konala recepce asi pěti desítek pořadatelů a čestných hostů, na níž jménem organizátorů promluvili ředitel festivalu Czeslaw Walek a Boris Dittrich. Zúčastnili se mj. velvyslanci USA Norman L. Eisen, Nizozemského království J. C. Henneman a Estonské republiky Lembit Uibo, zástupci velvyslanectví Velké Británie a Kanady.\n\nZ úvodních bodů programu proběhlo týž den např. taneční cvičení jógy Dance Yoga pro Pride, přednáška s názvem Menšiny v menšinách nebo párty v klubu Friends. Původně plánovanou Naked Party, která se stala jednou z kritizovaných složek programu, pořadatelé s bezpečnostním odůvodněním zrušili. Česká televize uvedla, že podle policie u této akce hrozilo největší riziko konfliktu.\n\nVe čtvrtek 11. srpna se uskutečnila akce Transgender Me, kde se se svými životními příběhy svěřovali transsexuálové, nebo Talk show seniorů a seniorek s Jiřím Hromadou a jeho hosty, kde se vzpomínalo na život gayů a leseb v 70., 80. a 90. letech minulého století.\n\nV pátek 12. srpna se v Domě světla uskutečnily dvě přednášky: MUDr. Ivo Procházka promluvil o prevenci HIV v gay komunitě a manažerka Národního programu HIV/AIDS České republiky MUDr. Džamila Stehlíková o perspektivách léčby HIV. Následovala diskuse. Sdružení Stud Brno uspořádalo projekci vítězného filmu festivalu Mezipatra 2010 v kině Světozor. Ve stejný den proběhl v jednom z pražských barů večírek nazvaný Dirty Disco, který byl jedním z kritizovaných bodů doprovodného programu.\n\nCelé festivalové dění vyvrcholilo pouličním karnevalovým „průvodem hrdosti“ centrem města v sobotu 13. srpna 2011, o které pořadatelé hovořili jako o „nejteplejším dni v roce“.\nPrůvod začal v poledne asi hodinovým shromážděním na náměstí Republiky. Trasa vedla pěší zónou Na Příkopě, ulicí 28. října a Národní třídou na most Legií a Střelecký ostrov. Někteří účastníci nesli dlouhou duhovou vlajku, jiní transparenty. Média citovala např. nápisy „Láska je nad zákon – Ježíš Kristus“, „Pravda a láska zvítězí nad kikinou a homofobií“ či „Můj syn není žádný deviant“. K průvodu se na Václavském náměstí přidaly čtyři doprovodné vozy s hudbou a tanečníky. Pořadatelé původně očekávali kolem 1500 účastníků průvodu; později zvýšili odhad na 7000. „Máme hlášena plná letadla lidí, kteří míří do Prahy na průvod,“ citovaly v den průvodu Lidové noviny organizátorku festivalu Kamilu Föhlichovou. Po akci byla odhadovaná účast v průvodu kolem 5000 lidí z řad sexuálních menšin i majoritní společnosti, převážně mladých lidí.\n\nV průvodu šli i někteří politici: Jiří Dienstbier (ČSSD), Jana Černochová (ODS), Viktor Paggio (VV), Jiří Paroubek, Martin Bursík (SZ), Kateřina Jacques (SZ), Džamila Stehlíková (SZ); dále herec a gay aktivista Jiří Hromada, režisér Fero Fenič, módní návrhář Osmany Laffita, producent Janis Sidovský, dokumentaristka Olga Sommerová, literární historik Martin C. Putna, výtvarník Petr Kolínský a ekologická aktivistka Rut Kolínská, ze zahraničních účastníků například Boris Dittrich z Human Rights Watch a britská LGBT aktivistka Claire Dimyon. Podle redaktora MF DNES Ondřeje Šťastného průvod „ve srovnání s mohutnými průvody homosexuálů v zahraničí (...) působil skromně. Extravagantně oblečení a nalíčení homo- a transsexuálové byli v průvodu spíše výjimkami.“ Policie zaznamenala tři porušení zákona ze strany odpůrců pochodu: dva přestupky a jedno podezření z trestného činu – jeden muž hodil do průvodu před mostem Legií dýmovnici.\nPo průvodu následoval hudební festival na Střeleckém ostrově. Vystoupení původně ohlášeného Jimmyho Somervilla bylo ze zdravotních důvodů zrušeno. Na ostrově vystoupila skupina Charlie Straight, zpěvačky Tonya Graves, Leona Machálková, Helena Zeťová a další.\n\nDalší doprovodný program pokračoval ještě v neděli 14. srpna. Jednou z ohlášených akcí byla ranní bohoslužba v kostele U Jákobova žebříku farního sboru Českobratrské církve evangelické v Praze–Kobylisích. Bohoslužbu vedl farář Miloš Rejchrt a na kázání se podílel také Tomáš Adámek ze sdružení homosexuálních křesťanů Logos. Na bohoslužbu přišlo několik lidí s menšinovou orientací; převažovali však pravidelní účastníci, kterých podle faráře citovaného Deníkem přišlo méně než obvykle. Během ní zazněla slova o rovnosti lidí před Bohem, o toleranci a o tom, že silní se nemají povyšovat na slabé a slabí nemají ze své slabosti dělat ctnost a ideál.\n\nZáštitu nad celou akcí převzal pražský primátor Bohuslav Svoboda (ODS) i starosta městské části Praha 1 Oldřich Lomecký (TOP 09). Za to byl primátor kritizován vicekancléřem prezidenta republiky Petrem Hájkem, který akci označil za „nátlakovou akci homosexuálů“ a homosexuály za „devianty“. Po výzvě ČSSD a VV prezidentu republiky, aby se od takových slov distancoval, se ho Václav Klaus naopak zastal. Prohlásil, že nejde o projev homosexuality, ale „homosexualismu“, kterého se velmi obává. Primátor Svoboda si nicméně za podporou akce stál, neboť se mu „příčí dělení lidí dle jejich barvy kůže, náboženské či sexuální orientace“. Kritizovaným byl i Boris Šťastný, šéf pražské ODS, který přesto nechtěl, aby „Praha byla městem maloměšťáků, šovinistů a xenofobů“, ale „moderním městem jako Berlín nebo Vídeň“.\n\nKe kritice primátora (a velvyslanectví USA) se přidal i ředitel personálního odboru ministerstva školství a předseda sdružení Akce D. O. S. T. Ladislav Bátora, jehož odvolání z funkce žádají některé lidskoprávní organizace a politici. Názory Ladislava Bátory na průvod kritizoval premiér Petr Nečas, podle něhož je nepřijatelné, aby se úředník choval jako politický aktivista.\n\nPražský arcibiskup Dominik Duka primátora Svobodu vyzval, aby svoji záštitu nad festivalem ještě jednou zvážil. Podle Duky „se nejedná o otázku práva menšiny na toleranci, ale o propagaci uvolněného životního stylu, který není zodpovědný, důstojný a krásný“. Primátor Svoboda na své záštitě setrval, odkázal na potřebu tolerance a zdůraznil, že homosexualita není nemoc. Politolog Ondřej Slačálek ve svém kritickém článku posléze komentoval Dukovo vystoupení jako projev „takového typu katolicismu, který se rozhodl společnosti předepisovat nejen sexuální, ale i hodnotovou a dokonce estetickou orientaci“.\n\nZ iniciativy britského velvyslanectví v Praze svou podporu akci vyjádřilo 13 zahraničních ambasád, kromě Velké Británie mj. také Německa, Rakouska, Belgie, Dánska, Estonska nebo Nizozemska, USA a Kanady. To vyvolalo nesouhlas ministra zahraničních věcí Karla Schwarzenberga. Ten označil za „kontraproduktivní a přebytečné vyjadřovat podporu právům, jež v ČR nikdo nepopírá ani neupírá“, zatímco reakci Petra Hájka označil za nešťastné „polemické vyjádření vyššího úředníka“. Ostřejší odsudek iniciativy velvyslanectví vyjádřil prezident Klaus. Podle bývalého ministra zahraničí Jana Kohouta podobné demarše nebývají v zemích Evropské unie běžné, v tzv. třetích zemích ale prý ano a také čeští velvyslanci nejméně ve dvou případech učinili podobné gesto.\n\nRůzné reakce představitelů ODS a TOP 09, z velké části kritické, prezentoval na konto primátorovy a starostovy záštity ve své anketě server Parlamentní listy, který při svém dotazování zdůraznil, že součástí festivalu měla být původně Naked Party (později zrušená) nebo Dirty Disco, označené pořadateli jako nejšpinavější disco v Praze, na kterou si mají účastníci nablýskat prdelky. Místopředseda ODS a ministr obrany Alexandr Vondra uvedl, že by záštitu nad akcí nepřevzal. „Ale primátora nechci peskovat. ODS je konzervativně-liberální strana a oba proudy k ní patří,“ dodal. Místopředseda TOP 09 Pavol Lukša připomněl, že „TOP 09 je konzervativní politickou stranou, jejíž ideový program vychází z evropských tradic křesťansko-judaistické kultury.“ Záštitu by podle svého vyjádření nepřevzal ani předseda pražské TOP 09 a poslanec František Laudát. Negativně se v anketě Parlamentních listů k záštitě vyjádřila i řada poslanců a senátorů ODS a TOP 09, zatímco někteří primátora Svobodu podpořili a jiným „je to jedno“. Regionální rada ODS Vysočina ve svém prohlášení vyjádřila nad záštitou primátora politování.\n\nPodporu Prague Pride vyjádřil expremiér Jan Fischer, který také vyslovil znepokojení nad vyjádřeními Ladislava Bátory, Václava Klause a lidí z jeho okolí. Svou podporu deklaroval i předseda VV Radek John či místopředsedkyně sněmovny Kateřina Klasnová. Předseda poslaneckého klubu VV Vít Bárta uvedl: „Jsem liberální politik, a tak jakékoliv omezování svobody i homosexuality mi není po chuti.“ Sociálně demokratický politik, bývalý předseda ČSSD Jiří Paroubek průvod aktivně podpořil svou účastí. Stínová ministryně ČSSD pro lidská práva Michaela Marksová-Tominová prohlásila, že nechápe, čím podle odpůrců pochod ohrožuje tradiční rodinu.\n\nPlatforma pro rovnoprávnost, uznání a diverzitu (PROUD) se především ohrazovala proti otevřenému ponižování homosexuálních a dalších osob Petrem Hájkem a proti tomu, že se prezident republiky od těchto slov nedistancoval. Rovněž ocenila ty, kteří akci veřejně podpořili, a ve svém prohlášení vyjádřila podporu rodinným hodnotám, tedy vzájemné podpoře, úctě, lásce a respektu v partnerském soužití bez ohledu na název vztahu a pohlaví zúčastněných. Vyjádřila podporu festivalu i pořadatelskému sdružení a víru, že festival bude ukázkou respektu k lidem s jinou než heterosexuální orientací a identitou a podporou rozmanitosti a že rodinu ani rodinné hodnoty nemůže ohrozit.\n\nV čele průvodu šli kromě ředitele festivalu ze známých osobností také například Jiří Hromada či Janis Sidovský. Pozornost médií vzbudil mimo jiné transparent „Katolické buzny zdraví Bátoru“, který nesl Martin Putna.\n\nOsobní účastí a putovní výstavou fotografií z průvodů hrdosti ve střední a východní Evropě podpořila Prague Pride britská učitelka a lesbická aktivistka Claire Dimyon, držitelka Řádu britského imperia za svou práci pro LGBT komunitu. Podle jejího zpětného hodnocení se sobotní pochod podobal spíše těm na západ od Česka, zatímco průběh Queer Parade v Brně v roce 2010, uzavřené policejním kordonem, přirovnala spíše k Sofii nebo Bukurešti s vyhrocenější atmosférou. Prezident Klaus podle ní „má právo na své názory, ale neměl by k jejich prosazování zneužívat své postavení.“\n\nHlubší úvahu o akci uvedl Martin Putna v Lidových novinách citátem amerického literárního kritika Bruce Bawera, který vyjadřuje pocity mnoha homosexuálů: „Jediný den v roce, kdy se stydím za to, že jsem homosexuál, je den gay hrdosti.“ Spolu s ním ovšem konstatuje, že karnevalové elementy tvoří jen malou část průvodů, byť právě ta na sebe strhuje pozornost médií a vytváří tak veřejný obraz o takových akcích, ale mnohem větší část akcí je civilní. Růžoví transvestité a ořetězení kulturisté se takto nepředvádějí proto, že by tak toužili chodit vymódění každý den a celý život, ale proto, že gay průvod je také karnevalem a ke karnevalu již od středověku patří převlékání, provokování a porušování všech hranic. V Praze šlo o to, zda půjde o zábavný, neprotestní a nekonfliktní průvod západního typu jako v New Yorku či Berlíně, anebo o konfrontaci jako v Moskvě, Bělehradu či Bratislavě.\n\nEkumenické křesťanské společenství Logos Praha se na svém webu k akci přihlásilo 3. srpna zveřejněním oznámení: „V rámci Festivalu tolerance Prague Pride vás všechny srdečně zveme na ekumenickou bohoslužbu, která se koná v neděli 14. srpna od 9:30 v kostele U Jákobova žebříku.“ Na stránkách Prague Pride bylo uvedeno, že v neděli proběhne „ekumenická bohoslužba“. Tuto informaci pak převzala i některá média. Proti tomuto označení se ohradila česká pravoslavná církev a Slezská církev evangelická augsburského vyznání. Miloš Rejchrt, duchovní Českobratrské církve evangelické v kobyliském sboru, který bohoslužbu vedl, poté zveřejnil prohlášení, v němž uvedl, že jde o pravidelnou nedělní bohoslužbu, která nijak nevybočuje z běžných aktivit kobyliského sboru a kterou on sám za ekumenickou nikdy neoznačil. Dodal, že \"„sdílí nelibost nad konáním „Pride parade“ v ulicích Prahy. Homosexualita – stejně jako heterosexualita – není nic, s čím bychom se měli veřejně chlubit.“\" Farář podle vlastních slov před bohoslužbou dostal řadu nesouhlasných e-mailů, některé až inkviziční, jiné „hezké“. Tomáš Adámek z Logosu považuje za přínos festivalu rozvíření debaty o sexuálních menšinách.\n\nV souvislosti s Prague Pride ohlásili Mladí křesťanští demokraté a Hnutí pro život do Prahy na shodné datum druhý ročník Pochodu pro rodinu, s cílem „poukázat na stav v naší společnosti, kdy zájmy tradiční rodiny nejsou dostatečně hájeny“. Akce se koná pod záštitou předsedy KDU-ČSL Pavla Bělobrádka. Ten uvedl, že pochod „není zaměřen proti homosexuálům, ale má upřít pozornost tam, kde je skutečný problém“, jímž je podle něj diskriminace rodin. Pochod pro rodinu podpořila i Akce D. O. S. T. Protestní shromáždění svolala také krajně pravicová Dělnická strana sociální spravedlnosti.\n\n\n"}
{"id": "710214", "url": "https://cs.wikipedia.org/wiki?curid=710214", "title": "Papežská univerzita", "text": "Papežská univerzita\n\nPapežská univerzita je zvláštní typ katolické univerzity nebo církevní univerzity, která je zřizována přímo Svatým stolcem a je pod jeho přímým dohledem prostřednictvím Kongregace pro katolickou výchovu, a která dostala od této kongregace privilegium, aby se mohla nazývat \"papežská\".\nNižším druhem katolických univerzit, které nesou titul \"papežská\", jsou papežské vysokoškolské instituty (mající většinou více fakult). Samostatné fakulty v teologických oborech nesoucí název \"papežská\" jsou nižším druhem církevních univerzit.\n\n\n\n\n\n\n\n\"a mnoho dalších po celém světě...\"\n\n"}
{"id": "710220", "url": "https://cs.wikipedia.org/wiki?curid=710220", "title": "Kelantan", "text": "Kelantan\n\nKelantan je federální stát Malajsie, státním zřízením sultanát. Má 1,4 miliónu obyvatel, kteří žijí na 15 099 km². Hlavní město Kelantanu je Kota Bharu.\n\nLeží na severovýchodě Malajského poloostrova. Hraničí na severu s Thajskem, s malajsijskými státy Terengganu na jihovýchodě, Pahangem na jihu a Perakem na západě. Na severovýchodě dosahuje k Jihočínskému moři.\n\nKelantan je nejchudším členským státem Malajsie. Je to zemědělský stát, produkuje především rýži, tabák a kaučuk. Významné je rybářství, těžba dřeva a v posledních letech roste význam cestovního ruchu.\n"}
{"id": "710222", "url": "https://cs.wikipedia.org/wiki?curid=710222", "title": "Pahang", "text": "Pahang\n\nPahang je federální stát Malajsie, sultanát, plochou třetí největší. Hlavním městem je Kuantan.\n\nLeží ve východní části Malajského poloostrova, v povodí řeky Pahang. Rozloha státu je 35 964 km². Roku 2007 měl 1,4 miliónu obyvatel, v tom kolem 1 miliónu Malajců, 233 tisíc Číňanů a 68,5 tisíc Indů.\n\nÚzemí státu je do značné míry pokryto džunglí, proto se většina obyvatel soustřeďuje v pobřežních rovinách. Základem hospodářství je zemědělství, soustředěné na produkci kaučuku, tropických dřev, rýže. Významný je i lov ryb a těžba olova.\n"}
{"id": "710223", "url": "https://cs.wikipedia.org/wiki?curid=710223", "title": "Balanzac", "text": "Balanzac\n\nBalanzac je francouzská obec v departementu Charente-Maritime, v regionu Poitou-Charentes. V roce 2008 měla 484 obyvatel.\n\n"}
{"id": "710224", "url": "https://cs.wikipedia.org/wiki?curid=710224", "title": "Ovamed", "text": "Ovamed\n\nOvamed GmbH je německá biotechnologická společnost zaměřená na produkci a prodej vajíček parazita \"Trichuris suis\", která jsou určena k helmintické terapii lidí s Crohnovou chorobou, ulcerózní kolitidou, případně k léčbě dalších autoimunitních nemocí. Firma byla založena v roce 2003 (původní jméno Biocure) a sídlí ve vesnici Barsbütell nedaleko Hamburku.\n\nZakladateli firmy jsou Detlev Goj a Alexander Beese, kterým se podařilo převést výzkumný projekt University of Iowa do komerční podoby. Předmětem výzkumu vědců z Iowy byla terapie pacientů s tzv. Inflamatory bowel diseases (Crohnova choroba, ulcerózní kolitida) pomocí červů tenkohlavce prasečího (\"Trichuris suis\"). Podstatou efektu červů u lidí je dříve popsaná imunomodulace, při níž je červem inhibována Th-1 odpověď. Právě tato Th-1 imunitní odpověď organismu je hlavní příčinou autoimunitních nemocí. Hlavním produktem firmy jsou životaschopná vajíčka \"T. suis\" ve sterilním vodném roztoku určené k perorální aplikaci.\n\n"}
{"id": "710226", "url": "https://cs.wikipedia.org/wiki?curid=710226", "title": "Barbora Bálková", "text": "Barbora Bálková\n\nBarbora Bálková (* 4. března 1978, České Budějovice) je česká výtvarná umělkyně a fotografka, která žije a pracuje v jižních Čechách a v Praze. Ve své práci spojuje klasické prostředky malby a fotografie s novými médii. Různými vyjadřovacími prostředky zachycuje zejména prožívání a proměny lidské identity, často s akcentem na ženskou zkušenost. Sjednocujícím přístupem tvorby Barbory Bálkové je absurdní humor a parodie na jedné straně a na straně druhé specifická magičnost divadelní estetiky.\n\nBarbora Bálková studovala po gymnáziu na Pedagogické fakultě Jihočeské univerzity v Českých Budějovicích obor výtvarná výchova pro Základní umělecké školy a od třetího ročníku souběžně na Akademii výtvarných umění v Praze v ateliéru Vizuálních komunikací Jiřího Davida, v ateliéru Malby Vladimíra Skrepla a poslední tři roky v ateliéru Nových médií Veroniky Bromové. Absolvovala také stáž v dílně studiové fotografie Ruda Prekopa na FAMU v Praze. Na AVU promovala v roce 2006.\n\nV roce 2005 byla nominována na cenu Essl. Zúčastnila se celé řady výstav, fotografických festivalů v Čechách i v zahraničí. Například Prague Photo, Prague Biennale Photo, Měsíc fotografie v Bratislavě, Daegu Photo Biennale v Koreji. V roce 2008 se její dílo \"Masky\" stalo logem mezinárodní fotografické přehlídky „Identite, Lyon septembre de la photographie“ ve Francii.\n\nBarbora Bálková vytváří ucelené koncepty, které vždy sledují určité stěžejní téma. Nejtypičtějším obsahem děl Barbory Bálkové je přitom téma individuální lidské identity, její prožívání a proměnlivost. S tím souvisí také otázka sebeprožívání a sebenahlížení v nejrůznějších situacích a souvislostech.\n\nV projektu \"Masky\" (2004-10) je na dvaceti analogických portrétních fotografiích zachycena její tvář se stále stejným neutrálním výrazem, ale vždy v jiné masce. Ta je utvořena většinou z běžných domácích propriet, jako je chleba, vejce, slanina, formy na vánoční cukroví, knoflíky, nebo třeba psí chlupy, či seno. Stejná tvář má tak někdy podobu uzavřené duše květů, pak zase melancholického rytíře, jindy vidíme poraněný obličej, nebo absurdního křehkého tvora. Z jednotlivé krásné tváře se tak v proměnách masek stává dvacetkrát jinak estetizované a dojemné monstrum, které nemá šanci se dorozumět se svým okolím.\n\nProžívání identity se v projektech Barbory Bálkové projevuje i v zasazení do kontextu rodinné historie \"Babičky\" (2010) a nebo při zakotvení vlastní totožnosti do kontextu kraje a jeho zvláštního, někdy veselého kouzla \"Přízraky\" (2010), obrazy ze série \"Mezi světy\". V těchto dílech Barbory Bálkové se odráží její jihočeský původ, vztah k místu, kde prožila dětství.\n\n\"Denní a noční přízraky\" jsou imaginativní sondou do raných dětských vzpomínek. \"Noční přízraky\" znázorňují situace a činnosti, které nejsou běžné v zachycené noční hodině, ani neodpovídají fyzickému stáří jejich protagonistů. Jsou jakoby zmrazené v čase, v momentu překvapení, podobně jako když reflektory auta osvítí přes vozovku přebíhající zvěř a po oboustranném překvapení zůstane jen vzpomínka - vjem, jehož skutečnost se dá zpochybnit a nahradit možnou iluzorností mikrospánku, či považovat za výplod fantazie. V \"Denních přízracích\" otázku po reálnosti daného výjevu navíc rozostřuje fakt, že se vše odehrává na ploše dopravních pouličních zrcadel, které zrcadlící se události odkazují spíše na realitu snu, bludu, či dětské imaginace. Zneklidňující je i osamělost „přízračných jedinců“. Ti se své podivné činnosti věnují příliš samozřejmě. Jsou plně zaujati sami sebou ve své simultánní realitě, dokud si do ní ovšem nezasvítíme šajnící baterkou a jako divák vyplašené přízraky na okamžik neprolneme s realitou naší.\nV jiných dílech Barbory Bálkové se v reflexích ženské identity objevují sny, archetypální symboly a prožívání posunutého vědomí \"Iluminata\" (2008). Fotografická série \"Iluminát\" v devíti obrazech zachycuje podstatné fáze v životě ženy od narození k smrti. V zobrazených námětech je záměrně akcentován rys magičnosti. K tomu jednak posloužila technika prosvícené fólie na průhledném perspexu, jednak metoda zpracování fotografie. Zvolené postupy výstižně reprezentují vnímání reality transformované holotropní zkušeností nebo realitu běžného snu. Oba tyto podvědomě fungující procesy produkují vize hovořící symbolickým, ale jasným jazykem. Lidská psychika má schopnost zjednodušovat obsahy těchto vizí do archetypálních schémat. Ta na sebe mohou brát historizující podoby a přesto zůstávat v současnosti a rámci naší kultury srozumitelná. V sérii \"Iluminát\" se autorka snažila přiblížit co nejlépe vizuální podobě těchto vjemů tak, že přetvořila normálně vnímanou skutečnost do jakéhosi kaleidoskopu barevných kontur tvořících okolo jednotlivých prvků luminiscenční síť, jež je propojuje s okolním prostorem.\n\nFotografický cyklus \"Evě Adam\" (2006) je parafrází tématu „o čem sní ženy“. Autorka inscenuje představy ideálního partnera a ideálního modelu soužití. Vyzvané aktérky ztělesňují sebe samé a zároveň se přestrojují za svůj mužský protějšek. Prostřednictvím digitální manipulace jsou pak tyto dvě entity spojeny do výjevu harmonického páru. Naznačené záměny pohlavní identity autorka odkazuje k jungovské teorii o přítomnosti mužské složky v ženě a ženské v muži, kdy uvědomění si opačného pohlaví v sobě samé má být zásadní podmínkou sebeuvědomění. Relativizace jedinečnosti a nezaměnitelnosti pohlaví souvisí s obecným rysem její tvorby, tj. že proměňuje vlastní identitu, zkoumá různé společenské a generové role.\n\nAutorka vlastně provádí konkretizaci abstraktních identit typu „ideální partner“ nebo „šťastný partnerský život“. Nečiní tak doslovně, dogmaticky, ani v duchu revolty a nesouhlasu vůči tělesné danosti či citové nerovnováze mezi tzv. mužským a ženským světem, ale s humorem, nadsázkou a (sebe) ironií – hrou na téma vlastní identity.\n\nFotografický záznam milostné dvojice je komponován ve třech okruzích: výjev ze společné domácnosti, portrét svatebního páru a portrét aktérky coby muže. Projektu se zúčastnilo osm žen, přičemž dramaturgie domácí scény a podoba ideálního partnera vychází z jejich individuálních představ. Výjevy jsou situovány do prostoru jejich skutečných domácností, což fikční model propojuje se sociální autenticitou. Také role muže nevznikala náhodně, autorka stanovila pravidlo, že pro lepení vousů bude využito pubické ochlupení příslušných modelek a jejich mužské jméno odpovídá tomu, jaké jim zamýšleli dát rodiče, kdyby se narodily jako chlapec.“\n\nVe fotografickém konceptu \"Ovoce\" (2002), souboru vlastních uměleckých aktů, jejichž minimální erotičnost je zjemněná napodobováním tvarů ovocných plodů.\n\nV projektu - respektive na fotografii - \"Spolucestující\" (2011) Bálková zkoumá identitu odosobněnou ve veřejném dopravním prostředku, konkrétně v pražském metru. Všímá si přitom zvláštního druhu sounáležitosti bezejmenných spolucestujících, které vedle sebe klade do jedné řady dlouhé jako samotná souprava metra.\nVe stejné době jako projekt \"Metro\" vznikl i koncept \"Luminiscence\" neboli \"Koza a jiné šelmy\" (2011). Je to soubor obrazů zdánlivě infantilně ztvárněných zvířat, vyvedených luminiscenční barvou tak, aby ve tmě magicky světélkovaly. Každé zvíře má svoji specifickou identitu a zřejmě i své sebeprožívání. Ve ztemněném prostředí odkazují obrazy na tajemné kresby zvířat prehistorických umělců na stěnách jeskyní.\n\nBarbora Bálková měla za svoji dosavadní kariéru na dvacet samostatných výstav a zúčastnila se desítek výstav kolektivních. Ke svým výstavám vydala Barbora Bálková tři publikace: \"I mag i ne\" (2005), \"Fotoprojekty 2002/2009\" (2009) a \"Přízraky\" (2010). Týdeník Reflex publikoval v roce 2010 projekt parodický projekt „\"Volební kampaň\"“ a věnoval mu i titulní stranu. V roce 2011 vyšel ve speciálním čísle Reflexu i projekt „\"Masky\"“ převedený do formátu 3D.\n\n\nVýběr ze samostatných výstav:\n\n\nVýběr z kolektivních výstav:\n\n"}
{"id": "710227", "url": "https://cs.wikipedia.org/wiki?curid=710227", "title": "Nebezpečná", "text": "Nebezpečná\n\nNebezpečná (angl. \"Dangerous\") je drama režiséra Alfreda E. Greenaa z roku 1935 s Bette Davis a Franchotem Tonem v hlavní roli. Snímek byl natočen na motivy stejnojmenné povídky scenáristy Lairda Doyleho a získal Oscara za nejlepší ženský herecký výkon v hlavní roli pro Bette Davis.\n\nDon Bellows (Franchot Tone), významný architekt z New Yorku, je zasnoubený s krásnou a bohatou Gail Armitage (Margaret Lindsay). Jednoho večera jde zapít s přáteli zasnoubení, když na ulici potká vyhaslou umělkyní Joyce Heath, která byla kdysi jednou z nejslibnějších hereček na Broadwayi. Don se cítí hluboce zavázán Joyce, protože její výkon ve hře \"Romeo a Julie\" ho inspiroval natolik, že se stal architektem. A proto se rozhodl jí pomoct, když ji opilou a znavenou poznal v hospodě. Vezme ji k sobě do domu a spolu s hospodyní Williamsovou (Alison Skipworth) jí chtějí pomoct zbavit se závislosti.\n\nDon se snaží Joyce držet od alkoholu a v procesu pomoci se do ní zamiluje. Ta ho varuje před svým přesvědčením, že ničí všechno a každého, koho se dotkne. Aby ji uchránil, Don zruší zasnoubení s Gail a zajistí herečce návrat na divadelní prkna. Před premiérou nové hry požádá Don Joyce o ruku. Ona to odmítá. Neuvádí Donovi pravý důvod a tím je její svazek a manželství s neúspěšným Gordonem Heathem (John Eldredge).\n\nJoyce jde požádat Gordona o rozvod, ten však zarputile odmítá. Požádá ho pod záminkou lži, aby s ní jel něco zařídit. Ona řídí auto, táže se svého manžela, zdali by se pod hrozbou smrti s ní rozvedl, a když jí manžel odpovídá, že ne, Joyce napálí jejich auto do stromu a způsobuje těžkou autonehodu. Ona vyvázne bez těžkých zranění, kdežto on zůstává ochrnutý na celý život.\n\nDon je v troskách, jakmile se skrze noviny dozví, že jej Joyce oklamala. Obviní ji, že je sobecká ženská. Ona se trápí a chce se zabít, když v tom najde v sobě potřebu a nutkání pomoct svému muži a postarat se o něj. Než by Donovi řekla úplnou pravdu, že ho miluje, rozhodne se pro manžela Gordona, se kterým chce strávit zbytek života a poradí Donovi Bellowsovi, aby se vrátil k snoubence a vzal si ji.\n\nBette Davis získala za postavu alkoholem vyprahlé herečky Joyce Heath Oscara. Byla za tuhle poctu ráda, avšak měla dojem, že ji spíš měla získat rivalka Katharine Hepburn za film \"Alice Adams\", která byla v tom roce taky nominována. Celý život měla pocit, že to byla jen cena útěchy za to, že rok předtím nebyla oficiálně nominována za film \"Of Human Bondage\".\n\nV roce 2002 byla síť restaurací Planet Hollywood v konkurzu a musela prodávat svůj majetek. Mezi něj patřila i soška Oscara, kterou kdysi Davis získala za film \"Nebzepečná\". Steven Spielberg anonymně cenu Akademie v aukční síni Sotheby's zakoupil a vrátil americké Akademii filmového umění a věd.\n\n\n"}
{"id": "710228", "url": "https://cs.wikipedia.org/wiki?curid=710228", "title": "ATP Studena Croatia Open Umag 2011", "text": "ATP Studena Croatia Open Umag 2011\n\nTenisový turnaj ATP Studena Croatia Open Umag 2011 se konal ve dnech 25.–31. července v chorvatském Umagu venku na antukových dvorcích jako součást kategorie ATP World Tour 250 series. Odměny činily 450 000 EUR.\n\nPrvní čtyři nasazení měli volný los do druhého kola.\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n"}
{"id": "710229", "url": "https://cs.wikipedia.org/wiki?curid=710229", "title": "Methiokarb", "text": "Methiokarb\n\nMethiokarb (systematický název 3,5-dimethyl-4-(methylsulfanyl)fenyl-\"N\"-methylkarbamát) je organická sloučenina ze skupiny karbamátů. Používá se hlavně jako repelent proti ptákům, jako insekticid a moluskocid. Je toxický pro člověka, není uváděn jako karcinogen, ale je toxický pro reprodukci a působí neurotoxicky. Má kumulativní účinky – může způsobit akutní otravu i při dlouhodobé expozici nižším dávkám. Je též toxický pro vodní organismy.\n"}
{"id": "710231", "url": "https://cs.wikipedia.org/wiki?curid=710231", "title": "Katolická univerzita", "text": "Katolická univerzita\n\nKatolická univerzita (latinsky Universitas catholica) je soukromá univerzita zřizovaná a řízená autoritou katolické církve proto, aby přispívala \"„k vyšší kultuře lidí a k plnějšímu rozvinutí lidské osobnosti a k plnění učitelského úřadu církve“\". Církevní představený také dává souhlas s tím, aby tato univerzita mohla používat název \"katolická\". Jde o univerzitu v plném slova smyslu, na níž je také zřízena teologická fakulta, vyučuje se a bádá s respektem ke katolické nauce, také učitelé mají být vzorem v nauce i mravech.\n\nKodex kanonického práva rozlišuje dva typy univerzit uvnitř katolické církve: \n\nPředpisy Kodexu kanonického práva pro katolické univerzity (kán. 807-814) konkretizuje apoštolská konstituce Jana Pavla II. \"Ex corde ecclesiae\" o katolických univerzitách z 15. srpna 1990.\n\nKromě katolických univerzit existují také katolická vysokoškolská zařízení (instituty vysokoškolských studií), pro něž platí stejná pravidla jako pro katolické univerzity. Katolické univerzity jsou nejčastěji zřizovány biskupskými konferencemi nebo diecézními biskupy. \n\n\n"}
{"id": "710234", "url": "https://cs.wikipedia.org/wiki?curid=710234", "title": "Farmers Classic 2011", "text": "Farmers Classic 2011\n\nTenisový turnaj ATP Farmers Classic 2011 se konal ve dnech 25.–31. července v americkém Los Angeles venku na kurtech s tvrdým povrchem jako součást kategorie ATP World Tour 250 series. Odměny činily 700 000 USD.\n\nLotyš Ernests Gulbis vyhrál turnaj, když ve finále porazil Mardy Fishe 5–7, 6–4, 6–4. Stal se tak prvním nenasazeným šampiónem od roku 2007, kdy zde triumfoval Radek Štěpánek.\n\nPrvbní čtyři nasazení hráči měli volný los do druhého kola.\n\nNásledující hráči obdrželi do soutěže divokou kartu od pořadatelů:\n\nNásledující hráč získal výjimku pro start v hlavní soutěži:\n\nNásledující hráči se probojovali do soutěže z kvalifikace:\n\n\n"}
{"id": "710238", "url": "https://cs.wikipedia.org/wiki?curid=710238", "title": "Sven Bender", "text": "Sven Bender\n\nSven Bender (* 27. dubna 1989, Rosenheim, SRN) je německý profesionální fotbalista, který nastupuje na pozici defenzivního záložníka za německý prvoligový klub Bayer 04 Leverkusen. Prošel mládežnickými reprezentacemi Německa a připsal si doposud sedm startů za reprezentační seniorský tým. Jeho dvojče, bratr Lars Bender, hraje taktéž profesionální fotbal.\n\nPrvní zápas za Borussii Dortmund a debut v 1. Bundeslize odehrál 19. září 2009 na hřišti Hannoveru 96. Odehrál celý zápas, který skončil remízou 1-1.\n\nV sezóně 2010/11 získal s Borussií bundesligový titul, jenž následně se spoluhráči obhájil v sezóně 2011/12. V tomto ročníku navíc vyhrál i DFB Pokal, ve finále Dortmund porazil Bayern Mnichov 5:2.\n\n11. května 2013 ve 33. kole Bundesligy 2012/13 přispěl gólem k remíze 3:3 s Wolfsburgem. S Dortmundem se představil 25. května 2013 ve Wembley ve finále Ligy mistrů 2012/13 proti věčnému rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2.\n\n27. července 2013 na začátku sezóny 2013/14 odehrál utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala trofej. Před sezonou 2014/15 vyhrál s Borussií opět DFL-Supercup proti Bayernu Mnichov (výhra 2:0).\n\nV roce 2009 byl součástí německé reprezentace do 19 let. Byl u vítězství Německa na mistrovství Evropy do 19 let v roce 2008 v České republice, kde mladí Němci porazili ve finále Itálii 3:1 a získali zlaté medaile.\n\nZúčastnil se LOH 2016 v brazilském Rio de Janeiru, kde Němci získali stříbrné medaile.\n\nZa německou seniorskou reprezentaci debutoval 29. března 2011 v přátelském zápase v Mönchengladbachu proti národnímu týmu Austrálie, Německo zápas prohrálo 1:2.\n\nZdroj:\nBorussia Dortmund\n\nNěmecko U19\n\nNěmecko U23\n\n\n"}
{"id": "710239", "url": "https://cs.wikipedia.org/wiki?curid=710239", "title": "Zadní Lodrantka", "text": "Zadní Lodrantka\n\nZadní Lodrantka je pravostranný přítok řeky Loučné v okrese Pardubice v Pardubickém kraji. Délka toku činí 15,0 km. Plocha povodí měří 38,4 km².\n\nZadní Lodrantka pramení severně od Ostřetína v nadmořské výšce okolo 300 m. Po celé své délce teče převážně západním směrem. Protéká výše zmíněnou obcí, na dolním toku teče při jižním okraji vsi Kladina. Vlévá se zprava do Loučné na jejím 2,7 říčním kilometru u Sezemic v nadmořské výšce 220 m.\n\n\nPrůměrný průtok u ústí činí 0,14 m³/s. Stoletá voda zde dosahuje 18,0 m³/s.\n\nZhruba 300 m od ústí Zadní Lodrantky překlenuje její koryto Velký sezemický akvadukt z roku 1892, který převádí vodu Mlýnského náhonu vedeného z řeky Loučné.\n"}
{"id": "710243", "url": "https://cs.wikipedia.org/wiki?curid=710243", "title": "Palác Monserrate", "text": "Palác Monserrate\n\nPalác Monserrate (portugalsky \"Palácio de Monserrate\") je palác ve stejnojmenných zahradách poblíž města Sintra v dnešním distriktu Lisabon v Portugalsku. Palác navržený architektem Jamesem Knowlesem byl postaven v roce 1858 na pokyn sira Francise Cooka, vikomta z Monserratu, jehož byl poté letním sídlem. Byl postaven na troskách neogotického zámku.\nZahrady vytvořili malíř William Stockdale, botanik William Nevill a zahradník James Burt. V zahradách paláce je řada různých botanických exemplářů.\nPalác Monserrate mj. navštívil i Lord Byron a jeho krásu opěvoval v básni Childe Haroldova pouť.\n\nPozemek na kterém dnes stojí palác, byl původně majetkem řádu Monserrate. Roku 1790 si pozemek pronajal anglický obchodník Gerard DeVisme a postavil si zde novogotický dům. Od roku 1793 zde pobýval anglický spisovatel William Beckford. Poté palác dlouho chátral. Roku 1855 koupil dům Sir Francis Cook. Tento anglický baronet, kterému později portugalský král Ludvík I. Portugalský udělil titul vikomt z Monserrate, zde roku 1858 nechal postavit romantický palác, jehož architektem byl James Thomas Knowles. Od roku 1949 je palác majetkem státu.\n\nRoku 1995 byla kulturní krajina kolem Sintry, včetně paláce Monserrate a jeho zahrad, zapsána pro svoji historickou hodnotu do kategorie světového dědictví UNESCO.\n\n"}
{"id": "710248", "url": "https://cs.wikipedia.org/wiki?curid=710248", "title": "Makadam (rozcestník)", "text": "Makadam (rozcestník)\n\nSlovo makadam může označovat:\n\n"}
{"id": "710249", "url": "https://cs.wikipedia.org/wiki?curid=710249", "title": "Vít Kolář", "text": "Vít Kolář\n\nJméno a příjmení Vít Kolář nosí více osobností:\n\n"}
{"id": "710251", "url": "https://cs.wikipedia.org/wiki?curid=710251", "title": "Evidenční číslo", "text": "Evidenční číslo\n\nEvidenční číslo je obecně číslo, pod kterým je něco evidováno. Jako ustálený termín se toto sousloví používá například v těchto významech: \n\n"}
{"id": "710253", "url": "https://cs.wikipedia.org/wiki?curid=710253", "title": "Natriuretický peptid", "text": "Natriuretický peptid\n\nNatriuretický peptid je souhrnné označení pro rodinu prastarých peptidických hormonů, které regulují vylučování sodíku z těla a tím ovlivňují krevní tlak, rovnováhu v oběhovém systému, ale také třeba růst kostí. U savců jsou tři známé natriuretické peptidy: atriální natriuretický peptid, produkovaný v srdečních síních, mozkový natriuretický peptid, tvořený převážně v komorách, a konečně natriuretický peptid typu C. Každý z těchto peptidů má svůj vlastní prekurzorový gen, nicméně všechny ve výsledku vykazují určité shodné rysy. Natriuretické peptidy fungují obvykle parakrinně a po navázání na membránu aktivují guanylcyklázové receptory.\n"}
{"id": "710255", "url": "https://cs.wikipedia.org/wiki?curid=710255", "title": "Marie Šechtlová", "text": "Marie Šechtlová\n\nMarie Šechtlová (25. března 1928 Chomutov jako Marie Kokešová – 5. července 2008 Praha) byla česká fotografka, jedna ze zastánců stylu „poezie všedního dne“. Fotografovat začala v roce 1945. Po sňatku s Josefem Šechtlem spolupracovala na rozvoji rodinného ateliéru Šechtl a Voseček až do jeho združstevnění v roce 1953. Koncem 50. let vstoupila na dráhu umělecké fotografky. V 60. letech patřila k nejúspěšnějším fotografům „poezie všedního dne\". Vydala desítky publikací, většinu se svým manželem (\"Všechny oči, Bretaň dcera oceánu, Tábor, Jižní Čechy, Jihočeská klenotnice, Jindřichův Hradec, Hradec Králové, Svět loutek\" a další). Realizovali spolu velkoplošné fotografie do interiérů a desítky výstav. Později se věnovala převážně digitálně manipulované fotografii.\n\nNarodila se 25. března 1928 jako Marie Kokešová v rodině úředníka Jana Kokeše a Františky Kokešové v Chomutově. V jejích deseti letech se rodina Kokešova se přestěhovala do Tábora. V roce 1947 maturitou ukončila studium na táborském gymnáziu a o rok později se v květnu vdala za Josefa Šechtla. V roce 1950 dokončila vyučení v oboru fotografie a pracovala v ateiéru Šechtl a Voseček v Táboře, který byl založen roku 1876. Dne 17. března 1952 se rodičům narodila dcera Marie Michaela. Ve víru událostí v republice byl rodinný ateliér Šechtl a Voseček v roce 1953 združstevněn.\n\n\nOd poloviny 70. let se pravidelně účastnila soutěže „Žena s kamerou“ (v letech 1975, 1976 a 1977). V roce 1989 byly k tisku připravené knihy s fotografiemi M. Šechtlové „\"Paříž\"“ s textem Jiřího Muchy, nakladatelství Osveta v Martině, a „\"Historické palné zbraně a zbroj\"“. Kvůli politickému zrušení knižního velkoobchodu a pozdějšímu rozdělení Československa však knihy nikdy nebyly vydány. Ještě v témže roce proběhla výstava Marie Šechtlové „Výbor z díla“ v Táboře.\n\nDne 5. července 2008 zemřela v Praze.\n\n\n\n\n"}
{"id": "710256", "url": "https://cs.wikipedia.org/wiki?curid=710256", "title": "Bettina Zimmermannová", "text": "Bettina Zimmermannová\n\nBettina Zimmermannová (* 31. března 1975 Großburgwedel u Hannoveru, Spolková republika Německo) je německá herečka a modelka.\n\nNarodila se v Großburgwedelu u Hannoveru. Základní školu navštěvovala v Burgwedelu a maturovala v roce 1994 na Leibnizschule v Hannoveru. Při soukromém studiu herectví v Hamburku současně pracovala jako modelka, mezi jinými zakázkami například pro firmu Vodafone. V roce 1998 debutovala v kriminální komedii \"Doppeltes Spiel mit Anne\".\n\nObjevovala se v televizních rolích na německých soukromých stanicích Sat. 1, RTL, stejně tak i ve veřejnoprávní ZDF. Ztvárnila rovněž několik rolí v německých televizních seriálech. V roce 2003 se objevila v populárním seriálu \"Kobra 11\" v epizodě Pes a kočka jako Laura Andressová. Zahrála si postavu vévodkyně Angeliky v romantickém historickém snímku \"Hrdost a vášeň\" (2004), vystupovala také v dětských programech.\n\nJe populární v německém dabingu, kde například propůjčila svůj hlas tygřici v obou dílech snímku \"Kung Fu Panda\". V roce 2006 si zahrála ve vedlejší roli snímku \"Bouřlivý příliv\" (skutečný příběh přírodní katastrofy v Německu v roce 1962). O rok později se objevila ve vedlejší roli v italském snímku . Ztvárnila hlavní role v dobrodružných filmech \"Šifra Karla Velikého\" pojednávajícím o hledání bájného pokladu Nibellungů (2008) a \"Kopí osudu\" (2010).\n\nMluví francouzsky, německy a anglicky. Měří 175 cm, má hnědé vlasy a tmavě hnědé oči.\n\nČtyři roky žila s filmovým producentem a režisérem Oliverem Berbenem. V letech 2002–2005 udržovala partnerský vztah s komikem Erkanem Mariem Moosleitnerem. V roce 2007 se stal jejím přítelem kameraman Vladimir Subotic. Do vztahu se v říjnu 2008 narodil syn Dylan. Od července 2011 žije pár odděleně. Bettina Zimmermann žije v Berlíně. V Mnichově je spolumajitelkou boutique \"Amber Lounge“. Nadále se věnuje reklamě, kde natočila spoty například pro Premiere World, či Expo 2000.\n\n\n\n"}
{"id": "710258", "url": "https://cs.wikipedia.org/wiki?curid=710258", "title": "Hangony", "text": "Hangony\n\nHangony je obec na severovýchodě Maďarska v župě Borsod-Abaúj-Zemplén. Leží 2 km od hranic se Slovenskem.\n\nRozkládá se na ploše 39,15 km² a v roce 2009 zde žilo 1 561 obyvatel.\n"}
{"id": "710260", "url": "https://cs.wikipedia.org/wiki?curid=710260", "title": "Triethylhliník", "text": "Triethylhliník\n\nTriethylhliník (TEA) je organická sloučenina hliníku. Tato těkavá, bezbarvá kapalina je silně pyroforická, při styku se vzduchem se okamžitě vznítí. Běžně se skladuje v nádobách z korozivzdorné oceli jako čistá kapalina nebo jako roztok v uhlovodíkových rozpouštědlech, například hexanu, heptanu nebo toluenu. Používá se hlavně jako kokatalyzátor při průmyslové výrobě polyethylenu a alkoholů se středně dlouhými řetězci.\n\nPřestože se sloučenina nazývá triethylhliník, má dimerní strukturu se vzorcem AlEt, kde \"Et\" je ethyl, CHCH. Jeden pár ethylových skupin tvoří můstky a čtyři jsou koncovými ligandy. Dvě můstková uhlíková centra mají koordinační číslo 5. Vazby připomínají ty, které známe z diboranu, jsou to třícentrové, dvouelektronové vazby. Podobně jako trimethylhliník, i triethylhliník je strukturálně nestálý a koncové ethylové skupiny se rychle vyměňují s můstkovými. Při vyšších teplotách se dimer rozpadá na monomerní AlEt.\n\nTEA lze připravovat různými cestami. Objev efektivní cesty byl technologicky významný. Vícekrokový proces lze shrnout do následující reakce:\nDíky této účinné syntéze je triethylhliník jednou z nejdostupnějších organohlinitých sloučenin.\n\nLze ho ale také generovat z triethyl-dialuminium-trichloridu (AlClEt), který se získá působením chlorethanu na hliníkový prášek. Redukcí triethyl-dialuminium-trichloridu alkalickým kovem, například sodíkem, se získá TEA:\n\nVazby Al-C jsou polarizovány, takže lze triethylhliník snadno protonovat za uvolnění ethanu:\nV této reakci lze použít i slabé kyseliny, například koncové acetyleny nebo alkoholy.\n\nMůstky mezi páry hliníkových center jsou poměrně slabé a lze je štěpit zásadami za vzniku adduktů se vzorcem AlEtL:\n\nTEA se průmyslově využívá jako surovina pro výrobu mastných alkoholů, které se převádějí na tenzidy. Prvním krokem je oligomerizace ethylenu, která poskytuje směs trialkylhlinitých sloučenin (zjednodušeně zde znázorněny jako oktylové skupiny):\nNásledně se tyto sloučeniny oxidují na alkoxidy hliníku a ty jsou potom hydrolyzovány:\n\nTEA má použití jako prekurzor dalších organohlinitých sloučenin, například diethylaluminium-kyanidu:\n\nTEA se zapaluje při styku se vzduchem a rozkládá se či vzněcuje také při kontaktu s vodou nebo oxidačními činidly. Je jednou z několika tak těkavých látek, že je lze zapálit i kapalným kyslíkem. Snadná vznětlivost je zvláště vhodná pro použití jako iniciátor (zapalovač) raketového paliva. TEA lze i přímo použít jako raketové palivo, nicméně nikdy takto v praxi používán nebyl. Nosná raketa Falcon 9 společnosti SpaceX používá směs triethylhliník-triethylboran jako zapalovač prvního raketového stupně.\n\nTriethylhliník zahuštěný polyisobutylenem se používá jako zápalná zbraň, pyroforická alternativa k napalmu, například v raketách M74 pro raketomet M202A1. V této aplikace je znám jako TPA (\"thickened pyrotechnic agent\" či \"thickened pyrophoric agent\", tedy česky \"zahuštěné pyrotechnické činidlo\", resp. \"zahuštěné pyroforické činidlo\"). Obvyklé množství zahušťovadla je 6 %. Lze ho snížit až na 1 %, přidávají-li se další ředidla. Pro zvýšení bezpečnosti lze použít například n-hexan; zajišťuje nepyroforické chování do odpaření ředidla, kdy vznikne „ohnivá koule“ jak z par TEA, tak hexanu.\n\n"}
{"id": "710263", "url": "https://cs.wikipedia.org/wiki?curid=710263", "title": "Dluhová krize v eurozóně", "text": "Dluhová krize v eurozóně\n\nDluhová krize v eurozóně se postupně šíří od roku 2009. Její příčinou je vysoký veřejný dluh části eurozóny. Zadlužení bylo u některých zemí způsobeno nezodpovědnou fiskální politikou (především Řecko), ovšem do problémů se vlivem rozdílů ve výkonnosti a konkurenceschopností ekonomik a ve fázích hospodářského cyklu mezi jednotlivými státy eurozóny dostaly i řádně hospodařící státy, které byly nízkými úroky ECB nahnány do pasti realitního rozmachu (Irsko a Španělsko). Nejzadluženější zemí eurozóny je Řecko, jehož dluh činil 182% HDP v roce 2019. Po Řecku následují Itálie, Portugalsko, Belgie, Kypr, Francie a Španělsko.\n\nPrvním členským státem eurozóny zasaženým dluhovou krizí bylo Řecko. To se v dubnu 2010 zároveň stalo první zemí eurozóny, která musela požádat o financování ze zdrojů Evropské unie a Mezinárodního měnového fondu, v listopadu 2010 jej následovalo Irsko a v dubnu 2011 Portugalsko. Problémy těchto zemí se projevily především na dluhopisovém trhu. Řecké a portugalské dluhopisy se dokonce propadly z kategorie investičního stupně do stupně spekulativního. Důvěra v jejich státní dluhopisy nepřetržitě klesá − portugalské výnosy z desetiletých dluhopisů na začátku července 2011 vystoupaly až nad 13% hranici. Řecku nadále hrozí restrukturalizace dluhu, což by de facto znamenalo státní bankrot země. Dluhy a nedůvěra trhů ohrožuje další země − extrémně zadlužené jsou také Španělsko, Itálie a Belgie.\n\nV květnu 2010 se státy eurozóny, Evropská komise a Mezinárodní měnový fond dohodly na vzniku Evropského nástroje finanční stability (EFSF, tzv. záchranného fondu eurozóny). EFSF dostal podobu akciové společnosti se sídlem v Lucemburku, která jménem celé eurozóny smí půjčovat úvěry a záruky vládám, jež se nedostanou k penězům na otevřených trzích, na tyto půjčky se vztahuje speciální rating, který má zabránit, aby se sanace příliš neprodražila. V březnu 2011 bylo na Summitu EU definitivně schváleno vytvoření instituce Evropský stabilizační mechanismus, jež má v letech 2013-2017 nahradit EFSF. Dále byl 23 členskými státy EU (s výjimkou Velké Británie, Švédska, Česka a Maďarska) schválen Pakt pro euro plus, který definuje mantinely fiskální politiky členských zemí (nařizuje zakotvit v ústavě vyrovnané hospodaření veřejných financí, nařizuje zvedat důchodový věk, umožňuje ovlivňovat mzdy, stanovuje jednotný základ firemní daně). Na začátku srpna 2011 v rámci intervence na záchranu eurozóny ECB nakupovala dluhopisy zadlužených zemí − nejprve portugalské a irské a 8. srpna i italské a španělské, aby snížila jejich výnosy, které se kvůli obavám o tamní veřejné finance dostaly na nové rekordy, což přispělo ke zhoršení dluhové krize v eurozóně.\n\n2. března 2012 na summitu EU podepsalo smlouvu o rozpočtové odpovědnosti (známou také jako fiskální pakt) 25 z 27 zemí EU. Nepřipojilo se k ní Česko a Spojené království. Návrh paktu počítá s tím, že by státy do svého právního řádu, nejlépe přímo do ústavy, měly zakotvit pravidlo, že by jejich strukturální rozpočet měl být v podstatě vyrovnaný nebo v přebytku. Povolený bude u strukturálního rozpočtu deficit do výše 0,5% HDP dané země. Na to, zda země pravidlo ukotvily v domácím právu, či ne, bude dohlížet Soudní dvůr EU. Provinilé zemi by mohl udělit pokutu do výše 0,1% HDP.\n\n30. 3. 2012 se ministři financí 17 zemí platících eurem, na neformální schůzce v Kodani, shodli o navýšení Evropského stabilizačního mechanismu (ESM). Má se navýšit až na 700 miliard eur, z původních 500 miliard eur, které ale ještě nebyly plně splaceny. Tato částka má sloužit jako \"záchranná síť\" eurozóny pro případnou pomoc (půjčky) zemím s vysokými dluhy. Měl by platit okamžikem, kdy jej ratifikují členské země reprezentující 90 % závazného kapitálu, což se očekává v červenci 2012. ESM má nahradit EFSF.\n\nNa Summitu G8, který se konal 19. května v Camp Davidu, Barack Obama prohlásil, že bude s Evropou pracovat na balíku opatření, který by vyvážil ekonomický růst a snižování rozpočtových deficitů. Lídři zemí G8 se tím snaží zabránit zhoršení krize eurozóny a destabilizaci světové ekonomiky. Předseda italské vlády Mario Monti a francouzský prezident François Hollande prosazovali větší důraz na ekonomický růst. Naproti tomu německá kancléřka Angela Merkelová zastává spíše fiskální střídmost jako primární prostředek ke snížení obrovského zadlužení států EU, které představuje obrovskou zátěž pro evropské ekonomiky. Řešily i problémy Řecka, kde byly po předčasných volbách vypsány nové předčasné volby, protože premiéři nejsilnějších politických stran nesestavily vládu, po volbách panují obavy, že by Řecko mohlo opustit Eurozónu, což by mohlo vést i k rozpadu eurozóny, kdyby se po Řecku rozhodli eurozónu opustit i jiné \"země PIIGS\", hlavně Španělsko a Itálie, značné ztráty by zaznamenaly také evropské banky. Mezi politiky byla shoda v tom, že by Řecko v Eurozóně mělo zůstat, aby nebyla ohrožena stabilita EU .\n\nNěmecká kancléřka Angela Merkelová podporuje hlubší integraci Evropy směrem k politické, bankovní a fiskální unii a to i za cenu, že kvůli odporu některých států dojde k vytvoření \"dvourychlostní EU\". Potvrdila tak, že špičky Evropské unie – prezident Herman Van Rompuy předseda Evropské komise José Manuel Barroso, šéf ministrů financí eurozóny Jean-Claude Juncker a prezident ECB Maria Draghiho – v tichosti pracují na plánu \"nové stabilní Evropy\", který má kontinent nasměrovat blíž k bankovní, fiskální a politické unii. Návrhy by bylo možné pravděpodobně uskutečnit jen za cenu dalšího štěpení mezi 17člennou eurozónu a zbytkovou Evropu, která bude po přijetí Chorvatska do EU v příštím roce zahrnovat 11 států.\n\nNa Evropském summitu 28 – 29.6 2012 se, mimo jiné, jednalo o bankovním dohledu nad celou EU, eurobondech (\"eurodluhopisy\", tedy společné sdílení dluhů) a o fiskálním paktu. Dohodla se podpora růstu a zaměstnanosti, přispění částkou 120 miliard eur. Eurozóna se dohodla na vytvoření společného dohledového orgánu, který bude kontrolovat aktivity velkých i menších bank. Proti bankovní unii vystoupila Británie, Švédsko a Česko, Instituce bude fungovat pod ECB. Mechanismus má být vytvořen do října. Banky budou moci být nově rekapitalizovány přímo z ESM, to až doposud nebylo možné. Dosud si jednotlivé státy od předchůdce ESM, EFSF, půjčovaly peníze a ty pak poskytovaly bankám, čímž si ale zvyšovaly vlastní zadlužení. Dohodl se také jednotný unijní patent. Nadále se také připravuje rozpočtová a politická unie, ta mimo jiné předpokládá, že Brusel bude moci zasahovat do rozpočtů zemí, které neplní pravidla fiskálního paktu. Hovoří se také o tom, že EU bude harmonizovat daňovou politiku. Ekonomové většinou tvrdí, že summit krizi nevyřešil, například David Marek poznamenal \"„Eurozóna je na rozcestí a je evidentní, že tam, kde aktuálně stojí, zůstat nemůže. Ona se musí změnit a musí se změnit dramaticky, v podstatě ve federální státní útvar. Nebo se dříve nebo později zcela rozpadne\"\".\n\n6. září 2012 Evropská centrální banka spustí program neomezených nákupů vládních dluhopisů periferních zemí eurozóny.\nNákup dluhopisů ale podmíní přijetím plnohodnotného programu makroekonomických změn, jakému se dosud zavazovaly všechny země, které čerpaly unijní půjčky. Na tiskové konferenci ve Frankfurtu to oznámil prezident ECB Mario Draghi. ECB by měla nakupovat pouze dluhopisy se splatností od jednoho roku do tří let, potenciálně v neomezeném objemu a budou s tím spojeny podmínky, které budou muset zadlužené země splňovat.\n\n12. září 2012 Evropská komise navrhla, aby Evropská centrální banka převzala dohled nad všemi bankami v eurozóně, a udělala tak první významný krok směrem k bankovní unii. Barroso zároveň prohlásil, že je třeba z EU vybudovat federaci a bude potřeba změna smluv o EU. Návrh ve Štrasburku představil předseda EK José Barroso. Společný dohled by měl začít fungovat v lednu 2013, Česka se zatím přímo netýká. \nSpolkový ústavní soud v Karlsruhe rozhodl o tom, že ESM neodporuje německým zákonům a posvětil ho tedy.\n\nV říjnu 2012 je nezaměstnanost v eurozóně 11,6% (tzn. 18,5 miliónu lidí bez práce). To je maximum od vzniku měnové unie. Nejvyšší nezaměstnanost byla ve Španělsku (25,8%) a v Řecku (25,1%). V celé Evropské unii je nezaměstnanost 10,6% (tzn. 25,75 miliónu nezaměstnaných).\n\n14. listopadu 2012 Evropská odborová konfederace a její členské organizace pořádají den akcí, kdy v mnohých evropských zemích proběhly stávky, demonstrace, shromáždění a další akce hlavně proti ekonomickým škrtům. Ke Dni evropské mobilizace se připojila také Belgie, kde se na 24 hodin zcela zastavila vlaková doprava, a to včetně mezinárodních spojů. Lidé se vyjádřili svou nespokojenost i v dalších zemích – například v Portugalsku (generální stávka už podruhé od začátku roku 2012), Španělsku (k generální stávce se připojila i velká většina zaměstnanců průmyslových podniků ve Španělsku, protesty postihly také značnou část veřejné dopravy), Itálii (několikahodinová stávka), Polsku nebo Řecku (okolo desetitisíců demonstrantů v centru Athén), ale i ve Francii.\n\n28. prosince francouzsko-belgická banka Dexia získá od Francie a Belgie finanční injekci ve výši 5,5 miliardy eur (zhruba 138 miliard korun) a bude téměř zcela (z 96%) znárodněna. Společnost Dexia byla již dříve ozdravena pomocí peněz daňových poplatníků. Za finanční krize v roce 2008 získala od Francie, Belgie, Lucemburska a klíčových akcionářů 6,4 miliardy eur.\n\nEurozóna ve čtvrtém čtvrtletí prohloubila hospodářskou recesi a pokles utrpěly i dvě její největší ekonomiky. HDP 17 zemí eurozóny se proti předešlému čtvrtletí propadl o 0,6%. Ekonomika celé Evropské unie klesla o 0,5% , uvedl to Eurostat. Pro eurozónu to byl první kalendářní rok, kdy HDP nerostl v žádném ze čtyř čtvrtletí, přinejmenším od roku 1995, kdy Eurostat začal tyto údaje pořizovat. Pokles na konci roku nehlásily už jen slabé ekonomiky Španělska, Itálie, Kypru, Portugalska a Nizozemska. Francie totiž vykázala pokles o 0,3%. Největší ekonomika Evropy Německo se v mezičtvrtletním srovnání propadlo o 0,6% , nejhlouběji od poslední recese roku 2009.\nNezaměstnanost v eurozóně, podle Eurostatu, v lednu činila 11,8%, v celé EU 10,7%.\n\n8. února se země Evropské unie se po celonočním jednání dohodly na dlouhodobém rozpočtu unie na roky 2014 až 2020 ve výši 957 miliard eur. Rozpočet ještě není schválen Evropským parlamentem.\n\nDo poloviny tohoto roku začnou USA a EU jednat o transatlantické zóně volného obchodu. EU doufá, že dohoda přispěje k růstu HDP Evropské unie až o 0,5%. Bílý dům uvedl, že mezi EU a USA se každoročně zobchoduje zboží a služby za téměř bilion dolarů. Představitelé obou stran se domnívají, že jednání budou dokončena během dvou let.\n\n31. května – 1. června demonstrovalo 1000 až 3000 lidí před sídlem ECB ve Frankfurtu nad Mohanem. Protestovali proti politice úsporných opatření v době finanční krize. Demonstraci zorganizovalo sdružení Blockupy, které se zaměřuje na kritiku kapitalismu .\n\n28. června se Evropská komise, Evropský parlament a členské státy dohodly na dlouhodobém rozpočtu EU na roky 2014 až 2020. Jednalo se také o přípravě bankovní unie a o datu zahájení přístupových rozhovorů se Srbskem. EU se dále pokouší snížit vysokou nezaměstnanost mladých lidí v EU, nezaměstnanost je nejvyšší v Řecku, kde se uvádí 62,5% mladých bez práce (podle Eurostatu práci nemá nebo ji ani nehledá 29% lidí ve věku 18–34 let), velmi postižené jsou také Španělsko (56%), Portugalsko (42,5%) a Itálie (40%) – údaje Eurostatu jsou i v jejich případě zhruba poloviční, k vytváření pracovních příležitostí pro ně má přispět šestimiliardový (zhruba 150 miliard korun) fond EU, z nějž lze už v nejbližších měsících vyčerpat až 3,6 miliardy eur. Celkově je v EU 26 milionů nezaměstnaných.\n\nPo Řecku se zhoršuje situace i u dalších států, ze \"skupiny PIIGS\" (Portugalsko, Itálie, Irsko, Řecko, Španělsko), hlavně u Portugalska (státní dluh 110%HDP) a Španělska (státní dluh 80%HDP).\n\nDluhová krize v Řecku byla způsobena dopady celosvětové hospodářské krize, významně k ní však nejspíš přispěly i machinace Karamanlisovy vlády (2004−2009) se schodkem státního rozpočtu. Řecku byly poskytnuty dva mezinárodní úvěry od ECB, MMF a Stabilizačního fondu EU – 110 miliard eur v roce 2010, v roce 2012 pak 120 miliard eur. Při mezinárodních půjčkách věřitelé i odpouštěli značnou část dluhů (tzn.: bailout). Mezinárodní půjčky sebou přináší úsporné vládní reformy, se kterými Řekové většinou příliš nesouhlasí a proti krokům vlády pořádají i četné demonstrace. Dluh Řecka se pohybuje kolem 170 % HDP. Řecká ekonomika se za posledních pět let propadla o téměř 25 % a další pokles se čeká příští rok. Nezaměstnanost se pohybuje okolo 26 %..\n\nŘecku hrozí odchod z eurozóny, označovaný jako Grexit.\n\nŠpanělské dluhopisy vyhouply nad šestiprocentní hranici. Vláda se zavázala k výraznému snížení rozpočtového deficitu a musela začít implementovat do ekonomiky program značných úspor . Ve Španělsku probíhají četné demonstrace, proti vládním úsporám, 29.3. 2012 se konala generální stávka, které se zúčastnilo 800 000 lidí (podle odborářů přes milion lidí), stávku svolaly Španělské odborové organizace Confederación Sindical de Comisiones Obreras (CCOO) a Unión General de Trabajadores (UGT).\n\nŠpanělská nezaměstnanost dosáhla 24,4% (březen 2012; nezaměstnanost v eurozóně je 10,9%), bez práce je tedy 5,6 milionu lidí. Španělsko je v recesi, ratingová agentura Standard & Poor's snížila hodnocení úvěrové spolehlivosti Španělska o dva stupně z \"A\" na \"BBB+\".\n\nŠpanělsko, po Řecku, Irsku a Portugalsku, bylo 9. 6 2012 nuceno požádat o finanční pomoc (půjčku). Eurozóna v prohlášení uvedla, že je připravena Madridu poskytnout až 100 miliard eur. Peníze mají být poskytnuty na rekapitalizaci bank. Předpokládá se ale, že to dlouhodobě nebude stačit.\nV srpnu 2012 si Španělské banky byly nuceny půjčit od Evropské centrální banky celkem 412 miliard eur (asi 10 biliónů korun). Na španělské banky tak připadá 34% všech výpůjček v rámci 17členné eurozóny, které poskytuje Evropská centrální banka.\n\n25. září členové hnutí Occupy Congress, a jiných sdružení, v Madridu masivně demonstrovaly proti ekonomickým škrtům. Rozhořčení, jak si říkají, uvedli, že akce je protestem proti únosu demokracie, škrtům a podmínkám půjčky pro zemi. U parlamentu se sešlo 3000 až 6000 lidí. Ve Španělsku jsou na pokraji bankrotu i jednotlivé provincie, které chtějí požádat o peníze z nouzových fondů. Uvedly to už Katalánsko, Valencie a Murcia a o úvěru ve výši 4,9 miliardy eur uvažuje i Andalusie. V Katalánsku navíc místní prezident Artur Mas už vyzval k uspořádání předčasných voleb v provincii, které by se měly konat 25. listopadu. De facto budou referendem o větší autonomii pro tuto nejbohatší část země.\n\n14. listopadu 2012 se konala generální stávka, druhá v roce 2012, začala násilnými střety protestujících s policií. Generální stávku, kterou zorganizovaly odbory především na protest proti úsporným opatřením vlády, se připojila velká většina zaměstnanců průmyslových podniků ve Španělsku. Protesty postihly také značnou část veřejné dopravy. V Madridu a dalších velkých městech jezdí pouze třetina autobusů a vlaků.\n\nV polovině prosince 2012 Španělské banky získají od eurozóny první část finanční půjčky ve výši 37 miliard eur. Peníze budou určeny pro znárodněné finanční ústavy, většina financí je určeno pro banku Bankia, 2,5 miliard půjde do tzv. \"špatných bank\" (bad bank) .\n\nMíra nezaměstnanosti ve Španělsku stoupla za první tři měsíce roku 2013 na nový rekord 27,2% z 26% v předchozím čtvrtletí. Země prochází už druhou hospodářskou recesi za poslední tři roky. HDP Španělska se loni snížil o 1,4% po růstu o 0,4% v roce 2011. Loňský pokles byl druhý nejhlubší od roku 1970, kdy se začal HDP měřit podle současné metodiky. Státní dluh Španělska je ve výši, na konci prvního čtvrtletí roku 2013, 923 miliardy eur neboli 88,2% HDP.\n\nŠpanělský premiér Mariano Rajoy čelí výzvám na odstoupení poté, co list El Mundo zveřejnil SMS zprávy svědčící o jeho úzkém propojení na bývalého pokladníka vládnoucí Lidové strany (PP) Luise Bárcenase. Ten je od konce června 2013 vazebně stíhán pro podezření z praní špinavých peněz a z korupce. Bárcenas měl na starosti finance španělských lidovců téměř dvě desetiletí. Vyšetřovatelé vypátrali kolem 47 miliónů eur (1,4 mld. Kč) na bankovních účtech, zejména ve Švýcarsku, které jsou s bývalým pokladníkem PP nějak spojeny. Soud schválil vazbu na Bárcenase bez možnosti propuštění na kauci a vyšetřování na svobodě. Premiérovi činy vedli i k demonstracím, 19. července se v Madridu sešlo tisíce demonstrantů požadujících rezignaci současného španělského premiéra Mariana Rajoye. Původně poklidná událost se kolem půlnoci změnila v násilnou poté, co se pořádková policie střetla s některými protestujícími.\n\nPortugalsko zažívá nejhorší recesi od 70. let. První záchranný balík, ve výši 78 miliard eur, pravděpodobně nebude Portugalsku stačit. Také v Portugalsku proběhla generální stávka (22.3. 2012), šlo už o druhou generální stávku (první byla v květnu 2011, kdy Portugalsko požádalo o mezinárodní finanční pomoc), byla ale menší než stávka z května 2011. Stávky svolala největší odborová centrála, lidé protestovali proti vládním úsporným opatřením a reformám..\n\n8. října 2012 se ministři financí eurozóny dohodli, že by Portugalsko mělo získat další část pomoci ze záchranného programu. Jde o 4,3 miliardy eur ve formě půjček z plánu, který počítá s celkem 78 miliardami eur.\n\n14. listopadu 2012 Španělská generální stávka, druhá v roce 2012, Portugalsko musí plnit plán půjčky zahrnující zvyšování daní a rozpočtové škrty. Za to dostalo od eurozóny záchrannou půjčku 78 miliard euro, aby dokázalo splácet své dluhy. Snižování platů a růst daní ale způsobil pokles životní úrovně Portugalců skoro o čtvrtinu. Evropský statistický úřad předpokládá, že cena práce klesne v Portugalsku ještě asi o 4%. Už před dvěma týdny se protestů proti úsporným opatřením, po celém Portugalsku, zúčastnilo asi milion lidí. Byly to největší lidové protesty od dob Karafiátové revoluce v roce 1974, která svrhla autoritářský režim.\n\nVláda premiéra Pedra Passose Coelha na konci roku 2012 prosadila úsporný rozpočet, aby splnila podmínky zahraničních věřitelů, kteří zemi roku 2011 půjčili 78 miliard eur. Podmínkou bylo, aby rozpočtový deficit z loňských 5% klesl na 4,5%. Proto vláda zvyšuje daně z příjmu či z nemovitostí a snižuje důchody. Proti vládním reformám 16. února 2013 protestovalo tisíce demonstrantů, v Lisabonu se sešlo okolo 3000 demonstrujících Portugalců. V Portugalsku je také vysoká nezaměstnanost 16,9%.\n\nPortugalská vláda hodlá v rámci snahy o snížení státních výdajů zvýšit věk pro odchod do důchodu o 1 rok na 66 let. Pracovní doba státních úředníků se také protáhne z 35 hodin na 40 hodin týdně. Dalším opatřením, které oznámil premiér Pedro Passos Coelho, je také program dobrovolného rozvázání pracovního poměru s 30 000 státními zaměstnanci, čili 5% z celkového počtu 600 000 pracovníků ve veřejném sektoru. Kroky, jež chce kabinet zavádět od příštího roku, mají ušetřit státní pokladně 4,8 miliardy eur (123 miliard Kč) do roku 2015. Ministři financí eurozóny se tedy rozhodly prodloužit o 7 let lhůtu, kterou mají Portugalsko a Irsko na splacení úvěrů od EU.\n\n27. června 2013 se konala velká stávka svolaná odbory na protest proti úsporné politice vlády. Tradičně byla zasažena především hromadná doprava, obchody a restaurace zůstaly naopak otevřené. Ulicemi centra Lisabonu prošly dva protestní průvody. V hlavním městě nejezdilo metro ani autobusy a v zemi stály i vlaky. Zavřená zůstala také většina státních úřadů a nemocnice přijímaly jen akutní případy. Přerušen byl pro dnešek odvoz odpadků. Na portugalských letištích bylo zrušeno 37 spojů a z přístavů nevyjela většina lodí. Mnoho lidí naopak do práce šlo, neboť málokdo si v zemi může nyní dovolit přijít o denní příjem. Jde o čtvrtou \"generální\" (respektive velkou) stávku za dva roky. Vláda již dříve oznámila, že hodlá snížit zdanění podniků a nabídnout daňové pobídky pro nové investice.\n\nItálie se od roku 2011 nachází v hospodářské recesi. Země je třetí největší ekonomikou eurozóny po Německu a Francii. Veřejný dluh je více než 2 biliony eur (112%HDP),v poměru k HDP je Itálie druhým nejzadluženějším státem eurozóny po Řecku. Italská vláda se snaží dostat dluh pod kontrolu prostřednictvím omezování výdajů a zvyšování daní.\nKvůli hospodářské krizi v Itálii padla vláda Silvia Berlusconiho, i když k pádu vlády přispěli i jiné okolnosti, například Berlusconiho sexuální aféry.\n\n16. června 2012 se ulice Říma zaplnily lidmi nespokojenými s vládou. Na 100 000 Italů žádá, aby zvyšování daní bylo spravedlivější a škrty provázela i prorůstová opatření. Odbory, které akci svolaly, chtějí kabinet Maria Montiho přimět i k efektivnějšímu boji s nezaměstnaností.\n\n21. prosince 2012 Italský premiér úřednické vlády, Mario Monti, podal demisi. Odstoupil poté, co obě komory parlamentu odsouhlasily vládou předložený úsporný rozpočet na rok 2013. Rozpočet, má v roce 2013 snížit rozpočtový deficit pod 1,8% HDP. Předpokládá se, že předčasné parlamentní volby by se v zemi měly konat v únoru 2013.\n\n26. února 2013 Italské parlamentní volby skončily skoro patem. Zvítězila sice středolevá koalice Piera Luigiho Bersaniho, ale většinu bude mít jen ve Sněmovně, nikoliv v Senátu. Koalice v čele s Demokratickou stranou (PD) získala 29,5% hlasů, středopravicový tábor expremiéra Silvia Berlusconiho pak 29,1%. V Senátu dostaly středolevé strany 31,6% hlasů a budou mít 113 z 315 volených křesel, blok kolem Berlusconiho strany Lid svobody (PdL) dostal 30,7% hlasů a díky volebnímu systému bude mít 116 křesel. Na třetím místě se umístila \"(ne)strana\" Hnutí pěti hvězdiček bývalého komika Beppeho Grilla..\n\nV prosinci 2013 Italové vyšli ulic na protest proti úsporné politice vlády a politické krizi již několikrát. Stávky vyhlášené odborovým svazem pracujících v dopravě ochromily hromadnou dopravu ve velkých městech, jako jsou Řím, Milán, Neapol a Turín. Jindy zase italskými městy pochodovali studenti či obchodníci zablokovali některé nájezdy na dálnice. Inspirátorem protestů se stalo „Hnutí vidlí” založené skupinou sicilských sedláků, kteří žádali větší pomoc od kabinetu. Jejich akce ale postupně přerostla v širší hnutí vyjadřující nespokojenost s nejrůznějšími institucemi..\n\nIrsko, bylo dlouho oslavované jako ideální model hospodářského vývoje a přezdívané jako \"keltský tygr\", ale vlivem finanční krize a prasknutí hypoteční bubliny se dostalo do vážných problémů, první záchranný balíček, v roce 2010, přinesl Irsku 85 miliard eur (rozdělen na 3 roky) na vyrovnání vládního deficitu a oživení bankovního systému.\nV lednu 2011 padla vláda, v následných parlamentních volbách vyhrála opoziční Fine Gael, sestavila koalici s levicovými labouristy. Vládní Fianna Fáil, spojovaná s finanční krizí, utrpěla těžkou porážku.\nPři zátěžovém testu čtyř největších irských bank, zjišťujícím, jak by se dokázaly vypořádat s možnými dalšími problémy, se zjistilo, že banky budou potřebovat ještě dalších asi 24 miliard eur. Veřejný dluh je ve výši 118% HDP, Irsko se ale pravděpodobně dostává z recese, v roce 2013 Evropská komise očekává růst přes 1,5%.\n\nV únoru 2013 Irská vláda rozhodla o likvidaci nástupnické organizace finančního ústavu Anglo Irish Bank, která nese název Irish Bank Resolution Corporation (IBRC). Připravila si tak půdu pro změnu podmínek splácení obrovského dluhu, který jí vznikl na začátku finanční krize, když se neopatrně zaručila za celý bankovní sektor Irska. Anglo Irish Bank a její kontroverzní úvěrová politika se staly synonymem finanční krize Irska. Právě kvůli potížím této banky se vláda v roce 2008 zaručila za celý bankovní sektor, což se později vymstilo. Kvůli záruce za svůj bankovní sektor musí Irsko splácet dlužní úpis ve výši zhruba 28 miliard eur (asi 720,6 miliardy korun). Platit by mělo v ročních splátkách až do roku 2023. Roční splátka vychází na téměř 3,1 miliardy eur (asi 79,8 miliardy korun). Likvidaci ještě musí posvětit ECB.\n\nS dluhovou krizí se potýká také Slovinsko. Slovinsko bylo rychle se rozvíjející ekonomikou EU. Zemi závislou na vývozu ale těžce zasáhla ekonomická krize. Nezaměstnanost v dvoumilionovém státě stále roste, bez práce je 200 000 lidí. Janšův konzervativní kabinet seškrtal veřejné finance, platy ve státní správě a sociální dávky ve snaze snížit deficit rozpočtu z loňských 6,4% na 4,2%. Další úsporná opatření plánuje na rok 2013, aby dosáhl rozpočtu s 3% deficitem podle pravidel eurozóny. Proti vládním škrtům slovinci v Lublani několik dnů demonstrovali..\n\n4. Prosince 2012 Ve slovinských městech znovu demonstrovaly tisíce lidí. Vadí jim tvrdá úsporná opatření vlády, ale také údajná korupce ve státní správě. Ve městě Maribor protesty přerostly v násilné střety s policií. Policie navíc obvinila řadu politických špiček z korupce – včetně premiéra. 23. ledna 2013 ve Slovinsku byla generální stávka. Do stávky se zapojily školy, školky, nemocnice, hasiči, zaměstnanci veřejné správy, obecní a republiková policie, celní služba. Jde o státní zaměstnance je jich 160 000, přičemž stávku podporuje zhruba 100 000 z nich. Protestují proti rozhodnutí vlády o plošném snížení mezd ve veřejném sektoru o 5%.\n\n27. únoru 2013 Slovinský parlament vyslovil nedůvěru vládě konzervativního premiéra Janeze Janši. Současně byla vedením kabinetu pověřena ekonomka Alenka Bratušeková z levicově orientované formace Pozitivní Slovinsko. Pro vyslovení nedůvěry vládě hlasovalo 55 poslanců, proti bylo 33 poslanců. Hlasování vyvolala středolevá opozice v reakci na korupční aféru předsedy vlády.\nOpozice také prosadila jmenování své kandidátky Bratušekové do čela vlády. Změna kabinetu se tak odehrává bez parlamentních voleb, navíc prostřednictvím jediného hlasování. Politička má dva týdny na sestavení nové vlády.\n\nSlovinsko čelí tvrdé bankovní krizi kvůli nadměrnému riskování, špatnému řízení státních bank a nedostatečnému dohledu. Uvedla to Organizace pro hospodářskou spolupráci a rozvoj (OECD). OECD předpověděla, že slovinská ekonomika letos nejspíše klesne o 2,1%. Upozornila rovněž, že slovinský veřejný dluh se od roku 2008 více než zdvojnásobil na 47% HDP. Slovinské banky, které se potýkají s podobnými problémy jako Kyperské banky, budou do konce července potřebovat zhruba 900 milionů eur (asi 23 miliard korun). Tamní vláda to uvedla v návrhu plánů na ozdravení bankovního sektoru a veřejných financí.\n\nProblémy s dluhovou krizí začíná mít i Kypr. Ratingová agentura Standard & Poor's snížila úvěrové hodnocení Kypru o dva stupně hlouběji do spekulativního pásma (CCC+), u agentury Fitch má hodnocení BB-, Moody's hodnotí známkou B3 (u obou vysoce spekulativní s negativním výhledem). Kypr, požádal Evropskou unii a Mezinárodní měnový fond o pomoc v červnu poté, co dvě největší místní banky utrpěly obrovské ztráty kvůli svému napojení na Řecko a byly nucené požádat o pomoc stát. Země se rovněž potýká s první recesí za téměř 40 let. Kypr již obdržel záchranný úvěr od Ruska v prosinci 2011 v celkovém objemu 2,5 miliardy eura na 4.5% úrok. Státní dluh Kypru dosáhl 84% HDP (2012).\nKypr již uzavřel s mezinárodními věřiteli předběžnou dohodu o snížení mezd a penzí, zvýšení daní a zavedení reforem. Kypr si chce půjčit zhruba 17,5 miliardy eur (což je téměř výše jeho ročního HDP).\n\nNa jarním sumitu EU (15. března 2013) byl schválen záchranný úvěr Kypru ve výši 10 miliard eur pro zadlužené kyperské bankovnictví. Podmínkou půjčky je ale zvýšení daní a zavedení jednorázové daně na bankovní vklady, v Kypru tak vypukl tzv. run na banky. Kyperský parlament sice odmítl plán jednorázového zdanění vkladů u tamních bank. Nakonec se ale Kypr s věřiteli (MMF, EK a ECB) přesto dohodl na jednorázovém zdanění vkladů tuzemských bank, vklady nad 100 000 eur budou sníženy o 20 % (v Bank of Cyprus), v ostatních bankách se sníží vklady všem klientům o 4 %. Kypr tak má získat 5,8 miliardy eur (149 miliard Kč), aby mohl dostat od věřitelů záchranný úvěr – 10 miliard eur.\nÚčty u kyperských bank měly být zdaněny maximálně 40 %. Realita ale bude (dle kyperského ministra financí Michalise Sarrise) jiná. V bance Laiki by se bohatším střadatelům (u vkladů nad 100 000 eur tzn. cca 2,6 milionu korun) nakonec mělo odebrat až 80% vkladů. Ministr rovněž nevyloučil, že kyperská vláda bude nucena v brzké době přikročit ke snižování mezd a důchodů v důsledku očekávaného prudkého poklesu ekonomiky země. Druhá největší Kyperská banka Laiki zkrachovala. V roc 2013 kyperská ekonomika podle MMF klesne o 8,7%, nezaměstnanost stoupá ke 20%.\n\n\nBankovní unie by měla mít tři atributy – společné pojištění vkladů, společnou regulaci a záchranný fond pro případ krachu důležitých bank. Není však zřejmé, odkud by pocházely prostředky na záchranu bank v problémech. Česko je opatrné, protože není jasné, jak by fungoval dohled nad bankami v Česku, které mají své matky v zahraničí. Záchranný fond by navíc podle premiéra Nečase mohl povzbudit morální hazard bankéřů.\n\nSpolečný dohled by měl začít fungovat od března 2014, zprvu se ale omezí na banky, které požádají o pomoc záchranný fond (Evropský stabilizační mechanismus). Vznik jednotného dozoru je podmínkou pro to, aby evropské záchranné fondy mohly poskytovat finanční pomoc přímo ohroženým bankám.\nECB by měla podle plánů Evropské komise převzít klíčové pravomoci národních regulátorů, a nově by tak například mohla udělovat a odebírat bankovní licence, rozhodovat o tom, jak by měly posilovat kapitál nebo prodávat aktiva, aby se vyhnuly případnému úpadku, a dohlížet na rizikové operace.\n\n13. prosince 2012 se ministři financí EU dohodli na vzniku jednotného bankovního dohledu („supervizi“), který je základním kamenem bankovní unie, dohled začne fungovat od března 2014. Evropská centrální banka bude dohlížet nad třemi největšími bankami každé země, bankami, které dostaly státní pomoc a bankami, jejichž aktiva přesahují 30 miliard, případně, jejichž aktiva dosahují více než pětiny HDP země, kde má banka sídlo.\nBankovní unie je povinná pro všechny země eurozóny, členské země EU neplatící eurem se mohou k bankovní unii připojit dobrovolně. Česko, Švédsko a Spojené království se k bankovní unii nepřipojily.\n\n20. prosince 2013 se ministři financí Evropské unie těsně před začátkem summitu shodli na tom, jak by měl vypadat takzvaný Jednotný restrukturalizační mechanismus (SRM). Ten je zbývající hlavní podmínkou pro fungování budoucí bankovní unie. Zachraňovat evropské banky by tak měly jejich akcionáři a věřitelé, a ne daňoví poplatníci. SRM by likvidoval závazky významných evropských bank v případě jejich krachu. Podle nové dohody by v SRM mělo být během deseti let 55 miliard eur. Ty by měly odvádět banky eurozóny podobně jako odvádějí peníze na pojištění vkladů. Ručení se bude postupně posouvat od národního po vzájemné. Jednotný bankovní dohled pod Evropské centrální banky (ECB) začne fungovat od října 2014, SRM má začít pracovat na přelomu let 2015 a 2016. Bankovní unie bude povinná pro všechny členské země eurozóny, ovšem pro členy EU a tedy i Česko bude dobrovolná.\n\n\n"}
{"id": "710264", "url": "https://cs.wikipedia.org/wiki?curid=710264", "title": "Čestný štít protektorátu Čechy a Morava s orlicí sv. Václava", "text": "Čestný štít protektorátu Čechy a Morava s orlicí sv. Václava\n\nČestný štít protektorátu Čechy a Morava s orlicí sv. Václava (německy \"Ehrenschild des Protektorats Böhmen und Mähren\" \"mit dem Herzog-Wenzel-Adler\"), krátce zvaný „Svatováclavská orlice“ bylo jediné vyznamenání Protektorátu Čechy a Morava, založené 4. června 1944, tedy v den druhého výročí smrti Reinharda Heydricha, a založil jej německý státní ministr pro Čechy a Moravu Karl Hermann Frank.\n\nHeydrich sám v roce 1942 zřízení samostatného protektorátního vyznamenání odmítal, protože řády a vyznamenání jsou atributy samostatného státu. Nicméně rok před koncem války, kdy Německo prohrávalo válku, bylo nutné povzbudit upadající morálku kolaborantů a proto bylo zřízeno uvedené vyznamenání. V názvu nacisté použili jméno knížete sv. Václava, kterého vydávali za „věrného leníka Německé říše“. Podobně použili i plamennou orlici, která byla původním znakem Přemyslovců, a legendárně se připisovala již sv. Václavu a je jeho symbolem.\n\nAutorem výtvarného zpracování byl Max Švabinský. \n\nVyznamenání mělo tři stupně:\n\nI. \"Čestný štít ve zlatě\" – stříbrný štít se zlatým věncem, bylo uděleno asi 30 kusů,\n\nII. \"Čestný štít ve stříbře\" – stříbrný štít se stříbrným věncem, bylo uděleno asi 100 kusů\n\nIII. \"Čestný štít\" – stříbrný štít, bylo uděleno asi 800 kusů.\n\nPoprvé vyznamenání uděloval K. H. Frank osobně 17. června 1944 nejvyšším protektorátním představitelům, jako byl předseda protektorátní vlády Jaroslav Krejčí, podruhé ho již udělovali jeho spolupracovníci 13. července 1944 v den narozenin protektorátního prezidenta Emila Háchy, potřetí 28. září 1944 na svátek sv. Václava a 21. října 1944 vyznamenal 88 pracovníků Kuratoria pro výchovu mládeže. Na přelomu 1944 a 1945 bylo rozděleno ještě několik stovek vyznamenání prostřednictvím okresních a zemských úřadů, většinou za nepolitické záležitosti typu umělecké činnosti, zemědělské dodávky a dobré výsledky v průmyslu. \n\nMezi vyznamenané patřili například Vlasta Burian, Václav Talich a Otakar Vávra. Když se jednou Arnošt Lustig ptal Otakara Vávry, proč přijal toto vyznamenání, odpověděl mu: „\"To jsem si myslel, že jste chytřejší, pane Lustigu. Kdybych Svatováclavskou orlici nepřijal, do večera jsem skončil v Kobylisích na popravišti.\"“ \n\n"}
{"id": "710265", "url": "https://cs.wikipedia.org/wiki?curid=710265", "title": "Wales Green Party", "text": "Wales Green Party\n\nVelšská strana zelených (velšsky Plaid Werdd Cymru) je autonomní součást Zelené strany Anglie a Walesu. Prosazuje zelenou politiku a působí pouze na území Walesu. Současným leadrem je Jake Griffiths. Je součástí Evropské strany zelených a Global Greens.\n\n"}
{"id": "710269", "url": "https://cs.wikipedia.org/wiki?curid=710269", "title": "Židovský hřbitov v Blovicích", "text": "Židovský hřbitov v Blovicích\n\nŽidovský hřbitov v Blovicích se nachází asi 1 km na východ od města. Je situován v zarostlém prostoru těsně pod hrází rybníka, částečně ve svahu, severně od silnice vedoucí do Struhař. Má rozlohu 1433 m a je chráněn jako kulturní památka České republiky.\n\nHřbitov byl založen v roce 1683 a je zde zachováno celkem asi 350 náhrobků. Nejstarší čitelné náhrobky pocházejí z přelomu 17. a 18. století.\n\nBlovická židovská komunita, která se datuje z doby před rokem 1643, přestala existovat v roce 1940.\n\n"}
{"id": "710270", "url": "https://cs.wikipedia.org/wiki?curid=710270", "title": "Židovský hřbitov v Přešticích", "text": "Židovský hřbitov v Přešticích\n\nŽidovský hřbitov v Přešticích se nachází v okrese Plzeň-jih, kraj Plzeňský. Leží v části zvané Zámostí asi 1 km východně od centra města Přeštice u silnice č. 183 vedoucí do Vodokrt. Má rozlohu 3 387 m². Zachovalo se zde 47 náhrobků a bývalý hrobnický domek. \n\nHřbitov byl prohlášen kulturní památkou, památkově chráněn je od 20. září 2017, rejstříkové číslo v ÚSKP 106093.\n\nO počátcích židovského osídlení v Přešticích i okolních obcích se mnoho písemných pramenů nezachovalo, pravděpodobně tak však bylo již na počátku 17. století. Osídlení bylo ukončeno s německou nacistickou okupací, kdy 26. listopadu 1942 bylo deportováno do vyhlazovacích táborů 40 židovských občanů. Hrůzy těchto táborů přežili a osvobození se tak dočkali pouze tři lidé. Zahynuly celé rodiny Adlerova, Hanákova, Hartmannova, Kleinova, Kurandova, Orsteinova, Pickova, Roubíčkova, Šancerova a Weiglova, celkem 37 osob.\n\nPřed založením hřbitova v Přešticích byl pro pohřby využíván nedaleký židovský hřbitov v Dolní Lukavici.\n\nHřbitov v Přešticích byl založen v roce 1907. Je nejmladším z osmi dochovaných židovských hřbitovů v okrese Plzeň-jih. Poslední pohřeb se zde konal v roce 1956. Od šedesátých let 20. století byla plocha hřbitova využívána k různým účelům, dokonce i pro voliérový chov bažantů. Po roce 2000 bylo pohřebiště upraveno a je pietně udržováno péčí a nákladem města Přeštice.\n\nPo demolici přeštické novorománské synagogy v roce 1974 zůstal židovský hřbitov jedinou připomínkou na život a působení přeštické židovské komunity.\n\nHřbitov byl založen podle plánů stavitele Jana Velíška. Leží asi 1 km východně od centra města při silnici na Vodokrty na okraji rekreační zástavby a zahrad. Jde o pozemkovou parcelu č. 884 lichoběžníkového půdorysu o rozloze 3 387 m² na mírně svažitém terénu, porostlou travou a vzrostlými stromy. Je v majetku Federace židovských obcí ČR. \n\nHřbitov je po obvodu částečně obehnán cihlovou omítnutou zdí, ze strany od silnice s branou a brankou. V jihozápadním nároží zůstala zachovalá bývalá márnice. Na ploše je 47 náhrobků; lze identifikovat náhrobky významných osob přeštické židovské náboženské obce, např. dlouholetého rabína Leopolda Singera. \n\n\n"}
{"id": "710272", "url": "https://cs.wikipedia.org/wiki?curid=710272", "title": "Pentamer", "text": "Pentamer\n\nPentamer v biologii a chemii označuje molekulu složenou z pěti menších podjednotek, tzv. monomerů, navzájem kovalentně vázaných, nebo i pětici molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Pentamery jsou speciálním případem oligomerů. Jsou-li podjednotky pentameru identické, nazývá se homopentamerem.\n\n"}
{"id": "710273", "url": "https://cs.wikipedia.org/wiki?curid=710273", "title": "Tetramer", "text": "Tetramer\n\nTetramer v biologii a chemii označuje molekulu složenou ze čtyř menších podjednotek, tzv. monomerů, navzájem kovalentně vázaných, nebo i čtveřici molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Tetramery jsou speciálním případem oligomerů. Jsou-li podjednotky tetrameru identické, nazývá se homotetramerem.\n\n"}
{"id": "710277", "url": "https://cs.wikipedia.org/wiki?curid=710277", "title": "Chlorid nikelnatý", "text": "Chlorid nikelnatý\n\nChlorid nikelnatý (chemický vzorec NiCl) je v bezvodém stavu zlatožlutá hygroskopická práškovitá látka a v závislosti na hydrataci se mění jeho barva, je dobře rozpustný ve vodě a také methanolu, ethanolu, glycerolu a diethyletheru. Dihydrát tvoří hnědožluté, tetrahydrát žlutozelené a hexahydrát sytě zelené krystaly. V přírodě se vzácně vyskytuje v podobě hexahydrátu jako minerál niklbischofit. Chlorid nikelnatý je výchozí sloučeninou pro další nikelnaté sloučeniny i chemické syntézy. Stejně jako další sloučeniny niklu je karcinogenní.\n\nChlorid nikelnatý se získává promýváním zbytků po výrobě niklu kyselinou chlorovodíkovou a průmyslově potom přímou syntézou chloru a niklu.\n\nPro získání bezvodé soli z hexahydrátu nelze využít tepelnou dehydrataci. Nejvýhodnější je vysušit ho pomocí thionylchloridu SOCl za tepla nebo za zahřívání v proudu plynného chlorovodíku HCl:\nDehydratace je doprovázena změnou barvy ze zelené na žlutou.\n\nChlorid nikelnatý a jeho hydráty se využívají v organické syntéze:\n"}
{"id": "710285", "url": "https://cs.wikipedia.org/wiki?curid=710285", "title": "Mr. Circuit 2004", "text": "Mr. Circuit 2004\n\nMr. Circuit 2004 měla být největší taneční gay párty ve střední Evropě. Konat se měla 17. až 18. září 2004 v pražském Průmyslovém paláci. Těsně před zahájením prvního z programů američtí organizátoři ohlásili bankrot a akci zrušili, díky čemuž se po Praze pohybovalo dost rozhořčených účastníků. Původně měl být součástí akce i průvod závěrečné akce, které měla proběhnout na Jungmannově náměstí.\n\n"}
{"id": "710287", "url": "https://cs.wikipedia.org/wiki?curid=710287", "title": "Czeslaw Walek", "text": "Czeslaw Walek\n\nCzeslaw Walek (* 31. ledna 1975 Třinec) je český právník a LGBT aktivista polského původu, někdejší náměstek ministra pro lidská práva a národnostní menšiny.\n\nCzeslaw Walek je polského původu, oba rodiče jsou polské národnosti s českým občanstvím. Vyrůstal v Třinci. Hovoří anglicky, španělsky, česky a polsky. S původem nizozemským přítelem Willemem žije v pražských Strašnicích. Dne 2. května 2014 uzavřel s partnerem v Rotterdamu sňatek.\n\nStudoval právo v Krakově, půl roku v Belgii a také v Budapešti se zaměřením na lidská práva. Má titul Mgr.\n\nPracoval u české pobočky Transparency International a na pozici programového ředitele CEE Trust pro Českou republiku, Maďarsko a Slovensko. Je členem správní rady Nadace Open Society Fund Praha.\n\nV letech 2003–2011 s dvouletou přestávkou pracoval na Úřadu vlády ČR, v roce 2007 jako ředitel kanceláře Rady vlády ČR pro romské komunity. V roce 2004 vypracoval Akční plán Dekády romské inkluze. Podílel se na vzniku Agentury pro sociální začleňování.\n\nOd března 2009 byl náměstkem ministra pro lidská práva a národnostní menšiny; po demisi ministra Kocába převzal faktickou správu resortu. Do svého odvolání v únoru 2011 byl ředitelem Sekce pro lidská práva Úřadu vlády ČR.\n\nRoku 2010 neúspěšně kandidoval za Stranu zelených do zastupitelstva městské části Praha 10. V roce 2011 obdržel cenu velvyslanectví USA Alice Garrigue Masarykové za dlouhodobou činnost v oblasti lidských práv. Od roku 2011 působí jako ředitel festivalu Prague Pride a předseda pořádajícího občanského sdružení. Od března 2012 je ředitelem neziskové organizace Otevřená společnost, o. p. s.\n\nVe volbách do Poslanecké sněmovny PČR v roce 2013 kandidoval již jako člen SZ na 3. místě kandidátky v Praze, ale neuspěl (strana se do Sněmovny nedostala). V komunálních volbách v roce 2014 kandidoval jako člen SZ do Zastupitelstva městské části Praha 2, a to na kandidátce subjektu \"\"Zelená pro Prahu 2 - Strana zelených s podporou Pirátů a SNK-ED\"\", ale opět neuspěl.\n\n"}
{"id": "710291", "url": "https://cs.wikipedia.org/wiki?curid=710291", "title": "Chlorid manganatý", "text": "Chlorid manganatý\n\nChlorid manganatý (chemický vzorec MnCl) je narůžovělá práškovitá látka, dobře rozpustná ve vodě, která ze studených vodných roztoků krystaluje jako růžový tetrahydrát MnCl•4 HO (může se ještě vyskytovat v podobě dihydrátu MnCl•2 HO). Dále se rozpouští v methanolu, ethanolu, glycerolu a amonných solích. V přírodě se vyskytuje jako minerál skakchit.\n\nChlorid manganatý se vyrábí působením koncentrované kyseliny chlorovodíkové na oxid manganičitý MnO:\nTato reakce slouží zároveň k průmyslové výrobě chloru. Výsledný roztok po reakci se neutralizuje pomocí uhličitanu manganatého MnCO a jelikož v oxidu manganičitém MnO jsou jako nečistoty přítomny soli železa, tak je lze tímto způsobem oddělit a přečistit.\n\nV laboratoři lze chlorid manganatý připravit snadněji rozpouštěním manganu Mn, uhličitanu manganatého MnCO nebo hydroxidu manganatého Mn(OH) v kyselině chlorovodíkové:\n\nBezvodý MnCl je polymerní tuhá látka, která krystaluje v mřížce chloridu kademnatého CdCl. Tetrahydrát je tvořen oktaedrickými molekulami trans-Mn(HO)Cl. Hydráty se rozpouštějí ve vodě a dávají mírně kyselé roztoky s pH kolem 4.\n\nJe to slabá Lewisova kyselina, která reaguje s chloridovými ionty za vzniku komplexních sloučenin obsahujících ionty trichloridomanganatanové [MnCl], tetrachloridomanganatanové [MnCl] a hexachloridomanganatanové [MnCl]. [MnCl] a [MnCl] mají polymerní strukturu.\n\nPři reakci s běžnými organickými ligandy dochází k oxidaci manganatých Mn sloučenin za vzniku manganitých Mn komplexů. Například [Mn(EDTA)], [Mn(CN)] a [Mn(acac)]. S trifenylfosfinem PhP vytváří labilní adukt 2:1:\n\nBezvodý chlorid manganatý slouží jako výchozí látka pro syntézu dalších sloučenin manganu. Například manganocen se připravuje reakcí chloridu manganatého MnCl s roztokem cyklopentadienidu sodného v THF:\n\nNejvíce se využívá při výrobě suchých baterií.\n\nSlouží jako prekurzor k výrobě antidetonační sloučeniny trikarbonylu-methylcyklopentadienylmanganu.\n"}
{"id": "710298", "url": "https://cs.wikipedia.org/wiki?curid=710298", "title": "George Crabbe", "text": "George Crabbe\n\nGeorge Crabbe (24. prosince 1754, Aldeburgh, Suffolk – 3. února 1832, Trowbridge) byl anglický klasicistní básník, entomolog a anglikánský kněz.\n\nJeho otec byl výběrčí daní v Suffolku, v roce 1771 se přestěhoval do Woodbridge, kde se seznámil se svou budoucí manželkou Sarah Elmyovou, s níž se oženil v roce 1783, a která ho velmi podporovala v psaní poesie. Svoji první významnější báseň, \"Inebriety\" (\"Opilství\", 1775) vydal vlastním nákladem. Studoval medicínu, pocítil však náboženské prozření a stal se anglikánským knězem. V roce 1814 se stal farářem v Trowbridge ve Wiltshire, kde zůstal po zbytek života.\n\nK jeho nejvýznamnějším dílům patří rozsáhlé deskriptivní básně \"Vesnice\" (\"Village\", 1783), \"Farská matrika\" (\"Parish Register\", 1807) \"Městečko\" (\"Borough\", 1810), popisující značně kritickým tónem, protikladným tehdy obvyklému idylickému stylu, způsob života chudých lidí. Ve své době patřil k nejuznávanějším anglickým literátům, přátelil se s Williamem Wordsworthem, sirem Walterem Scottem a dalšími, jeho velký obdivovatel Byron o něm napsal, že je „nejpřísnějším, ale nejlepším zobrazovatelem přírody“. Jaroslav Vrchlický přeložil ve své antologii \"Moderní básníci angličtí\" tři Crabbeho kratší mystické básně – \"\", \"\" a \"\". Věnoval se také sbírání hmyzu a psal entomologické práce.\n\n"}
{"id": "710300", "url": "https://cs.wikipedia.org/wiki?curid=710300", "title": "Řecká Superliga", "text": "Řecká Superliga\n\nŘecká Superliga (řecky \"Σούπερ Λίγκα Ελλάδα\") je nejvyšší řecká fotbalová soutěž. V soutěži hraje 14 klubů, na konci sezóny poslední dva sestupují do nižší soutěže, řecké první divize. Současným mistrem ze sezóny 2018/19 je PAOK Soluň. Historicky nejúspěšnějším klubem je Olympiakos Pireus, který ligu vyhrál celkem 44×.\n\nZdroj:\n\n\n\n"}
{"id": "710306", "url": "https://cs.wikipedia.org/wiki?curid=710306", "title": "Henrique Capriles Radonski", "text": "Henrique Capriles Radonski\n\nHenrique Capriles Radonski (* 11. července 1972 Caracas, Venezuela) je venezuelský právník a politik, člen strany Primero Justicia.\n\nVystudoval práva na Universidad Católica Andrés Bello v Caracasu. Poprvé vstoupil do politiky ve svých 26 letech, kdy se stal členem venezuelského parlamentu. V roce 2000 založil spolu s Leopoldo Lópezem a Juliem Borgesem stranu Primero Justicia.\n\nV letech 2004 až 2008 vykonával funkci starosty obce Barutas. V listopadu 2008 byl zvolen guvernérem státu Miranda, nahradil tak vojáka Diosdada Cabella. Tuto funkci obhájil v roce 2012.\n\nVe volbách roku 2012 Capriles kandidoval též na prezidentský úřad, proti dosavadnímu prezidentu Hugo Chávezovi však neuspěl. V dubnu 2013, po smrti Cháveze, pak neúspěšně kandidoval proti jeho nástupci Nicolási Madurovi, kdy dostal o necelé dvě procenta méně hlasů. Tyto prezidentské volby Capriles prohlásil za zfalšované.\n\nPatří k výrazným představitelům venezuelské politicky různorodé opoziční koalice Kulatý stůl demokratické jednoty.\n\n"}
{"id": "710309", "url": "https://cs.wikipedia.org/wiki?curid=710309", "title": "Přírodní park Úterský potok", "text": "Přírodní park Úterský potok\n\nPřírodní park Úterský potok se rozkládá v lesnatém údolí Úterského potoka a potoka Hadovka. Leží v okrese Tachov.\n\nÚzemí přírodního parku je protaženého tvaru a nachází se mezi městem Bezdružice a obcí Trpísty.\n"}
{"id": "710310", "url": "https://cs.wikipedia.org/wiki?curid=710310", "title": "Pogromy ve Lvově", "text": "Pogromy ve Lvově\n\nPogromy ve Lvově byly dva masakry Židů žijících ve Lvově nebo jeho okolí v okupovaném Polsku (nyní Ukrajina). Pogromy proběhly během druhé světové války, od 30. června do 2. července a od 25. do 29. července 1941. Podle památníku Jad Vašem bylo jednotkami Einsatzgruppen, ukrajinskými nacionalisty a ukrajinskými milicemi zavražděno 6 000 Židů. Během meziválečného období byl Lvov třetím největším židovským osídlením v Polsku. Počet židovských obyvatel se zvýšil na více než 200 000 poté, co uprchlíci utekli před nacisty. Dokumenty, které nedávno zveřejnila Ukrajinská bezpečnostní služba, dokládají, že se Organizace ukrajinských nacionalistů (OUN) mohla původně podílet méně, než se myslelo.\n\nIhned poté, co Němci vstoupili do města, zorganizovaly jednotky Einsatzgruppen ve spolupráci s ukrajinskými nacionalisty, pogrom jako odplatu za masakr, kdy NKVD zavraždilo přibližně 2 000 – 10 000 vězňů (zejména polské a ukrajinské intelektuály a politické aktivisty) ve třech lvovských vězeních (vězení , vězení na ulicích a ). Podle ukrajinských badatelů byla většina z těchto obětí Ukrajinci. Ačkoli byli Židé také mezi oběťmi NKVD, Ukrajinci je zatkli jako skupinu, která spolupracovala se Sověty. Před masakrem Němci a Ukrajinci šířili fámy, které zapletly Židy do zabíjení ukrajinských politických vězňů. Dav se vymkl kontrole, došlo k napadání, zneužívání, mučení a vraždění Židů, znásilňování židovských žen, jak je vyfotili němečtí vojáci. Ukrajinské milice po obsazení Lvova narychlo vytvořily Organizaci ukrajinských nacionalistů. Od konce června do začátku července 1941 bylo během pogromů zavražděno přibližně 4 000 Židů.\n\nDruhý pogrom se konal na konci července roku 1941 a byl pojmenován „Petljurovy dny“ () po zavražděném ukrajinském veliteli Symonu Petljurovi. Tento pogrom byl údajně organizován ukrajinskými nacionalisty s německou podporou. 25. července se ukrajinští ozbrojenci z okolí města připojili k ukrajinské milici a účastnili se násilných činů proti Židům. Tato skupina napadla každého Žida, s kterým se setkala, obušky, noži a sekerami. Židé byli vzati k židovskému hřbitovu a brutálně zavražděni. Ukrajinská policie obcházela ve skupinách po pěti a kontrolovala připravené seznamy. Asi 2 000 lidí bylo zavražděno během přibližně tří dnů. Podle Richarda Breitmana zemřelo při tomto pogromu 5 000 Židů. Kromě toho bylo asi 3 000 osob (většinou Židů) popraveno na Městském stadionu německou armádou.\n\nPo pogromech bylo zřízeno lvovské ghetto, do kterého bylo umístěno asi 120 000 Židů. Většina z nich byla během následujících dvou let deportována do vyhlazovacího tábora Belzec nebo zabita na místě. Pogromy a po nich následující zabíjení jednotkami \"Einsatzgruppen\" spolu s drsnými podmínkami v ghettu a deportacemi do nacistických koncentračních táborů, mezi které patřil i koncentrační tábor Janowska na okraji města, vyústily v téměř úplné zničení židovského obyvatelstva. Když v roce 1944 sovětské síly získaly Lvov, zůstalo pouhých 200 – 300 Židů.\n\nOdborníci na holokaust připisují zabíjení Ukrajincům pod vedením ukrajinských nacionalistů.\n\nPokud jde o pogromy, ruské zdroje jsou docela specifické. Ruský historik Sergei Chuyev napsal: \n\nV roce 1958 byla v nizozemském Haagu zřízena mezinárodní komise, aby provedla nezávislé vyšetřování. Členy bylo pět bývalých protihitlerovských aktivistů: norský právník Hans Cappelen, bývalý dánský ministr zahraničí a předseda dánského parlamentu Ole Bjørn Kraft, holandský socialista Karel van Staal, belgický profesor práv Flor Peeters a švýcarský právník a poslanec Kurt Scoch. Po výslechu několika ukrajinských svědků, který probíhal od listopadu 1959 do března 1960, komise dospěla k tomuto závěru:\n\nNa podzim roku 1959 zahájil sovětský tisk velkou dezinformační kampaň proti ministru západoněmecké Adenauerovy vlády Theodoru Oberländerovi, který byl v roce 1941 velitelem praporu Nachtigall tvořeného z několika set ukrajinských dobrovolníků. Sověti ho obvinili z účasti na vraždách SS ve Lvově. V září roku 1959 noviny \"Radianska Ukraina\" napsaly:\n\nTato obvinění byla převzata západním tiskem a nakonec vedla k rezignaci Oberländera. Vyšetřování nejvyšším státním zástupcem okresního zastupitelství v Bonnu ho kompletně očistilo. Obvinění proti Oberländerovi a praporu Nachtigall se nicméně stále znovu objevovala v úvahách v západním tisku.\n\nCenným zdrojem podrobného studia archivních dokumentů z tohoto období je kniha \"The Wehrmacht War Crimes Bureau 1939-1945\", jejímž autorem je Alfred-Maurice de Zayas. Sekce týkající se vyšetřování krutostí ve Lvově jsou k dispozici online .\n\nLincoln: University of Nebraska Press, 2000 edition. See The Lviv Massacre.\n"}
{"id": "710312", "url": "https://cs.wikipedia.org/wiki?curid=710312", "title": "Tim Kang", "text": "Tim Kang\n\nTim Kang, rodným jménem Yila Timothy Kang (* 16. března 1973, San Francisco) je americký herec.\n\nStudoval na Kalifornské univerzitě v Berkley, tam získal bakalářský titul z politické vědy. Začal hrát, když mu bylo 26. Nikdy předtím to nezkoušel. Z herectví má titul MFA (Master of Fine Arts) z Harvardu a herectví studoval také na Moskevské Art Theatre School, díky čemuž se domluví rusky.\n\nSvoji vůbec první roli získal v roce 2002 v seriálu The Sopranos, kde v jedné epizodě ztvárnil Dr. Harrisona Wonga. Ve stejném roce proběhlo natáčení romantického filmu Two Weeks Notice (česky Láska s výstrahou; v hlavních rolích Sandra Bullock a Hugh Grant).\n\nPrvní větší roli získal v seriálu Third Watch, kde ztvárnil detektiva Kenta Yoshiharu. Zahrál si v pěti epizodách. Tim se objevil i v dalších seriálech jako Právo a pořádek, Ghost Whisperer, Monk nebo The Office. Vidět jsme ho mohli i ve filmu. V roce 2004 si zahrál agenta Aleca Wonga v The Forgotten (Zloději paměti; v hlavních rolích J. Moore a D. West) a v roce 2008 ve čtvrtém pokračování slavné série o Vietnamském veteránovi Johnu Rambovi s prostým názvem Rambo po boku Silvestera Stallona. V roce 2008 také získal roli stoického angenta Kimballa Cho v úspěšném kriminálním seriálu Mentalista.\n\n\n"}
{"id": "710313", "url": "https://cs.wikipedia.org/wiki?curid=710313", "title": "Církevní univerzita", "text": "Církevní univerzita\n\nCírkevní univerzita (lat. universitas ecclesiastica), vyšší institut náboženských věd (\"institutum superioris scientiarum religiosarum\") nebo fakulta (\"facultas ecclesiastica\") je zřizována církví \"„pro bádání v teologických nebo s nimi spojených oborech a k vědeckému vzdělávání studentů v těchto oborech.“\" Jejich struktura je upravována apoštolskou konstitucí Jana Pavla II. \"Sapientia Christiana\" o církevních univerzitách a fakultách z 15. dubna 1979.\nCírkevní univerzity nebo fakulty zřizuje:\nPouze takové univerzity nebo fakulty mohou udělovat akademické hodnosti, které mají kanonické účinky v církvi.\n\nNejčastějším typem fakult jsou teologická, filosofická a církevního práva, ale autoritou Svatého stolce mohou udělovat akademické tituly mající kanonické účinky v církvi také další církevní fakulty, vyjmenované v následujícím přehledu. \n\n\n"}
{"id": "710315", "url": "https://cs.wikipedia.org/wiki?curid=710315", "title": "Pentanol", "text": "Pentanol\n\nVšechny údaje v infoboxu platí pro pentan-1-ol.\n\nPentanol, nebo pentylalkohol, též amylalkohol je organická sloučenina, alifatický nasycený alkohol (alkanol) s pěti atomy uhlíku v molekule. Vytváří celkem osm izomerů (viz tabulka z grafických důvodů umístěná níže):\n\nEster pentanolu s kyselinou máselnou má meruňkovou vůni, ester s kyselinou octovou má banánovou vůni.\n\nPentanol může být připraven frakční destilací směsi mastných alkoholů. Je součástí fosilních paliv. Probíhá výzkum, který se snaží najít efektivní metody využívající kvašení k produkci biopentanolu.\n\nPentanol může být použit jako rozpouštědlo na povlaky CD a DVD.Také se používá jako náhrada benzinu.\n"}
{"id": "710318", "url": "https://cs.wikipedia.org/wiki?curid=710318", "title": "Karel Daniel Gangloff", "text": "Karel Daniel Gangloff\n\nKarel Daniel Gangloff (11. května 1809 v Praze – 7. února 1879 v Rožmitále pod Třemšínem) byl český lesník a vynálezce. Vynalézal především přístroje pro zeměměřičství a stroje na zpracování dřevní hmoty. Pro velký rozsah jeho vynálezů byl nazýván také českým Archimédem.\n\nK. G. Gangloff se narodil v roce 1809 v Praze jako jedno z dvojčat v rodině arcibiskupského hofmistra. Studoval na pražské polytechnice, po studiích pracoval jako lesník v Rokytnici, lesní měřič a kreslič v Rožmitále pod Třemšínem, polesný Pelhřimovska, vedoucí taxačního oddělení lesů pražského arcibiskupství a posléze od roku 1864 jako lesmistr v milovaném Rožmitálsku. Zemřel v roce 1879 a je pohřben ve Starém Rožmitále.\n\n\n"}
{"id": "710319", "url": "https://cs.wikipedia.org/wiki?curid=710319", "title": "Corme-Royal", "text": "Corme-Royal\n\nCorme-Royal je francouzská obec v departementu Charente-Maritime, v regionu Poitou-Charentes. V roce 2007 měla 1 538 obyvatel.\n"}
{"id": "710321", "url": "https://cs.wikipedia.org/wiki?curid=710321", "title": "Credit Agricole Suisse Open Gstaad 2011", "text": "Credit Agricole Suisse Open Gstaad 2011\n\nTenisový turnaj ATP Credit Agricole Suisse Open Gstaad 2011 se konal ve dnech 25.–31. července ve švýcarském Gstaadu venku na antukových dvorcích jako součást kategorie ATP World Tour 250 series. Odměny činily 450 000 EUR.\n\nPrvní čtyři nasazení měli volný los v prvním kole.\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n"}
{"id": "710324", "url": "https://cs.wikipedia.org/wiki?curid=710324", "title": "Startup", "text": "Startup\n\nStartup nebo také start-up je podnikatelský subjekt, typicky popsaný jako nově založená či začínající společnost, která se na základě inovativní podnikatelské koncepce za použití vyspělých technologií rychle vyvíjí a má velký potenciál hospodářského růstu. V současné době však neexistuje jedna ucelená, mezinárodně uznávaná definice startupu.\n\nTermín startup se poprvé objevil ve spojitosti s nově budovanými společnostmi v roce 1976, kdy ho použil ve svém článku americký magazín Forbes. Popularizace tohoto termínu však přišla až v době internetové horečky ve druhé polovině 90. let (1996-2001), kdy vznikalo ve Spojených státech mnoho společností v rámci rozmachu internetu. Velkou roli v tom hrálo kalifornské Silicon Valley, které již v té době bylo považováno za jedno z nejvíce inovativních míst na naší planetě.\n\nRozmach, který započal v 90. letech, však od té doby nepolevil. Naopak se úspěšně rozšiřuje do celého světa, když za startupová centra jsou považovány nejen již zmíněné Silicon Valley, ale také Seattle, New York, Los Angeles, Boston, Tel Aviv, Londýn, Chicago, Berlín, Singapore a další.\n\nJednoduchá definice startupu je problematická, protože různé zdroje uvádějí různé příklady, viz níže zmíněné definice (české i přeložené z angličtiny):\n\n\nV České republice se za startup zpravidla označuje podnikatelský záměr, jenž se nachází alespoň ve stádiu nápadu, který má potenciál být zpeněžen a který se snaží inovativně řešit situaci na trhu či podnikatelský problém. Startupem pak může být jakákoliv nově začínající společnost, především technologického zaměření, jenž se snaží problémy řešit místně a časově inovativním způsobem.\n\nZa startup se již nepovažuje podnikatelský záměr, kterému se povedlo úspěšně projít všemi fázemi existence startupu (Early Stage > Seed > Growth > Startup). Společnost, která prošla všemi fázemi, je pak zpravidla považována za již plnohodnotnou soukromou obchodní společnost.\n\nZ výše uvedených definic by se dalo shrnout: „\"Startup je nově založená společnost, vyvíjející produkt nebo službu, které jsou místně a časově unikátní. Jedinečným a inovativním způsobem řeší daný problém, má potenciál rychlého růstu z hlediska výše tržeb a počtu i kvality zákazníků. Stojí především na zakladatelích a většinou pro svůj další růst a uvedení produktu nebo služby na trh potřebuje finanční investici.\"“\n\nDůležité náležitosti startupu:\n\nCílem startupu je snaha vyrůst co nejdříve v rentabilní, životaschopnou a stabilní společnost, kterou již dále za startup neoznačujeme.\n\nStejně jako definice pojmu je i pohled na fáze života startupu problematický. Zde jsou dva příklady rozdělení životního cyklu startupů:\n\n\nanebo podle \"Startup Xplore\":\n\nJsou různé způsoby financování startupů. Jedná se především o:\n\nKaždá z těchto metod může, ale také nemusí zaručit úspěch zainvestované společnosti. Investoři bývají velmi opatrní, co se týká poskytování investic startupům. Investorem tedy rozumíme andělského Investora, investiční (kapitálový) fond, banku či podnikatelský inkubátor.\n\nNejúspěšnějším startupům se říká „unicorns“ (česky jednorožec). Toto pojmenování poprvé použil americký technicky zaměřený server TechCrunch.com v listopadu 2013. Jedná o označení startupových firem, které mají minimálně miliardové ohodnocení (min. 1 miliarda amerických dolarů). Jejich počet v současné době raketově roste, podle Wall Street Journal bylo v roce 2014 na světě 45 unicorns a v současné době (tj. květen 2016) jich je 147. Podle VentureBeat.com je těchto startupů 229 (tj. leden 2016). Mezi bývalé startupy se řadí i mezinárodní společnosti jako jsou:\n\n\nMomentálně nejhodnotnější startupy na světě podle Wall Street Journal (aktuální pořadí ke květnu 2016):\n\n\n\n"}
{"id": "710325", "url": "https://cs.wikipedia.org/wiki?curid=710325", "title": "Chlorid chromitý", "text": "Chlorid chromitý\n\nChlorid chromitý (chemický vzorec CrCl) tvoří v bezvodém stavu červenofialové (\"broskvové\") lesklé lístečky, které lze při červeném žáru v proudu chloru přečišťovat sublimací. Bez přítomnosti chlóru dochází k částečnému rozkladu na chlorid chromnatý CrCl a chlór. Ve vodě a ethanolu se rozpouští velice omezeně, a to i za varu. Rozpouští se ovšem, pokud je v kapalině přítomno aspoň malé množství chloridu chromnatého CrCl, a to dokonce za uvolňování tepla (vzniká tmavozelený roztok hexahydrátu). Rozpustnější je dále i bez přidání CrCl v methanolu, diethyletheru a acetonu. Má nasládlou chuť. Hydráty mají složitější komplexní povahu a jejich struktura je podrobněji popsána níže.\n\nZ vodného roztoku krystaluje tmavozelený hexahydrát CrCl • 6 HO, který má oktaedrické ligandové pole kolem centrálního atomu Cr. Srážecí reakcí s dusičnanem stříbrným AgNO se ovšem podle stechiometrické reakce srazí pouze jeden z přítomných chloridových aniontů, což znamená, že zbývající 2 musí být ve sloučenině vázány komplexně. Strukturně správný zápis vzorce vystihuje proto tvar [Cr(HO)Cl]Cl • 2 HO, systematicky se tato sloučenina potom nazývá \"dihydrát chloridu tetraaqua-dichloridochromitého\". Kromě této sloučeniny, kterou lze považovat za hexahydrát chloridu chromitého, existují ovšem i její další dva hydrátové izomery.\n\nExistuje dále zelená sloučenina se vzorcem [Cr(HO)Cl]Cl • HO (\"hydrát dichloridu pentaaqua-chloridochromitého\") a šedomodrý [Cr(HO)]Cl (trichlorid hexaaquachromitý). Rozlišení těchto sloučenin od sebe se provádí již výše zmíněným srážením s dusičnanem stříbrným AgNO a podle množství sraženého chloridu stříbrného AgCl lze ze stechiometrické rovnice jednoduše vypočítat, o který z těchto hydrátů se jedná:\n\nPokud se nechá chlorid chromitý krystalovat z roztoků ochlazovaných pod 6 °C, tak z nich krystaluje v podobě dekahydrátu CrCl • 10 HO.\n\nBezvodý chlorid chromitý lze připravit vedením suchého chlóru přes kovový chrom zahřátý do červeného žáru. Jedná se sice o exotermickou reakci, ta ovšem neprodukuje tolik tepla, aby se následně sama udržela v chodu:\n\nDalším způsobem přípravy je vedení suchého chlóru přes směs oxidu chromitého CrO a uhlí zahřátou k žáru:\n\nDalší možností je zahřívání oxidu chromitého CrO s chloridem uhličitým CCl nebo chloridem sirným SCl:\n\nBezvodý chlorid chromitý reaguje s jinými sloučeninami za vzniku dalších chromitých sloučenin. Žíháním na vzduchu přechází v zelený oxid chromitý. Působením sulfanu HS, amoniaku NH nebo fosfanu PH za žáru ho lze převést na sloučeniny s příslušným aniontem.\n\nChlorid chromitý je Lewisova kyselina, která patří mezi tzv. tvrdé kyseliny a tvoří velmi často sloučeniny typu [CrClL], kde L je Lewisova báze. Například reakcí s pyridinem CHN vzniká adukt:\n\nS roztavenými chloridy alkalických kovů, jako například chloridem draselným KCl, dává chlorid chromitý oktaedrické komplexy typu K[CrCl] nebo při větším množství CrCl K[CrCl], který je rovněž oktaedrický, ale ve kterém jsou 2 atomy chromu spojeny přes 3 atomy chloru můstkovou vazbou. Chlorid chromitý se používá jako prekurzor pro velké množství sloučenin, například bis(benzen)chrom, analog ferrocenu:\n\nMezi způsoby využití chloridu chromitého v organické syntéze patří jeho redukce na chlorid chromnatý CrCl přímo v reakční směsi a použití jako činidlo na (A) redukci alkylhalogenidů a (B) syntéza (trans)-alkenylhalogenidů. Reakce se obvykle provádí pomocí dvou molů CrCl na mol tetrahydridohlinitanu lithného Li[AlH], i když v případě vodného roztoku stačí zinek a kyselina chlorovodíková.\n\nChlorid chromitý se jako Lewisova kyselina rovněž využívá ke katalýze nitroso Diels-Alderových reakcí.\n\n"}
{"id": "710327", "url": "https://cs.wikipedia.org/wiki?curid=710327", "title": "Vladimir Kanajkin", "text": "Vladimir Kanajkin\n\nVladimir Alexejevič Kanajkin ( ; * 21. března 1985, Mordvinsko) je ruský atlet, závodící v chodeckých disciplínách.\n\nV roce 2001 vybojoval v Debrecínu na MS do 17 let zlatou medaili v chůzi na 10 000 metrů. O rok později se stal na téže trati v Kingstonu juniorským mistrem světa. Na následujícím MS juniorů 2004 v italském Grossetu si došel pro stříbrnou medaili. Na Mistrovství Evropy v atletice 2006 v Göteborgu dokončil chodecký závod na 50 km v čase 3.51:51 na 9. místě. V roce 2007 se stal vítězem evropského poháru v chůzi.\n\n29. září 2007 při závěrečném závodě chodeckého seriálu IAAF World Challenge v Saransku vytvořil časem 1.17:16 (prům. rychlost 15,5 km/h) nový světový rekord v chůzi na 20 km. Dosavadní rekord Jeffersona Péreze z Ekvádoru vylepšil o pět sekund. V roce 2008 byl Kanajkin usvědčen z používání nedovolených podpůrných prostředků, tzv. látky EPO a byl potrestán dvouletým zákazem startů. Trest mu vypršel 8. září 2010.\n"}
{"id": "710346", "url": "https://cs.wikipedia.org/wiki?curid=710346", "title": "Tegla Loroupeová", "text": "Tegla Loroupeová\n\nTegla Čepkite Loroupeová (* 9. května 1973) je bývalá keňská atletka, běžkyně, která se specializovala na dlouhé tratě. Je držitelkou světových rekordů v běhu na 20, 25 i 30 kilometrů. Byla také světovou rekordmankou v hodinovce a maratonu.\n\nNa světovém šampionátu v Göteborgu 1995 a v Seville 1999 si doběhla v závodě na 10 000 metrů pro bronzové medaile. Třikrát reprezentovala na letních olympijských hrách (Barcelona 1992, Atlanta 1996, Sydney 2000). Olympijskou medaili se ji vybojovat nepodařilo. Největší úspěchy zaznamenala na olympiádě v Sydney v roce 2000, kde v běhu na 10 000 metrů obsadila 5. místo a maraton dokončila v čase 2.29:45 na 13. místě.\n\nJe také pětinásobnou mistryní světa v půlmaratonu. V současnosti působí jako ambasadorka IAAF a účastní se mnoha dobročinných akcí.\n\n"}
{"id": "710348", "url": "https://cs.wikipedia.org/wiki?curid=710348", "title": "Ernest Weekley", "text": "Ernest Weekley\n\nErnest Weekley (1865–1954) byl britský filolog, mezi léty 1898 to 1938 profesor moderních jazyků na univerzitě v Nottinghamu. Nejznámější jsou jeho díla z oboru etymologie, jeho \"An Etymological Dictionary of Modern English\" je i po devadesáti letech od vydání citován autory obdobných prací.\n\nV roce 1899 se oženil s Friedou von Richthofen a měli spolu tři děti:\nManželství bylo rozvedeno v roce 1913 po jejím odchodu s D. H. Lawrencem.\n\n\n"}
{"id": "710352", "url": "https://cs.wikipedia.org/wiki?curid=710352", "title": "Čerepovecký rajón", "text": "Čerepovecký rajón\n\nČerepovec rajón ( ) je jeden z rajónů Vologdské oblasti v Rusku. Jeho administrativním centrem je město Čerepovec, které však není jeho součástí, ale tvoří smaostatný městský okruh. V roce 2010 žilo v rajónu 38 086 obyvatel.\n\nRajón leží na jihozápadě Vologdské oblasti a sousedí s Tverskou a Jaroslavskou oblastí. Jeho rozloha je 7640 km². Ja jihu rajónu se nachází Rybinská přehrada. Skládá se ze šestnácti vesnických samosprávných obvodů.\n\nSousední rajóny:\n\n"}
{"id": "710354", "url": "https://cs.wikipedia.org/wiki?curid=710354", "title": "Ron Prosor", "text": "Ron Prosor\n\nRon Prosor (: רון פרושאור, narozen 1958) je izraelský diplomat a blízkovýchodní komentátor. V letech 2007 až 2011 působil jako izraelský velvyslanec ve Spojeném království a od února 2011 je současným stálým zástupcem Izraele při Organizaci spojených národů.\n\nBěhem své služby v izraelské armádě sloužil u dělostřelecké divize a dosáhl hodnosti majora. Vystudoval magisterský obor politologie na Hebrejské univerzitě v Jeruzalémě, kde promoval s vyznamenáním. Je ženatý a s manželkou Chadas má tři děti.\n\nProsor je plodným autorem článků a komentátorem dění na Blízkém východě. Jeho články se objevily například v britských denících \"The Daily Telegraph\", The Times, The Sun a The Guardian. Je též pravidelně zván ke komentářům v britském židovském tisku, včetně Jewish Chronicle a Jewish News.\n\nPravidelně vystupuje v rozhlasové relaci \"Today\" na BBC Radio 4, a podobně též na BBC News 24 a Sky News.\n\nOd roku 2003 pracoval na izraelském ministerstvu zahraničních věcí, kde zkraje působil jako náměstek ředitele odboru pro strategické a protiteroristické záležitosti a jaderné odzbrojení (2003), posléze jako šéf štábu ministra zahraničních věcí Silvana Šaloma (2003–2004) a následně jako náměstek generálního ředitele ministerstva (2004).\n\nV letech 2004 až 2007 zastával pozici generálního ředitele ministerstva. Společně s ministryní zahraničních věcí Cipi Livniovou vypravil let společnosti El Al, který v roce 2004 vezl humanitární pomoc do tsunami postižené Srí Lanky a Indonésie, tedy do zemí, které s Izraelem neměly diplomatické vztahy. To později vedlo k prvním vzájemným politickým dialogům. Podílel se na pokračování diplomatických vztahů s Vatikánem a koordinoval vstup Izraele do organizace UNESCO v roce 2007. Z pozice generálního ředitele dohlížel na působení ministerstva během izraelského stažení z Pásma Gazy v roce 2005.\n\nV roce 2007 byl přijat britskou královnou Alžbětou II. a až do roku 2011 zastával post izraelského velvyslance ve Spojeném království. Jeho předchozí diplomatické mise zahrnovaly působení na velvyslanectví ve Spojených státech (1998–2002), Spojeném království (1995–1998) a Spolkové republice Německo (1988–1992). V době svého působení v Bonnu pomáhal po pádu Berlínské zdi k vytvoření diplomatických vztahů mezi západními státy a někdejším východním Německem.\n\nByl taktéž členem izraelské delegace, která v roce 1998 dojednávala memorandum od Wye River. V době svého působení ve Washingtonu působil jako politický poradce během summitu v Camp Davidu.\n\nV únoru 2011 byl jmenován izraelským vyslancem při Organizaci spojených národů.\n\n\n"}
{"id": "710356", "url": "https://cs.wikipedia.org/wiki?curid=710356", "title": "Barawa", "text": "Barawa\n\nBarawa nebo Brava ( , ) je přístavní město na jihovýchodním pobřeží Somálska. Roku 2000 mělo 32 800 obyvatel. Žijí v něm Somálci mluvící tunnijsky a Bravanesové mluvící dialektem svahilštiny.\n"}
{"id": "710357", "url": "https://cs.wikipedia.org/wiki?curid=710357", "title": "Malindi", "text": "Malindi\n\nMalindi ( ) je keňské přístavní město, centrum stejnojmenného okresu (distriktu). Leží na březích Indického oceánu v zátoce Malindi u ústí řeky Galana, 120 km severně od Mombasy. Roku 1999 mělo 80 721 obyvatel.\n\nMěsto žije především z turistiky, oblíbené je zvláště mezi Italy. Ve Starém městě se zachovalo mnoho památkově cenných domů, včetně mešity a paláce na pobřeží. Jižně od města leží zbytky města Gedi.\n\nUž v 9. století existovala na místě Malindi rybářská vesnice. Ve 14. století už bylo důležitým obchodním centrem východoafrického pobřeží, soupeřilo s Mombasou o dominantní postavení v regionu.\n\nZačátkem 15. století ho navštívilo čínské loďstvo Čeng Chea. Roku 1498 se zastavil v Malindi na cestě do Kalikatu Vasco da Gama. Město se stalo pravidelnou zastávkou evropských lodí plujících do Indie.\n"}
{"id": "710363", "url": "https://cs.wikipedia.org/wiki?curid=710363", "title": "Místní nadkupa galaxií", "text": "Místní nadkupa galaxií\n\nMístní nadkupa galaxií (též Nadkupa galaxií v Panně) je označení místní nadkupy galaxií, ve které se nachází nejméně 100 kup a skupin galaxií včetně Místní skupiny galaxií s naší mateřskou galaxií – Mléčnou dráhou. Místní nadkupa galaxií má průměr zhruba 110 milionů světelných let.\n\nOd roku 1863, kdy astronomové William a jeho syn John Herschel publikovali první velké katalogy mlhovin (ve skutečnosti však různých druhů vesmírných objektů), bylo známo, že v souhvězdí Panny (blízko severního galaktického pólu) se nachází nezvykle velká koncentrace výrazných objektů. V roce 1950 přišel francouzsko-americký astronom Gérard de Vaucouleurs s teorií, že jde o rozsáhlou galaktickou strukturu a v roce 1953 ji pojmenoval \"Místní Supergalaxie\". V roce 1958 označení změnil na \"Místní nadkupa\" (\"Local Supercluster - LSC\"). Americký astronom Harlow Shapley použil ve své knize z roku 1959 \"Of Stars and Men\" označení \"Metagalaxie\".\n\n"}
{"id": "710370", "url": "https://cs.wikipedia.org/wiki?curid=710370", "title": "Chlorid bismutitý", "text": "Chlorid bismutitý\n\nChlorid bismutitý (chemický vzorec BiCl) je sněhobílá krystalická látka, která se na vlhkém vzduchu roztéká. Vodou totiž dochází k jeho štěpení za vzniku oxychloridu bismutitého BiOCl.\nS chloridy alkalických kovů nebo chloridem amonným NHCl tvoří chlorid bismutitý komplexní sloučeniny chlorobismutitany, které existují převážně ve dvou typech – tetrachlorobismutitany [BiCl] a pentachlorobismutitany [BiCl].\n\nChlorid bismutitý se vyrábí přímou syntézou z prvků, kdy se nechá přes rozžhavený bismut přecházet suchý chlór:\n\nAlternativní metodou je rozpouštění oxidu bismutitého BiO v kyselině chlorovodíkové HCl nebo bismutu Bi v lučavce královské (směs HCl a HNO v poměru 3:1). Přebytečná kapalina se oddestiluje bez přístupu vzduchu:\n\nSloučeninu lze také získat rozpouštěním bismutu v koncentrované kyselině dusičné HNO a následným přidáním pevného chloridu sodného NaCl do roztoku:\n\nPoužívá se k přípravě několika dalších solí bismutu a je používá se jako složka v barvivech a kosmetice.\n\nV organické syntéze se používá jako katalyzátor. Zejména katalyzuje reakci Michaelovu reakci a Mukaiyamovu aldolovou adici. Přídavkem jiného kovového jodidu se zvyšuje jeho katalytická aktivita.\n"}
{"id": "710371", "url": "https://cs.wikipedia.org/wiki?curid=710371", "title": "Angus McLaren", "text": "Angus McLaren\n\nAngus McLaren (* 3. listopadu 1988) je australský herec. Jeho nejznámější role jsou \"Nathan Rafter\" v seriálu \"Packed To The Rafters\" a \"Lewis McCartney\" v seriálu \".\"\n\nNarodil se ve Wonthaggi ve státě Victoria a vyrůstal na farmě blízko Leongathy. Jeho starší bratr Aidan je bubeník populární art rockové skupiny \"Long Walk Home\". Augus je bubeníkem Sydneyské indie rock kapely \"Rapids\".\n\nNejprve se objevoval v amatérských hrách pro divadlo \"Leongatha Lyric\" a ve školních představeních. Krok k profesionálnímu hraní udělal vedlejší rolí v seriálu televize ABC, \"Something in the Air\", když mu bylo pouze 12 let. Poté následovaly malé role v dalších seriálech jako \"Worst Best Friends\", \"The Saddle Club\" a \"Fergus McPhail\"; hostoval v seriálech jako \"Vesničtí poldové\", \"Parodie komedie\" a \"Neighbours\".\n\nJeho první hlavní role přišla v roce 2004 v seriálu \"Silversun\", který se vysílal na kanálech Seven Network a ABC. Jeho filmový debut přišel v roce 2006 rolí ve filmu \"Court of Lonely Royals\". V roce 2006 také získal roli Lewise McCartneyho v seriálu \"\", kde se objevoval od první série až do poloviny třetí. V roce 2008 začal natáčet seriál \"Packed to the Rafters\", kde hraje roli Nathana Raftera.\n\n"}
{"id": "710372", "url": "https://cs.wikipedia.org/wiki?curid=710372", "title": "Systém průběžného doplňování inkoustu", "text": "Systém průběžného doplňování inkoustu\n\nSystém průběžného doplňování inkoustu (česká zkratka SPDI, anglická CISS z \"Continuous Ink Supply System\") je technologie doplňování inkoustu do běžných inkoustových tiskáren pomocí vnějších zásobníků, které inkoust do tiskárny přivádějí silikonovými hadičkami. \n\nSystém průběžného doplňování inkoustu je jedno z nejlepších řešení pokud se týče nákladů na tisk a jeho výtěžnosti (resp. po kolika vytisklých papírech je nutné doplňování nebo jiný zásah do tiskárny). Externí nádržky mohou mít 10× nebo i vícekrát větší kapacitu inkoustu než běžné cartridge, které (zvláště jde-li o originální kusy) bývají poměrně drahé. Další výhodou je možnost doplňovat jen tu barvu, která dochází (oproti některým barevným cartridgím, které se mohou vyhodit poté, co dojde jedna z komponentních barev). \n\nSystém průběžného doplňování inkoustu je vhodný do inkoustových tiskáren s frekventovaným používáním a větší vytížeností, barevné SPDI jsou přirozeně vhodné pro častý tisk obrázků a fotografií.\n\nCena tohoto systému se aktuálně pohybuje zhruba v rozmezí 500 až 1800 Kč a je možné ho instalovat jen do podporovaných modelů.\n\nNa jaře 2013 uvedla firma Epson řadu inkoustových tiskáren s velmi podobným systémem. Nádržky jsou umístěny v odjímatelné krabičce na straně každého zařízení, jsou dostatečně velké (typicky desetinásobek objemu běžných cartridgí) a jsou pro každou ze složek CMYK (u modelů s barevným tiskem: Epson L110, L210, L300, L355, L550, L800), nebo jen černou pro černobílý tisk (u modelů Workforce M105, M110, M200). Svůj systém si Epson nazvala Ink Tank.\n"}
{"id": "710374", "url": "https://cs.wikipedia.org/wiki?curid=710374", "title": "Heinz Holliger", "text": "Heinz Holliger\n\nHeinz Holliger (21. květen 1939, Langenthal) je švýcarský skladatel, hobojista, dirigent a klavírista.\n\nNarodil se v Langenthalu, Bernském kantonu, 21. května 1939. Současně se školní docházkou do gymnázia v Burgdorfu, studoval hru na hoboj u Émile Cassagnaud (1950 – 1958), hru na klavír u Sava Savoffa (1955 – 1958) a skladbu u Sándora Veresse (1956 – 1960) v Bernu. V Paříži studoval hru na hoboj ve třídě Pierra Pierlota a hru na klavír u Yvonne Lefébure (1958 – 1959), měl též hodiny skladby u Pierra Bouleho na Akademii v Basileji (1961 – 1963).\n\nHolliger vyhrál soutěž v Ženevě (1959) a Mnichově (1961), byl prvním hobojistou Basilejského orchestru (1959 – 1964). Jako jednomu z předních hobojistů své doby mu byly věnovány skladby světových skladatelů, mezi kterými byli: L. Berio, E. Carter, B. Ferneyhough, H. W. Henze, K. Huber, E. Krenek, G. Ligeti, W. Lutoslawski, K. Penderecki, K. Stockhausen a T. Takemitsu. Od roku 1965 vyučoval hru na hoboj na Staatliche Musikhochschule ve Freiburgu.\n\nOd poloviny sedmdesátých let se Holliger stal žádaným dirigentem, poprvé vystupuje jako hostující dirigent s Basilejským komorním orchestrem Paula Sachera.\n\nJeho skladby ukazují fascinaci krajními psychologickými a hudebními situacemi. Bývá inspirován poezií Davida Rokeaha, Roberta Walsera, Friedricha Hölderlina a divadelními hrami Samuela Becketta. Jeho nejcitovanější dílo je Cardiophonie (1971), v němž používá zvuk tlukotu hráčova srdce pomocí kontaktního mikrofonu. Byl rezidenčním skladatelem s Orchestre de la Suisse Romande (1993 – 1994) a Lucerne Festival (1998). Jeho choť je harfenistka Ursula Holliger.\n\nByla mu udělena skladatelská cena \"Schweizerischer Tonkünstlerverein\" (1985), the \"Sonning-Preis\" (1987), the \"Frankfurt Music Prize\" (1988), the \"City of Basle Art Prize\" (1989), \"Ernst von Siemens Musikpreis\" (1991) a čestný doktorát Zürich University (1998).\n\nSpolu s dalšími 11 skladateli – přáteli (C. Beck, L. Berio, P. Boulez, B. Britten, H. Dutilleux, W. Fortner, A. Ginastera, C. Halffter, H. W. Henze, K. Huber a W. Lutoslawski) švýcarského dirigenta a mecenáše Paula Sachera (1906 – 1999), byl požádán ruským violoncellistou Mstislavem Rostropovičem, aby u příležitosti Sacherových 70. narozenin napsal skladbu pro sólové violoncello, s použitím not obsažených v jeho jméně (eS, A, C, H, E, Re). Holliger vytvořil \"CHACONNE\". Skladby byly částečně uvedeny v Curychu, 2. května 1976. Celý projekt \"eSACHERe\" byl uveden (poprvé v kompletním provedení) českým violoncellistou Františkem Brikciem, v roce 2011 v Praze.\n\n"}
{"id": "710375", "url": "https://cs.wikipedia.org/wiki?curid=710375", "title": "Frankenstein (píseň)", "text": "Frankenstein (píseň)\n\n„Frankenstein“ je instrumentální skladba od skupiny The Edgar Winter Group z jejich alba \"They Only Come Out at Night\" z roku 1972. Jedná se o desátou a zároveň poslední skladbu na tomto albu. V roce 1973 skladba vyšla ve zkrácené verzi i jako singl. V roce 2007 byla použita v animovaném seriálu Simpsonovi v epizodě \"Hoří!\" (18. řada).\n"}
{"id": "710378", "url": "https://cs.wikipedia.org/wiki?curid=710378", "title": "Klausismus", "text": "Klausismus\n\nKlausismus je neologismus odvozený od osobního jména, označující ideologii blízkou myšlenkovému světu Václava Klause. Poprvé jej použil Mirek Topolánek na sjezdu ODS v roce 2002, když za přítomnosti Václava Klause ucelenou ideologii klausismu s trochou nadsázky ztotožnil s odéesovským myšlenkovým schématem. Podobně tehdy o „klausismu” hovořil i bývalý politik ODS Jan Kasl. Samotnému Klausovi tento výraz nevadil. Později ale Topolánek posunul výraz „klausismus“ významově jinam, v tom smyslu, že klausismus nelze s Václavem Klausem ztotožňovat, a hovořil dokonce o „klausismu bez Klause“.\n\nV článku Karla Hrubeše pro \"Lidové noviny\" byly za „klausismy“ označeny méně obvyklé výrazy, většinou končící příponou \"-ismus\" (kupříkladu NGOismus a havlismus), které Klaus zavedl anebo často užívá ve svých vyjádřeních.\n\nPolitolog Jiří Pehe ve své sarkastické analýze klausismu z roku 2011 zmínil, že podle některých Klausových kritiků hlavním nebezpečím pro Českou republiku nejsou „ismy“ vyjmenované a do hloubky analyzované prezidentem Klausem, ale především onen zmíněný „klausismus“, který je deviantní. Pehe mezi myšlenkovými výboji klausismu jmenoval například pronikavé upřesnění rozdílu mezi homosexualitou a homosexualismem v Klausově projevu na univerzitě v Melbourne, mezi environmentem a environmetalismem, lidskými právy a humanrightismem, nevládními organizacemi a NGOismem, Evropskou unií a evropeismem, přičemž tyto -ismy označuje Klaus vesměs za velmi nebezpečné módní ideologie. Pehe naznačil, že pokud bychom mezi módní -ismy zařadili i klausismus, mohli bychom se nadít teorií, že se coby odnož klausismu rodil v Klausově okolí hradismus, hájkismus či bátorismus jako nebezpečně módní obdoby fašismu.\nRovněž Karel Hvížďala se klausismem zabýval v roce 2011 v reakci na propagaci termínu homosexualismus Václavem Klausem a dalšími jemu myšlenkově blízkými lidmi (Petr Hájek, Ladislav Jakl). Klausismus je podle Hvížďaly velmi nebezpečný. Hvížďala jej spojuje s Klausovou podporou Ladislava Bátory a Akce D. O. S. T., popíráním znevažující příznačnosti termínu „deviant“ či Hájkovou podporou svobody slova pro neonacisty. Podle Hvížďaly je nebezpečí klausismu v tom, že kontroverzní témata využívá v médiích k upozorňování na aktéry a udržování vysoké frekvenci jejich jmen ve veřejném prostoru. Zároveň tím ale boří poslední zbytky židovsko-křesťanské hierarchie hodnot, na nichž naše civilizace stojí, ač se na ně pokrytecky odvolává, a tím rozkládá křehké demokratické instituce v České republice a posiluje faktickou pozici Hradu.\n\nTýdeník Ekonom v dubnu 2011 použil termín klausismus při srovnání Klausovy ideologie s gaullismem, s nímž má mnoho společných rysů. Podle tohoto srovnání se působení obou shoduje ve snaze o posílení role prezidenta, v Klausově případě ovšem neformální a často balancující na hraně ústavy.\n\nPolitolog Bohumil Doležal podstatu klausismu, Klausovy ideologie, vidí v boji proti „ismům“: environmentalismu, humanrightismu, europeismu, NGOismu a homosexualismu, tedy proti tomu, co je na Západě naopak podporováno. Naopak má být bagatelizován islámský radikalismus a imperiální probuzení Ruska. Podle něj klausismus „znamená odklon od reálné politiky, která se zabývá konkrétními tématy, od masarykovské „politické práce drobné“ k nafouklým a ve skutečnosti málo atraktivním ideologiím“.\n\nV roce 2012 Jiří Pehe shrnul klausismus jako „kombinaci monetarismu, národnického populismu a mocenského oportunismu“, kterým se řídila ODS pod Klausovým vedením v období po tzv. sarajevského atentátu v roce 1997.\n\nJazykovědkyně Olga Martincová se v článku pro \"Lidové noviny\" z 19. listopadu 2012 zabývala výrazy v češtině, které Klaus razil. Zařadila mezi ně termíny jako Sarajevský atentát a opoziční smlouva, nebo novotvary končící příponou \"-ismus\", jako NGOismus a havlismus. Viděla v nich projev Klausovy jazykové kreativity.\n\n"}
{"id": "710379", "url": "https://cs.wikipedia.org/wiki?curid=710379", "title": "Animal Planet", "text": "Animal Planet\n\nAnimal Planet je americký televizní kanál, který začal vysílat 1. října 1996. Je distributovaný známou společností Discovery Communications. Stanice vysílá dokumenty většinou vlastní produkce a to o divokých zvířatech, domácích mazlíčcích, veterinářích apod. V roce 1996 kanál vznikl ve společnosti s BBC a Discovery Communications. Od této doby již také změnil své logo, v roce 2009.\n\n\n"}
{"id": "710387", "url": "https://cs.wikipedia.org/wiki?curid=710387", "title": "Mother (píseň, Blondie)", "text": "Mother (píseň, Blondie)\n\n„Mother“ je první singl k devátému studiovému albu americké skupiny Blondie s názvem \"Panic of Girls\". Singl vyšel 23. května a na albu 30. května 2011. K písni byl vytvořen i videoklip. Na B-straně speciálního vydání singlu je i instrumentální verze písně „Mother“. V žebříčku UK Indie Chart se singl umístil na třicátém místě.\n\n"}
{"id": "710389", "url": "https://cs.wikipedia.org/wiki?curid=710389", "title": "Carl Jenkinson", "text": "Carl Jenkinson\n\nCarl Daniel Jenkinson (* 8. února 1992, Harlow, Spojené království) je profesionální fotbalista, který má otce Angličana a matku Finku. V mládežnických týmech reprezentoval Anglii i Finsko.\n\nV současné době hraje jako pravý obránce v anglické Premier League za West Ham United FC, hostuje z Arsenal FC.\n\nJenkinson odehrál svůj první zápas za Charlton v semifinálovém utkání Football League Trophy proti Brentfordu v prosinci 2010. Během svého angažmá v Charltonu strávil nějaký čas na hostování v Eastbourne Borough a Welling United.\n\nV červnu 2011 přestoupil Carl Jenkinson do Arsenalu. Přestupní částka se pohybovala kolem jednoho milionu liber.\nK prvnímu soutěžnímu utkání nastoupil 16. srpna 2011 v rámci posledního kvalifikačního kola Ligy Mistrů proti italskému Udinese. Do zápasu nastoupil jako střídající hráč v druhém poločase za zraněného Johana Djouroua. V Premier League debutoval o čtyři dni později proti Liverpoolu. Carl hrál i v následujícím odvetném utkání proti Udinese a ligovém klání na Old Trafford, ve kterém Arsenal podlehl Manchesteru United vysoko 2-8. Jenkinson si v tomto duelu připsal asistenci na gól Robina van Persieho a před koncem utkání byl vyloučen za faul na Javiera Hernándeze.\n\nKoncem července 2014 odešel na roční hostování do West Ham United FC.\n\nNa mezinárodní scéně začal Jenkinson reprezentovat svoji rodnou Anglii v kategorii U17. Od roku 2013 byl členem anglické jedenadvacítky.\nV A-mužstvu Anglie debutoval 14. 11. 2012 v přátelském zápase v Solně proti domácímu týmu Švédska (prohra 2:4).\n\nHrál i za mládežnické reprezentace Finska, což mu umožnil původ jeho matky, která z Finska pocházela. Za tým Finska U19 debutoval v kvalifikaci na Mistrovství Evropy 2011 do 19 let. Svůj první reprezentační gól dal v utkání proti Moldavsku, ve kterém Finsko U19 vyhrálo 6:2. Hrál i za výběr U21.\n\n"}
{"id": "710391", "url": "https://cs.wikipedia.org/wiki?curid=710391", "title": "Antonín Pečerský", "text": "Antonín Pečerský\n\nSvatý Antonín Pečerský, nebo též sv. Antonín Kyjevský, (ukrajinsky \"Антоній Печерський\"; * 983 Lubič – 1073) byl křesťanský pravoslavný světec.\n\nNarodil se poblíž Černigova. Už od svého mládí projevoval velkou zbožnost. Žil nejprve v jeskyni, kterou si vybudoval a později odešel do Řecka na svatou horu Athos, kde vstoupil do jednoho ze zdejších klášterů. Potom se vrátil na Kyjevskou Rus, aby tam založil nejstarší klášter, Pečerskou lavru v Kyjevě. Ruskou pravoslavnou církví bývá Antonín označován jako „představený všech ruských mnichů“.\n\nPo návratu do Kyjeva se usídlil v jeskyni poblíž řeky Dněpr, avšak po zhoršení poměrů v zemi se opět na nějaký čas vrátil zpět na Athos. Po svém novém návratu na Rus se okolo něho shromáždilo několik mnichů. Jejich počet se nakonec rozšířil na tolik, že bylo nutné klášter rozšířit. Monastýr se začal nazývat Pečerským (Пече́ра = ukrajinsky jeskyně), neboť mniši zpočátku skutečně sídlili v jeskyních. Když se igumenem stal Teodos, byl zaveden typikon sv. Teodora Studity.\n\nAntonín byl obdařen také darem prorokování a konání zázraků. Po jeho smrti jej pochovali v jeskyni, kde zemřel.\n\n"}
{"id": "710396", "url": "https://cs.wikipedia.org/wiki?curid=710396", "title": "Bibliothèque universitaire des langues et civilisations", "text": "Bibliothèque universitaire des langues et civilisations\n\nBibliothèque universitaire des langues et civilisations (česky \"Univerzitní knihovna jazyků a civilizací\") je univerzitní knihovna v Paříži, která byla otevřena 12. prosince 2011. Její specializací je literatura psaná především v nehláskovém písmu. Sídlo knihovny vzniká ve čtvrti Paris Rive Gauche ve 13. obvodu na ulici \"Rue des Grands-Moulins\". Knihovna zahrnuje několik různých knihoven univerzit a ústavů, z nichž nejvýznamnější je Bibliothèque interuniversitaire des langues orientales.\n\nVýstavba sídla knihovny v kampusu Paris Rive Gauche ve stejnojmenné čtvrti začala v roce 2008, architektem je Yves Lion. Stavba má pět podlaží o rozloze 15 000 m a 970 míst ve studovnách. Stavbu financuje ze dvou třetin region Île-de-France a zbytek francouzský stát.\n\nKnihovna byla vytvořena jako společná instituce pro potřeby Národního institutu východních jazyků a civilizací (Institut national des langues et civilisations orientales), Praktické školy vysokých studií (École pratique des hautes études), Školy vysokých studií sociálních věd (École des hautes études en sciences sociales), Francouzské školy Dálného východu (École française d'Extrême-Orient) a univerzit Paříž I, Paříž III, Paříž IV a Paříž VII.\n\nKnihovnu řídí správní rada, ve které zasedají zástupci všech partnerských institucí a ministerstva školství. Na odbornou činnost knihovny dohlíží vědecká rada tvořená francouzskými i zahraničními pedagogy a vědci.\n\nKnihovna bude mít ve volném výběru 220 000 knih ve francouzštině, angličtině a jazycích, na které se knihovna specializuje.\n\nV knihovně budou seskupeny knižní fondy rozdělené do té doby ve 20 specializovaných knihovnách, z nichž nejvýznamnější je Bibliothèque interuniversitaire des langues orientales. Další připojené knihovny (či jejich části) jsou:\n\n"}
{"id": "710397", "url": "https://cs.wikipedia.org/wiki?curid=710397", "title": "Otakar Vystrčil", "text": "Otakar Vystrčil\n\nOtakar Vystrčil (* 6. července 1935 Košice, nyní Slovensko) je československý malíř, grafik a pedagog. Až do vyhlášení protektorátu Čechy a Morava žil na východním Slovensku (Košice, Kežmarok), poté se jeho rodina s malým Otakarem odstěhovala na Moravu, do Olomouce. Po válce odešli zpět na Slovensko.\n\nKresbu a malbu studoval na Vysoké škole pedagogické a na Filozofické fakultě Univerzity Komenského v Bratislavě u prof. Eugena Lehotského, Eugena Nevana a Fedora Klimáčka. Svými učiteli je velmi ovlivněn, což se u něj projevuje především v krajinářské tvorbě a u maleb z městského prostředí.\n\nPo listopadu 1989 se vrátil z východního Slovenska zpět do Olomouce, kde se usadil a tvoří. Od roku 1992 je členem Unie výtvarných umělců Olomoucka.\n\nK jeho 75. narozeninám mu Galerie G v roce 2010 připravila velkou samostatnou výstavu \"Otakar Vystrčil 1960–2010\".\n\n\n"}
{"id": "710399", "url": "https://cs.wikipedia.org/wiki?curid=710399", "title": "Cena Vladimíra Boudníka", "text": "Cena Vladimíra Boudníka\n\nCena Vladimíra Boudníka je ocenění pojmenované po českém grafikovi a malíři Vladimíru Boudníkovi. Je udělována významným grafikům za celoživotní dílo každoročně od roku 1995, kdy ji založilo občanské sdružení \"Inter-Kontakt-Grafik\". S udělením ceny je spojena finanční odměna 30 000 korun, kterou poskytuje hlavní město Praha.\n\n"}
{"id": "710406", "url": "https://cs.wikipedia.org/wiki?curid=710406", "title": "École nationale d'administration", "text": "École nationale d'administration\n\nÉcole Nationale d'Administration (ve zkratce ENA) neboli Vysoká škola administrativy ve Štrasburku je jedna z nejprestižnějších vzdělávacích institucí ve Francii. Patří mezi takzvané Grande école (doslova Vysoké školy), které se od běžných vysokých škol liší přísnou selekcí studentů na základě náročných přijímacích zkoušek, omezeným počtem studentů a intenzivnějším typem studia. Studentům a absolventům ENA se říká Enarchové (Enarque). Absolventi ENA nacházejí uplatnění na nejvyšších úrovních francouzské státní správy, ale i ve vedení velkých podniků.\nMezi zahraniční absolventy ENA patří vysocí představitelé mnoha zemí světa.\n\nENA je cílem časté kritiky ze stran francouzské veřejnosti, kde je často vnímána jako nástroj pro reprodukci společenských a hospodářských elit. Je kritizována za svůj nedostatečný demokratizující efekt a za nízké procento přijatých kandidátů pocházejících z imigrace a také za nízké zastoupení žen v řadách jejích studentů. Podle často opakované glosy je ENA \"škola, kterou by Francouzi nejraději zrušili, ale každý z nich by tam předtím ještě rád viděl studovat své děti.\"\n\nENA byla založena roku 1945, aby demokratizovala přístup na vysoké pozice francouzské státní služby. Dodnes je jejím cílem vybírat a následně vzdělávat francouzské a mezinárodní vysoké státní úředníky. Hlavní budova školy se původně nacházela v Paříži v Rue de l'Observatoire, ale od roku 1992 se většina studijních aktivit přesunula do Štrasburku, Rue Sainte Marguerite č. 1, do budovy bývalé Commanderie des Hospitaliers de Saint-Jean de Jérusalem, budovy, která dříve sloužila jako nemocnice a také jako ženská věznice.\n\nOd přestěhování do Štrasburku a přiblížení se evropským institucím se ENA stále častěji označuje také jako Evropská škola veřejné správy (École européenne de la gouvernance). Od roku 2007 navíc upravila způsob výuky a díky spolupráci s \"Centrem pro evropská studia\" se kterým sdílí budovu ve Štrasburku, nyní klade velký důraz na vzdělávání francouzských i zahraničních státních úředníků v tematikách, legislativě a specifických procesech EU.\n\nKaždý ročník ENA čítá 80 až 100 francouzských studentů pocházejících ze tří skupin:\n\nKonkurzy jsou přístupné nejen francouzským občanům, ale také všem občanům EU. Konkurence je veliká a výběr je přísný. Procento úspěšnosti v konkurzu je pouhých 7,9% z počtu těch, kteří se zúčastnili prvního kola konkurzu.\n\nKromě těchto konkurzů ENA pořádá ještě konkurz mezinárodní, ve kterém rekrutuje do každého ročníku přibližně 40 mezinárodních studentů ze zemí tak rozdílných jako je Čína, Brazílie, Rusko, Japonsko, USA, Kamerun, Panama, Turecko nebo Vietnam (seznam není úplný – podrobné informace o mezinárodním konkurzu lze získat na francouzských velvyslanectvích v každé zemi).\n\nZákladní vzdělávací cyklus trvá 24 měsíců a je složen ze střídajících se fází intenzivního studia, praktických stáží ve francouzských centrálních a také v místních mezinárodních a evropských institucích, kde mají studenti možnost okamžitě v praxi využít naučené znalosti. Každá ze tří fází je zakončena sérií individuálních i skupinových zkoušek.\n\nOd roku 1945 ENA uvítala v rámci svých mezinárodních vzdělávacích programů již přes 2000 zahraničních studentů z více než 100 zemí. Většina z nich přišla z pozic vysokých státních úředníků v zemích svého původu.\n\n\n\n\n"}
{"id": "710407", "url": "https://cs.wikipedia.org/wiki?curid=710407", "title": "Jan Weber", "text": "Jan Weber\n\nJan Weber (* 28. srpna 1986 Praha) je několikanásobný mistr světa a Evropy ve freestyle footbagu.\n\nFootbag hraje od roku 2001, od roku 2002 se zúčastnil více než 250 profesionálních footbagových závodů a má na svém kontě více než 3000 veřejných vystoupení. Dokončil inženýrské studium na VŠE v Praze a od roku 2009 je profesionálním freestylistou. Mezi jeho nejvýznamnější úspěchy patří 4 tituly mistra světa ve dvojicích a 3 tituly mistra světa v jednotlivcích v řadě z roku 2011, 2012 a 2013. Z pěti titulů mistrovství Evropy jsou 2 z roku 2010 a 2012 z kategorie jednotlivců. Na MČR zvítězil v hlavní disciplíně celkem 10 krát, ve všech disciplínách je potom počet zlatých příček v řádů desítek.\n\nOd roku 2010 se také úspěšně věnuje freestyle fotbalu. Podílel se i na pořádání historicky prvních mistrovství Evropy (2010) a mistrovství světa (2011, 2012), které se v tomto moderním sportu konalo. Na MS 2011 a 2012 skončil v kategorii Sick3 vždy na 5. místě. Na MČR 2012 zvítězil v kategorii Sick3, v roce 2013 zvítězil v Českém poháru, což zopakoval i v roce 2015. V kategorii Battle zaznamenal finálovou účast na MČR 2013 a ČP 2016.\n\nV roce 2010 se zúčastnil české televizní talentové show \"Talentmania\", kde postoupil do semifinále. O rok později ohromil porotu v druhé řadě show \"Československo má talent\" spolu s Václavem Kloudou, kde předvedli ukázku footbagu dvojic. V roce 2012 se zúčastnil i třetí řady ročníku soutěže, tentokrát se svým freestylovým týmem \"Freestyle Union\", kde jejich vystoupení jen těsně unikl postup do posledních kol živých přenosů.\nV září 2011 se Weber stal vítězem prvního česko-slovenského mistrovství ve Skittlingu, které se konalo na pražské\nLadronce.\n\nNa konci roku 2011 dokázal se svými kolegy z Freestyle Union zvítězit v univerzitní talentové soutěži VŠE hledá talent. Finále soutěže se uskutečnilo v pražské Lucerně za účasti více než 5000 diváků. V roce 2010 se setkal s jedním ze svých vzorů Tony Hawkem - legendou skateboardingu, když vystoupil v Hollywoodu na jeho charitativní akci \"Stand up for Skateparks\" pro výstavbu nových Skateparků v USA. Jeho charitativní činnost je spojena především s nadačním fondem UNICEF, kde pravidelně vystupuje na dobročinných akcích.\n\nV rámci rozvoje Footbagu, Freestyle fotbalu a dalších freestylových sportů pořádal v roce 2012 spolu se skupinou Freestyle Union projekt \"Freestyle in the neighbourhood\" - odpolední freestylové workshopy po veřejnost na Praze 4 a 12 spolupořádané z grantových projektů EU programu \"Mládež v akci\". V roce 2013 byl další ročník projektu rozšířen o workshopy na Praze 5 a spolupráci s kulturními centry a pražským DDM, ve kterých probíhá i výuka Freestylu.\n\nJan Weber je také držitelem více než třiceti českých a světových rekordů. V roce 2014 se stal tváří podzimní kampaně s názvem TIKI-TAKA sportovní značky Cruyff Classics, pojmenované podle legendárního holandského fotbalisty Johana Cruyffa. V roce 2015 se obejvil v reklamě Nissan \"Truckerball\" k zápasům Ligy mistrů UEFA. Jeho triky s nejrůznějšími předměty jako jsou mobilní telefon, golfový míček, pomeranč, či bowlingová koule, jsou k vidění i v dalších reklamních spotech a kampaních. Jeden z jeho rekordů z festivalu rekordů v roce 2013 je více než 20 freestylových triků se stopkami.\n\nJeho fotbalové dovednosti jsou nejčastěji k vidění v online seriálu Top4Football TV, kde se známými českými i zahraničními fotbalisty zkouši nové produkty a přitom zkouši i freestylové dovednosti svoje a svých hostů. V pořadu se objevili např. Tomáš Rosický, Petr Čech, Vladimír Šmicer, Patrik Berger, Michael Krmenčík, nebo Pavel Nedvěd, který Honzu dokonce pozval do Juventusu Turín, kde s ním prošel celé zázemí klubu. Při Juventuské návštěvě se v pořadu objevil i hráč reprezentace Bosny a Hercegoviny Miralem Pjanić.\n\n\n\n\n\n\n\n\n\n\n\n\n\n\n\nZahrál si také menší roli v interetovém seriálu Vyšehrad.\n\n"}
{"id": "710411", "url": "https://cs.wikipedia.org/wiki?curid=710411", "title": "Emmanuel Frimpong", "text": "Emmanuel Frimpong\n\nEmmanuel Yaw Frimpong (* 10. ledna 1992) je ghansko-anglický fotbalista. Narodil se v Ghaně, v dětství se však přestěhoval do Londýna. V mládežnických týmech proto reprezentoval Anglii. Nakonec se rozhodl, že na seniorské úrovni bude reprezentovat Ghanu.\n\nOd roku 2016 hraje jako defenzivní záložník v ruském týmu Arsenal Tula.\n\nByl hráčem Arsenal, poté hostoval v klubech Wolverhampton, Charlton Athletic a Fulham. V lednu 2014 přestoupil do druholigového Barnsley FC. V závěru letního přestupového okna 1. září 2014 odešel na do ruského týmu FK Ufa.\n\nFrimpong nastupoval za anglické mládežnické reprezentace U16 a U17.\n\nZa A-mužstvo Ghany debutoval 24. března 2013 proti Súdánu. K prosinci 2016 je to jeho jediný start za ghanský národní tým.\n\n"}
{"id": "710414", "url": "https://cs.wikipedia.org/wiki?curid=710414", "title": "Pařížské ledárny", "text": "Pařížské ledárny\n\nPařížské ledárny (francouzsky \"Glacières de Paris\") jsou bývalé ledárny v Paříži, které v zimě sloužily k uložení ledu a jeho následné distribuci během roku.\n\nLed potřebný původně pouze k chlazení se získával v zimě a ukládal do sklepů, kde vydržel po celý rok. V 17. století začala potřeba ledu stoupat a hlavním místem, kde se získával, byla vesnice Petit-Gentilly jižně od Paříže (dnes 13. obvod). Vesnicí protékala řeka Bièvre, která se zde rozdělovala do dvou ramen. Pravé, silnější tvořilo hlavní tok řeky, levé bylo menší. To přivádělo vodu do malých nádržích na loukách. Ty byly v zimě naplněny vodou. Byly chráněny stromy před přímým sluncem. Protože byly nádrže mělké, voda snadno zamrzala a poté byl led vyřezáván do bloků a ty převáženy do mnoha ledáren v okolí. Tyto podzemní ledárny (glacière) daly název ulici \"Rue de la Glacière\".\n\nV 17. století se v Paříži objevily první kavárny. V roce 1684 otevřel Sicilan Francesco Procopio di Coltelli v Paříži svůj podnik Café Procope, kde podával ledové nápoje a sorbet. V roce 1767 získala společnost výrobců limonád právo vyrábět zmrzlinu a chlazené nápoje. To znamenalo zvýšenou spotřebu ledu po celý rok.\n\nV 19. století vlastnilo město Paříž 40 ledáren, z nichž nejstarší se nacházely v okolních obcích Gentilly, Saint-Ouen a Ville-Neuve l'Étang. Pokud led během roku nedostačoval, dovážel se z Norska. Dalších 30 ledáren vlastnila \"Société des Glacières réunies\" (Společnost spojených ledáren) v Saint-Ouen a Gentilly, která měla kapacitu až dvacet tisíc tun ledu. Celková spotřeba byla 7500 tun, z nichž 500 tun spotřebovali obchodníci a zpracovatelé potravin a mlékárny a zbytek ledu šel na výrobu zmrzliny a sorbetů.\n\nLedárny zanikly ve 20. století s výrobou umělého ledu.\n\n"}
{"id": "710415", "url": "https://cs.wikipedia.org/wiki?curid=710415", "title": "Craig Eastmond", "text": "Craig Eastmond\n\nCraig Leon Eastmond (* 9. prosince 1990, Londýn, Spojené království) je anglický profesionální fotbalista, který v současné době hraje jako defensivní záložník případně pravý obránce v anglické Premier League za Arsenal FC.\n\n"}
{"id": "710417", "url": "https://cs.wikipedia.org/wiki?curid=710417", "title": "Pastorální teologie", "text": "Pastorální teologie\n\nPastorální teologie (nebo také praktická teologie) je obor teologie, který se zabývá různými aspekty pastoračního působení církve. Pojem „pastorální teologie“ poprvé použil Petr Canisius v 16. století, jako samostatná teologická disciplína vznikla až v 18. století.\n\nJedná se o teologickou reflexi o celku těch aktivit, které se dějí v církvi a církev se skrze ně uskutečňuje. »Jako vědecká disciplína se zabývá \"„aktuálním stáváním církve v dějinách“\", \"„zdravou činností církve, chápané v její současnosti jako lidská činnosti, která se v církvi odehrává“\" (Karl Rahner), \"„dialogickým vztahem mezi tím, co je náboženská praxe a mezi tím, co by měla být“\" (Van der Ven) Úkolem pastorální teologie jako vědy je popsat situace a jejich možnou proměnu, aktuální praxi víry, křesťanství a církve, definovat zákony a modely změn.«\n\n\n"}
{"id": "710420", "url": "https://cs.wikipedia.org/wiki?curid=710420", "title": "Henri Lansbury", "text": "Henri Lansbury\n\nHenri George Lansbury (* 12. října 1990) je anglický fotbalista, který v současnosti hraje v The Championship za tým Aston Villa FC.\n\nV květnu 2007 se s reprezentací do 17 let zúčastnil Mistrovství Evropy U17 v Belgii, kde ve finále angličtí mladíci podlehli Španělsku 0:1. Lansbury vstřelil branku v základní skupině proti Nizozemsku (výhra 4:2).\n"}
{"id": "710421", "url": "https://cs.wikipedia.org/wiki?curid=710421", "title": "Naděžda Rjaškinová", "text": "Naděžda Rjaškinová\n\nNaděžda Rjaškinová ( ; * 22. ledna 1967, Sokol, Vologdská oblast) je bývalá ruská atletka, závodící v chůzi.\n\nV roce 1989 na halovém MS v Budapešti skončila v chůzi na 3000 metrů v čase 12:12,98 na 4. místě. 25. července roku 1990 stanovila světový rekord na trati 10 kilometrů časem 41:56,23 min., který je platný dodnes. V roce 1999 vyrovnala tehdejší světový rekord i na dvojnásobné trati časem 1.27:30 min. Rjaškinová je vítězkou Her dobré vůle z roku 1990 a Evropského chodeckého poháru v roce 1998.\n"}
{"id": "710423", "url": "https://cs.wikipedia.org/wiki?curid=710423", "title": "Dům U Vejvodů", "text": "Dům U Vejvodů\n\nDům U Vejvodů, je dům čp. 353 na Starém Městě v Praze 1 na rohu Vejvodovy (č. 2) a Jilské (č. 4). Je chráněn jako kulturní památka České republiky.\n\nNa místě domu původně stály domy dva, oba jsou poprvé doložené k roku 1403. Tehdy patřily Matěji Pazderovi, Mareši Sobkovi a Petrovi z Plzně. Dodnes zachovaný gotický sklep je stále rozdělen. Jeden z domů byl na čas připojen k domu U Mladých Goliášů. Původní dva domy byly spojeny v dnešní dům asi po polovině 16. století, v té době byl v domě pivovar a podle nákladníka Matouše Goliáše se dům nazýval „U Goliášů“.\n\nV letech 1576-1627 dům patřil radnímu Melicharovi Haldyusovi z Nayenberku, který v roce 1584 přikoupil část patřící Matěji Pazderovi. Pan Melichar kolem roku 1617 nechal dům renesančně přestavět, čímž se oba domy architektonicky sjednotily.\n\nKolem roku 1641 dům vlastnil pozdější staroměstský purkmistr Mikuláš František Turek z Rozntálu a ze Šturmfeldu, jehož kruhový kamenný erb je umístěn nad hlavním portálem domu (odtud pozdější jméno „U Turků“); v roce 1717 dům koupil Jan Václav Vejvoda ze Stromberka, staroměstský konšel a v letech 1745–57 purkmistr. Dům byl v držení rodiny až do roku 1798, pak objekt několikrát změnil majitele, ale renesanční dům č. 353 se stal zcela zchátralým. Za záchranu domu se postavila řada význačných osobností , nakonec v roce 1908 dům koupila Umělecká beseda, upravila ho a v roce 1909 začala ve dvoře stavět secesní dům, na jehož tvorbě se podílel architekt Josef Fanta. V roce 1910 byl v místě zadního dvora kolaudovaný výstavní sál, v roce 1915 byl změněn na biograf. V domě našel útočiště i Klub Za starou Prahu. V šedesátých letech 20. století v domě byla závodní restaurace, od roku 1965 stylová restaurace. Vyhlášený pohostinský dům se stylovým nábytkem i rekvizitami je po několika dalších rekonstrukcích - ke spokojenosti hostů - v současné době opět v provozu.\n\n"}
{"id": "710424", "url": "https://cs.wikipedia.org/wiki?curid=710424", "title": "Alex Oxlade-Chamberlain", "text": "Alex Oxlade-Chamberlain\n\nAlexander Mark David \"Alex\" Oxlade-Chamberlain (* 15. srpna 1993, Portsmouth, Spojené království) je anglický fotbalista a reprezentant, který v současné době hraje jako krajní ofenzivní záložník v anglické Premier League za Liverpool FC.\n\nDo Arsenalu přestoupil ze Southamptonu, tedy stejně jako jeho spoluhráč Theo Walcott v roce 2006. Alexův přestup byl oficiálě oznámen 8. srpna 2011 a stal se zřejmě nejdražším hráčem, kterého Arsène Wenger v létě 2011 přivedl. Cena, kterou Arsenal Southamptonu zaplatil se odhaduje na 15 miliónů eur.\n\nSvůj debut si Alex odbyl v zápase na Old Trafford 28. srpna 2011, kdy nakonec Arsenal prohrál s United 8:2. Alex nastoupil v 62. minutě, kdy nahradil Francise Coquelina. Svůj první gól v dresu Arsenalu vstřelil v utkání Ligového poháru proti Shrewsbury Town, 20. září 2011. O osm dní později otevřel svůj gólový účet i v Lize Mistrů, když vstřelil gól do sítě Olympiakosu. Tímto se stal nejmladším anglickým hráčem, který dal gól v této soutěži a přebral toto prvenství svému spoluhráči, Theo Walcottovi. 4. února 2012 vstřelil svůj první a hned i druhý gól v Premier League, v zápase proti Blackburnu Rovers, který Arsenal vyhrál 7:1.<br>\nS Arsenalem vyhrál během svého angažmá v letech 2011–2017 třikrát FA Cup (2013/14, 2014/15, 2016/17) a třikrát Community Shield (2014, 2015, 2017).\n\n31. srpna 2017 před uzávěrkou letního přestupového období přestoupil za cca 35 milionů britských liber z Arsenalu do týmu ligového konkurenta – Liverpool FC.\n\nV A-týmu Anglie debutoval 26. 5. 2012 v přátelském utkání v Oslu proti týmu Norska (výhra 1:0), což byla příprava před evropským šampionátem 2012 v Polsku a na Ukrajině, kterého se také zúčastnil.\n\n22. března 2013 nastoupil v kvalifikačním zápase proti domácímu San Marinu, který skončil drtivým vítězstvím Anglie 8:0. Oxlade-Chamberlain vstřelil jeden gól.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\n\n\nAktualizováno k 12. 12. 2014\n\n"}
{"id": "710426", "url": "https://cs.wikipedia.org/wiki?curid=710426", "title": "Itemirus", "text": "Itemirus\n\nItemirus (podle lokality Itemir, kde byl objeven) byl menší masožravý teropodní dinosaurus z čeledi Dromaeosauridae, žijící v období svrchní křídy (asi před 91 miliony let, stupeň turon) na území dnešního Uzbekistánu.\n\nDnes je tento teropod znám jen podle jednoho výlitku mozkovny, objeveného v roce 1958 u vesnice Itemir (odtud název). Holotyp má označení \"PIN 327/699\" a byl objeven v souvrství Bissekty. Typový a jediný známý druh \"I. medullaris\" popsal ruský paleontolog Sergej Kurzanov v roce 1976.\n\nNa základě výlitku mozkovny lze prohlásit, že tento velociraptorin měl dobrý zrak a schopnost udržovat rovnováhu. Pravděpodobně byl dobrým lovcem, podobně jako mnozí jiní dromeosauři. Rozměry tohoto teropoda nelze přesněji určit.\n\n"}
{"id": "710428", "url": "https://cs.wikipedia.org/wiki?curid=710428", "title": "Gunreibu", "text": "Gunreibu\n\nKaigun gunreibu (: ), od 1933 jenom Gunreibu (: ), neboli (námořní) generální štáb, bylo nejvyšší operační velitelství japonského císařského námořnictva. Byl zřízen v roce 1893 reorganizací předchozího \"Kaigun sanbóbu\" ( ~ úřad námořního generálního štábu) a zodpovídal se jenom a pouze císaři. Zajišťoval plánování a řízení námořní obrany Japonského císařství, námořních operací, expedicí a námořní přepravy. Navíc plánoval výstavbu loďstva, jeho organizaci a výcvik. V době války zasedala část jeho členů v námořní sekci \"Daihonei\" ( ~ císařský generální štáb).\n\nPo japonské kapitulaci byl \"Gunreibu\" 15. října 1945 rozpuštěn.\n\nCísařské námořnictvo muselo ve svých počátcích bojovat o nezávislost na císařské armádě. Záležitosti armády i námořnictva řídilo \"Hjóbušó\" ( ~ vojenské ministerstvo). Po založení \"Kaigunšó\" ( ~ ministerstvo námořnictva) v roce 1872 byla v \"Sanbókjoku\" ( ~ společný generální štáb/úřad podřízený \"Hjóbušó\") zřízena 6. kancelář ( \"dai-roku kjoku\"). Ta byla v únoru 1874 přejmenována na \"Kaigun gundži bu\" ( ~ sekce námořních záležitostí). Úkoly (stále neexistujícícho) námořního generálního štábu řešilo od 5. prosince 1878 \"Sanbó honbu\" ( ~ (armádní) štábní velitelství), které bylo společné pro armádu i námořnictvo. V rámci \"Sanbó honbu\" byly 18. března 1886 zřízeny oddělené \"Rikugunbu\" a \"Kaigunbu\" ( a ~ armádní a námořní sekce). Dne 14. května 1888 byl společný štáb v rámci \"Sanbó honbu\" rozpuštěn a \"Rikugunbu\" a \"Kaigunbu\" byly nahrazeny samostatnými \"Rikogun sanbó honbu\" a \"Kaigun sanbó honbu\" ( a ~ armádní a námořní štábní velitelství).\n\nDne 7. března 1889 bylo \"Kaigun sanbó honbu\" vyjmuto z pravomoci \"Rikugunšó\" ( ~ armádní ministerstvo války), přejmenováno na \"Kaigun sanbóbu\" a podřízeno \"Kaigunšó\".\n\nK 20. květnu 1893 bylo \"Kaigun sanbóbu\" zrušeno a 22. května 1893 bylo založeno \"Kaigun gunreibu\", nezávislé na jakékoliv civilní, či vojenské instituci a podřízené pouze císaři. Nové \"Kaigun gunreibu\", mělo vedle plánování námořních operací, námořního transportu, obrany pobřeží a námořní rozvědky (což byly úkoly již \"Kaigun sanbóbu\") na starosti navíc organizaci jednotlivých \"kantai\" ( ~ loďstvo) a \"sentai\" ( ~ eskadra). Administrativní řízení námořnictva (a zprostředkovaně i zajišťování finančních prostředků) zůstalo v pravomoci \"Kaigunšó\" (které rovněž mělo přístup k císaři). V dobách války tvořila část členů \"Kaigun gunreibu\" zároveň část námořní sekce \"Daihonei\", což bylo nejvyšší (a jediné) společné velení císařských ozbrojených sil.\n\nV listopadu 1897 k povinnostem \"Kaigun gunreibu\" přibylo i plánování národní obrany ( \"kokubó\").\n\nDne 27. září 1933 byl \"Kaigun gunreibu\" přejmenován na \"Gunreibu\" a jako takový zůstal zachován až do 15. října 1945, kdy byl po japonské kapitulaci na konci druhé světové války rozpuštěn.\n\n\"Kaigun gunreibu\" se původně dělil na jednotlivé \"ka\" ( ~ sekce). Ty byly (pravděpodobně v listopadu 1897) přejmenovány na \"kjoku\" ( ~ úřad). K další změně došlo 26. prosince 1903, kdy se z \"kjoku\" staly \"sanbó\" ( ~ štáb). Ty vydržely až do 1. února 1937, kdy byla ustanovena nová (a v podstatě konečná) struktura \"Gunreibu\" založená na čtyřech \"bu\" ( ~ divize) o celkem deseti \"ka\":\n\n\nDne 5. listopadu 1940 byla v rámci 4. \"bu\" zřízena 11. \"ka\", která měla za úkol vypracovat oficiální vojenskou historii od počátku čínsko-japonské války.\n\nNáčelníky štábu ( \"Kaigun gunreibu čó\" od 1893, respektive \"Gunreibu sóčó\" od 1933) byli tito admirálové:\n\n"}
{"id": "710445", "url": "https://cs.wikipedia.org/wiki?curid=710445", "title": "Quy Nhon", "text": "Quy Nhon\n\nQuy Nhon (: Quy Nhơn) je hlavní město provincie Bình Định v centrálním Vietnamu. Dělí se na 16 městských a 5 venkovských obvodů o celkové ploše 286 km². Roku 2009 měl 280 900 obyvatel. Tradičně bylo hospodářství města postaveno na zemědělství a rybářství. V posledních letech probíhá znatelný posun ve prospěch sféry služeb a turistiky.\n\nOficiálně bylo město založeno před více než sto lety, nicméně jeho historie sahá až do 11. století, tehdy ještě ve státě Čampa. Město je známo jako rodiště císaře Nguyen Hue v 18. století a ve dvacátém století za americko-vietnamské války jako místo důležité americké základny.\n\nDnes je Quy Nhon ekonomicky rozvinuté město. Vietnamská vláda ho zařadila mezi tři hlavní (s Danangem a Nha Trangem) turistická centra jižní části centrálního pobřeží Vietnamu.\n"}
{"id": "710446", "url": "https://cs.wikipedia.org/wiki?curid=710446", "title": "Čchang-le", "text": "Čchang-le\n\nČchang-le (: pchin-jin Chánglè, znaky 长乐) je městský okres, součást Fu-čou, městské prefektury a metropole čínské provincie Fu-ťien. V okrese žije 680 tisíc obyvatel na 648 km².\n\nMěsto vzniklo roku 623. Postupně se stalo důležitým přístavem, výhodně položeným v ústí řeky Min-ťiang. (Tehdejší město Fu-čou, dnes centrum fučouské prefektury, leželo výše na řece Min-ťiang.) Čeng Che ve zdejším přístavu Ma-ťiang, který přejmenoval na Tchaj-pching, vyčkával na zimní monzun, aby se mohl vydat na své plavby.\n\nVe východní části území spadajícího pod Čchang-le u břehu Tchajwanského průlivu leží mezinárodní letiště Fu-čou Čchang-le, které je hlavním letištěm pro celé Fu-čou.\n"}
{"id": "710447", "url": "https://cs.wikipedia.org/wiki?curid=710447", "title": "Mercury Insurance Open 2011", "text": "Mercury Insurance Open 2011\n\nTenisový turnaj WTA Mercury Insurance Open 2011 se konal ve dnech 1.–7. srpna v americkém San Diegu venku na tvrdých dvorcích jako součást kategorie WTA Premier Tournaments. Jednalo se o druhý ročník turnaje pod novým názvem, celkově o 31. ročník, naposledy se zde hrálo v roce 2007. Odměny činily 700 000 USD.\n\nPrvních osm nasazených hráček mělo volný los do 2. kola. V závorce je kolo vyřazení.\n\nNásledující hráčky získaly do hlavní soutěže divokou kartu:\n\nNásledující hráčky si zajistily postup v kvalifikaci:\n\nŠťastná poražená v kvalifikaci:\n\n\n"}
{"id": "710448", "url": "https://cs.wikipedia.org/wiki?curid=710448", "title": "Brittany Byrnes", "text": "Brittany Byrnes\n\nBrittany Byrnes je australská herečka. Její nejznámější role je Natasha Green ve filmu \"Little Oberon\".\n\nBrittany se narodila v Austrálii a už od svých čtyřech let se věnovala tanci a chodila na taneční školu \"Bradshaw Dancers Perfoming Arts Academy\". Během studia na střední škole také navštěvovala \"Terra Sancta College\" v Quakers Hillwas na předměstí Sydney.\n\nS hraním začala ve svých sedmi letech, kdy hrála malou roli ve filmu \"Babe - galantní prasátko\". Později dostala hlavní roli v televizním filmu \"Když se duchové zlobí\". Její zatím poslední rolí je Charlotte Watsford v australském televizním seriálu \"\".\n\nJejí první role byla ve filmu \"Babe - galantní prasátko\", kde hrála roli vnučky. Od té doby hrála ve filmech jako \"Little Oberon\", \"Mořské panny\" a \"Plavat proti proudu\". Také hrála v mnoho televizních seriálech jako \"Pán šelem\", \"All Saints\" a hrála vedlejší roli ve druhé sérii seriálu \"\".\n\nV roce 2005 byla nominovaná na cenu AFI Award (kategorie- cena pro mladé herce) za její roli v \"Little Oberon\". V roce 2008 byla znovu nominovaná na stejnou cenu (ale v kategorii nejlepší vedlejší herečka v televizním dramatu) za její roli v \"H2O: Stačí přidat vodu\".\n\n"}
{"id": "710450", "url": "https://cs.wikipedia.org/wiki?curid=710450", "title": "Seznam milánských biskupů a arcibiskupů", "text": "Seznam milánských biskupů a arcibiskupů\n\nToto je seznam biskupů milánské arcidiecéze. Tradičně je za prvního biskupa milánského považován svatý Barnabáš. Pořadí biskupů v prvních staletích je nejisté. Kamenná deska s výčtem biskupů se nachází v jižní lodi milánského dómu.\n\n\n\n\n\n"}
{"id": "710451", "url": "https://cs.wikipedia.org/wiki?curid=710451", "title": "Dnestrovsc", "text": "Dnestrovsc\n\nDnestrovsc (moldavskou cyrilicí: \"Днестровск\", \"Dněstrovsk\", \"Dnistrovsk\") je město v jihovýchodním Moldavsku, součást mezinárodně neuznané Podněsterské moldavské republiky. Žije zde 11 100 obyvatel, především Rusové, Moldavané a Ukrajinci. Město administrativně podléhá správě hlavního města Tiraspolu, od kterého se nachází asi 40 km daleko, okolní obce spadají do Slobodzejského rajonu.\nDnestrovsc byl založen roku 1961 poblíž osady Nězavěrtajlovka jako sídliště pro pracovníky právě budované tepelné elektrárny. Oficiální správa vznikla roku 1963, Dnestrovsc obdržel status sídlo městského typu. O rok později byl uveden do provozu první blok místní elektrárny, dnes nejvýkonnější v Podněstří i Moldavsku. Roku 2002 byl Dnestrovsc povýšen na město.\n\n"}
{"id": "710452", "url": "https://cs.wikipedia.org/wiki?curid=710452", "title": "Richthofen", "text": "Richthofen\n\nPříjmení von Richthofen má více nositelů:\n\n"}
{"id": "710456", "url": "https://cs.wikipedia.org/wiki?curid=710456", "title": "Emilia Rydbergová", "text": "Emilia Rydbergová\n\nHanna Emilia Rydberg Mitiku (5. ledna 1978, Stockholm) je švédská zpěvačka s etiopskými kořeny. Slavný je její hit Big Big World. Zatím vydala čtyři alba.\n\n\n"}
{"id": "710457", "url": "https://cs.wikipedia.org/wiki?curid=710457", "title": "Menlove Ave.", "text": "Menlove Ave.\n\nMenlove Ave. je posmrtné kompilační album britského hudebníka, dřívějšího člena The Beatles Johna Lennona. Album vyšlo v roce 1986. Obal alba navrhoval pop artový umělec Andy Warhol.\n"}
{"id": "710461", "url": "https://cs.wikipedia.org/wiki?curid=710461", "title": "Blanka Namurská", "text": "Blanka Namurská\n\nBlanka de Namur (1318/1320, Namur – 1363, Kodaň) byla jako manželka švédského a norského krále Magnuse Erikssona norskou královnou v letech 1336–1355 a švédskou královnou od roku 1336 do své smrti.\n\nNarodila se jako dcera namurského markraběte Jana I. a jeho manželky Marie z Artois. Své mládí strávila na zámku Wynendaele, rezidenci flanderských hrabat, kde se jí dostalo královského vychování, podobně jako její matce, příbuzné francouzského krále Ludvíka VIII.\n\nV roce 1335 se provdala za norského a švédského krále Magnuse Erikssona a následujícího roku byla korunována švédskou a norskou královnou.\n\nZ manželství Blanky a krále Magnuse Erikssona se narodili dva synové:\n\nMezi ženami v nejbližším Blančině okruhu na švédském královském dvoře byla svatá Brigita, která byla Blančinou rádkyní v duchovních záležitostech. Úzké vztahy mezi Brigitou a královnou se odrazily v podpoře, kterou královský pár poskytl světici při zakládání jejího řeholního řádu. (Nicméně, přesto později Brigita obvinila krále z homosexuality a královnu z cizoložství.)\n\nPodle historických pramenů byla Blanka pověstná mimořádnou krásou a vynikajícím intelektem a byla opěvována řadou osob. Byla však také označována za zodpovědnou za smrt svého vlastního syna\nErika Magnussona, jehož prý dala otrávit. Vztahy mezi Erikem a jeho rodiči vzaly za své, když se syn v roce 1356 rozhodl pozvednout zbraně proti vládě svého otce, což způsobilo, že Blanka a Magnus byli na stálém útěku. Ke smíření došlo v roce 1359, nedlouho poté však Erik zemřel, zemřela i jeho manželka Beatrix Bavorská. Fáma o otravě má zřejmě původ ve výroku samotného Erika, který údajně na smrtelném loži obvinil svou matku ze zločinu; současní historikové se však kloní k názoru, že příčinou smrti mohl být mor, který v té době ve Švédsku řádil.\n\nDalší rozšířená fáma se zakládala na předpokládaném románku královny a vévody Bengta Algotssona, jednoho z oblíbenců krále Magnuse. Fámy proti královně zřejmě měly ospravedlnit spiknutí šlechty proti nepopulární vládě Magnusově a rozhodnutí nahradit jej na trůně Albrechtem Meklenburským.\n\nBlanka odjela spolu se svým manželem do Dánska na svatbu svého druhého syna Haakona s dánskou princeznou Markétou, dcerou krále Valdemara Atterdaga. Během oslav Blanka nečekaně onemocněla a náhle zemřela, stejně jako dánský princ následník Kryštof. Údajně šlo o otravu (prostřednictvím nápoje), kterou měl proti švédskému královskému páru zosnovat sám Valdemar a která ho nakonec stála život vlastního syna. Král Magnus údajně rovněž onemocněl, byl však zachráněn svým lékařem.\nBlanka byla pochována v dánském Ringstedu v kostele sv. Bendta.\n\nV severských zemích je velmi oblíbená dětská píseň \"Rida, rida, ranka\", jež pravděpodobně pojednává o královně Blance. Rodiče ji zpívají svým malým dětem, houpajíce je na nohou.\nJe mnoho názorů, spekulací a hypotéz o původu písně. Skladatel Zacharias Topelius napsal o jejím původu článek, kde Blanka píseň zpívá svému malému synkovi Haakonovi. Tímto článkem se inspiroval malíř Albert Edelfelt při tvorbě svého obrazu \"Královna Blanka\".\n\nExistuje řada verzí této písně; níže uvedená náleží k nejrozšířenějším:\n\n"}
{"id": "710462", "url": "https://cs.wikipedia.org/wiki?curid=710462", "title": "Johann Gottlieb Janitsch", "text": "Johann Gottlieb Janitsch\n\nJohann Gottlieb Janitsch, v české literatuře také Jan Gottlieb Janič (19. června 1708, Svídnice (Polsko) – ? 1763, Berlín) byl německý hudební skladatel.\n\nPrvní hudební vzdělání získal ve Svídnici na latinské škole. Své vzdělání rozšířil ve Vratislavi, kde se seznámil s hudebníky Mohučské dvorní kapely. Na přání otce vystudoval práva na univerzitě ve Frankfurtu nad Odrou. Zde také obdržel svou první hudební zakázku na kompozici slavnostní hudby. Po absolvování školy v roce 1733 byl jmenován tajemníkem ministra Franze Wilhelma von Happe.\n\nV roce 1736 se stal komorním hudebníkem korunního prince Fridricha, pozdějšího pruského krále Fridricha II. Velikého na zámku Rheinsberg. S princovým svolením zde s dvorním orchestrem pořádal „Páteční akademie“, na které měla přístup nejen šlechta, ale i střední třída. Poté, co byl Fridrich v roce 1740 korunován, odešel s ním do Berlína, kde se stal kontrabasistou v nově založené \"Berliner Hofkapelle\". I zde pokračoval v tradici veřejných koncertů a založil hudební akademii. V roce 1749 se oženil Johannou Henriette Eymerovou, dcerou starosty Berlína Alberta Emila Nicolaie.\n\nV \"Československém hudebním slovníku\" z roku 1963 je uváděn jako český skladatel. Jde však o zřejmý omyl, způsobený patrně tím, že za Janitschovo rodiště byla pokládána Svídnice v okrese Rychnov nad Kněžnou.\n\nJanitschova díla odpovídají galantnímu stylu první poloviny 18. století. Až do roku 1740 jde převážně o čtyřdílné triové sonáty ve formě chrámových sonát (střídání vět: pomalá, rychlá, pomalá, rychlá). Od roku 1750 komponuje téměř výhradně ve formě kvarteta (3 hlasy a basso continuo). Mnoho jeho prací bylo vytištěno již za jeho života u vydavatele Breitkopfa. Většina rukopisů je uchovávána v \"Sing-Akademie zu Berlin.\" Akademie však byla vyloupena v závěru 2. světové války a řada rukopisů ztracena. V poslední době byly údajně některé jeho rukopisy nalezeny na Ukrajině.\n\nV poslední letech byl obnoven zájem o Janitschova díla. Jsou vydávána v nových edicích a nahrávána na desky.\n\n\n\n\n"}
{"id": "710465", "url": "https://cs.wikipedia.org/wiki?curid=710465", "title": "Patti LaBelle", "text": "Patti LaBelle\n\nPatricia Louise Holt Edwards (* 24. května 1944 Filadelfie, Pensylvánie), známější pod uměleckým jménem Patti LaBelle, je americká zpěvačka, skladatelka a herečka, která je známá svým vokálním rozsahem. Přezdívá se jí The Godmother of Blues (Kmotra blues). LaBelle strávila šestnáct let jako hlavní zpěvačka Patti LaBelle and the Bluebelles, kteří se přejmenovali v roce 1970 na Labelle a v roce 1974 vydali disco hit „Lady Marmalade“. \n\nLaBelle začala svou sólovou kariéru krátce po rozpadu skupiny v roce 1977. Přijala prvky popu a později nazpívala hity jako „On My Own“ (Patti LaBelle a Michael McDonald), „If Only You Knew“, „If You Asked Me To“, „Stir It Up“, „New Attitude“, „Somebody Loves You Baby“ a mnoho dalších. Také nahrála R&B balady jako „You Are My Friend a Love“, „Need and Want You“ a další. Je držitelkou 2 cen Grammy, 11 nominací na Grammy a řady jiných cen a nominací (mj. i nominace na Emmy). V posledních letech je uváděna do různých síní slávy. \n\nPatricia Louise Holt se narodila v Filadelfii v Pensylvánii 24. května, 1944. Její otec Henry Holte byl dělník a barový zpěvák. Její matka Bertha Holte byla v domácnosti. Byla jednou ze čtyř dcer (Vivian, Barbara, Patricia a Jacqueline).\n\nI přes její plachost, zapříčiněnou sexuálním zneužitím v sedmi letech, byla už jako dítě známá svým hlasem. Už v 10 letech vystupovala v kostelním sboru. V roce 1958 vytvořila se svými třemi kamarády skupinu The Ordettes. V následujícím roce se skupina rozpadla a přidali se k ní zpěvačky Nona Hendryx, Sarah Dash a Cindy Birdsong.\n\nHned v počátku kariéry vytvořila skupina Patti LaBelle and the Bluebelles písničku „I Sold My Heart to the Junkman“, ale jejich píseň byla bez jejich vědomí nazpívána jinou skupinou a v následném soudním řízení vysoudila každá z nich 5000 dolarů. Písnička se stala hitem, ale ne pod jejich jménem. Skupina se tak živila různými koncerty a vystupováním v divadle Apollo v New Yorku.\n\nV roce 1963 kvůli problémům s názvem skupiny Patti Edwards Holte přijala jméno Patti LaBelle a skupina se tak přejmenovala. Rok poté změnila nahrávací společnost a vytvořila několik písniček, jenž se dostaly do tehdejších TOP 40. Jejich první studiové album vyšlo v roce 1966 s názvem \"Somewhere Over the Rainbow\". Albu se ovšem nedařilo tak, jak se čekalo. I přes další (druhé) album se skupině nedařilo. V polovině turné druhé desky skupinu náhle opustila Cindy Birdsong a skupina tak pokračovala ve trojici. Převzal ji jiný manažer a skupina se přesunula z USA do Londýna.\n\nV roce 1970 se skupina vrátila do USA a změnila si jméno na Labelle a podepsala smlouvu s Warner Bross. O rok později vydala album, kterým se odklonila od dosavadní hudby, šlo o směs rocku a soulu. V roce 1973 Patti LaBelle porodila syna jménem Zuri (dále pak má další 4, ale adoptované). Skupině se výrazněji dařilo až v roce 1974, kdy prorazila na vrchol žebříčku hitparád s písničkou „Lady Marmalade“, která pomohla jejich albu, kterého se prodalo přes 1 milion kopií. I přes to, se skupina nedokázala v roce 1976 dohodnout na dalším působení ani na tom jaký zvolí styl. Skupina se rozpadla a Patti se vydala na sólovou dráhu. Neshody s manželem a rozpad skupiny zapříčinil to, že Patti dál psychicky nezvládala tlak a zhroutila se. Od té doby až do roku 2000 byl manažerem její manžel.\n\nPatti LaBelle o rok později, v roce 1977 vydala sólové album, které napsala spolu se svým manželem. Deska, s tanečními songy a R&B baladami, zaznamenala obrovský úspěch. Její následující alba však nebyla tak úspěšná. I přes další změnu nahrávací společnosti v roce 1980 se jí nedařilo. V roce 1982 přijala roli na Broadwayi a vydala písničku „The Best Is Yet To Come“, jenž se dostala do top 20 a přineslo jí to její první nominaci na Grammy v roce 1983. Další písnička „If Only You Knew“ také zaznamenala úspěch a dostala se dokonce do čela žebříčku a udržela se tam čtyři týdny. V té době vydala Patti ještě několik písní, které se do čela dostaly také.\n\nV roce 1984 hrála ve filmu \"Příběh vojáka\" (\"A Soldier's Story\"). Kvůli jejímu vzhledu si jí vybral Steven Spielberg do filmu \"Purpurová barva\" (\"The Color Purple\"), roli však odmítla kvůli nahé scéně (polibku) s osobou stejného pohlaví. Později toho však litovala, protože její postava získala nominaci na Oscara. V témže roce vydala úspěšný song „New Attitude“ a „Stir It Up“, což byl soundtrack k filmu \"Policajt v Beverly Hills\" (\"Beverly Hills Cop\").\n\nV té době byla známá svým extravagantním vystupováním (šaty, vlasy a celkový vzhled). V roce 1986 vydala osmé album \"Winner In You\" a znovu se dostala do čela žebříčků. Z této desky pochází její hit s Michaelem McDonaldem „On My Own“ a deska se stala platinovou. Další deska \"Be Yourself\" (1988/1989) byla „pouze“ zlatá.\n\nPrvní Grammy získala až v roce 1991 Za nejlepší R&B vokální výkon (deska \"Burnin\"'). Díky tomu se deska stala její v pořadí už třetí zlatou deskou. V roce 1993 získala hvězdu na hollywoodském chodníku slávy. Další dvě desky v polovině 90. let byly taktéž zlaté. Druhou Grammy získala v roce 1998 za live koncert \"One Night Only!\". V 90. letech vystupovala v situačních komediích a v roce 2003 měla svou lifestyle show \"Livin 'It Up with Patti LaBelle\", která se vysílala po dobu tří let na stanici Tv One.\n\nOznámila rozvod se svým manželem (2000), jenž byl po dlouhou dobu jejím manažerem (pak se stal jejím manažerem její syn), v inspiraci vydala baladu „When Woman Loves“. Poté nemohla dlouho vydat album. Podařilo se jí to až v roce 2004. V roce 2006 vydala desku \"The Gospel According To Patti LaBelle\". \n\nV roce 2008 se sešla skupina Labelle a vydala novou desku \"Back to now\". Skupina koncertovala a vystupovala v různých televizních show. Patti vydala řadu kuchařek pro diabetiky (1997 a 2006), jelikož ona sama je od roku 1992 diabetik, staly se z nich bestsellery. \n\nMalý comeback zažila na Brodwayi, kam se v roce 2010 vrátila do muzikálu \"Fela\" (až do března 2011). \n\n23. května 2011 vystoupila na závěrečné show Oprah Winfrey s písničkou „Somewhere Over the Rainbow“ s Joshem Grobanem. V současnosti pracuje na další desce.\n"}
{"id": "710466", "url": "https://cs.wikipedia.org/wiki?curid=710466", "title": "Míčovna (Praha, Staré Město)", "text": "Míčovna (Praha, Staré Město)\n\nMíčovna, někdy zvaná Bálový dům, U Štorků, Šípařovský, Benedovský či Opatovický, je dům čp. 445 na Starém Městě v Praze na rohu Vejvodovy (č. 1) a Jilské (č. 6). Je chráněn jako kulturní památka České republiky.\n\nDům je původně románský z počátku 13. století, tehdejší přízemí je dnes sklep, z románského zdiva je částečně i dnešní přízemí a jeho fragmenty jsou i v prvním patře. Ještě ve středověku byl k domu připojen jiný dům při Jilské ulici. Dům vlastnil opat Opatovického kláštera, v roce 1428 jej koupil Beneš z Vhonic, jehož potomek knihtiskař Beneš Beneda, jej prodal v roce 1487 Matěji Rejskovi. V 16. století byl dům dvakrát upraven. V roce 1675 dům koupil Václav Ringolin a dal jej barokně přestavět na míčovnu a do roku 1738 se zde hrály míčové hry, jak dokládá deska na fasádě směrem do Vejvodovy ulice s reliéfem raket s míčky. V letech 1769–1774 byl dům během pozdě barokní přestavby zvýšen o patro. Dnešní fasády jsou pozdně klasicistní z roku 1868.\n\n"}
{"id": "710472", "url": "https://cs.wikipedia.org/wiki?curid=710472", "title": "Míčovna (rozcestník)", "text": "Míčovna (rozcestník)\n\nMíčovna byl dům sloužící ke hraní míčových her.\n\n"}
{"id": "710474", "url": "https://cs.wikipedia.org/wiki?curid=710474", "title": "Angelo Scola", "text": "Angelo Scola\n\nAngelo kardinál Scola (* 7. listopadu 1941, Malgrate v Lombardii) je italský římskokatolický duchovní, teolog, významná osobnost hnutí Comunione e Liberazione a emeritní arcibiskup milánský.\n\nPři studiu filosofie na Katolické univerzitě Božského Srdce v Miláně se spřátelil s donem Luigim Giussanim. Na této univerzitě získal doktorát z filosofie, až poté se rozhodl ke vstupu do semináře milánské arcidiecéze. Vzhledem k tomu, že byl součástí hnutí Comunione e Liberazione, jej rektor semináře nedoporučil ke svěcení, a proto byl roku 1970 vysvěcen pro diecézi Teramo. Po svém kněžském svěcení spolupracoval s významnými katolickými teology jako Henri de Lubac nebo Hans Urs von Balthasar, zejména při založení mezinárodní teologické revue Communio.\n\nTeologii začal vyučovat na švýcarské Univerzitě ve Friburgu. Poté byl od r. 1982 profesorem na teologické fakultě Papežské lateránské univerzity v Římě. V letech 1986-1991 byl konzultorem Kongregace pro nauku víry, kterou tehdy vedl kardinál Joseph Ratzinger, pozdější papež Benedikt XVI.\n\nRoku 1991 byl jmenován sídelním biskupem v Grossetu, konsekrován byl kardinálem Gantinem v římské bazilice Panny Marie Sněžné dne 21. září 1991. Na úřad diecézního biskupa rezignoval v roce 1995, kdy se stal rektorem Lateránské univerzity (do r. 2002). Dne 5. ledna 2002 byl investován jako patriarcha benátský, jímž byl až do roku 2011. V konzistoři dne 21. října 2003 byl papežem Janem Pavlem II. jmenován kardinálem a dostal přidělenu titulární baziliku Santi XII Apostoli.\n\nPapež Benedikt XVI. jmenoval kardinála Scolu dne 28. června 2011 arcibiskupem milánským. Milánská arcidiecéze je co do počtu věřících největší v Itálii. Ve dnech předcházejících konkláve k volbě následníka po odstoupení Benedikta XVI., jež začalo 12. března 2013, byl Scola mezi těmi církevními hodnostáři, které komentátoři nejčastěji uváděli jako možného příštího papeže a římského biskupa. Rezignaci kardinála Scoly na úřad milánského arcibiskupa, podanou z důvodu dosažené věkové hranice, přijal papež František dne 7. července 2017, kdy také oznámil jmenování jeho nástupce Maria Delpiniho. .\n\nV jeho bibliografii nalezneme více než 120 odborných článků.\n\n\n"}
{"id": "710479", "url": "https://cs.wikipedia.org/wiki?curid=710479", "title": "La Clisse", "text": "La Clisse\n\nLa Clisse je francouzská obec v departementu Charente-Maritime, v regionu Poitou-Charentes. V roce 2007 měla 536 obyvatel.\n\n"}
{"id": "710487", "url": "https://cs.wikipedia.org/wiki?curid=710487", "title": "The Residents", "text": "The Residents\n\nThe Residents jsou ve své oblasti světově nejdůležitější a nejrespektovanější anonymní hudebně-výtvarné seskupení s přesahy do výtvarného umění, performance, divadla a videoartu.\n\nJejich práce jsou součástí sbírek např. v Muzeu moderního umění v New Yorku a losangelského Museum of Contemporary Art. The Residents jsou řazeni mezi průkopníky videoartu.\n\nOd počátku sedmdesátých let The Residents, tyto anti-hvězdy, sice žijí na periférii obecného povědomí, ale postupně se stávají nejdůležitějším seskupením a vzorem podobně smýšlejících umělců. Pro The Residents není ani tak důležité co sami dělají, ale jak inspirují a ovlivňují druhé. Celá jejich tvorba je založena na principu tajuplnosti a důsledné anonymitě. The Residents skrývají svou totožnost pod různé masky, nejznámější je maska v podobě oční bulvy. Přesah do divadla je možno ilustrovat nejen užíváním masek, ale také loutek a kostýmů, které používají v rámci svých vystoupení. Na tvorbu The Residents reaguje také řada umělců z oblasti videa. Ve své tvorbě se jim vždy dařilo využívat všechna nová média. V hudební oblasti jsou průkopníky práce s nahrávacím studiem jako hudebním nástrojem. Vždy o krok napřed pracovali s novými technologiemi. Již v roce 1994 ve spolupráci The Voyager Company je vydán první interaktivní CD-ROM Freak Show, který vychází z jejich stejnojmenného alba a komixového románu.\n\nThe Residents důsledně tají svoji identitu. Na veřejnosti je zastupují členové společnosti \"The Cryptic Corporation\". Cryptic založili v Kalifornii Jay Clem (narozený 1947), Homer Flynn (* 1945), Hardy W. Fox (* 1945), a John Kennedy v roce 1976. Všichni popírají, že jsou členy kapely. (Clem a Kennedy opustil Corporation v roce 1982). The Residents neudělují rozhovory, s médii za ně komunikují Flynn a Fox.\n\nThe Residents se proslavili svým experimentálním, a zejména inovátorským přístupem na svých jedinečných deskách, ale i pokusy s novými medii. Kapela patří ke světové špičce, přestože po celou dobu své existence neučinili jediný kompromis směrem ke komerční sféře. Jsou jednou z nejuznávanějších formací pohybující se na pomezí klasické hudby, avantgardy a moderního divadelního umění. Jejich ojedinělá živá vystoupení jsou směsicí hudebního a vizuálního vjemu, performance.\n\nTvorba The Residents byla představena na výstavách v The Museum of Contemporary Art - Los Angeles; The Kitchen - New York; Museum of Modern Art - New York; Yerba Buena Center for the Arts - San Francisco; Kunstmuseum Bremerhaven (Germany) a Berkeley Art Museum a v roce 2010 na retrospektivní výstavě v Galerii Caesar v Olomouci. V rámci retrospektivní olomoucké výstavy společně vystoupila skupina UJD a Randy, zpěvák The Residents. V unikátním představení \"Nejkrásnější květiny\" (ze skladeb The Residents) zazněl výběr toho nejlepšího ze čtyřicetileté hudební tvorby The Residents.\n\n\n\n\n\n\n"}
{"id": "710491", "url": "https://cs.wikipedia.org/wiki?curid=710491", "title": "Sudesh Kumar", "text": "Sudesh Kumar\n\nSudesh Kumar (* 10. března 1950) je bývalý indický zápasník, většinu úspěchů zaznamenal ve volném stylu. Startoval na dvou olympijských hrách. Při své premiéře v roce 1968 na hrách v Mexiku nastoupil v obou stylech. Ve volném stylu vybojoval šesté místo, v zápase řecko-římském vypadl ve druhém kole. V roce 1972 na hrách v Mnichově vybojoval ve volném stylu čtvrté místo. Dvakrát zvítězil a jednou obsadil druhé místo na hrách Commonwealthu.\n\n"}
{"id": "710492", "url": "https://cs.wikipedia.org/wiki?curid=710492", "title": "Hanuš Wihan", "text": "Hanuš Wihan\n\nHanuš Wihan, křtěný Jan Josef Jindřich Maria (5. června 1855, Police nad Metují – 1. května 1920, Praha) byl český violoncellista a hudební pedagog.\n\nHanuš Wihan se narodil v rodině soudního kancelisty Františka Wihana. Jeho přirozený hudební talent u něj objevil v 11 letech ředitel pražské konzervatoře Josef Krejčí který ho přivedl ke studiu hudby. Na konzervatoři nastoupil v roce 1867 do violoncellové třídy vedenou profesorem Františkem Hegenbartem.\n\nPo absolutoriu v roce 1873 získal místo profesora violoncella na Mozarteu v Salcburku. Po roce přijal angažmá na pozici sólového violoncellisty v 48členném orchestru mecenáše barona Paula Derviese. Za rok se vrátil na krátkou dobu do Čech, kde se stal violoncellistou pražského německého divadla. Po jeho dalších působeních u Bilseovy kapely v Berlíně a u dvorní hudby knížete Schwarzenburga v městě Sondershausenu v Durynsku se stává již známým a oblíbeným sólistou.\n\nV roce 1880 odchází na 8 let do mnichovské královské dvorní kapely, kde působí jako sólový violoncellista. Byl také členem bayreuthského orchestru pod taktovkou Richarda Wagnera s kterým studoval Beethovenovy komorní skladby. Navázal osobní přátelství s Richardem Wagnerem, Ferencem Lisztem, Hansem von Büllowem, Richardem Straussem aj. V Mnichově se oženil a krátce nato i rozvedl.\n\nPo úmrtí Františka Hagenbarta přijal třiatřicetiletý Hanuš Wihan uprázdněné místo na konzervatoři v Praze, kde si kulturně i ekonomicky značně pohoršil. S vervou se začal účastnit kulturního života, mimo vyučování na konzervatoři i sám koncertoval. Zahrál si v Rudolfínu před samotným význačným ruským skladatelem P. I. Čajkovským a v Umělecké besedě společně s polským legendárním pianistou I. J. Paderewskim.\n\nSoučasně s jeho příchodem na konzervatoř se ředitel konzervatoře, hudební osobnost, Antonín Bennewitz vzdal výuky komorní hry a Hanuš Wihan ji přebral současně s výukou violoncella. Díky jeho pedagogickým metodám tehdy opouštělo konzervatoř hodně skvěle připravených hudebníků. Traduje se, že byl na studenty velice přísný a nevyhnul se ani fyzickým trestům.\n\nZ tehdejších vynikajících studentů houslí Karla Hofmana, Josefa Suka, Oskara Nedbala a violoncellisty Otto Bergera sestavil kvarteto, které si svým vystoupením v Rudolfinu v roce 1891 získalo velký ohlas. Dali si jméno České kvarteto.\n\nStrmý umělecký vzestup Českého kvarteta byl v roce 1893 zastaven onemocněním violoncellisty Otto Bergera, který roku 1897 umírá. Zprvu jej Hanuš Wihan zastupoval, později zcela opustil finančně zajištěné místo profesora na konzervatoři a nastoupil do souboru se členy o generaci mladšími.\n\nS Českým kvartetem absolvoval za dvacet let bezpočet koncertů po celé Evropě, své schopnosti světového sólisty plně podřídil hře kvarteta. V roce 1913, téměř šedesátiletý, onemocněl vážnou srdeční chorobou a na koncertech ho začal zastupovat violoncellista Ladislav Zelenka. Hanuš Wihan se bránil definitivnímu ukončení koncertování a traduje se, že jeho spoluhráči mu roku 1914 oznámili své rozhodnutí nahradit jej Ladislavem Zelenkou písemně.\n\nUsadil se trvale v Brandýse nad Orlicí, po vzniku republiky se stal v roce 1919 profesorem komorní hry na pražské konzervatoři. V květnu roku 1920 umírá následkem prochlazení po jeho oblíbeném koupání v řece.\n\nNejvětších uměleckých úspěchů a slávy dosáhl Hanuš Wihan v době svého působení v Českém kvartetu. Vnesl do souboru Wagnerovo pojetí kvarteta a 20 let napomáhal udržovat hudební těleso na interpretační úrovni v této době málo vídané. Také aktivně rozšiřoval českou hudbu po celé Evropě. Poslední dobou již Wihan neměl moc pochopení pro moderní způsob komorní hry, jeho krásný mohutný tón a virtuozita v ovládání pizzicata ale zůstanou nezapomenutelné. Před prvou světovou válkou mívalo kvarteto ročně přes 100 koncertů, převážně v zahraničí.\n\nV roce 1985 vzniklo smyčcové kvarteto, tehdy velmi mladých a nadaných umělců, kteří se rozhodli navázat na českou interpretační školu a z úcty k předchůdcům si dalo jméno Wihanovo kvarteto.\n\n"}
{"id": "710494", "url": "https://cs.wikipedia.org/wiki?curid=710494", "title": "Walter Hauck", "text": "Walter Hauck\n\nWalter Hauck přezdívaný \"Krvavý Walter\" (4. června 1918 – 6. listopadu 2006) byl německý důstojník SS, působící v Pelhřimově a v Leskovicích na Vysočině.\n\nPřed druhou světovou válkou pracoval u německé policie. V roce 1944 působil v hodnosti Obersturmführer v 12. tankové divizi SS „Hitlerjugend“.\nÚčastnil se masakru u Ascqu, kde bylo zabito přes 80 obyvatel a 5. května 1945 také masakru v Leskovicích, kde německé vojsko, pod jeho vedením vtrhlo do obce, vypálilo jedenatřicet domů a zabilo 26 lidí.\n\nPo válce byl zajat francouzskými vojsky a odsouzen k trestu smrti. Později byl rozsudek zmírněn a v roce 1957 byl dokonce propuštěn. Po propuštění žil nedaleko Stuttgartu. V letech 1969, 1977 a 2005 žádaly státní orgány Československa o jeho vydání, kvůli zločinům v Leskovicích. Žádosti byly zamítnuty. Zemřel v 6. listopadu 2006.\n"}
{"id": "710496", "url": "https://cs.wikipedia.org/wiki?curid=710496", "title": "Masakr u Ascq", "text": "Masakr u Ascq\n\nMasakr u Ascq je masakr spáchaný německými vojáky Waffen SS ve francouzské vesnici Ascq během druhé světové války.\n\nV noci z 1. na 2. dubna 1944 francouzští odbojáři zaútočili nastraženými pumami na vlak s příslušníky dvanácté obrněné divize SS Hitlerjugend ve chvíli, kdy projížděl železniční zastávkou v Ascq. Výbuchy sice vykolejily několik vagónů, avšak nikdo nebyl zraněn. Odvetou němečtí vojáci pod vedením Waltera Haucka nejprve vtrhli do nádražní budovy, kde zastřelili přednostu stanice a dva cestující. Poté pokračovali do samotné vesnice. Vtrhávali do stavení a shromáždili šedesát mužů, které pak na místní louce postříleli. Dalších 26 obyvatel bylo zastřeleno později. Masakr místních obyvatel by zřejmě pokračoval dál, kdyby popravy nebyly na rozkaz velitelství v Lille zastaveny. Tato událost dále prohloubila nepřátelství francouzských obyvatel vůči německé okupaci.\n"}
{"id": "710507", "url": "https://cs.wikipedia.org/wiki?curid=710507", "title": "Politický systém Podněsterské moldavské republiky", "text": "Politický systém Podněsterské moldavské republiky\n\nPodněstří je z pohledu mezinárodního práva integrální území Moldavské republiky, de facto se ale jedná o nezávislý stát, ve kterém nemá kišiněvská vláda žádnou moc. Podle ústavy je Podněstří prezidentskou republikou, ve které je prezident hlavou státu a zároveň hlavou vlády. Prezident je volen přímou volbou na pětileté funkční období. Od vzniku státu funkci zastává Igor Nikolajevič Smirnov.\nJednokomorový parlament s 43 poslanci je volen všelidovým hlasováním na pět let, nazývá se Nejvyšší sovět Podněsterské moldavské republiky. Volby jsou založeny na volné soutěži více politických stran, z důvodu mezinárodního neuznání republiky se jich ale nezúčastňují zahraniční pozorovatelé. Žádný stát, kromě sporné Abcházie, Jižní Osetie a Náhorního Karabachu, podněsterské volby neuznává, OBSE prohlásila, že za současného stavu se v regionu nemohou konat demokratické volby.\n\nV Podněstří působí více politických stran, strany moldavské se voleb neúčastní, jelikož Podněsterskou moldavskou republiku neuznávají a ani v ní nejsou registrovány. Podněsterské politické strany je možno rozdělit na:\n\nPodle sčítání lidu z roku 2004 mělo 107 600 občanů Podněstří i moldavské občanství. Při moldavských parlamentních volbách v roce 2005 bylo při podněsterských hranicích zřízeno devět speciálních volebních místností pro tyto občany, možnosti zúčastnit se voleb jich využilo asi 8 000.\n\n"}
{"id": "710513", "url": "https://cs.wikipedia.org/wiki?curid=710513", "title": "Kaudální", "text": "Kaudální\n\nKaudální z latinského výrazu \"cauda / kauda\" – ocas, caudalis: ocasní, dolní, vztahující se k dolní části těla, k pánvi, přeneseně též „vzdálený“, může mít vícero významů:\n"}
{"id": "710519", "url": "https://cs.wikipedia.org/wiki?curid=710519", "title": "Manuel Olmedo", "text": "Manuel Olmedo\n\nManuel Olmedo Villar (* 17. května 1983, Sevilla) je španělský atlet, běžec, který se věnuje středním tratím. Je halovým mistrem Evropy v běhu na 1500 metrů. Dvakrát reprezentoval na letních olympijských hrách (Athény 2004, Peking 2008).\n\nV roce 2001 na juniorském mistrovství Evropy v italském Grossetu obsadil ve finále běhu na 800 metrů poslední, osmé místo. O rok později doběhl osmý také na MS juniorů v Kingstonu. První medailový úspěch vybojoval na evropském šampionátu do 23 let v roce 2003 v Bydhošti, kde bral bronz. Na následujícím ME \"23\" v německém Erfurtě o dva roky později získal stříbrnou medaili. Na halovém ME 2009 v Turíně se probojoval do finále osmistovky, kde následně doběhl v čase 1:49,77 na 5. místě. V roce 2010 vybojoval na evropském šampionátu v Barceloně bronzovou medaili v běhu na 1500 metrů.\n\nHala\n\nDráha\n\n"}
{"id": "710521", "url": "https://cs.wikipedia.org/wiki?curid=710521", "title": "Rika Fudžiwarová", "text": "Rika Fudžiwarová\n\nRika Fudžiwarová, japonsky: 藤原 里華 [Fudžiwara Rika]; anglicky: \"Rika Fujiwara\" (* 19. září 1981, Tokio) je japonská profesionální tenistka, která na ženský okruh vstoupila v roce 1999. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k 2011 šest titulů ve dvouhře a čtrnáct ve čtyřhře.\n\nNa Australian Open 2002 se společně s Šinobu Asagoeovou probojovaly do čtvrtfinále, v němž podlehly páru Martina Hingisová a Anna Kurnikovová. Na druhém grandslamu dané sezóny French Open 2002 s krajankou Ai Sugijamaovou prošly do semifinále, v němž nestačily na dvojici Lisa Raymondová a Rennae Stubbsová, když prohrály po setech 1–6, 7–6, 2–6. Tyto výsledky přispěly k jejímu maximu 13. místu na žebříčku WTA ve čtyřhře.\n\nNa žebříčku WTA byla nejvýše ve dvouhře klasifikována v srpnu 2005 na 84. místě a ve čtyřhře pak v listopadu 2002 na 13. místě. K roku 2011 ji trénovali rodiče Šiniči a Mičiko Fudžiwarovi.\n\n"}
{"id": "710528", "url": "https://cs.wikipedia.org/wiki?curid=710528", "title": "Sbohem, Tvá Máňa", "text": "Sbohem, Tvá Máňa\n\nSbohem, Tvá Máňa je název prvního alba popové kapely Těžkej Pokondr. Bylo vydáno v roce 1996 v České republice a na Slovensku pod značkou BMG Ariola. Prodáno bylo kolem 17 500 kusů nosičů a kapela za toto album získala nominaci na cenu Gramy v kategorii Objev roku. \n\n\n"}
{"id": "710531", "url": "https://cs.wikipedia.org/wiki?curid=710531", "title": "Mădălina Gojneaová", "text": "Mădălina Gojneaová\n\nMădălina-Victorița Gojneaová (* 23. srpen 1987, v Ploiești, Rumunsko) je současná rumunská profesionální tenistka.\n\n\n"}
{"id": "710536", "url": "https://cs.wikipedia.org/wiki?curid=710536", "title": "Víc než Gottzila", "text": "Víc než Gottzila\n\nVíc než Gottzila je druhé studiové album popové kapely Těžkej Pokondr. Bylo vydáno v roce 1998 v Česku a na Slovensku pod značkou\nBMG Ariola. Prodáno bylo kolem 99 000 kusů nosičů.\n\nV dubnu 1999 byla vydána reedice alba pod názvem Víc než Gottzila - Platinová edice. Toto album obsahuje, oproti původnímu, tři písně navíc.\n\n\n"}
{"id": "710546", "url": "https://cs.wikipedia.org/wiki?curid=710546", "title": "Hexamer", "text": "Hexamer\n\nHexamer v biologii a chemii označuje molekulu složenou z šesti menších podjednotek, tzv. monomerů, navzájem kovalentně vázaných, nebo i šestici molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Hexamery jsou speciálním případem oligomerů. Jsou-li podjednotky hexameru identické, nazývá se homohexamerem.\n\n"}
{"id": "710551", "url": "https://cs.wikipedia.org/wiki?curid=710551", "title": "James Hogg", "text": "James Hogg\n\nJames Hogg (pokřtěn 9. prosince 1770, Ettrick, Skotsko - 21. listopadu 1835 tamtéž) byl skotský básník a prozaik, literární samouk přezdívaný Ettrický pastýř.\n\nNarodil se v chudé rodině farmáře, číst a psát se naučil až v adolescentním věku. Díky svému zaměstnavateli, vzdělanému Jamesi Laidlawovi, který mu půjčoval knihy, získal zájem o literaturu a snažil se sám psát v duchu skotské lidové poezie. Díky Laidlawovi se také seznámil s Walterem Scottem, kterému pomáhal ve sbírání starých skotských balad. Snažil se své vlastní básně publikovat v časopisech, úspěšnou se však stala až lyrickoepická báseň \"Noční bdění královny\" (\"The Queen's Wake\", 1813). Jeho poesie si získala věhlas, zajistila mu možnost publikovat v literárních časopisech, ale byla také nevybíravě parodována. Jeho nejbližším spolupracovníkem byl John Gibson Lockhart.\n\nVrcholem jeho literární tvorby je mnohovrstevnatý román \"Vyznání ospravedlněného hříšníka\" (\"The Private Memoirs and Confessions of a Justified Sinner\", 1824), zčásti parodie na kalvinistickou nábožensky naučnou literaturu, zčásti psychologická studie o povaze zločinu, hříchu a lidské identity. Jako autor básní a písní byl poměrně znám, jako prozaik byl však objeven až ve dvacátém století a bývá považován za zakladatele postmoderny.\n\nZ Hoggovy prózy stojí za zmínku také povídky a vyprávění například \"Rodinné historky o siru Walteru Scottovi\" či \"Altrive Tales\". Koncem svého života pracoval na životopise Roberta Burnse, kterého považoval už od mládí za svůj největší vzor.\n\nČesky vyšla jeho stěžejní próza \"Vyznání ospravedlněného hříšníka\" (1999), Jaroslav Vrchlický zahrnul do své antologie \"Moderní básníci angličtí\" dvě jeho básně, a .\n\nHogg se oženil se svou přítelkyní Margaret Phillipsovou 28. dubna 1820, měli pět dětí. Předtím se Hoggovi narodily dvě nemaželské dcery, které měl se dvěma různými ženami. Miloval hru na housle.\n\nJames Hogg vystupuje jako literární hrdina v románě Marie Michlové „Smrt Múz“ (Torst, 2012).\n\n"}
{"id": "710555", "url": "https://cs.wikipedia.org/wiki?curid=710555", "title": "Posed bílý", "text": "Posed bílý\n\nPosed bílý (\"Bryonia alba\") je vytrvalá popínavá bylina. Dorůstá délky až 7 m. Listy jsou řapíkaté, dlanitolaločnaté, nepravidelně zubaté nebo pilovité. Květy jsou 5četné, samčí vyrůstají v dlouze stopkatých vrcholících z úžlabí listů v dolní části rostliny, jsou žlutobílé se zeleným žilkováním, asi 1 cm v průměru, tyčinek je 5, z nichž jedna je volná a ostatní jsou srostlé po 2. Samičí květy vyrůstají na krátce stopkatých hroznech v horní části rostliny, jsou žlutobílé, v průměru jen o málo menší než květy samčí, semeník je složen ze 3 plodolistů, čnělky jsou 3. Plodem je kulovitá, asi 8 mm velká, za zralosti černá bobule. Kvete v červnu až červenci.\n\nV ČR roste v teplejších oblastech hojně, od středních poloh výše roztroušeně (max. asi 760 m n. m.). Celkově roste v téměř celé Evropě, na východě až po střední Asii, v Evropě však kromě její jihovýchodní části pouze zplaněle.\n\nKřoviny, ploty, zahrady, sady, okraje lesů a cest, na půdách vlhčích, výživných, hlinitých.\n\nCelá rostlina (nejvíce však v kořenech) obsahuje alkaloidy, glykosidy bryonin a bryogenin, pryskyřice, třísloviny, fytosterin a stopy silice, v plodech je obsaženo barvivo lykopen a v semenech saponiny.\nŠťáva posedu působí dráždivě, na pokožce vyvolává zčervenání, po delší době i puchýře a záněty. Po požití se objevuje zvracení a průjem spojený se silnými kolikovitými bolestmi, může rovněž dojít k útlumu dýchacího a vazomotorického centra a zánětu ledvin. Otravy byly pozorovány u koní a ovcí, u lidí nejčastěji po záměně plodů posedu za jedlé ovoce. Uvádí se, že smrtelná dávka pro dospělého člověka je zhruba 40 bobulí, u dětí jen 15.\n\n \n"}
{"id": "710572", "url": "https://cs.wikipedia.org/wiki?curid=710572", "title": "Serra da Canastra", "text": "Serra da Canastra\n\nSerra da Canastra je pohoří nacházející se ve státě Minas Gerais na jihovýchodě Brazílie. Pramení zde řeky São Francisco a Paranaiba, část pohoří pokrývá Národní park Serra da Canastra. Nachází se tu také vodopád Casca d'Anta. Výška pohoří kolísá mezi 900 metry až 1 496 metry. Naleziště kimberlitu se ukázala být bohatým zdrojem diamantů.\n"}
{"id": "710577", "url": "https://cs.wikipedia.org/wiki?curid=710577", "title": "Amatol", "text": "Amatol\n\nAmatol je triviální název pro skupinu trhavin, sestávajících ze směsí dusičnanu amonného a TNT v různých poměrech. Ve Francii byly podobné sloučeniny známé pod názvem schneiderite. \n\nJedná se o vysoce výkonné trhaviny, které se používaly pro vojenské účely především během dlouhotrvajících vojenských konfliktů, když průmyslové produkční kapacity tritolu (výroba tritolu je relativně materiálě a energeticky náročná) nestačily vysoké spotřebě ozbrojenými silami (dusičnan amonný se dá Haber-Boschovou metodou jednoduše vyrábět v neomezených množstvích ze vzduchu, vody a elektrické energie). Během druhé světové války byl často používán jako trhací náplň leteckých pum, dělostřeleckých granátů, protiponorkových náloží a námořních min. Bývá nahrazován jinými trhavinami jako hexolity, torpexy a tritonaly.\n\nObsah dusičnanu amonného se v amatolech pohybuje od 40 po 80 % v závislosti na dostupnosti tritolu a účelu použití. Síla a brizance se vzrůstajícím podílem dusičnanu amonného klesá, zároveň stoupá citlivost trhaviny na mechanické a tepelné impulsy. Amatol 80/20 (obsahující 80 % dusičnanu amonného a 20 % tritolu) při výbuchu produkuje bílý kouř. I při takto nízkém obsahu tritolu je poměrně účinnou trhavinou. Amatol 50/50 (50 % dusičnanu amonného a 50 % tritolu) produkuje při detonaci tmavý kouř. Nevýhodou amatolů je jejich hygroskopie. Z amatolů byly během první světové války příměsí hliníku vyvinuté Amonaly, během druhé světové války příměsemi hexogenu resp. pentritu Amatexy, které vykazují ve srovnání s amatoly zvýšenou brizanci.\n\nByl vynalezen během první světové války, používal se i přes druhou světovou, např. v raketách V-2, studenou válku jakožto i v současnosti.\n"}
{"id": "710578", "url": "https://cs.wikipedia.org/wiki?curid=710578", "title": "HMS Charles", "text": "HMS Charles\n\nHMS Charles bylo jméno použité pro vícero lodí anglického či britského Královského námořnictva:\n\n"}
{"id": "710582", "url": "https://cs.wikipedia.org/wiki?curid=710582", "title": "Šúko Aojamová", "text": "Šúko Aojamová\n\nŠúko Aojamová, japonsky: 青山 修子, \"Aojama Šúko\", (* 19. prosince 1987 Mačida-ši, prefektura Tokio) je japonská profesionální tenistka. Ve své dosavadní kariéře na okruhu WTA Tour vyhrála dvanáct deblových turnajů. V rámci okruhu ITF získala čtyři tituly ve dvouhře a dvacet osm ve čtyřhře.\n\nNa žebříčku WTA byla ve dvouhře nejvýše klasifikována v února 2015 na 182. místě a ve čtyřhře pak v únoru 2020 na 21. místě. Trénuje ji Masajuki Andó.\n\nV japonském fedcupovém týmu debutovala v roce 2013 baráží světové skupiny proti Španělsku, v níž za rozhodnutého stavu prohrály s Misaki Doiovou závěrečnou čtyřhru. Španělky zvítězily 4:0 na zápasy. Do dubna 2017 v soutěži nastoupila k patnácti mezistátním utkáním s bilancí 0–0 ve dvouhře a 11–4 ve čtyřhře.\n\nVystudovala Univerzitu Waseda.\n\nV rámci hlavních soutěží dvouhry okruhu ITF debutovala v červnu 2007, když na turnaji v japonském Nótu s dotací 25 tisíc dolarů prošla kvalifikačním sítem. V úvodním kole singlu však podlehla korejské hráčce Čang Kjung-Mi po třísetovém průběhu. Premiérový titul v této úrovni tenisu vybojovala v červnu 2010 na tokijské události s rozpočtem deset tisíc dolarů. Ve finále přehrála krajanku Eriku Takaovou.\n\nV singlu okruhu WTA Tour debutovala na ósackém HP Open 2010. Na úvod kvalifikace zdolala Francouzku Séverine Beltramovou, aby ve druhém kole podlehla Jihoafričance Natalii Grandinové. V deblové soutěži však s krajankou Rikou Fudžiwarovou postoupily do finále, v němž nestačily na dvojici Čang Kchaj-čen a Lilia Osterlohová. Jednalo se o její premiérové finále na okruhu WTA Tour.\n\nPrvní titul přišel téměř o dva roky později, když v páru s Tchajwankou Čang Kchaj-čen ovládly washingtonský Citi Open 2012. V závěrečném duelu přehrály pár Irina Falconiová a Chanelle Scheepersová. Ve Washingtonu, D.C. pak získala „hattrick“, když ve čtyřhře zvítězila i na dalších dvou ročnících Citi Open 2013 a 2014, nejdříve po boku Věry Duševinové a poté s Polkou Gabrielou Dabrowskou. Jako poražená finalistka skončila s Risou Ozakiovou v deblové soutěži Citi Open 2016.\n\nPrvní singlový zápas v hlavní soutěži WTA Tour odehrála na červnovém AEGON Classic 2011, konaném na trávě v Birminghamu, kde zvládla kvalifikaci. V úvodním kole však uhrála jen tři gamy na Američanku Coco Vandewegheovou.\n\nV rámci nejvyšší grandslamové kategorie se probojovala do semifinále ženské čtyřhry Wimbledonu 2013. S jihoafrickou spoluhráčkou Chanelle Scheepersovou na cestě pavoukem vyřadily turnajové devítky Anastasiji Pavljučenkovovou s Lucií Šafářovou a ve třetím kole šestou nasazenou dvojici Liezel Huberová a Sania Mirzaová. Mezi poslední čtveřicí párů však nestačily na pozdější vítězky Sie Su-wej a Pcheng Šuaj.\n\n"}
{"id": "710588", "url": "https://cs.wikipedia.org/wiki?curid=710588", "title": "HMS Charles (1632)", "text": "HMS Charles (1632)\n\nHMS Charles byla 44dělová řadová loď druhé třídy anglického Královského námořnictva. Byla postavena Petrem Pettem I. v loděnici ve Woolwichi a spuštěna na vodu v roce 1632. Vyřazena ze stavu Královského námořnictva a následně rozebrána byla roku 1650.\n"}
{"id": "710592", "url": "https://cs.wikipedia.org/wiki?curid=710592", "title": "Drapetomanie", "text": "Drapetomanie\n\nDrapetomanie (z řeckého δραπετης, \"drapetes\", uprchlíci a μανια, \"mania\", šílenství) je údajná duševní porucha popsaná americkým lékařem Samuelem A. Cartwrightem, která měla způsobovat prchání černých otroků ze zajetí. Dnes je drapetomanie pokládána za příklad pseudovědy a za součást konstrukce vědeckého rasizmu.\n\nCartwrigth popsal poruchu – o které řekl, že „byla neznámá našim lékařským autoritám, ačkoliv její symptom, útěk ze služby, je velice dobře znám našim plantážníkům a dozorcům“ – v článku doručeném Louisianské lékařské asociaci, který byl pak hojně dotiskován.\n\nTvrdil, že nemoc byla zapříčiněna pány otroků, kteří se „příliš sbližovali s otroky, zacházejíce s nimi jako s rovnými“.\n\n„Pokud jeden, či více z nich, a to kdykoliv, mají sklon k pozvedání hlav na úroveň jejich pána nebo dozorce, lidskost a jejich vlastní dobro vyžaduje, aby byli trestáni, dokud neupadnou do stavu podřazenosti, který jim byl určen. Mají zůstávat v tomto stavu a má s nimi být zacházeno jako s dětmi, předcházejíce a léčíce jejich touhu utéci.“\n\nV článku \"Diseases and Peculiarities of the Negro Race\" (volně přeloženo jako \"Nemoci a zvláštnosti negroidní rasy\") Cartwright píše, že bible vyžaduje, aby byl otrok poslušný svého pána a neměl by mít touhu utíkat. Kromě způsobu, jak diagnostikovat drapetomanii, Cartwright též určil lék. Domníval se, že s „řádnou, přesně dodržovanou, lékařskou pomocí lze tomuto nepříjemnému utíkání černochů téměř úplně zabránit“. V případě otroků „rozmrzelých a nespokojených bez příčiny“, což považoval za výstražné znamení hrozícího útěku, předepisoval Cartwright „vybičovat z nich ďábla“ jako „preventivní opatření”.\n\n"}
{"id": "710593", "url": "https://cs.wikipedia.org/wiki?curid=710593", "title": "TASS", "text": "TASS\n\nITAR-TASS (rusky: \"Информационное телеграфное агентство России – Телеграфное агентство Советского Союза\", česky: \"Informační tisková agentura Ruska – Telegrafní agentura Sovětského svazu\") je ruská státní zpravodajská agentura. Produkuje slovní zpravodajství v ruštině, angličtině, němčině, francouzštině, španělštině a arabštině, dále obrazové a zvukové zpravodajství, videozpravodajství, infografiku a další služby. Ústředí sídlí v Moskvě\n\nPrvní ruská tisková agentura byla založena roku 1904 pod názvem Sankt-Pětěrburská tisková agentura (rusky: \"Санкт-Петербургское телеграфное агентство\"), roku 1918 na jejích základech vznikla ROSTA (rusky: \"Российское телеграфное агентство (РОСТА)\", česky: \"Ruská tisková agentura\"), zpravodajská agentura sovětské vlády. V roce 1925 byla přejmenována na TASS (rusky: \"Телеграфное агентство Советского Союза (ТАСС)\", česky: \"Telegrafní agentura Sovětského svazu\"). Postupně vznikly v jednotlivých svazových republikách vlastní zpravodajské agentury, jež byly podřízeny TASSu. Po rozpadu SSSR se tyto agentury osamostatnily, TASS se stal tiskovou kanceláří Ruské federace. Roku 1992 byl přejmenován na ITAR-TASS. V roce 2014 se zpátky vrátila k používání názvu TASS, který se ale nebude rozšifrovávat.\n\n"}
{"id": "710598", "url": "https://cs.wikipedia.org/wiki?curid=710598", "title": "Okres Marcali", "text": "Okres Marcali\n\nOkres Marcali ( ) je okres v jihozápadním Maďarsku v župě Somogy. Jeho správním centrem je město Marcali.\n\nPři novém administrativním uspořádání v roce 2013 byla z okresu vyřazena vesnice Somogyfajsz a byla nově zařazena do okresu Kaposvár.\n\nV okrese se nachází celkem 38 měst a obcí.\n"}
{"id": "710601", "url": "https://cs.wikipedia.org/wiki?curid=710601", "title": "Legg Mason Tennis Classic 2011", "text": "Legg Mason Tennis Classic 2011\n\nTenisový turnaj ATP Legg Mason Tennis Classic 2011 se konal ve dnech 31. července – 7. srpna v hlavním městě Spojených států amerických Washingtonu, D.C. venku na kurtech s tvrdým povrchem jako součást kategorie ATP World Tour 500. Turnaj se odehrál v klubu William H.G. FitzGerald Tennis Center. Odměny činily 1 402 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\nNásledující hráči se probojovali do soutěže z kvalifikace jako šťastní poražení:\n\n\n"}
{"id": "710603", "url": "https://cs.wikipedia.org/wiki?curid=710603", "title": "Vlajka státu Mandžukuo", "text": "Vlajka státu Mandžukuo\n\nVlajka Mandžukua byla jedním ze státních symbolů (vedle hymny a císařského znaku ) loutkového státu Mandžukuo pod vlivem Japonska. Vlajka Mandžukua byla inspirována čínskou vlajkou z roku 1912. \nPět barev je přejatých z čínské vlajky roku 1912, symbolizující pět ras pod jednou střechou, výklad je ale poněkud jiný. Ke každé barvě byl mimo národa přiřazen také smysl různých lidských vlastností.\n\nŽlutá barva, symbolizující Mandžuský národ byla po celé délce vlajky, protože Mandžukuo bylo Japonci zamýšlené jako stát Mandžuů. Ostatní čtyři barvy byly v kantonu v pravém horním rohu.\nStrany vlajky byly rozmezeny v poměru 2:3.\n\n"}
{"id": "710605", "url": "https://cs.wikipedia.org/wiki?curid=710605", "title": "Přežijeme na naší planetě?", "text": "Přežijeme na naší planetě?\n\nPřežijeme na naší planetě? (ve francouzském originále Vu du ciel) je francouzský koprodukční dokumentární cyklus, který měl premiéru v roce 2008. Jde o osmidílný dokument, který přibližuje, jak člověk škodí přírodě. Pořadem provází fotograf Yann Arthus-Bertrand. Českou premiéru měl seriál na ČT2. Na DVD prozatím nevyšel.\n\n"}
{"id": "710608", "url": "https://cs.wikipedia.org/wiki?curid=710608", "title": "Polyoly", "text": "Polyoly\n\nPolyoly jsou vícesytné alkoholy, tedy alkoholy obsahující dvě a více hydroxylových skupin. V širším slova smyslu sem patří i polyhydroxyderiváty benzenu, které jsou aromatickými sloučeninami a nazývají se též hydroxyfenoly.\n\nPodle počtu hydroxylových skupin se rozlišují:\n\n\n\nOxidací polyolů na primární hydroxylové skupině vznikají hydroxyaldehydy a další oxidací pak hydroxykyseliny, např. oxidace propylenglykolu:\n\nCHCH(OH)CH(OH) → CHCH(OH)CHO → CHCH(OH)COOH.\n\nRedukcí vznikají z polyolů alkoholy s méně hydroxyly, např.:\n\n2 CHCH(OH)CH(OH) → CHCH(OH)CH + CHCHCHOH.\n\n\n"}
{"id": "710614", "url": "https://cs.wikipedia.org/wiki?curid=710614", "title": "Jan Škarnitzl", "text": "Jan Škarnitzl\n\nJan Škarnitzl (* 11. července 1986 Brandýs nad Labem-Stará Boleslav) je český cyklista jezdící na horském kole (disciplina cross country). V současnosti závodí za tým Sram Mitas Trek. Jde o mistra České republiky pro rok 2011 v závodech na horských kolech.\n\nSe závoděním na horských kolech začal v roce 1996 díky svému otci, který v té době závodil za masters a syna bral s sebou. Do šestnácti let dělal i atletiku (byl třetí na MČR na 1500 m). Od té doby se závodně věnuje pouze cyklistice a příležitostně hobby lyžařským maratónům (Krkonošská 70).\n\nV sezóně 2010 zvítězil v Sunshine Cupu na Kypru, získal bronz na mistrovství Evropy v Izraeli ve štafetě (společně s Ondřejem Cinkem, Tomášem Paprstkou a Terezou Huříkovou), v Kanadě na mistrovství světa si dojel pro 23. místo a sezónu zakončil na 15. místě světového žebříčku.\n\nV roce 2012 společně se svým kolegou Jaroslavem Kulhavým reprezentoval Českou republiku na Letních olympijských hrách 2012 a skončil celkově 12. Jaroslav Kulhavý zvítězil.\n\nJunior: 12. na ME XC v Grazu i na MS v Luganu, mistr ČR XC, 12. na ME XC v Polsku\nU23: 6. na MS 2006 ve Francii (cyklokros), 10. v Itálii v Alpagu XC, 17. na ME XC 2007 v Turecku, 9. na MS XC 2007 ve Fort Williamu, 5. na ME cyklokros ve Švýcarsku v Hittnau\n"}
{"id": "710620", "url": "https://cs.wikipedia.org/wiki?curid=710620", "title": "Gervinho", "text": "Gervinho\n\nGervais Yao Kouassi (* 27. května 1987, Anyama, Pobřeží slonoviny), známý jako Gervinho, je fotbalista a reprezentant Pobřeží slonoviny, jenž v současné době hraje jako útočník v Itálii za Parma FC.\n\nPři svém vůbec prvním zápase za Arsenal, do kterého přestoupil v létě roku 2011, skóroval hned 2 góly. Ve 30. kole Premier League v březnu 2013 se podílel svým gólem na vítězství 1:0 nad domácí Swansea.\n\nCelkově se ale v Arsenalu nedokázal výrazněji prosadit, proto přestoupil v létě 2013 do AS Řím. V lednu 2016 italskou Serii A opustil a přestoupil do čínského klubu Hebei China Fortune.\n\nGervinho byl kapitánem reprezentace Pobřeží slonoviny U21.\n\nV A-mužstvu Pobřeží slonoviny debutoval v roce 2007.\n\nByl účastníkem Mistrovství světa 2010 v Jihoafrické republice.\nNa Africkém poháru národů v roce 2012 se s reprezentací dostal do finále proti Zambii, zápas skončil 0:0 po prodloužení. V penaltovém rozstřelu jeho tým podlehl 7:8 a africkým šampionem se stala Zambie.\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\nNa Africkém poháru národů v roce 2015 v Rovníkové Guineji se s týmem probojoval opět do finále, tentokrát proti Ghaně, a podařilo se mu získat zlatou medaili. Utkání se po výsledku 0:0 rozhodovalo v penaltovém rozstřelu a skončilo poměrem 9:8.\n\n"}
{"id": "710622", "url": "https://cs.wikipedia.org/wiki?curid=710622", "title": "Slucký pogrom", "text": "Slucký pogrom\n\nAféra ve Slucku odkazuje na masakr tisíců Židů, ke kterému došlo ve městě Sluck v Bělorusku v Sovětském svazu v říjnu roku 1941 nedaleko města Minsk pod německou okupací za druhé světové války. Pachateli byly speciální síly gestapa a litevští spojenci Třetí říše. Během dvou dnů bylo zavražděno téměř 4 000 Židů spolu s tisíci dalšími obyvateli. Bezhlavé masové vraždění vedlo k tomu, že Bělorusové odporovali svým nacistickým okupantům.\n\nVe městě Sluck žilo mnoho Židů, stejně tak velké množství Bělorusů. Přestože německá vláda již dříve podepsala pakt o neútočení se Sovětským svazem, nacisté, kteří byli povzbuzeni úspěchem v západní Evropě, naplánovali a provedli operaci Barbarossa a 22. června 1941 napadli jejich bývalého spojence. Cestou zvýšili počet spojenců satelitních zemí.\n\n27. října 1941 vstoupily do města čtyři roty vojenské policie umístěné v Kaunasu a to s úkolem zlikvidovat městské židovské obyvatelstvo do dvou dnů. Tato „speciální bezpečnostní operace“ byla vedena jednotkami „Einsatzgruppen“ z SS a jednala bez povolení místní nacistické civilní správy a bezpečnostních orgánů SS, které z populace uspořádaly různé specializované pracovníky.\n\nŽidé byli obklopeni, odstraněni ze svých domů a zavražděni hromadně v takovém šílenství, že nebyla zavražděna pouze jejich rasa. Bylo zmasakrováno i etnické obyvatelstvo této oblasti. Nacistická civilní správa v Bělorusku byla pobouřena poté, co vyvinula velké úsilí k získání přízně místního obyvatelstva v souladu s vůdcovými pokyny.\n\nGenerální komisař Běloruska Wilhelm Kube napsal protest svému nadřízenému a říšskému vůdci Heinrichu Himmlerovi:\n\nDopis končí:\n\nPodle všeho nebyl Adolf Hitler o incidentu informován a poté se mylně domníval, že by nacističtí partyzáni mezi Bělorusy mohli podpořit Němce v pokračující invazi.\n\nCentrum Simona Wiesenthala umístilo v roce 2008 Michaila Gorškova na seznam nejhledanějších nacistických válečných zločinců pro jeho údajnou účast na masakru.\n\n\n"}
{"id": "710629", "url": "https://cs.wikipedia.org/wiki?curid=710629", "title": "Dibutylcín oxid", "text": "Dibutylcín oxid\n\nDibutylcín oxid ((CH)SnO), je organická sloučenina (konkrétně organocínová sloučenina).\n\nDibutylcínoxid (DBTO) se částečně používá v regioselektivní alkylaci, acylaci a sulfonaci některých vícesytných alkoholů (polyolů):\n"}
{"id": "710633", "url": "https://cs.wikipedia.org/wiki?curid=710633", "title": "Švýcarská strana zelených", "text": "Švýcarská strana zelených\n\nŠvýcarská strana zelených (něm. \"Grüne Partei der Schweiz\"; fr. \"Parti écologiste suisse\"; it. \"Partito ecologista svizzero\"; rétorománsky \"Partida ecologica svizra\", zkratka GPS) je švýcarská politická strana prosazující zelenou politiku.\n\nPrvní lokální zelená strana byla ve Švýcarsku založena v roce 1971 v městě Neuchâtel. Prvním zeleným poslancem, který byl zvolen do Národní rady, byl v 1979 Daniel Brélaz. Následoval vznik řady zelených stran a hnutí na úrovni kantonů. V roce 1983 vznikly dvě celostátní zelené strany – Federace švýcarských zelených stran a Švýcarská strana zelené alternativy. O deset let později se původní federace přejmenovala na Švýcarskou stranu zelených. V posledních 20 letech je strana pravidelně úspěšná jak ve volbách na místní, tak na národní úrovni.\n\nZelení zástupci v Národní radě (celkem 200 křesel)\n\nŠvýcarští zelení – tak jako jejich kolegové z jiných zemí – kladou hlavní důraz na ochranu přírody (zejména v oblasti dopravy). V případě zahraniční politiky na první místo kladou pacifismus. V ekonomické oblasti jsou místní zelení středolevicoví. Drtivá většina zelených podporuje vstup země do Evropské unie. V otázce imigrace ŠSZ prosazuje rozsáhlou integrační podporu pro přistěhovalce. Jsou příznivci alternativních zdrojů energie a zvyšování úspor, nesouhlasí s využíváním jaderné energie.\n\n"}
{"id": "710635", "url": "https://cs.wikipedia.org/wiki?curid=710635", "title": "Rjó Mijaiči", "text": "Rjó Mijaiči\n\nRjó Mijaiči (japonsky: 宮市 亮 , * 14. prosince 1992) je japonský fotbalista, který v současné době hraje jako křídlo v německém klubu FC St. Pauli. Je považován za velký japonský, ale i světový talent.\n\nRjó pochází ze sportovní rodiny. Jeho otec Tacuja býval baseballovým hráčem, který hrál a později i trénoval v týmu Toyota Motors. Jeho bratr Cujoši je rovněž fotbalistou. Mijaiči začal s fotbalem na základní škole, kde nastupoval za tým Sylphid F.C. z Nagoje. Později po přechodu na Čúkjódai Čúkjó High School hrával za školní tým. V roce 2010 se s týmem účastnili turnaje All Japan High School Soccer Tournament, avšak byli vyřazeni již v prvním kole.\n\nMijaiči se poprvé podíval do Arsenalu v létě 2010, kdy byl do klubu pozván na zkoušku. Jeho výkony zaujaly manažera londýnského celku Arsène Wengera natolik, že mu následně nabídl k podpisu smlouvu s klubem. Rjó se k týmu připojil 31. ledna 2011 a podepsal svůj první profesionální kontrakt.\n\nIhned po podpisu smlouvy bylo oznámeno, že se Rjó připojí k týmu Feyenoordu, kde stráví na hostování zbytek sezony 2010-11. Již 5. února odehrál svůj první zápas za nizozemský celek. Feyenoord v něm pouze remizoval s Vitesse 1-1, Rjó odehrál celé utkání a byl vyhlášen mužem zápasu. Další vydařený zápas měl proti Heracles Almelo, kde vstřelil úvodní branku a připravil druhou pro svého spoluhráče. 17. dubna 2011 při výhře 6-1 nad Willem II vstřelil Mijaiči dvě branky a dvě připravil.\n\nPo skončení hostování se Rjó vrátil do Arsenalu a s týmem absolvoval letní přípravu. Byl součástí 23-členného výběru, který odcestoval na předsezónní turné po Asii. V dresu Arsenalu se poprvé představil v rámci asijského turné, kdy nastoupil proti výběru Malajsie XI.\n9. srpna obdržel Mijaiči pracovní povolení, což pro něj znamenalo, že mohl nastoupit za Arsenal k soutěžnímu utkání. Mijaičiho debut v soutěžním utkání přišel 20. září 2011, kdy nastoupil jako střídající hráč v 71. minutě k utkání Carling Cupu proti týmu ze čtvrté ligy Shrewsbury Townu.\n\nNa konci ledna 2012 byl Rjó poslán do týmu Premier League Boltonu Wanderers. Za tým debutoval 11. února v utkání proti Wiganu. kdy o poločase střídal Martina Petrova. Utkání skončilo porážkou Boltonu 1-2. Svůj první start v základní sestavě a svoji první branku za klub si připsal následující týden v utkání FA Cupu proti Millwallu. Svými výkony velmi rychle získal pevnou pozici v týmu Owena Coyla. Fanoušci Boltonu ho v měsíci únor zvolil hráčem měsíce. Během svého hostování odehrál dvanáct ligových utkání a další dva starty přidal v poháru.\n\nRjó reprezentoval svoji zemi ve všech věkových kategoriích - od výběru do patnácti let až do týmu devatenáctiletých. Do seniorské reprezentace byl poprvé povolán v únoru 2012, avšak do kvalifikačního zápasu proti Uzbekistánu nezasáhl. Debutu se dočkal v květnu téhož roku v přátelském utkání proti Ázerbájdžánu.\n"}
{"id": "710642", "url": "https://cs.wikipedia.org/wiki?curid=710642", "title": "Projekt Moblin", "text": "Projekt Moblin\n\nMoblin (zkrácenina z \"Mobile Linux\") byl open source operační systém založený na linuxovém jádře, který vyvíjela firma Intel pro malé počítače (např. netbooky) s procesorem Intel Atom. Nyní je projekt přejmenován na MeeGo.\n\nMoblin je určen pro práci s internetem a multimédii, obsahuje webový prohlížeč na bázi Mozilly, přehrávač videa a zvuku a různé nástroje pro komunikaci. Je zde možnost jednoduché správy sítí a dalších nezbytností, pokročilé možnosti nastavení však chybí.\n\n"}
{"id": "710644", "url": "https://cs.wikipedia.org/wiki?curid=710644", "title": "Bet-at-home Cup Kitzbühel 2011", "text": "Bet-at-home Cup Kitzbühel 2011\n\nTenisový turnaj ATP Bet-at-home Cup Kitzbühel 2011 se konal ve dnech 1.–7. srpna v rakouském Kitzbühelu venku na antukových dvorcích jako součást kategorie World Tour 250 series. Odměny činily 450 000 EUR.\n\nČtyři nejvýše nasazení hráči měli v prvním kole volný los.\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n"}
{"id": "710650", "url": "https://cs.wikipedia.org/wiki?curid=710650", "title": "Francis Parkman", "text": "Francis Parkman\n\nFrancis Parkman (16. září 1823, Boston – 8. listopadu 1893, Jamaica Plain) byl americký historik, známý pro své dílo o Severní Americe v období kolonialismu.\n\nPocházel ze zámožné rodiny, jeho rodiči byli reverend Francis Parkman a jeho druhá žena Caroline Hall Parkmanová. Měl pět sourozenců: Caroline, Mary, Eliza, Johna Eliota a Sarah z otcova prvního manželství. Od dětství jej sužovaly zdravotní problémy. V mladém věku byl poslán na lesní farmu svého dědy u Medfordu v Massachusetts, aby si upevnil zdraví životem v přírodě. Často spával v lese, jezdil na koni bez sedla a naučil se lovit. Od roku 1831 studoval na privátní Chauncy Hall a v roce 1840 vstoupil na Harvard. Ještě před ukončením studií ho rodiče poslali na cestu po Evropě. Plavil se po Středozemním moři, kde navštívil některé ostrovy, viděl Itálii, Švýcarsko, Francii a Skotsko. Cesta trvala od listopadu 1843 do června 1844. Na podzim 1844 nastoupil na harvardská práva. V roce 1845 publikoval své první články v Knickerbocker Magazine. V roce 1846 získal právnický titul a pokračoval ve svých studijních cestách. Strávil i nějakou dobu mezi Siouxy. Tato zkušenost ho velmi ovlivnila. Jeho dřívější poměrně sympatické nazírání na Indiány se výrazně změnilo. Začal je považovat za divochy a opilce, jejichž úpadek, porážky ve válkách a zkáza byly nevyhnutelným triumfem civilizace nad barbarstvím. Tento způsob nazírání se objevuje i v jeho historických dílech, za což sklidil tvrdou kritiku některých moderních historiků. V té době procestoval různé další části USA. Zároveň se u něj opět objevily zdravotní a psychické potíže. V květnu 1850 se oženil s Catherine Scollay Bigelowou, dcerou známého bostonského lékaře, se kterou měl tři děti: Grace Parkmanovou Coffinovou, Francise Parkmana III. a Katharine Parkmanovou Coolidgeovou. Syn zemřel ve třech letech na spálu. V roce 1856 procestoval Kanadu. V roce 1858 zemřela jeho žena po narození jejich posledního dítěte. Sám se téhož roku odjel léčit do Francie. Cestoval, vesměs za vědeckými účely, až do pozdního věku. Titul doktor práv obdržel v roce 1889. Zemřel ve svém domě po krátké nemoci.\n\nV Bostonu stojí jeho památník, zhotovený sochařem Danielem Chesterem Frenchem.\n\n\n"}
{"id": "710674", "url": "https://cs.wikipedia.org/wiki?curid=710674", "title": "Light Driver", "text": "Light Driver\n\nLight Driver je závodní simulátor vydaný společností Hella v roce 2003. Ve hře je hráč v roli řidiče na neznámé cestě.\n\nHra obsahuje i stručný tutoriál v angličtině.\n\nHra sama o sobě nemá svůj děj.\n\nNa začátku hry hráč sedí v autě na silnici, a to v noci. Cesta vede neznámo kam. Po zaznění signálu hráč může jet. Na silnici jsou však různé překážky. Úkolem hry je nasbírat za 90 sekund co nejvíce bodů.\n\nHráč je bodován podle své jízdy. Vpravo na obrazovce má ukazatel se (odzhora) červenou, zelenou a žlutou částí. V tomto ukazateli je znázorňována rychlost hráče. Podle pozice znázornění rychlosti se boduje, a to:\nV případě, že hráč najede na nějakou překážku na cestě, ubere se mu určitý počet bodů. Mezi překážky patří klacky, deštníky, ale i stojící (!) auta. Při častém najíždění na překážky se auto vlivem poškození zastaví (většinou za to může průjezd úsekem práce na silnici).\n\nHra na začátku jízdy užívá halogenová světla. Okolo cesty se občas naskytne žlutě oblečený muž s vlajkou. Když hráč okolo něho projede z malé vzdálenosti, úroveň světel se mu zvětší o 1 a získá bonus v podobě 2000 bodů. Úrovně světel jsou celkem 3; každý typ má jiné vlastnosti:\n"}
{"id": "710675", "url": "https://cs.wikipedia.org/wiki?curid=710675", "title": "Suity pro sólové violoncello", "text": "Suity pro sólové violoncello\n\nSuity pro sólové violoncello německého skladatele Johanna Sebastiana Bacha je cyklus šesti skladeb pro sólový smyčcový nástroj, jenž byl vytvořen pravděpodobně kolem roku 1720 v Köthenu. První suita (BWV 1007) je psána v tónině G dur, druhá (BWV 1008) v d moll, třetí (BWV 1009) v C dur, čtvrtá (BWV 1010) v Es dur, pátá (BWV 1011) v c moll a šestá (BWV 1012) v D dur. Pátá suita existuje i ve verzi pro loutnu (BWV 995). \n\nBach standardní formu suity (allemanda – courante – sarabanda – gigue) v tomto díle rozšířil o úvodní předehru (preludium) a navíc mezi sarabandu a gigue vkládal ještě takzvanou galanterii, taneční větu v uspořádání A B A. V prvních dvou suitách jsou galanteriemi menuety, v dalších dvou autor použil bourrée a v posledních dvou suitách tvoří galanterii gavoty. Struktura Bachových violoncellových suit tedy vypadá takto:\n\n\nProvedení každé následující suity zabere víc času než předchozí. Například na nahrávce, kterou pořídil Heinrich Schiff, je trvání suit následující: \"I.\" 14:49, \"II.\" 18:17, \"III.\" 20:46, \"IV.\" 21:05, \"V.\" 21:55, \"VI.\" 26:24; celkem tedy více než 123 minut hudby.\n\n\"Suity\" se dochovaly ve třech dobových rukopisech, jeden pochází z pera Anny Magdaleny Bachové, další dva od Bachových žáků. Dlouho byly považovány spíše za technicky náročnou instruktivní literaturu, než za díla vhodná ke koncertnímu provedení. Tento pohled změnil až na počátku 20. století Pablo Casals, který suity veřejně hrál a později pořídil i jejich nahrávku. Od té doby jsou běžnou součástí koncertního repertoáru violoncellistů. \n\n"}
{"id": "710685", "url": "https://cs.wikipedia.org/wiki?curid=710685", "title": "Zlatica Puškárová", "text": "Zlatica Puškárová\n\nZlatica Puškárová (* 26. června 1977) je slovenská novinářka, v současnosti známá hlavně z TV Markíza jako moderátorka politické relace Na telo. Vystudovala politologii a žurnalistiku v Bratislavě. Pracovat jako redaktorka začínala nejdřív v deníku SME a v agentuře SITA. Potom odešla do TV Markíza, kde je doteď. Se svým partnerem Patrikem Švajdou (moderátor) má jedno dítě.\n\n"}
{"id": "710688", "url": "https://cs.wikipedia.org/wiki?curid=710688", "title": "Kinugasa (1926)", "text": "Kinugasa (1926)\n\nKinugasa () byla první těžký křižník japonského císařského námořnictva třídy \"Aoba\". Byla dokončen v září 1927 jako druhá a poslední jednotka třídy \"Aoba\". V období od října 1938 až do října 1940 byl křižník modernizován: dostal novou výzbroj, systém řízení palby a protitorpédovou obšívku. \n\n\"Kinugasa\" sloužila spolu se svojí sesterskou lodí \"Aoba\". Vedle účasti na předválečných námořních cvičeních a námořních přehlídkách se oba křižníky koncem 20. a během 30. let několikrát objevily v čínských vodách a obě jednotky se společně zúčastnily první fáze druhé světové války v Tichomoří. Na začátku druhé světové války podporovala \"Kinugasa\" obsazení Guamu, druhý pokus o vylodění na atolu Wake, vylodění v Rabaulu a v Lae a Salamaua. Počátkem května 1942 podporovala vylodění na Tulagi a po bitvě v Korálovém moři doprovázela poškozenou \"Šókaku\" na Truk. V srpnu 1942 se \"Kinugasa\" zúčastnila bitvy u ostrova Savo, ve které se Japoncům podařilo potopit čtyři spojenecké těžké křižníky. V říjnu se zúčastnila bitvy u mysu Esperance a po dalším působení v oblasti Šalomounových ostrovů byla 14. listopadu jižně od Rendova potopena americkými palubními bombardéry z USS \"Enterprise\" během bitvy u Guadalcanalu.\n\nPo dokončení nesla \"Kinugasa\" šest 200mm kanónů typu 3. roku ve dvouhlavňových dělových věžích modelu C v ose plavidla: dvě na přídi a jednu na zádi.\n\nV období mezi 15. říjnem 1938 a 30. říjnem 1940 prošla \"Kinugasa\" velkou rekonstrukcí. Původní 200mm kanóny byly nahrazeny za 203,2mm kanóny typu 3. roku a jejich dělové věže modelu C byly modernizovány.\n\nDne 15. prosince 1942 byla \"Kinugasa\" vyškrtnuta ze seznamu lodí japonského císařského námořnictva.\n\n\n"}
{"id": "710689", "url": "https://cs.wikipedia.org/wiki?curid=710689", "title": "Madžapahit", "text": "Madžapahit\n\nMadžapahitská říše (javánsky ꦏꦫꦠꦺꦴꦤ꧀ꦩꦗꦥꦲꦶꦠ꧀ – \"Karaton Majapahit\", v sanskrtu विल्व तिक्त – \"Karaton Mojopahit\", indonésky \"Kerajaan Majapahit\"), případně také jako Madžapahitské království, byla ostrovní říše (thalasokracie) zahrnující většinu dnešní Indonésie s centrem na Jávě. Vznikla roku 1293, rozpadla se v prvních desetiletích 16. století.\n\nVrcholu moci říše dosáhla za vlády rádži Hayama Wuruka (panoval v letech 1350–1389) a jeho prvního ministra Gajah Mady. Podle Nagarakretagamy (také jako Desawarnana, dílo z roku 1365 oslavujicí Hayama Wuruka) bylo na jávském centru říše na závislých téměř sto států od Sumatry po Novou Guineu ležících na územích dnes patřících Indonésii, Singapuru, Malajsii, Brunej, jižnímu Thajsku, Filipínám a Východnímu Timoru, přesný dosah moci Madžapahitu je nicméně stále předmětem diskuzí.\n\n"}
{"id": "710690", "url": "https://cs.wikipedia.org/wiki?curid=710690", "title": "Ma-cu", "text": "Ma-cu\n\nMa-cu (: pchin-jin Mā​zǔ, znaky zjednodušené 妈祖, tradiční , : Ma Tổ; doslova „Matka-předek“) je bohyně moří čínské mytologie. Její kult se zrodil v 10. – 11. století. Zobrazována je sedící na vlnách, oblacích nebo na trůnu.\n\nPostava Ma-cu vznikla zbožněním dívky z fuťienské rybářské vesnice Lin, která údajně žila kolem roku 960. Uměla plavat po moři na rohoži a létat v oblacích. zachraňovala své bratry z nesnází na rozbouřeném moři. Ve 28 letech byla povznesena na Nebesa, od té doby ovládá pohyb vod, jestli přikáže, utiší se povodně i tajfuny. Je ochránkyní námořníků a rybářů.\n\nRoku 1156 ji byl na příkaz císaře postaven chrám, obdržela vznešené tituly, od 13. století je nazývána „Nebeská manželka“ (\"Tchien-fej\", ), od konce 18. století „Nebeská císařovna“ (Tchien-chou, ).\n\nMa-cu je široce uctívána v jihovýchodní pobřežní oblasti Číny a přilehlých oblastech jihovýchodní Asie, zejména Če-ťiangu, Fu-ťienu, Tchaj-wanu, Kuang-tungu, a Vietnamu, které mají výrazné námořní tradice.\n"}
{"id": "710693", "url": "https://cs.wikipedia.org/wiki?curid=710693", "title": "Seznam předsedů Papežské akademie pro život", "text": "Seznam předsedů Papežské akademie pro život\n\nToto je seznam předsedů Papežské akademie pro život:\n\n"}
{"id": "710695", "url": "https://cs.wikipedia.org/wiki?curid=710695", "title": "Batman se vrací", "text": "Batman se vrací\n\nBatman se vrací (v anglickém originále Batman Returns) je americký kriminální thriller z roku 1992, který natočil Tim Burton podle komiksových příběhů o Batmanovi. Jedná se o sequel k eponymnímu filmu z roku 1989, jenž také režíroval Burton. V obou snímcích titulní postavu ztvárnil Michael Keaton. Do amerických kin byl film, jehož rozpočet činil 80 milionů dolarů, uveden 19. června 1992, přičemž celosvětově utržil 266 822 354 dolarů. Díky úspěchu snímku byl v roce 1995 natočen navazující film \"Batman navždy\", ve kterém byl režisérský post po Burtonových neshodách s produkcí obsazen Joelem Schumacherem.\n\nMalý chlapec byl kvůli svému vrozenému znetvoření vhozen svými rodiči do gothamské řeky. Vychovají jej tučňáci a o 33 let později se tento tvor, rodným jménem Oswald Cobblepot, stane záhadným Tučňákem, jenž přijde za gothamským miliardářem Maxem Shreckem a zeptá se ho na pravou identitu svých rodičů. Tučňák následně zachrání syna starosty a stane se z něj vážená osobnost. Mocný Shreck využije situace, nechá odvolat starostu a na jeho místo dosadí Tučňáka. Selina Kyleová, Shreckova asistentka, se mezitím dozví o plánu Shrecka a Tučňáka, kteří chtějí v Gothamu vybudovat obří elektrárnu. Shreck se jí ale zbaví tím, že ji vyhodí z okna několik desítek pater nad zemí. Selina je po dopadu vzkříšena několika místními kočkami a stane se z ní Kočičí žena. Situace se zkomplikuje, když se spojí s Tučňákem proti Batmanovi. Ten se dozví o Tučňákově plánu a tyto informace zveřejní. Tučňák se schová do své jeskyně a s pomocí armády skutečných tučňáků zajme Shrecka. Batman mu ale pomůže a Shreck začne bojovat s Kočičí ženou, která ho zabije. Batman pronásleduje Tučňáka, jenž po boji následně zemře na následky svých zranění.\n\n"}
{"id": "710696", "url": "https://cs.wikipedia.org/wiki?curid=710696", "title": "Zbyněk Zeman", "text": "Zbyněk Zeman\n\nZbyněk Anthony Bohuslav Zeman (* 18. října 1928 Praha – 22. června 2011 Praha) byl britský historik českého původu a vysokoškolský pedagog.\n\nZbyněk Zeman se narodil v Praze 18. října 1928. V průběhu gymnaziálních studií odjel do Anglie a ve školním roce 1946–1947 zde studoval na Czechoslovak College. Po návratu domů na podzim 1948 začal studoval práva na Karlově univerzitě. V červnu 1948 po únorovém komunistickém převratu odešel do Velké Británie.\n\nV Londýně studoval historii na School of Slavonic and East European Studies v Londýně, kde získal bakalářský titul. Doktorát pak obhájil na Oxfordské univerzitě. V roce 1953 se stal členem týmu historiků připravujících edice dokumentů k německé zahraniční politice ve Whaddon Hall. V letech 1958–1961 působil na St Antony's College v Oxfordu a byl členem redakce časopisu The Economist (1959–1962), kde měl na starosti východní Evropu. V letech 1962–1970 přednášel moderní historii na Univerzitě v St. Andrews. Poté založil výzkumné oddělení v Amnesty International (1970–1973). Dále působil jako ředitel East West SPRL (Brusel) a European Cooperation Research Group (1974–1976). V roce 1976 se stal profesorem středo- a východoeropských studií na univerzitě v Lancasteru. V období 1982–1996 byl profesorem středoevropských a východoevropských dějin v Oxfordu (St Edmund Hall). V roce 1996 se navrátil zpět do vlasti, kde přednášel a psal knihy.\n\n\n\n\n"}
{"id": "710700", "url": "https://cs.wikipedia.org/wiki?curid=710700", "title": "USS Constitution", "text": "USS Constitution\n\nUSS \"Constitution\" je dřevěná trojstěžňová fregata námořnictva Spojených států amerických, která je jednou ze šestice prvních fregat amerického námořnictva. V aktivní službě je nepřetržitě od roku 1797 až do současnosti. Je tak nejdéle sloužící americkou válečnou lodí. Nejstarší válečnou lodí v aktivní službě je britská řadová loď HMS \"Victory\", která je o více než 30 let starší, ale na rozdíl od \"Constitution\" nebyla v aktivní službě nepřetržitě, ale byla na několik desetiletí odstavena, než byla restaurována a symbolicky navrácena do aktivního stavu. Navíc na rozdíl od stále plovoucí USS \"Constitution\" je HMS \"Victory\" od roku 1922 trvale umístěna v suchém doku. Od roku 1907 je \"Constitution\" muzejní lodí kotvící v doku zaniklé loděnice Charlestown Navy Yard v Bostonu. Dok opouští několikrát do roka, například na Den nezávislosti 4. července.\n\nPrvních šest fregat amerického námořnictva bylo pro americké námořnictvo objednáno 27. března 1794 americkým Kongresem. Jejich hlavním úkolem byla ochrana amerických obchodních lodí proti francouzským pirátům. Plavidla byla větší a silněji vyzbrojená, než běžné fregaty. Navrhl je konstruktér Joshua Humphreys. Postavena byla loděnicí Edmund Hartt’s Shipyard v Bostonu ve státě Massachusetts. Ceremoniál spuštění na vodu proběhl 20. září 1797 za účasti prezidenta Johna Adamse. Těžké plavidlo však uvázlo a na vodu se jej podařilo spustit až po měsíci. Druhé úspěšné spuštění na vodu probělo 21. října 1797. Účastnili se jej následníci francouzského trůnu Ludvík Filip, Antonín Filip a Ludvík Karel.\n\nLoď byla klasifikována jako 44-dělová těžká fregata – hlavní výzbroj tvořilo třicet 24-liberních děl s hladkým vývrtem (obvyklou výzbrojí tehdejších fregat byla osmnáctiliberní děla). Kromě 30 dlouhých 24-liberních děl měla \"Constitution\" na horní palubě až dvacet 32-liberních karonád a dvě stíhací dlouhá děla na přídi o kalibru 24 liber.\n\nNa první plavbu do Karibiku se fregata vydala v červenci 1798. V letech 1799–1801 se zapojila do kvaziválky s Francií. V letech 1801–1803 procházela údržbou a následně byla v letech 1803–1807 vlajkovou lodí amerických sil ve Středomoří. V letech 1803–1805 se v této oblasti zapojila do protipirátských operací. V letech 1807–1809 znovu prošla údržbou. V letech 1811–1812 podnikla plavbu do Francie, Spojeného království a Nizozemska.\n\nFregata \"Constitution\" se proslavila v britsko-americké válce z let 1812–1815, ve které zvítězila ve třech námořních bitvách, při nichž porazila celkem čtyři britské válečné lodě. Řadu obchodních lodí navíc zajala. Nejznámější se stalo její vítězství nad britskou fregatou HMS \"Guerriere\". Dva měsíce po vypuknutí války \"Constitution\" (kapitán Isaac Hull) vyplula, aby v oblasti Halifaxu narušovala britské námořní trasy. Dne 19. srpna 1812 ji zastihla fregata \"Guerriere\". V nastalém střetu se \"Constitution\" dokázala přiblížit na malou vzdálenost a zasypat ji pabou, která britskému plavidlu zničila všechny stěžně. Když jeden americký námořník viděl, jak se britské projektily odrážejí od boků americké fregaty, zvolal: \"Huzza! Her sides are made of iron!\" \"Constitution\" tak získala svou přezdívku „Old Ironsides“. Dále dne 29. prosince 1812 porazila HMS \"Java\" a 20. února 1815 ještě britská plavidla HMS \"Cyane\" a HMS \"Levant\".\n\nV letech 1816–1821 prošla další údržbou a následně do roku 1828 operovala ve Středomoří. Další údržba a modernizace proběhla v letech 1832–1835 v Bostonu. V letech 1835–1838 byla vlajkovou lodí středomořské eskadry a v letech 1839–1841 vlajkovou lodí tichomořské eskadry a v letech 1839–1841 byla vlajkovou lodí v domácích vodách. Od května 1844 do září 1846 \"Constitution\" podnikla plavbu kolem světa. Urazila při ní více než 52 000 mil. Během cesty navštívila Brazílii, Madagaskar, Singapur, Malajsii, Vietnam, Hong Kong, Havaj a Mexiko. Po návratu byla do roku 1848 opravována v Bostonu a následně do roku 1851 sloužila ve Středomoří. Dne 1. srpna 1849 přitom plavidlo v Gaetě navštívil papež Pius IX.\n\nV letech 1851–1853 proběhla pravidelná údržba v New Yorku. V letech 1853–1855 \"Constitution\" byla vlajkovou lodí africké eskadry. Tehdy dosáhla svého posledního bojového vítězství, když 3. listopadu 1853 zajala otrokářskou loď H.N. \"Gambril\". V letech 1855–1857 proběhla údržba a následně byla \"Constitution\" v letech 1857–1860 přestavěna na cvičnou loď. Následně byla v letech 1860–1871 využívána Námořní akademií Spojených států amerických v Annapolisu ve státě Maryland, přičemž v době americké občanské války se akademie včetně \"Constitution\" přesunula do Newportu ve státě Rhode Island.\n\nV letech 1871–1877 proběhla údržba ve Filadelfii. V letech 1877–1881 \"Constitution\" opět sloužila k výcviku, přičemž v letech 1878–1879 byla využita pro přepravovu amerických exponátů na 7. světovou výstavu. Roku 1881 byla vyřazena z prvoliniové služby. Do roku 1897 byla \"Constitution\" využívána jako stacionární školní plavidlo (\"receiving ship\") v Portsmouthu ve státě New Hampshire.\n\nV září 1897 se \"Constitution\" vrátila do Bostonu k oslavám 100. let od svého vstupu do služby. V Bostonu zůstala dlouhodobě zakotvena, přičemž byla zpřístupněna veřejnosti. V letech 1931–1934 podnikla dlouhé turné spojené s návštěvou 90 amerických přístavů. Dne 24. srpna 1940 byla fregata \"Constitution\" jmenována čestnou vlajkovou lodí amerického námořnictva. Dne 8. dubna 1976 bylo ve 22. budově loděnice Charlestown Navy Yard otevřeno muzeum USS \"Constitution\". V letech 1992–1996 plavidlo prošlo rozsáhlou renovací, která mu vrátila schopnost samostatné plavby. Dne 21. července 1997 fregata \"Constitution\" po plných 116 letech opět vyplula vlastní silou. Následně 21. října 1997 oslavila 200. výročí od svého přijetí do služby. V letech 2007–2010 plavidlo prošlo další renovací, která jeho podobu přiblížila té z roku 1812. Dne 19. srpna 2012 fregata vyplula při příležitosti 200. výročí od svého vítezství nad fregatou \"Guerriere\".\n\nOd května 2015 do července 2017 se loď kvůli rekonstrukcí nacházela v suchém doku v Bostonu.\n\n\n"}
{"id": "710702", "url": "https://cs.wikipedia.org/wiki?curid=710702", "title": "Rino Fisichella", "text": "Rino Fisichella\n\nMons. Prof. Rino Fisichella, známý také jako Salvatore Fisichella (* 25. srpna 1951, Codogno, Provincie Lodi, en Lombardie) je italský římsko-katolický duchovní, arcibiskup a teolog pracující v oboru fundamentální teologie, který je od června 2010 prvním předsedou nově zřízené Papežské rady pro novou evangelizaci.\n\n"}
{"id": "710703", "url": "https://cs.wikipedia.org/wiki?curid=710703", "title": "Mazák (rozcestník)", "text": "Mazák (rozcestník)\n\nNázev Mazák může označovat:\n\n"}
{"id": "710712", "url": "https://cs.wikipedia.org/wiki?curid=710712", "title": "Fred Herko", "text": "Fred Herko\n\nFred Herko; často také Freddie Herko (* jako Frederick Charles Herko; 23. února 1936, New York City, New York, USA – 27. října 1964, tamtéž) byl americký umělec, herec, tanečník, choreograf, hudebník a učitel. Zemřel při pádu z okna, po předávkování drogami ve věku 28 let. Spolupracoval například s Andy Warholem.\n\n"}
{"id": "710716", "url": "https://cs.wikipedia.org/wiki?curid=710716", "title": "Šeksninský rajón", "text": "Šeksninský rajón\n\nŠeksninský rajón ( ) je jeden z rajónů Vologdské oblasti v Rusku. Jeho administrativním centrem je sídlo městského typu Šeksna. V roce 2010 zde žilo 35 194 obyvatel.\n\nRajón leží na jihu Vologdské oblasti u hranic s Jaroslavskou oblastí. Jeho rozloha je 2528 km². Skládá se ze sedmnácti samosprávných obecních obvodů, z toho jsou dva městské a patnáct vesnických.\nSídly městských obecních obvodů jsou Čjobsara a Šeksna.\n\nSousední rajóny:\n\n"}
{"id": "710717", "url": "https://cs.wikipedia.org/wiki?curid=710717", "title": "Mikroklk", "text": "Mikroklk\n\nMikroklky (\"microvilli\", z řec. \"mikros\"–malý, a lat. \"villus\"–vlas či vlákno) jsou tenké a dlouhé výběžky cytoplazmy, které se často vyskytují na exponovaných plochách epiteliálních buněk, a to zejména tam, kde je třeba zajistit dostatečně velký povrch pro absorpci (vstřebávání) či sekreci („vyměšování“) látek. Mají zpravidla asi 1–2 μm na délku a 100 nm v průměru. Jsou uvnitř vyztužené aktinovými vlákny navzájem pospojovanými fimbrinem a villinem, přičemž jejich + konec je upevněn v koncové části mikroklku.\n\nObrovské množství mikroklků se nachází na povrchu (na apikálních membránách) absorpčních buněk, které lemují vnitřní povrch tenkého střeva či tvoří stěny proximálních kanálků v ledvinách. Mikroklky jsou v tomto případě doprovázeny ještě mohutně vyvinutou vrstvou glykoproteinů, tzv. glykokalyxem. Díky mikroklkům je možné až 25× zvětšit celkový povrch, což velmi usnadňuje absorpci látek. Mikroklky v trávicí soustavě tvoří tzv. kartáčový lem.\n\n"}
{"id": "710719", "url": "https://cs.wikipedia.org/wiki?curid=710719", "title": "Andy Warhol: Kompletní portrét", "text": "Andy Warhol: Kompletní portrét\n\nAndy Warhol: Kompletní portrét, původně v angličtině Andy Warhol: The Complete Picture; je dokumentární film z roku 2001. Film pojednává o pop-artovém malíři, režisérovi a grafikovi Andy Warholovi.\n"}
{"id": "710721", "url": "https://cs.wikipedia.org/wiki?curid=710721", "title": "Šipkovaná", "text": "Šipkovaná\n\nŠipkovaná je dětská hra, při které se účastníci rozdělí na dvě skupiny (či jednotlivce a skupinu). \n\nPrvní skupina (jednotlivec) za sebou zanechává indicie o směru svého pohybu pomocí šipek kreslených většinou křídou na chodník, stromy, silnici. \nDruhá skupina nechá skupině první (jednotlivci) dostatečný náskok a poté se vydá po jejích (jeho) stopách. Spolu s šipkami mohou na druhou skupinu čekat i úkoly či jiná překvapení.\n"}
{"id": "710722", "url": "https://cs.wikipedia.org/wiki?curid=710722", "title": "Keramická textilní vlákna", "text": "Keramická textilní vlákna\n\nKeramická textilní vlákna jsou polykrystaliny nebo amorfní keramické výrobky z nekovových anorganických látek.\nZ amorfních nekovových látek se zhotovují také skleněná vlákna, ta se však nepovažují za keramické výrobky (odlišují se výrobní technologií).\nV roce 1942 bylo v USA vynalezeno první keramické textilní vlákno (filament vyrobený zvlákňováním z taveniny aluminosilikátu), s průmyslovou výrobou vláken se začalo v roce 1953. K širšímu použití keramických textiií došlo v 70. letech 20. století pod vlivem tehdejší světové ropné krize. \n\nV 21. století se výroba keramických vláken rozšiřuje ročně o 5-10 %. V roce 2017 obnášel celosvětový výnos z prodeje keramických vláken 1,63 miliardy USD, do roku 2022 se odhadovalo zvýšení na ročních 2,6 miliard.\n\nVýrobky se zpravidla dělí na dvě skupiny: vlákna oxidová a neoxidová. \nOxidová vlákna jsou výrobky z oxidů s vysokým bodem tání \n\nOxidová keramická vlákna se průmyslově vyrábí ve formě filamentů nebo sekaných vláken (\"chopped\") v jemnostech ca 10-20 µm, s tažnou pevností 1700- 3300 MPa a modulem pružnosti 150-370 GPa. \nVlákno je odolné proti oxidaci, ale má sklon k deformaci při mechanickém zatížení a teplotách nad 1100°C a dá se poměrně levně vyrábět.\n\nPříklady oxidových filamentů ze začátku 21. století: \n\nTepelné izolace (\"Saffil\", \"Nextel 312\") v cenách od 4,50 €/kg, brzdová obložení (od 9 €/kg), filtry, výztuže kompozitů (\"Nicalon\"), trysky hořáků\nNeoxidová vlákna jsou výrobky na bázi sloučenin SiC a Si-C-(N)-O.\n \nNeoxidová jsou vysoce odolná proti deformaci až do 1500°C, pevnější (až 4000 Mpa) a pružnější než oxidová vlákna, málo odolná proti oxidaci v atmosféře a velmi drahá ve výrobě. \n\nPříklady neoxidových filamentů ze začátku 21. století: \n\n(téměř výlučně) astronautika, letectví, jaderná energetika\nVláknové kompozity, Nextel, Nicalon, Sylramic, Tyranno\n\n"}
{"id": "710725", "url": "https://cs.wikipedia.org/wiki?curid=710725", "title": "Purple Haze", "text": "Purple Haze\n\n„Purple Haze“ je skladba Jimiho Hendrixe složená roku 1966 a vydaná v roce 1967. Jako singl vyšla 17. března ve Spojeném království, o dva dny později i ve Spojených státech (na B straně byla píseň „51st Anniversary“). V květnu téhož roku byla skladba umístěna na debutovém albu skupiny The Jimi Hendrix Experience s názvem \"Are You Experienced\". Píseň se stala jednou z archetypálních psychedelických drogových písní 60. let.\n\nVznik písně je kladen do poloviny prosince roku 1966 do zákulisních prostor londýnského klubu Upper Cut. Jimi Hendrix tehdy hrál kytarový rif, který uslyšel Chas Chandler, producent The Jimi Hendrix Experience, a řekl Hendrixovi, aby si ten rif zapamatoval, rozpracoval a připsal k tomu text. Chandler totiž vycítil, že by z toho mohl být další singl po nedávno vydaném „Hey Joe“. Ještě v prosinci téhož roku tedy Hendrix skladbu dokončil. K nahrávání došlo nejprve v DeLane Lea Stuios v Londýně, na popud Chase Chandlera však byla skladba nahrána znovu v Olympic Studios.\n\nNázev Purple Haze by se dal přeložit jako „purpurová mlha“ či poetičtěji jako „nachový opar“. Termín „Purple Haze“ se pak používá pro LSD produkované Owsley Stanleym.\n\nOnen „purpurový opar“ bývá někdy dáván do souvislosti s Hendrixovými experimenty s drogami, skutečnost je však nejspíše poněkud odlišná o objevuje se hned několik verzí, odkud mohl Hendrix inspiraci k názvu písně, potažmo k celému textu, čerpat. Podle Keitha Althama název Purple Haze odkazuje ke sci-fi novele \"Night of Light\" amerického spisovatele Philipa José Farmera. Jimi Hendrix však v jednom z interview z roku 1967 prohlásil, že text k písni byl inspirován jeho snem, který byl o procházení se po dně moře. V jiných interview však zase prohlásil, že text byl inspirován hopijskou legendou či ženami. Text je značně lyrický a začíná slovy „Purple haze all in my brain“ (přibližně \"Purpurový opar je všude v mém mozku\"); tento motiv se v písni opakuje, vždy trochu v jiných podobách („Purple haze all in my eyes“ – \"Purpurový opar je všude v mých očích\" atd.).\n\nSkladba začíná kytarovým rifem za doprovodu basové kytary, postupně se přidají bicí s Hendrixovým zpěvem. Skladba obsahuje klasický, tzv. Hendrixův akord – dominantní septakord E♯9. V písni zazní mezi prvními. Zvuk kytary je výrazně ovlivně použitým efektem Octavia, který vyvíjel Roger Mayer, a efektem Fuzz Face (Distortion). V závěru je ještě použito agresivní vibrato.\n\nDélka původně nahrané skladby dosahovala 20 minut, avšak pro komerční účely byla zkrácena na necelé tři minuty. Purple Haze vyšla nejdříve jako singl spolu s písní „51st Anniversary“, která byla čistě po hudební stránce podobná „Purple Haze“, avšak kytara nedosahovala takových zkreslení s psychedelického nádechu jako v „Purple Haze“.\n\nSingl byl vydán nejdříve ve Spojeném království, a to 17. března 1967; do hudebního žebříčku tam vstoupil na 39. místě, přičemž se vyšplhal až na 3. místo a celkově v žebříčku vydržel 14 týdnů. Ve Spojených státech byl singl „Purple Haze“ vydán o dva dny později, 19. června 1967. V žebříčku dosáhl nejvýše na 65. pozici, přičemž v žebříčku strávil 8 týdnů.\n\nJeště v roce 1967 se skladba vyšla na albu \"Are You Experienced\", které patří ke klíčovým albům The Jimi Hendrix Experience, potažmo rockové hudby 60. let.\n\nV březnu roku 2005 \"časopis Q\" umístil skladbu „Purple Haze“ na první místo v žebříku 100 nejlepších kytarových písní. Časopis \"Rolling Stone\" skladbu umístil na 17. místo žebříčku 500 Greatest Songs of All Time („500 nejlepších písní všech dob“).\n\n"}
{"id": "710727", "url": "https://cs.wikipedia.org/wiki?curid=710727", "title": "Usagre", "text": "Usagre\n\nUsagre je španělská obec situovaná v provincii Badajoz (autonomní společenství Extremadura).\n\nObec je vzdálena 21 km od města Llerena, 77 km od Méridy a 99 km od města Badajoz. Patří do okresu Campiña Sur a soudního okresu Llerena.\n\nV roce 1834 se obec stává součástí soudního okresu Fuente de Cantos. V roce 1842 čítala obec 370 usedlostí a 1440 obyvatel.\n"}
{"id": "710734", "url": "https://cs.wikipedia.org/wiki?curid=710734", "title": "Animáček", "text": "Animáček\n\nAnimáček je dětský televizní program TV Barrandov vysílaný od roku 2010, který je tvořen animovanými seriály pro děti od 4 do 14 let. Program se vysílal zpočátku v pracovní dny večer, od roku 2011 pak každý den ráno a večer. Vysílání pořadu začalo 1. února 2010. V březnu 2014 se TV Barrandov rozhodla večerní blok \"Animáček\" zrušit. Podle ředitele televize Vladimíra Železného by změna měla zabránit odchodu dospělých diváků od obrazovek v čase od 19.00–20.00, tj. před začátkem prime time. Vysílání \"Animáčku\" bylo v červenci 2019 přerušeno, avšak v září téhož roku obnoveno. \n\nPodle statistik sledovanosti ze září a října 2011 sledovalo večerní vysílání \"Animáčku\" více dětí než \"Večerníček\" České televize, který běží ve stejnou dobu.\n\n\n\n"}
{"id": "710735", "url": "https://cs.wikipedia.org/wiki?curid=710735", "title": "Darren Bent", "text": "Darren Bent\n\nDarren Ashley Bent (* 6. února 1984, Londýn, Spojené království) je anglický fotbalista hrající za anglický Fulham, kde je na hostování, a anglickou reprezentaci. Z posledních šesti sezón se dostal pětkrát do desítky nejlepších střelců Premier League.\n\nSvou kariéru začínal v Ipswichi a odehrál zde 122 ligových utkání, ve kterých vsítil 48 branek. Po 4 letech se přesunul za 2,5 miliónu liber do londýnského Charltonu. Zde se vypracoval ve hvězdu a v roce 2007 ho vykoupil Tottenham za 16,5 milionu liber. Zde často ale jen střídal, protože v útoku nejčastěji nastupovala neotřesitelná dvojice Robbie Keane − Dimitar Berbatov. Další sezónu se přetahoval o místo s ruským útočníkem Pavljučenkem a nastoupil do 33 ligových utkání, ve kterých vsítil 12 gólů. Po sezóně ho ale kouč Tottenhamu Harry Redknapp prodal do Sunderlandu, kde patřil po jeden a půl sezóny mezi největší opory a dal celkem 32 branek. V zimním přestupovém období roku 2011 hledal manažer Aston Villy Gérard Houllier posilu, která by jeho klub vytáhla z mizérie. Francouz si vyhlédl právě Benta a přivedl ho za částku přesahující 20 miliónů eur. V prvních dvou sezonách nastřílel 19 gólů, jenže pak následovala trenérská výměna - přišel bývalý trenér Norwiche Paul Lambert. Pod Lambertem dostával více příležitostí však Belgičan Christian Benteke. Proto v létě 2013 odešel Bent na hostování do Fulhamu.\n\nV anglické reprezentaci je trenérem častou opomíjen a odehrál pouze 13 utkání a vstřelil 4 branky.\n"}
{"id": "710736", "url": "https://cs.wikipedia.org/wiki?curid=710736", "title": "Císařský znak Mandžukua", "text": "Císařský znak Mandžukua\n\nCísařský znak Mandžukua byl znak či emblém čínské dynastie Aisin Gyoro v době funkce státu Mandžukuo a státní znak a pečeť Mandžukua. Představuje květ orchideje. Využívala ho standarta císaře Pchu Iho jako hlavy státu. Na standartě byl ve zlaté barvě na žlutém podkladu, symbolizujícím mandžuskou národnost. Byl vytvořen poodle Japonského státního znaku představujícího chryzantému a využíván členy císařské rodiny, armádou ( Císařská garda ), v propagandě , na dokumentech a na budovách. Pošta ho využívala také na poštovní známky.\n\n"}
{"id": "710739", "url": "https://cs.wikipedia.org/wiki?curid=710739", "title": "Bibliothèque Sainte-Geneviève", "text": "Bibliothèque Sainte-Geneviève\n\nBibliothèque Sainte-Geneviève (česky \"Knihovna svaté Jenovéfy\") je státní knihovna v Paříži. Slouží jako veřejná a zároveň univerzitní knihovna pro univerzity Paříž I, Paříž II, Paříž III, Paříž IV a Paříž VII. Sídlí na náměstí \"Place du Panthéon\" v 5. obvodu. Knihovna je administrativně připojena k Univerzitě Paříž III.\n\nZákladem knihovny se stala knihovna stejnojmenného kláštera, jehož počátky sahají do 6. století, a který byl jedním z nejvýznamnějších klášterů v Paříži. Existence klášterní knihovny je potvrzena až ve 12. století díky rukopisu (dnes uloženém v městské knihovně v Soissons) nesoucímu její ex libris. Katalog ze 13. století čítá 226 svazků (liturgické knihy v něm nebyly zahrnuty). V 18. století byla knihovna jako jedna z mála v Paříži otevřena veřejnosti. Za Velké francouzské revoluce byl klášter zrušen a roku 1790 se stal i s knihovnou národním majetkem. Knihovna byla přejmenována na Knihovnu Pantheonu (až do období Restaurace). Knihovna byla obohacena o zhruba 20 000 děl, což byly konfiskáty z jiných zrušených klášterů a zisky z napoleonských válek. V roce 1828 získala královským dekretem právo povinného výtisku v oblasti teologie, filozofie, práva a lékařství a stala se knihovnou veřejnou i univerzitní. Od roku 1851 sídlí ve své současné budově, která je chráněná jako historická památka.\n\nBudovu knihovny postavil v letech 1843–1850 architekt Henri Labrouste, který při stavbě jako jeden z prvních použil železo jako stavební materiál. Také jiné knihovny z té doby mají železné konstrukce, ale ty jsou zakryty zdí nebo se nacházejí v depozitářích nepřístupných veřejnosti. Architekt Labrouste ale naopak ponechal železné nosníky viditelné jako součást výzdoby, čímž si vysloužil kritiku Gottfrieda Sempera.\n\nFasáda ve stylu italské renesance nese mezi pilastry pod okny vedoucími do studovny jména 810 slavných básníků, myslitelů a vědců.\n\nV přízemí se nachází vestibul, po jeho obou stranách jsou umístěny depozitáře a kanceláře. Celé první patro slouží jako studovna o rozloze 1780 m. Prostor je uprostřed rozdělen 16 železnými sloupy, na kterých spočívají dvě řady železných oblouků nesoucích střechu. Stěny jsou až do výše pěti metrů obklopeny regály s knihami. V polovině vede galerie přístupná čtyřmi schodišti v každém rohu místnosti.\n\nKnihovna uchovává zhruba dva milióny dokumentů ze všech vědeckých oblastí. Sbírka je rozdělena do tří základních částí:\n\n"}
{"id": "710745", "url": "https://cs.wikipedia.org/wiki?curid=710745", "title": "Tenis na Letních olympijských hrách 2012", "text": "Tenis na Letních olympijských hrách 2012\n\nTenisový turnaj na Letních olympijských hrách 2012 v Londýně probíhal v období od soboty 28. července do neděle 5. srpna na travnatých dvorcích ve wimbledonském tenisovém areálu All England Lawn Tennis and Croquet Club. Tenisté soutěžili v pěti soutěžích: mužské dvouhře a čtyřhře, ženské dvouhře a čtyřhře a poprvé od LOH 1924 v Paříži také ve smíšené čtyřhře.\n\nOficiálními organizátory události byly Mezinárodní tenisová federace (ITF) a Mezinárodní olympijský výbor (MOV). Turnaj patřil do profesionálních tenisových okruhů – mužského ATP World Tour, stejně jako ženského WTA Tour. Hráči si za své výkony připsali body do žebříčků ATP a WTA pouze ze soutěží dvouher.\n\nTurnaj na Letních olympijských hrách 2012 byl čtrnáctým v olympijském pořadí, včetně dvou turnajů hraných v letech 1968 a 1984, kdy se tenis na olympijských hrách představil ve formě ukázkového sportu, a sedmým v pořadí od znovuzařazení do rodiny olympijských sportů na LOH 1988 v Soulu. Soutěž smíšených čtyřher se v rámci oficiálního programu uskutečnila po osmdesáti osmi letech, poprvé od roku 1924, kdy zlaté medaile získal americký pár Hazel Wightmanová a Richard Norris Williams, respektive premiérově od letní olympiády 1968, na níž byl mix také představen.\n\nUdálost se konala na travnatých dvorcích All England Clubu tři týdny po skončení třetího grandslamu sezóny a 126. ročníku nejslavnějšího turnaje světa ve Wimbledonu. První utkání dne byla rozehrána v 11.30 hodin místního času. Od semifinále byl jejich začátek určen na 12.00 hodinu. Hrálo se přibližně do dvacáté hodiny v závislosti na viditelnosti. Tenisté nemuseli dodržovat wimbledonskou tradici odívat se do bílého oblečení, naopak doporučené byly oděvy obsahující státní barvy účastníků. Dvorce nesly olympijskou symboliku a turnaj probíhal na dvanácti kurtech včetně centrálního dvorce, kurtů č. 1 a č. 2. Pro rozehrání slouží dvorec č. 3. Na organizaci se spolu s ITF a MOV také podílel pořádající tenisový oddíl All England Club.\n\nZápas druhého kola mužské dvouhry mezi čtvrtým nasazeným Jo-Wilfriedem Tsongou a Kanaďanem Milosem Raonicem skončil výsledkem 6–3, 3–6 a 25–23. Byl v něm odehrán rekordní počet 66 gamů, nejvíce v jediném zápasu hraném na dva vítězné sety v historii olympijských her. Hráči tak překonali rekordní počet 63 her v zápase úvodního kola ženské čtyřhry na LOH 1988 v Soulu mezi kanadskou dvojicí Carling Bassett-Segusovou a Jill Hetheringtonovou, které zdolaly Argentinky Mercedes Pazovou a Gabrielu Sabatiniovou v poměru 7–6, 5–7 a 20–18. Současně se jednalo nejdelší olympijský zápas, jehož dobu trvání překonalo o dva dny později hrané semifinále mezi Federerem a del Potrem.\n\nSemifinálové utkání mužského singlu, ve kterém Roger Federer zdolal Juana Martína del Potra 3–6, 7–6 a 19–17, bylo nejdelším zápasem hraným na dvě vítězné sady v otevřené éře tenisu. Jeho doba trvání činila 4 hodiny a 26 minut, čímž překonalo rekord o 23 minut, který drželo semifinále Novaka Djokoviće a Rafaela Nadala z turnaje Mutua Madrilena Madrid Open 2009.\n\nSerena Williamsová se ziskem zlaté medaile v ženské dvouhře stala po Steffi Grafové druhou tenistkou historie, která získala kariérní Golden Slam, tj. vyhrála na všech čtyřech grandslamech a také soutěž olympijských her ve dvouhře. Současně se stala prvním tenistou, včetně mužů, který zkompletoval Golden Slam ve dvouhře i čtyřhře.\nZiskem zlaté medaile v ženské čtyřhře se sestry Serena a Venus Williamsovy staly prvními tenistkami, včetně mužských kategorií, které dokázaly vyhrát olympijskou soutěž třikrát. Předešlé dva tituly získaly v letech 2000 a 2008.\n\nOznámení kvalifikovaných hráčů učinila Mezinárodní tenisová federace 26. června 2012. Umístění hráčů a hráček na žebříčcích ATP a WTA bylo použito z pondělí 11. června 2012. Každý národní olympijský výbor (NOV) mohl nominovat maximálně šest tenistů a šest tenistek, z toho až čtyři jednotlivce do dvouhry a dva páry do každé soutěže čtyřhry.\n\nPro účast na olympijských hrách museli všichni tenisté nastoupit v letech 2009–2012 alespoň ke dvěma mezistátním utkáním ve Fed Cupu či Davis Cupu, z toho k jednomu v období 2011–2012.\n\n56 nejvýše postavených tenistů na žebříčku ATP a tenistek na žebříčku WTA z pondělního hodnocení 11. června 2012, kteří byli schopni zasáhnout do turnaje, se automaticky klasifikovalo do soutěží dvouher. Limitujícím faktorem byla účast maximálně čtyř olympioniků z jednoho národního olympijského výboru v singlové soutěži. Pokud byli mezi prvními padesáti šesti hráči schopnými nastoupit více než čtyři tenisté konkrétního výboru, pak do turnaje mohli zasáhnout pouze čtyři nejvýše klasifikovaní. Místa klasifikovaných na pátém a dalších místech v redukovaných národních žebříčcích nahradili tenisté umístění za 56. pozicí, kteří současně splňovali podmínku hranice čtyř olympioniků na jeden národní výbor. Zbylých osm míst do počtu 64 hráčů soutěže ve dvouhře bylo uděleno ve formě divokých karet, šest z nich rozdělil Olympijský výbor ITF dalším olympijským účastníkům a poslední dvě byly v gesci Mezinárodního olympijského výboru, který je přidělil tenistům z málo zastoupených států. Mezinárodní olympijský výbor se později rozhodl využít práva na pozvání pouze v ženské dvouhře.\nV soutěžích čtyřher se automaticky do turnaje kvalifikovalo prvních dvacet čtyři párů na kombimonavých žebříčcích ATP a WTA z pondělní klasifikace z 11. června 2012 s podmínkou maximálně dvou párů na jeden národní olympijský výbor (pár musel být tvořen olympioniky z jednoho státu). Kombinovaný žebříček ATP či WTA představoval součet pořadí v této klasifikaci \"u dvou hráčů tvořících jeden pár\". Každému hráči bylo započítáno vyšší umístění, na kterém figuroval buď ve dvouhře, nebo ve čtyřhře. Následný prostý součet obou umístění byl kritériem pro účast v soutěži. Dvojice s nejnižšími součty do 24. místa si tuto účast zajistily.\n\nHráči, kteří byli klasifikováni mezi nejlepšími deseti hráči deblového žebříčku (nikoli v žebříčku párů), měli automaticky zajištěný start ve smyslu možnosti nastoupit se spoluhráčem–krajanem, přestože nemuseli figurovat jako dvojice na kombinovaném žebříčku mezi prvními 24 páry. Zbylých osm míst do počtu 32 účastníků soutěže čtyřher bylo rozděleno ve formě divokých karet Olympijským výborem ITF.\nNárodní olympijský výbor mohl vyslat maximálně dvě dvojice, a v takovém případě by každá z nich hrála v jiné polovině pavouka. Do mixu mohli nastoupit pouze tenisté, kteří již hráli dvouhru a/nebo čtyřhru. Dvanáct přihlášených párů se automaticky kvalifikovalo na základě kombinovaného žebříčku ATP a WTA. Ten představuje součet pořadí klasifikací u muže (ATP) a ženy (WTA) tvořících jeden pár. Každému účastníku bylo započítáno vyšší umístění, na kterém figuroval buď ve dvouhře, nebo ve čtyřhře. Následný prostý součet obou umístění byl kritériem pro účast v soutěži. Dvojice s nejnižšími součty do 12. místa si tuto účast zajistily. Další čtyři místa přidělila smíšeným dvojicím ITF ve formě pozvání.\n\nTenisové soutěže byly hrány na dvorcích All England Lawn Tennis and Croquet Clubu.\n\nPovrch – tráva, 100 % víceletý jílek výšky 8 mm; otevřené dvorce, Centre Court může využít zatahovací střechu\n\nMíče – Slazenger Wimbledon Ultra Vis Hydroguard\n\nBody do žebříčku ATP a WTA byly hráčům přiznány pouze v soutěžích dvouher.\n\nSoutěže dvouher se hrály ve formátu vyřazovacího systému se 64 hráči, což představovalo šestikolový turnaj. Mužská a ženská čtyřhra zahrnuje 32 párů a smíšená čtyřhra pak 16 párů. Poražení semifinalisté odehrají zápas o bronzovou medaili.\n\nVšechny zápasy byly hrány na dvě vítězné sady vyjma finále mužské dvouhry, které se konalo na tři vítězné sady. Tiebreak rozhodoval všechny sety za stavu her 6–6 vyjma rozhodujících sad, v nichž se nekonal. Výjimkou byla rozhodující sada zápasů smíšené čtyřhry, v níž byl uplatněn tzv. supertiebreak, kdy zvítězil pár po dosažení 10 bodů za podmínky náskoku alespoň dvou míčů.\n\nNásledující tenisté obdrželi do jednotlivých olympijských soutěží pozvání ve formě divokých karet, a to od Mezinárodní tenisové federace (\"ITF Invitation\") nebo Mezinárodního olympijského výboru (\"Tripartite Commission Invitation\").\n\nMezinárodní tenisová federace:\n\nMezinárodní tenisová federace:\n\nMezinárodní olympijský výbor:\n\nMezinárodní tenisová federace:\n\nMezinárodní tenisová federace:\n\nMezinárodní tenisová federace:\n\n\n\n\nTabulka uvádí počet tenistů z jednotlivých zemí, startujících na Hrách XXX. olympiády v Londýně.\n\n"}
{"id": "710759", "url": "https://cs.wikipedia.org/wiki?curid=710759", "title": "June 1, 1974", "text": "June 1, 1974\n\nJune 1, 1974 je společné koncertní album hudebníků Kevina Ayerse, Johna Calea, Briana Ena a Nico, vydané v roce 1974 u vydavatelství Island Records. Nahráno bylo 1. června 1974 v londýnském sále Rainbow Theatre. Každý ze čtvřice hlavních účinkujících zde odehrál set vlastních skladeb; na finálním albu byl nejvíce písněmi (5) zastoupen Ayers, dvěma Eno a po jedné Cale a Nico. Během koncertu bylo nahráno více písní, ale některé z nich na albu nevyšly. Jde o Ayersovu „I've Got a Hard-On for You Baby“, Caleovy „Buffalo Ballet“ a „Gun“ a „Janitor of Lunacy“ a „Deutschland Über Alles“ od Nico. S myšlenkou uspořádat koncert Richard Williams, který pracoval jako A&R pro společnost Island Records. Vedle čtyř hlavních hudebníků zde coby doprovodní hudebníci vystupovali například Mike Oldfield a Robert Wyatt.\n\n"}
{"id": "710789", "url": "https://cs.wikipedia.org/wiki?curid=710789", "title": "Edmund (Letopisy Narnie)", "text": "Edmund (Letopisy Narnie)\n\nEdmund Pevensie je postava z knižní série Letopisy Narnie. Poprvé se objevuje v chronologicky druhém díle Lev, čarodějnice a skříň a pak dalších čtyřech (Kůň a jeho chlapec, Princ Kaspian, Plavba Jitřního poutníka a Poslední bitva). Také se objevuje ve všech filmech (, a ). \n\nJe druhý nejmladší ze čtyř sourozenců, kteří objeví tajemnou zemi Narnii a prožijí tam dobrodružství s laskavým mluvícím lvem Aslanem. Má sestry Zuzanu a Lucinku a staršího bratra Petra.\n\nZpočátku je škodolibý a zlomyslný, poté své sourozence zradí Bílé čarodějnici. Aby za to nemusel být potrestán smrtí, nechá se za něho zabít sám Aslan, což je alegorie pro Ježíšovu zástupnou oběť. Během vlády na Cair Paravel je nazván \"Edmund Spravedlivý\".\n\nZemře při srážce vlaků a poté je přenesen do Nové Narnie\n\nVe filmovém zpracování ho hraje Skandar Keynes \n\nV této knize se nejprve dostane do Narnie Lucinka samotná; když projde skříní podruhé, nevšimne si, že za ní prošel i Edmund. Ten se setká s Bílou čarodějnicí Jadis a souhlasí s jejím návrhem, aby do jejího hradu přivedl své sourozence a stal se jejich králem. \n\nAby Lucince ublížil, Edmund po návratu do Anglie lže, že si na to s Lucinkou jen hráli. Potom jsou však do Narnie přeneseni všichni čtyři. Edmud se však od ostatních nenápadně oddělí a jde do hradu čarodějnice. Ta s ním však zachází krutě. Edmund jí prozradí, že ostatní najde v domku mluvících bobrů. \n\nČarodějnice se vydá Edmundovy sourozence zabít, její tlupa je však přepadena armádou laskavého lva Aslana, pravého vládce Narnie. Edmund je vysvobozen, Aslan mu odpustí a řekne jeho sourozencům, že není třeba mu jeho chybu dále připomínat.\n\nPoté Jadis podle prastarých zákonů Narnie požaduje Edmundovu popravu - jinak by celá Narnie byla zničena ohněm a vodou. Aslan se s ní dohodne, že se nechá zabít místo Edmunda. Jadis a její stvůry jej sváží, oholí, zahrnou posměšky a pak zabijí. Zatímco však Lucinka a Zuzana pláčou nad jeho mrtvolou, Aslan vstane z mrtvých, protože podle ještě starší narnijské magie smrt nemá vládu nad tím, kdo se dobrovolně obětuje za jiného.\n\nMezitím Petr s Edmundem vedou Aslanovu armádu v bitvě proti hordám čarodějnice Jadis. Edmund jí dokáže zničit kouzelnou hůlku, kterou proměňovala své nepřátele v sochy; přitom je však těžce raněn. Aslan včas přivede posily a bitva skončí vítězstvím.\n\nEdmund i jeho sourozenci jsou korunováni za krále a královny Narnie, stráví v ní mnoho let a dospějí tam. Potom jsou přeneseni zpět do Anglie, kde jsou zase dětmi.\n"}
{"id": "710792", "url": "https://cs.wikipedia.org/wiki?curid=710792", "title": "Bibliothèque Sainte-Barbe", "text": "Bibliothèque Sainte-Barbe\n\nBibliothèque Sainte-Barbe (česky \"Knihovna svaté Barbory\") je univerzitní knihovna v Paříži, která se specializuje na literaturu o právu a ekonomii, humanitních a společenských vědách, jazycích a umění. Sídlí v bývalé koleji Sainte-Barbe (sv. Barbory) v ulici \"Rue Valette\" č. 4 v 5. obvodu. Knihovna je součástí Univerzity Paříž III. Budova je od roku 1991 chráněná jako historická památka.\n\nKolej Sainte-Barbe založil v roce 1460 Geoffroy Lenormant. Výstavba současných budov proběhla v letech 1881-1884. V letech 1936-1939 bylo přistavěno tzv. skotské křídlo.\n\nPřeměna koleje na knihovnu proběhla v rámci tzv. plánu U3M (Univerzity pro 3. milénium), který se týkal rozvoje vysokoškolské výuky a výzkumu v regionu Île-de-France.\n\nKnihovna byla oficiálně zřízena vyhláškou ze 14. října 2004 jako meziuniverzitní instituce a administrativně přičleněna k Univerzitě Paříž III. V únoru 2008 se nastěhovala do renovované koleje Sainte-Barbe a pro veřejnost byla otevřena 9. března 2009. Od roku 2010 část budovy využívá iSorbonnská knihovna, která je v rekonstrukci.\n\n"}
{"id": "710793", "url": "https://cs.wikipedia.org/wiki?curid=710793", "title": "Valdecaballeros", "text": "Valdecaballeros\n\nValdecaballeros je španělská obec situovaná v provincii Badajoz (autonomní společenství Extremadura).\n\nObec je vzdálena 26 km od města Herrera del Duque, 128 km od Méridy a 187 km od města Badajoz. Patří do okresu La Siberia a soudního okresu Herrera del Duque. Obcí prochází silnice EX-316.\n\nV roce 1834 se obec stává součástí soudního okresu Mérida. V roce 1842 čítala obec 210 usedlostí a 760 obyvatel.\n"}
{"id": "710795", "url": "https://cs.wikipedia.org/wiki?curid=710795", "title": "Sugar Blue", "text": "Sugar Blue\n\nSugar Blue (* jako James Whiting; 16. prosince 1949, Harlem, New York, USA) je americký rockový a bluesový hráč na foukací harmoniku a zpěvák. Je držitelem ceny Grammy. Nejvíce se pravděpodobně proslavil spoluprací se skupinou The Rolling Stones. Spolupracoval také s českým baskytaristou Jiřím Kozlem a jeho skupinou George Kay Band.\n\n"}
{"id": "710799", "url": "https://cs.wikipedia.org/wiki?curid=710799", "title": "Tomáš Moudrý", "text": "Tomáš Moudrý\n\nTomáš Moudrý (* 18. srpna 1991, Sluhy) je profesionální český fotbalista, obránce, který v současnosti hraje za druholigový klub FK Bohemians Praha. Je svobodný, bezdětný.\n\nPochází z malého městečka Sluhy v okrese Praha-východ, kde začal svou fotbalovou kariéru v Tj Sokol Sluhy. V deseti letech odešel do Satalic, odkud poté přestoupil do FC Bohemians Praha. Úspěšně dokončil maturitní vzdělání na První soukromé hotelové škole. Od mládí je fanouškem Londýnského klubu Arsenal FC. Jeho hráčským idolem se stal sparťanský obránce Tomáš Řepka.\n\nDne 8. května 2011 nastoupil v dresu FK Bohemians Praha k historicky prvnímu zápasu.\n\n"}
{"id": "710800", "url": "https://cs.wikipedia.org/wiki?curid=710800", "title": "Arje Dvorecki", "text": "Arje Dvorecki\n\nArje Dvorecki (: אריה דבורצקי, : Арье Дворецкий; 3. května 1916 – 8. května 2008) byl izraelský matematik a nositel Izraelské ceny za matematiku z roku 1973. Zabýval se funkcionální analýzou, statistikou a pravděpodobností. V letech 1974 až 1980 byl prezidentem Izraelské akademie věd a v letech 1986 až 1989 prezidentem Weizmannova institutu věd.\n\nNarodil se ve městě Chorol v carském Rusku (dnešní Ukrajina) a v roce 1922 společně s rodinou podnikl aliju do britské mandátní Palestiny. Zde studoval na Hebrejské univerzitě v Jeruzalémě, kde v roce 1941 získal titul Ph.D. (jeho školitelem byl Michael Fekete). Dvorecki pokračoval v práci na univerzitě a v roce 1951 se stal profesorem. Později působil jako děkan přírodovědecké fakulty (1955–1956) a viceprezident Hebrejské univerzity (1959–1961).\n\nHostoval na řadě předních světových univerzit, včetně Collège de France, Columbia University, Purdue University, Stanfordovy univerzity a University of California, Berkeley. V roce 1975 založil v Jeruzalémě \"Institute for Advanced Studies\" při Hebrejské univerzitě. V letech 1974 až 1980 působil v pozici prezidenta Izraelské akademie věd a v letech 1986 až 1989 pak v pořadí osmého prezidenta Weizmannova institutu věd. V roce 1996 mu byl udělen čestný doktorát na Telavivské univerzitě.\n\nV roce 1960 se stal ředitelem zbrojovky Rafael a později se stal hlavním vědcem na ministerstvu obrany.\n\nByl ženatý a s manželkou Sárou měl dceru Ginu a syna Gideona. Manželka zemřela v roce 1972 a syn padl v roce 1973 v jomkipurské válce. Mezi Dvoreckého studenty patří například Branko Grünbaum či Joram Lindenstrauss.\n\n"}
{"id": "710804", "url": "https://cs.wikipedia.org/wiki?curid=710804", "title": "Chuan (měna Mandžukua)", "text": "Chuan (měna Mandžukua)\n\nV Mandžukuu byl Chuan oficiální měnou od června 1932 do srpna 1945.\n1 chuan byl jištěn 23.91 gramy stříbra. V Mandžusku tak jako zákonné platidlo nahradil stávající čínskou měnu.\n\nZpočátku se peníze tiskly v Japonsku, později byla založená Národní banka Mandžuska, která se starala o tisk cenin v Mandžukuu. Stříbrný standard byl zrušen roku 1935, od té doby byl chuan směnitelný za Japonský jen v poměru 1:1. Dala se směnit v Japonsku, Německu a i v USA. Chuan platil v severovýchodu Číny až do roku 1946, kdy byl stažen z oběhu a nahrazen tzv. Severovýchodním jüanem. Zajímavostí bylo, že mince se mezi lety 1944–1945 dělaly z kartonu červené nebo hnědé barvy. Dnes jsou proto obzvláště vzácné.\n\nMince či bankovky nebyly datovány podle gregoriánského kalendáře, nýbrž podle japonského vzoru, kdy byl místo roku určen počet let vlády císaře. Pchu I vládl ve dvou erách- \"Datong\" (1932–1934) a \"Kangte\" (1934–1945), takže např. místo roku \"1934\" zde bylo uvedeno \"Kangte 1\".\n"}
{"id": "710805", "url": "https://cs.wikipedia.org/wiki?curid=710805", "title": "Čchüan-čou", "text": "Čchüan-čou\n\nČchüan-čou (: pchin-jin Quánzhōu, znaky 泉州) je městská prefektura v provincii Fu-ťien v Čínské lidové republice na březích Tchajwanského průlivu.\n\nMá plochu 11,015 km² a podle sčítání z roku 2010 má 8 128 530 obyvatel.\n\nMěstská prefektura Čchuan-čou se dělí na čtyři distrikty, tři městské okresy, čtyři okresy a dvě zvláštní ekonomické zóny.\n\nČchüan-čou bylo založeno roku 718 a rychle se stalo jedním z nejvýznamnějších čínských přístavů. Za dynastií Sung a Jüan patřilo k největším přístavům světa. Přes město pocházela značná část čínského vývozu hedvábí, z arabského názvu města (do angličtiny přepisovaného Zayton) vzniklo slovo satén.\n\nHlavním letiště pro Čchüan-čou je mezinárodní letiště Čchüan-čou Ťin-ťiang, které leží ve vzdálenosti přibližně dvanácti kilometrů jižně od centra v městském okrese Ťin-ťiang.\n\n"}
{"id": "710806", "url": "https://cs.wikipedia.org/wiki?curid=710806", "title": "Jaroslav Jankovec", "text": "Jaroslav Jankovec\n\nJaroslav Jankovec (26. dubna 1896 Malenice – 6. září 1961 Praha) byl český dirigent a skladatel populární hudby.\n\nJeho otec byl typický český vesnický kantor, vlastenec a zapálený muzikant. Syn tak získal široký hudební základ. Naučil se hrát na všechny dostupné hudební nástroje a od raného mládí hrál v kapele, kterou jeho otec řídil. Hráli na vesnických zábavách, svatbách, poutích, posvíceních i pohřbech.\n\nAbsolvoval reálku v Českých Budějovicích a učitelský ústav v Příbrami. Dva roky studoval na Vysokém učení strojním a technickém v Praze. V roce 1915 však přešel na konzervatoř, kde studoval hru na varhany u Karla Steckra, Josefa Kličky a Ondřeje Horníka. Jeho učitelem skladby byl prof. Jaroslav Křička.\n\nZpočátku si přivydělával hraním na klavír při němých filmech v různých biografech. Otakar Ostrčil ho angažoval do sboru Vinohradského divadla. Již během studia byl členem spolku \"Českého herectva v Praze\". Po absolvování školy se živil jako korepetitor u kočovných divadelních společností. Nějaký čas působil i v Maďarsku. V roce 1920 se stal kapelníkem smíchovské \"Arény\", kde setrval až do jejího zániku v roce 1933. Zde také dosáhl svého prvního kompozičního úspěchu hudbou k revui \"Evropa o nás ví\".\n\nPo zániku \"Arény\" působil tři roky ve Švandově divadle a krátce v divadle \"U Nováků\". Od roku 1938, až do odchodu do důchodu v 50. letech, byl dirigentem Tylova divadla v Nuslích (dnes divadlo \"Na Fidlovačce\"). Pro nuselské divadlo napsal na 60 operet a zpěvoher, které uváděly i mimopražské scény. Opereta \"Láska Její Výsosti\" byla uvedena i v Hamburku pod názvem \"Liebe Ihrer Hoheit\" a \"Kukačka\" v Jugoslávii. Posledním jeho dílem, uvedeným v roce 1954, byla opereta \"Tak žil a hrál nám Kmoch\". Opereta \"Primátor Ditrich\" z roku 1956 již nebyla uvedena. Jaroslav Jankovec byl vedle Josefa Stelibského a Járy Beneše jedním ze zakladatelů lidové operety 20. století.\n\nMnohé písně z jeho operet a revuí doslova zlidověly. U písniček jako je \"Když jaro zaťuká\", \"Kapelo, zahraj mi tu polku hezky od podlahy\" nebo \"Zahraj mi tu moji\" už málokdo ví, kdo byl jejich autorem.\n\nZapsal se i do historie českého filmu. Nejznámější je patrně hudba k filmu \"Pepina Rejholcová\". \n\n\n\n\n\n"}
{"id": "710808", "url": "https://cs.wikipedia.org/wiki?curid=710808", "title": "Ilan Chet", "text": "Ilan Chet\n\nIlan Chet (: אילן חת, narozen 12. dubna 1939) je izraelský mikrobiolog a profesor na Hebrejské univerzitě v Jeruzalémě, respektive její zemědělské fakultě v Rechovotu. Je nositelem řady ocenění, včetně Wolfovy ceny za zemědělství. V letech 2001 až 2006 byl prezidentem Weizmannova institut věd.\n\nNarodil se v Haifě ještě za dob britské mandátní Palestiny. Vysokoškolské vzdělání v oboru mikrobiologie získal na Hebrejské univerzitě v Jeruzalémě, kde postupně získal tituly BSc. (1962), MSc. (1964) a PhD.\n\nChet je průkopníkem na poli biologické kontroly rostlinných patogenů. Jeho výzkum se zabývá biologickou kontrolou nemocí rostlin za použití k přírodě šetrných mikroorganismů s důrazem na základní, aplikované a biotechnologické aspekty tohoto oboru. V mezinárodních vědeckých periodikách publikoval více než 300 článků, byl redaktorem tří oborových knih a je držitelem 30 patentů.\n\nZa svou práci byl Chet oceněn řadou ocenění a vyznamenání. Patří mezi ně:\n\nOd roku 1998 je členem Izraelské akademie věd a v letech 2001 až 2006 byl prezidentem Weizmannova institutu věd.\n\n"}
{"id": "710810", "url": "https://cs.wikipedia.org/wiki?curid=710810", "title": "Jiří Kozel", "text": "Jiří Kozel\n\nJiří Kozel (často také George Kozel a George Kay; * 3. března 1949 Praha-Bubeneč) je český bluesrockový a hardrockový baskytarista. V roce 1968 byl jedním ze zakládajících členů české kapely Blue Effect. Po odchodu ze skupiny Blue Effect emigroval do Spojených států, odkud se později přestěhoval do Švýcarska. Koncem 70. let založil skupinu Crown, ve které mimo jiné hrál i český bubeník Karel Káša Jahn a zpěvák Patrick Mason, ten ale v roce 1980 na krátkou dobu odešel a nahradil ho David Byron ze skupiny Uriah Heep. Hrál také ve skupině Tarantula, ve které s ním hráli Petr Janda (kytara), Józef Skrzek (klávesy) a Jaroslav Erno Šedivý (bicí). V současné době hraje se skupinou George Kay Band, ve které s ním občas hraje i někdejší spolupracovník The Rolling Stones Sugar Blue a ve skupině Souseďanka společně s Petrem Jandou (kytara), Zdeňkem Vlčem (klávesy), Ladislavem Malinou (bicí) a Lenkou Malinovou (zpěv).\n\n"}
{"id": "710813", "url": "https://cs.wikipedia.org/wiki?curid=710813", "title": "Chlorbutan", "text": "Chlorbutan\n\nChlorbutan (též butylchlorid) je společné označení čtyř izomerů se sumárním vzorcem CHCl. Těmito izomery jsou:\nV prvních dvou případech jde o chlorovaný derivát n-butanu, ve druhých dvou isobutanu čili 2-methylpropanu. Termín chlorbutan může označovat též první z uvedených izomerů.\n\n1-chlorbutan je derivát \"n\"-butanu odvozený substitucí vodíku na koncovém uhlíku atomem chloru. Za běžných podmínek jde o bezbarvou hořlavou kapalinu. Reaguje s kovovým lithiem na \"n\"-butyllithium:\n\n2-chlorbutan je derivát \"n\"-butanu odvozený substitucí vodíku na vnitřním uhlíku.\n\n1-chlor-2-methylpropan je odvozen od isobutanu (2-methylpropanu) substitucí vodíku na koncovém uhlíku.\n2-chlor-2-methylpropan je odvozen od isobutanu substitucí vodíku na prostředním uhlíku. Jedná se o bezbarvou, těkavou, hořlavou a dráždivou kapalinu (dráždivost způsobuje hydrolýza a vznik HCl). Ve vodě se rozpouští špatně a navíc – jak již bylo řečeno – podléhá hydrolýze. Používá se hlavně jako výchozí molekula pro nukleofilní substituční reakce při výrobě různých látek, od alkoholů po alkoxidové soli.\n\nPři rozpouštění ve vodě, polárním a protickém rozpouštědle, se chloridový substituent odtrhává a je izolován od alifatického řetězce, čímž dochází k heterolytickému rozpadu sloučeniny a vzniká karbokation, který se může po reakci s molekulou vody stát terciárním alkoholem; uvolňuje se při tom kyselina chlorovodíková. Je-li při reakci přítomno jiné, silnější nukleofilní činidlo, nevzniká alkohol, nýbrž terciární sloučenina s nukleofilem jako substituentem.\n\n2-chlor-2-methylpropan lze v laboratoři syntetizovat S1 reakcí \"terc\"-butanolu s koncentrovanou kyselinou chlorovodíkovou, vizníže.\n\nCelá reakce tedy vypadá takto:\n\nProtože \"terc\"-butanol je terciárním alkoholem, relativní stabilita karbokationu \"terc\"-butyl v kroku 2 umožňuje, aby následoval mechanismus S1; primární alkohol by potřeboval mechanismus S2.\n\n"}
{"id": "710826", "url": "https://cs.wikipedia.org/wiki?curid=710826", "title": "Homosexualismus", "text": "Homosexualismus\n\nHomosexualismus je jeden z původních výrazů z konce 60. let 19. století pro homosexualitu jakožto sexuální orientaci. Zhruba od roku 2000 se příležitostně objevuje i v novém významu jako označení ideologie spojené jak s propagací homosexuality coby normální varianty sexuality, tak s podporou rovných či specifických práv pro homosexuály. V tomto novém významu je výraz „homosexualismus“ obvykle užíván jeho ideovými odpůrci.\n\nKarl Maria Kertbeny je považován za původce pojmů homosexuality a heterosexuality. Za nejstarší použití adjektiva „homosexual“ je považován jeho dopis z 6. května 1868. Veřejně Kertbeny obě orientace poprvé pojmenoval ve dvou anonymních traktátech proti pruské legislativě, zveřejněných roku 1869 v Lipsku. Kertbeny ve svých textech střídal různé tvary, zejména adjektivní tvar „homosexual“. Výraz „Homosexualismus“ bez významového rozlišení střídal s termínem „Homosexualität“. Používal i další slova s podobnými koncovkami, například heterosexualitu pojmenoval termínem „heterosexualism“, masturbátora označoval slovem „monosexualist“, osobu provádějící anální styk „pygist“ atd.\n\nNěkteré slovníky angličtiny uvádějí primárně či výhradně tento význam slova \"homosexualism\".\n\nUžívání výrazu v tomto významu postupně ustoupilo termínu homosexualita. Relativně dlouho se udržel v odborné literatuře v polském, ukrajinském a ruském jazyce. V polštině je dosud základním výrazem vedle popolštěné verze \"homoseksualność\". V ruštině je tento termín zatížen negativními odsuzujícími a psychiatrizujícími konotacemi, které získal za sovětské éry, zatímco termín гомосексуальность je vnímán jako pozitivnější synonymum. Výraz „homosexualista“ s sebou podle D. V. Voroncova nese negativní konotaci, představu člověka, který projevuje zlou vůli narušovat normativy sexuálních vztahů. Igor Semjonovič Kon tvrdí, že výrazy homosexualismus a homosexualista předpokládají binárnost: homosexualistou člověk může buď být, anebo nebýt. Termíny homosexualita a homosexuál podle něj v sobě zahrnují představu o variantnosti a plastičnosti jevu.\n\nV prostředí americké angličtiny se v roce 2005 objevila ojedinělá úvaha, která pojmy homosexualita a homosexualismus rozlišuje tak, že homosexualism je mužská sexuální preference mužů, zatímco termín homosexualita navíc zahrnuje i efebofilii (pederastii) a monasticismus (náhražkové sexuální chování – faute-de-mieux, kdy muž slouží jako náhradní objekt za ženu).\n\nTermín homosexualismus nově začal být používán v 21. století odpůrci normality homosexuální orientace a rovných či specifických práv homosexuálů, a to v posunutém významu jako označení pro homosexuální hnutí a ideologii, která usiluje o změnu postoje k homosexualitě. Filip Krenar označuje tento termín za typického představitele „pravicově-konzervativního jazyka“.\n\nV Německu se v září 2000 objevil článek, který zpochybňoval principiální homofobii nacismu a neonacismu. Připomínal také nacistické a neonacistické osobnosti, které měly údajně vztah k homosexualismu v tomto smyslu.\n\nRovněž americký politik vystupující proti potratům a stejnopohlavnímu manželství, profesor sociologie a filozofie David Carlin ve své knize z roku 2012 \"Homosexualism and Catolicism\" (Homosexualismus a katolicismus) popsal užití termínu homosexualismus pro popis ideologie současného morálně-politického hnutí, obvykle nazývaného „hnutím za práva gayů“.\n\nJednu z vln použití termínu spustil už v roce 2006 v diskusi o uzákonění registrovaného partnerství osob stejného pohlaví ředitel politického odboru Kanceláře prezidenta republiky Ladislav Jakl, který v lednu 2006 charakterizoval homosexualismus jako „ideologii, která by se ráda stala jakýmsi státním náboženstvím bez odluky“. Jakl ve svém článku zpochybnil nejen státní podporu registrovanému partnerství osob téhož pohlaví, ale naznačil, že skutečný liberál by spíše mohl zpochybňovat i státem podporovaný institut manželství, protože k dobrému rodinnému životu není nutné razítko a dozor státního úředníka. (Parlamentní listy zveřejnily verzi tohoto textu o 5 let později, v srpnu 2011) Štěpán Kotrba v Britských listech tyto Jaklovy teze označil za aplikaci leninských revolučních zjednodušení. V dubnu 2006 o homosexualismu a dalších -ismech, které jsou podle něj projevy evropeismu, pojednal Václav Klaus v eseji na svém webu\n\nV červnu 2010 se termíny homosexualismus a homosexualisté objevily v tiskovém prohlášení Akce D. O. S. T. vedené Ladislavem Bátorou v souvislosti s podporou akce, kterou Mladí křesťanští demokraté ve spolupráci s Hnutím pro-life uspořádali proti Queer Parade v Brně. Akce D. O. S. T. se ohradila proti údajnému ideologickému zneužívání problematiky sexuálních menšin a vysvětlila své pojetí rozdílu mezi homosexualitou a homosexualismem takto: „Zatímco homosexualita je sexuálním zaměřením, ´homosexualismus´ je jen propagandistickým nástrojem v rukou politických dobrodruhů, kteří zneužívají danou problematiku a důvěru některých homosexuálů i toleranci české veřejnosti.“ Znaky homosexualismu jsou podle prohlášení „agresivní, úmyslně provokativní a šokující styl veřejné prezentace, výrazné projevy nesnášenlivosti vůči jinak smýšlejícím občanům a civilizačním hodnotám a vědomé zjednodušování a zkreslování reality“. Podle dalšího textu Akce D. O. S. T. ze stejného období je homosexualismus nebezpečnou propagandou různých skupin i jednotlivců, „politických dobrodruhů“, zneužívajících reálné problémy příslušníků sexuálních menšin za účelem vlastního zviditelnění a budování osobní kariéry či politické moci. Takový homosexualismus pak podle autorů zpochybňuje základní občanská práva a svobody a požaduje tuhou ideologickou kontrolu společnosti.\n\nVáclav Klaus později zmínil, že 28. července 2011 vystoupil na univerzitě v Melbourne se svým projevem o ohroženích svobody ve 21. století, v němž mimo jiné řekl: „We may respect homosexuality, but not homosexualism.“ („Můžeme respektovat homosexualitu, ne však homosexualismus.“) Ředitel tiskového odboru prezidenta republiky Petr Hájek i sám prezident Václav Klaus připomněli své pojetí rozdílu mezi homosexualismem a homosexualitou ještě začátkem srpna 2011 ve svých protestech proti záštitě pražského primátora Bohumila Svobody poskytnuté akci Prague Pride 2011.\n\nBohemistka Olga Martincová, vedoucí dvoudílného slovníku neologismů s názvem \"Nová slova v češtině\", v srpnu 2011 pro iDnes.cz uvedla, že prezidentovo použití tohoto termínu pokládá za „dobrý pokus o významové odstínění homosexuality jako vlastnosti a homosexualismu jako myšlenkového směru“. V případě prezidenta Klause podle ní užití termínu homosexualismus zapadá do hojného vytváření různých -ismů u témat, ke kterým zaujímá obvykle vyhraněný postoj, jako havlismus, environmentalismus, NGO-ismus, evropeismus. Markéta Pravdová, vedoucí Oddělení jazykové kultury Ústavu pro jazyk český, tamtéž uvedla, že užití slova homosexualismus zatím nezaznamenali, a nevyloučila, že jde o vlastní invenci prezidenta Klause, který slovo v posledních dnech uvedl ve známost. Podle Olgy Martincové není možné odhadnout délku trvání takového novotvaru, protože jeho budoucí využívání záleží na tom, jaká bude mít jazyková forma vztah k realitě. Podle Pravdové by se slovo dostalo do slovníku teprve pokud splní hranici četnosti výskytu, což není otázka měsíců, ale trvalo by to minimálně deset let.\n\nVýraz homosexualista v narážce na Klausovo pojetí tohoto výrazu použil k sebedeskripci i šéfredaktor gay časopisu Lui Jakub Starý. Ten homosexualistu vysvětlil jako gaye žijícího otevřeným životem.\n\nHlavní analytik Hospodářských novin Jindřich Šídlo pak ve svém komentáři 31. srpna 2011 užil odvozený termín „antihomosexualismus“ jako označení součásti politického programu skupiny kolem prezidenta Václava Klause.\n\nV roce 1971 zveřejnila skupina organizací zvaná Gay Liberation Front (Fronta za osvobození gayů) svůj \"Manifest\". V srpnu 2013 uvedl gay aktivista a levicový politik Peter Tatchell v anglickém deníku \"The Guardian\", že dokument ve své době představoval revoluci v občanském uvědomění a „zůstává revolučním dodnes“. Dle něj dokument představuje „průkopnický program společenské a osobní transformace“ a „kritiku homofobie, sexismu, manželství, nukleární rodiny, monogamie, kultu mládí a krásy, patriarchátu, ghetta pro gaye a rigidních mužských a ženských genderových rolí“. Podle Tatchella totiž manifest tvrdí, že většina útlaku LGBT lidí pramení právě z toho, že tito lidé „vybočují ze společensky předepsaných, ortodoxních genderových rolí mužství a ženství“. Novinářka Hilary Whiteová z pro-life serveru \"Life Site News\" vidí manifest jako počátek homosexualismu a jeho slova „útlak gay lidí má počátek v základní jednotce společnosti, rodině“ interpretovala jako vymezení hlavního nepřítele, kterého je (podle tvůrců Manifestu ve výkladu Whiteové) třeba porazit. Whiteová dále uvedla, že Tatchell dobře popsal původ a cíle oné ideologie, kterou ona nazývá „homosexualismem“. K tomu uvedla, že jde o specifickou ideologii, často prosazovanou lidmi, kteří sami nejsou homosexuální.\n\nV roce 2012 město Petrohrad přijalo zákon zakazující tzv. „propagandu homosexualismu“ ()\n\nV roce 2013 byl ruskou Dumou přijat Federální zákon „O změně článku 5 federálního zákona „O ochraně dětí před informacemi škodlivé pro jejich zdraví a vývoj“ a některých legislativních aktů Ruské federace za účelem ochrany dětí před informacemi propagujícími popření tradičních rodinných hodnot“, () Tento zákon, nazývaný též jako zákaz propagace homosexualismu mezi nezletilými () byl přijat valnou většinou 386 z 388 hlasů.\n\nSrbské klerikálně politické uskupení \"Dveri\" pořádalo v roce 2014 protest proti Pride Parade v Bělehradu. Jeden z jeho zástupců pro místní tisk prohlásil, že LGBT manifestace by byla „ostudou“ Srbska a počátkem „\"intenzivního útoku ideologie homosexualismu na celou společnost a všechny státní instituce\"“. Dodal, že „\"Dveri nemá problém s homosexuály, protože se nikomu nechce plést do soukromí. Nicméně je proti zavádění ideologie, která vnucuje něco nepřirozeného jako přirozené a prezentuje něco nenormálního jako normální\"“. Uskupení již dříve požadovalo zákaz gay pride a dožadovalo se připojení Srbska k „Eurasijské integraci“.\n\n"}
{"id": "710829", "url": "https://cs.wikipedia.org/wiki?curid=710829", "title": "Rukojmí (film, 2005)", "text": "Rukojmí (film, 2005)\n\nRukojmí (v originále \"Hostage\") je americko-německý thriller s prvky krimi, drama, akčního filmu a hororu. V hlavních rolích hrají Bruce Willis, Jonathan Tucker, Ben Foster, Michelle Horn a Jimmy Bennett. Film je nevhodný pro děti.\n\nJeff Talley nedokázal před několika lety zabránit šílenci aby vyvraždil svou rodinu. Bohužel se to stalo jeho vinou, když nenechal odstřelovače střílet. Jeff dostal deprese a se svou ženou a dcerou odstěhoval a stal se šerifem na místní stanici.\n\nTříčlenná partička chlapců vedená Dennisem Kellym čeká před obchodem, kde provokují dceru mafiána Waltera Smitha, Jennifer. Ta je neskrývaně pošle do háje. Aby se pomstili jedou do Walterova domu a chtějí ukrást jeho auto. Dennis si vezme pistoli a kamarádem Marshallem jde do domu. Dennisův bratr Kevin čeká v autě. Nemůže to vydržet a jde za Dennisem do domu, aby mu to rozmluvil. Dennis vyhrožuje Walterovi smrtí, když mu nedá klíče. Walter to udělá, ale když chtějí odejít objeví se u domu policistka. Walter s ní mluví a ujistí ji, že je vše v pořádku. Policistka je na odchodu a vidí Dennisovo hledané auto. Zavolá si posily. Policistka netuší, že ji pozoruje Marshall. Ten vytáhne pistole a zabije ji. Pro policistu přijíždí Jeff a snaží se s chlapci vyjednávat. Mashall vyleze na balkón a střílí jak šílenec. Dennis omráčí Waltera. Děti jsou svázány a začíná obléhání domu policisty. Marshall zjistí, že dům je téměř nedobytná pevnost. Chlapci se zabarikádují, Jeff volá Dennisovi. Snaží se mu domluvit, zatímco policie je připravená vtrhnou do domu. Střelba je zastavena Jeffem. Walterův syn Tommy vezme mobil a zavolá Jeffovi, protože ho viděl v televizi. Policie zjistí, že Marshall je narušený psychopat. Jeffa unese mafie, chce, aby z domu Waltera donesl nějaké DVD pod pohrůžkou zabití jeho rodiny. Dennis a jeho parta chce vzít peníze a požadovat odvoz. Jeff přijede k domu se sanitkou. Odveze Waltera, ale nedokáže ho přimět mluvit o DVD.\n\nPřípadu se ujme FBI a chce vtrhnout do domu. Marshall shodí Kevina ze zábradlí, a když Dennis klečí na Kevinovým tělem, tak ho Marshall zastřelí. Jde rozvázat Jennifer, ale když ji chce políbit, tak ho Jennifer bodne nožem do obličeje. Jennifer vezme Tommyho a utíkají větrací šachtou, zatímco se za nimi dere i Marshall. Chytne Jennifer za nohu a ta ho kopne do už tak dost poškozeného obličeje. Zamknou se v koupelně, zatímco Marshall po místnosti píše svou krví vzkaz, že podpálí dům.\n\nDo domu FBI vtrhne a Marshall po nich začne házet zápalné lahve. Agenti FBI, ve skutečnosti převlečení mafiáni, umírají ve velkém. Do domu jde i Jeff a chrání děti. Střílí po mafiánech z brokovnice, když se začne blížit Marshall. Chce je všechny zabít. Marshall uvidí Jenniferin strach a hodí zápalnou lahev pod sebe. Drsným způsobem uhoří. Jeff zničí fontánu a prodere si cestu ven.\n\nPo skončení akce bere Jeff Waltera na místo srazu s mafiány. Předá jim DVD a Waltera. Walter a šéf mafiánů se začnou hádat. V nastávajícím zmatku vytáhne Jeff pistoli a všechny mafiány postřílí. Vysvobodí svojí rodinu a jdou spolu spokojeně domů.\n\n\n"}
{"id": "710832", "url": "https://cs.wikipedia.org/wiki?curid=710832", "title": "Ta-lien", "text": "Ta-lien\n\nTa-lien (, dříve též Dairen, rusky Dalnyj) je důležité přístavní subprovinční město na jihu provincie Liao-ning v Čínské lidové republice. Leží na poloostrově Liao-tung, který odděluje Pochajské moře od Žlutého moře, naproti provincii Šan-tung.\n\nDnes je jeho součásí i Lü-šun-kchou (\"Port Arthur\") a jedná se o druhé největší město provincie po jejím hlavním městě Šen-jangu. Má přes šest miliónů obyvatel, kteří žijí na ploše 13 237 kilometrů čtverečních.\n\nV Ta-lienu je mezinárodní letiště Ta-lien Čou-šuej-c’.\n\nPlují odsud trajekty na jih do Jen-tchaje na Šantungský poloostrov, ale protože jim cesta trvá přes šest hodin, je v plánu vybudovat 123 kilometrů dlouhý železniční podmořský tunel, který by ji zkrátil na 40 minut.\n\n\n"}
{"id": "710834", "url": "https://cs.wikipedia.org/wiki?curid=710834", "title": "Klk", "text": "Klk\n\nKlky (\"villi\", jedn. č. \"villus\") jsou pouhým okem viditelné záhyby na vnitřních stěnách tenkého střeva. Obvykle z povrchu sliznice vyčnívají do výšky asi 0,5–1,5 mm, na povrchu mají střevní absorpční epitel (s enterocyty a vmezeřenými pohárkovými buňkami) a uvnitř slizniční vazivo (lamina propria). Mají lístkovitý (v dvanáctníku) až prstovitý (v ileu) tvar. Mezi klky se nachází různé tubulární střevní žlázy schované v Lieberkühnových kryptách. Ve střevě bývá cca 10–40 klků na 1 mm, nejhustěji jsou ve dvanáctníku. Díky nim je vnitřní plocha tenkého střeva až 7 m.\n\nKlky jsou důkladně prokrveny. Do každého vede jedna či dvě tepénky, které se rozvětvují v kapilární síť a následně se slévají do centrálně uložené žíly. U hrotu klků jsou anastomózy, které umožňují „zkratovat“ kapilární systém v době, kdy neprobíhá trávení a v klcích tedy není potřeba tolik krve. V klcích je také mízní systém. Potrava je trávena ve střevní dutině a následně jednoduché živiny prochází do klků a vstupují do mízních nebo krevních cév, jimiž jsou roznášeny po těle. Díky hladkému svalstvu se navíc klky mohou různě stahovat a protahovat a tím urychlovat vstřebávání a odvod živin.\n\n"}
{"id": "710838", "url": "https://cs.wikipedia.org/wiki?curid=710838", "title": "Rukojmí (film)", "text": "Rukojmí (film)\n\nNázev Rukojmí nese více filmů:\n"}
{"id": "710839", "url": "https://cs.wikipedia.org/wiki?curid=710839", "title": "Arthur Breisky", "text": "Arthur Breisky\n\nArthur Breisky, vlastním jménem Arthur Vincenc Josef Breiský (14. května 1885, Roudnice nad Labem – 10. července 1910, New York) byl český prozaik a překladatel, jeden z nejvýraznějších představitelů české symbolistické dekadence.\n\nBreisky se narodil jako syn komisaře finanční stráže, který se díky své profesi často stěhoval. Rodina nejprve odešla z Roudnice do Vysokého Mýta a poté do Prahy, kde Breisky začal studovat reálné gymnázium na Malé Straně. Po přestěhování rodiny do Slaného pokračoval od roku 1899 ve studiu na reálce v Lounech, kde již provokoval svými anarchistickými a dekadentními postoji. Jeho problémy s řádem školy a odpor k dogmatům vzdělávání vyvrcholily u maturity v roce 1903, kterou nesložil, protože údajně odmítl při zkoušce z dějepisu titulovat Františka Josefa I. jeho veličenstvem císařem a králem. Věnoval se pak vlastnímu studiu a vzdělávání četbou evropské literatury.\n\nOd roku 1904 pracoval Breisky jako celní úředník v Teplicích a později v Děčíně. V té době začal také publikovat své eseje a kritiky v různých časopisech, například ve \"Stráži na Oharce\", \"Přehledu\", \"Rozhledech\" a od roku 1907 v \"Moderní revui\", časopise české dekadence. V letech 1906 až 1909 vydal čtyři knihy překladů z nichž nejzajímavější je Stevensonův \"Klub sebevrahů\" z roku 1909, do kterého podvrhl své dvě vlastní práce \"Báseň v próze\" a \"Zpověď grafomanova\", což byla jedna z jeho mystifikací. \n\nBreisky byl důsledným stoupencem lartpourlartismu a vyznával meditativní samotářství, které mu umožňovalo úniky do uměleckých snů a imaginárních životů. To, jeho sklon k mystifikacím a sblížení s pražským uměleckým světem mělo za následek, že začal žít dvojím životem. Při svých pravidelných návštěvách v Praze a v Drážďanech vystupoval po vzoru Oscara Wildeho jako elegantní aristokratický soukromník a mladý dandy zabývající se uměním. Své pojetí dandysmu shrnul do vynikající eseje \"Kvintesence dandysmu\", podle které se celá společnost dělí na vítěze nad životem a jeho otroky – tedy na dandye a na ty ostatní.\n\nPředstíraný nákladný život jej však přivedl do finančních problémů, které se rozhodl vyřešit roku 1910 brzy po vydání své knihy esejů \"Triumf zla\" odjezdem do USA. Pracoval zde však z nedostatku ničeho lepšího jako liftboy v jedné newyorské nemocnici, kde byl 10. července téhož roku nalezen v důsledku neopatrné manipulace s výtahem s rozdrcenou hlavou. Protože byl identifikován jen podle dokladů, zrodila se domněnka, že jeho smrt je další z jeho mystifikací, že je naživu a dále žije někde v Americe. Jedna z próz ve sbírce \"Triumf zla\" líčí podobně fingovanou smrt Oscara Wilda a spisovatelův následný život v ústraní. Byl dokonce ztotožňován se záhadným spisovatelem B. Travenem, jehož identita nebyla dlouho známa.\n\n\n\n\n\n"}
{"id": "710840", "url": "https://cs.wikipedia.org/wiki?curid=710840", "title": "Buchnera aphidicola", "text": "Buchnera aphidicola\n\nBuchnera aphidicola je druh bakterie ze skupiny Enterobacteriaceae.\n\nJe primárním endosymbiontem (P-endosymbiontem) mšic a žije ve vezikulech jejich mycetocytů, kterých je v jedné mšici 60-80 a z nichž se při množení hostitele přenáší přes hemolymfu do oplozeného vajíčka. Buňky buchnery jsou gramnegativní, kulovitého tvaru, v průměru velké 2 – 5 μm. Změna velikosti průměru ani objemu buňky v závislosti na stáří mšice není signifikantní, velikost buchner v mšicích starých 10 dní je zhruba stejná jako v mšicích starých 50 dní.\n\nPro svého hostitele je \"Buchnera\" důležitá např. syntézou esenciální aminokyseliny tryptofanu nebo vitamínu riboflavinu. Naopak geny pro neesenciální aminokyseliny chybí, buchnery využívají produkty obsažené v cytoplazmě mycetocytů. U mšice makové (\"Aphis fabae\") bylo zkoumáno množství esenciálních aminokyselin, které \"Buchnera\" hostiteli poskytuje. Relativně nejvíce poskytuje fenylalanin (z vyrobeného množství 0,28×10 molů denně jedna buňka buchnery poskytne 76 %), nejvíce syntetizuje leucin (z 0,33×10 molů hostitel využije 74 %). U většiny esenciálních aminokyselin mšice využije nadpoloviční většinu vyrobeného množství, výjimkou je tryptofan (z 0,02×10 molů hostitel využije 19 %). \"Buchnera\" kmene APS má 54 genů kódujících bílkoviny pro syntézu všech aminokyselin esenciálních pro mšice.\n\n\"Buchnera\" má stejně jako ostatní P-endosymbionti značně redukovaný genom včetně ztráty genů pro reparaci DNA. \"Buchnera\" je ale jediný známý organismus, který ztratil i gen recA (recBCD zůstaly zachovány), gen, který je nejzásadnější součástí systému pro homologní rekombinace, opravy a údržbu DNA. Přítomný ale nefunkční gen je ještě znám z genomu pouhých dvou bakterií ze skupiny Mollicutes. Ty mají gen recA zkrácený na prvních 390 nukleotidů (\"Spiroplasma citri\"), či jinak pozměněn (\"Spiroplasma melliferum\"), a tak nedostačující.\n\nNa rozdíl od jiných gramnegativních bakterií \"Buchnera\" neprodukuje žádné polyaminy s výjimkou spermidinu, který vyrábějí enzymy kódované geny speD a speE. Chybí i významné polyaminy ostatních prokaryot jako putrescin či kadaverin. Obsah spermidinu je nejvyšší u mladých mšic. \"Buchnera\" také postrádá lipopolysacharidy ve své vnější buněčné membráně. Chybí jí také geny motA a motB, které jsou důležité pro aktivitu bičíku. Naopak zástupci dobře prozkoumaného kmene APS si ponechali aparát pro glykolýzu. Jak je pro P-endosymbionty charakteristické, společně s redukcí genomu se snižuje obsah GC. U kmene APS činí zhruba 26 %.\n\nPro buchneru je charakteristické, že ve větší míře exprimuje geny pro proteiny tepelného šoku. Mezi ně patří groEL (57,3 kDa), groES (10,3 kDa), což jsou chaperony Hsp60, resp. Hsp10 (zvané někdy chaperoniny), dnaK (Hsp70), dnaJ (Hsp40; pomocný protein pro chaperony Hsp70) nebo rpoH. RpoH je gen pro σ32, σ-faktor, který spouští expresi genů tepelného šoku tím způsobem, že se při zvýšení teploty uvolní z komplexu s pomocným proteinem dnaJ a ten pak umožňuje vazbu RNA-polymerázy k promotorům proteinů tepelného šoku. Z nich je nejvíce produkován groEL, groES i dnaKJ jsou v buňce zastoupeny v podstatně nižších koncentracích. \"Buchnera\" totiž proteiny groEL exprimuje i při normální teplotě. Mšice při teplotě 23 °C stará 9 dní obsahuje 1,6×10 molekul groEL na μm objemu buňky. To je podobné množství jako u \"E. coli\" při teplotě 46 °C. Nadprodukce groEL je pro buchnery prospěšná z několika důvodů. Část proteinu přechází do hemolymfy mšice. Zde může obalovat virové částice rostlinných virů (luteoviru), které se sem dostávají ze zažívacího traktu mšice, která se živí šťávami napadané rostliny. Viry jsou tak zachovány v infekční formě a přes slinné žlázy mšice se mohou přesunout na jinou rostlinu. Infikované rostliny mají větší podíl živin ve šťávě, jejich přenos je tedy pro mšici a tudíž i pro její symbionty výhodný. Další výhoda pro buchneru z nadprodukce groEL může plynout z obecné vlastnosti chaperonů skládat právě translatované proteiny do funkční terciární struktury. Chaperony tak mohou částečně kompenzovat akumulované substituce aminokyselin, ke kterým častěji dochází právě v redukovaném genomu P-endosymbiontů, kde chybí některé proteiny důležité pro reparaci DNA.\n\nProtein groEL buchnery je v pořadí aminokyselin z 85,8 % shodný s groEL u \"E. coli\". Strukturou je s groEL u \"E. coli\" shodný, je také složen ze 14 podjednotek, které – stejně jako u \"E. coli\" – vytvářejí dva kruhy o sedmi jednotkách. Dříve byl nazýván symbionin, zkráceně symL, groES pak symS. Stejně jako u \"E. coli\" mají proteiny groEL a groES společný operon groESL (symSL), ze kterého se transkribuje mRNA dlouhá 2,1 kb. U kmene APS buchnery není groEL (na rozdíl od např. menšího genomu kmene Cc) popsán v databázi GenBank, odpovídá mu však gen mopA, který přirozeně chybí v chromozomech s groEL.\n\"Buchnera\" je polyploidní, obsahuje kolem 120 kopií genomu na buňku. Kromě chromozómů obsahuje i několik plazmidů. V nich se nacházejí např. geny pro syntézu tryptofanu či leucinu (geny leuABCD nalezené v plazmidu pLeu některých kmenů buchnery).\n\"Buchnera\" byla objevena u řady druhů mšic, pravděpodobně žije u většiny druhů, některé druhy tribu Cerataphidini ji však postrádají a místo ní mají houbovité mikroorganismy, tedy Eukaryota. Genom je přečtený zatím u čtyř kmenů: APS (kyjatka hrachová, \"Acyrthosiphon pisum\"), Bp (\"Baizongia pistaciae\"), Cc (\"Cinara cedri\"), Sg (\"Schizaphis graminum\"). Jsou také přečteny genomy kmenů 5A a Tuc7, oba z \"Acyrthosiphon pisum\". Počet protein kódujících genů je variabilní, nejvíce jich má kmen APS (564; další kmeny z druhu \"Acyrthosiphon pisum\" se mu počtem genů velmi podobají), daleko nejméně pak Cc (357). Tento kmen již není schopen zastávat některé biosyntetické procesy důležité pro hostitele (syntéza tryptofanu či riboflavinu), jeho činnost nahrazuje sekundární symbiont \"Serratia symbiotica\", taktéž člen skupiny Enterobacteriaceae. Počet bází v genomu kmene Cc se blíží horní hranici známé u mitochondrií suchozemských rostlin a podobnými organelami se tyto buchnery možná v budoucnu stanou, pokud ovšem nevymřou. Porovnání genomů ostatních kmenů buchnery ale naopak ukazuje velkou stabilitu genomu – při srovnání kmenů Sg a APS nebylo nalezeno žádné získání genu či přeskupení chromozomu za posledních 50 až 70 milionů let.\n\nSoužití buchnery s mšicemi je evolučně staré. Infikace předka mšic bakterií, ze které se vyvinuly dnešní buchnery, se odehrálo před 160–280 milióny lety, nebo v této době alespoň vznikl horizontální přenos těchto bakterií. \"Buchnera\" má shodnou fylogenezi s mšicemi i na velmi nízké úrovni. Od \"E. coli\" \"Buchnera\" divergovala před zhruba 420 miliony lety.\n\nKromě buchnery se v tělech mšic vyskytují různí sekundární endosymbionti, často také ze skupiny Enterobacteriaceae. Např. u kalifornských mšic druhu \"Acyrthosiphon pisum\" byl pomocí PCR nalezen S-endosymbiont (nazvaný PASS – pea aphid secondary symbiont) u téměř 88 % jedinců. U téhož druhu mšice byl nalezen i exkluzivní kmen rickettsie (PAR – pea aphid rickettsia) podle sekvencí 16S rDNA příbuzný druhu \"Rickettsia bellii\". S-endosymbiontů mšic je celá řada. Fukatsu objevil S-endosymbionta mšic rodu \"Yamatocallis\" (YSMS). Teprve v posledních letech se přistupuje k popisování S-endosymbiontů klasickými rodovými a druhovými jmény. U mšic podčeledi Lachninae (kam patří také \"Cinara cedri\", hostitel buchnery Cc) byla popsána bakterie \"Serratia symbiotica\", která patří do stejného rodu ke známým patogenům; rod \"Serratia\" patří také do čeledi Enterobacteriaceae. Dalšími S-endosymbionty z této skupiny proteobakterií jsou např. \"Hamiltonella defensa\" a \"Regiella insecticola\". O regielle bylo zjištěno, že podporuje rezistenci hostitele vůči patogenům a tak zvyšuje fitness mšic. S-endosymbionti mšic jsou na rozdíl od buchnery tyčinkovité bakterie. Žijí ve zvláštních buňkách částečně obklopujících bakteriom s buchnerami.\n"}
{"id": "710842", "url": "https://cs.wikipedia.org/wiki?curid=710842", "title": "LTE Logistik a Transport Czechia", "text": "LTE Logistik a Transport Czechia\n\nLTE Logistik a Transport Czechia s.r.o je český železniční dopravce provozující nákladní dopravu. Firma byla založena v roce 2005 jako dceřiná společnost rakouského dopravce LTE Logistik- und Transport a její sídlo je v Šilheřovicích.\n\nSpolečnost vznikla zápisem do obchodního rejstříku dne 12. ledna 2005 a jejím tehdejším sídlem byla Praha. 23. září 2009 bylo sídlo firmy přesunuto do Šilheřovic. Po získání licence společnost zahájila provozování nákladní železniční dopravy.\n\nSpolečnost se zabývá především dopravou nákladních vlaků, obvykle ve spolupráci s mateřskou společností LTE Logistik- und Transport v Rakousku a sesterskou firmou LTE Logistik a Transport Slovakia na Slovensku. Mezi přepravované komodity patří především obiloviny, ale firma se zabývá i drobnými přepravami kolejových vozidel na vlastních kolech.\n\nSpolečnost využívá pro vozbu vlaků v České republice především lokomotivy své rakouské matky (rakouská řada 2016) a slovenské sestry (řada 740).\n\n"}
{"id": "710845", "url": "https://cs.wikipedia.org/wiki?curid=710845", "title": "Divadlo Na Jezerce", "text": "Divadlo Na Jezerce\n\nDivadlo Na Jezerce působí v nově rekonstruované klasicistní budově bývalé usedlosti v Praze 4. Scénu provozuje Divadelní společnosti Jana Hrušínského. Divadlo se nachází v prostředí nuselského parku Jezerka. Divadlo založil Jan Hrušínský v lednu 2004. Areál divadla je majetkem MČ Praha 4. \n\nNabízí činoherní repertoár od klasiky až po moderní dramata a komedie. V budově se nachází bezbariérový a klimatizovaný sál s kapacitou 227 diváků a divadelní restaurace. Česká televize dosud zaznamenala čtyři inscenace DNJ - Ženitba od Nikolaje Vasiljeviče Gogola, francouzskou hru roku 2003 Takový žertík, Paní plukovníková s Jiřinou Bohdalovou v titulní roli a Cenou Thálie oceněný Shylock v podání Milana Kňažka.\n\nV anketě MČ Praha 4 se Divadlo Na Jezerce několikrát umístilo mezi nejlepšími firmami Prahy 4. V roce 2014 v anketě iDnes bylo Divadlo Na Jezerce zařazeno na 4. místo mezi 25 největších objevů v kultuře za posledních 25 let.\n\nInscenace Divadla Na Jezerce od roku 2004 vidělo přes milion diváků.\n\n\nMezi tituly, které jsou zde uváděny patří:\n\n"}
{"id": "710846", "url": "https://cs.wikipedia.org/wiki?curid=710846", "title": "Okres Kadarkút", "text": "Okres Kadarkút\n\nOkres Kadarkút ( ) je bývalý okres v jihozápadním Maďarsku v župě Somogy. Jeho správním centrem bylo město Kadarkút. V roce 2014 byl sloučen s okresem Kaposvár.\n\nV okrese se nacházelo celkem 23 měst a obcí.\n"}
{"id": "710847", "url": "https://cs.wikipedia.org/wiki?curid=710847", "title": "Šindži Kagawa", "text": "Šindži Kagawa\n\nŠindži Kagawa (: ; * 17. března 1989, Kóbe, Prefektura Hjógo, Japonsko) je japonský fotbalový záložník a reprezentant, který nastupuje za turecký klub Besiktas Istanbul, kam zamířil na hostování z německého klubu Borussia Dortmund.\n\nKagawa začal s profesionálním fotbalem v japonském klubu Cerezo Ósaka, odkud v létě 2010 odešel do německé Borussie Dortmund. O jeho služby projevily zájem také některé z předních španělských klubů – Atlético Madrid a Villarreal CF.\n\nJeho debut v dresu Borussie nastal v srpnovém pohárovém zápase s třetiligovým SV Wacker Burghausen. Kagawa odehrál bez střídání celé utkání.\n\nPrvní gól za Borussii vstřelil v domácím zápase s Wolfsburgem, který Borussia Dortmund vyhrála 2:0. Kagawa se trefil v 67. minutě po přihrávce Kevina Großkreutze a zvyšoval na 2-0. Hned v následujícím zápase dal ve 20. a 58. minutě další dva góly a velkou měrou se podílel na venkovním vítězství 3:1 na stadionu rivala Schalke 04. V sezóně získal s klubem bundesligový titul.\n\nKagawa vstřelil hned na začátku sezóny druhý z celkových tří gólů na hřišti třetiligového celku SV Sandhausen. Jednalo se o 1. kolo národního poháru DFB. Borussia nakonec tento ročník DFB-Pokalu vyhrála, když ve finále porazila Bayern Mnichov 5:2. Kagawa vstřelil ve finále ve třetí minutě úvodní gól zápasu. Celkem se v německém poháru střelecky prosadil třikrát. V Bundeslize Borussia obhájila titul.\n\nDne 22. června 2012 podepsal smlouvu na 4 roky s Manchesterem United. Přestupová částka činila 15 mil. eur.\n\n2. března 2013 se třemi góly podílel na výhře Manchesteru United 4:0 proti Norwichi. Stal se tak prvním asijským hráčem, který vstřelil v Premier League hattrick. Ve 34. kole Premier League 20. dubna 2013 porazil Manchester United Aston Villu 3:0, Kagawa mohl v předstihu slavit se spoluhráči ligový titul (dvacátý v historii klubu). 19. května 2013 v posledním ligovém kole Premier League 2012/13 se podílel jedním gólem na divoké remíze 5:5 v zápase proti West Bromwichi (po němž se mj. rozloučil s trenérskou kariérou sir Alex Ferguson). Manchester měl účast v Lize mistrů 2013/14 zajištěnu již dříve, v ročníku získal celkem 89 bodů.\n\n31. srpna 2014 v poslední den letního přestupového okna se dohodl jeho návrat do Dortmundu.\n\nPro malou zápasovou vytíženost zamířil na konci ledna 2019 na půlroční hostování do Turecka, do Besiktase Istanbul.\n\nKagawa byl součástí reprezentace Japonska do 20 let, které v roce 2007 dosáhlo mistrovství světa pořádané Kanadou. Poprvé nastoupil ke třetímu zápasu ve skupinové fázi s Nigérií, které skončilo remízou 0-0. Hrál obránce v základní sestavě a byl vystřídán v 78. minutě spoluhráčem Jósukem Kašiwagim. Druhým a zároveň posledním utkáním pro Kagawu i celou reprezentaci bylo osmifinálové klání s Českou republikou. Kagawa začínal na lavičce a do zápasu vkročil až ve 110. minutě, jelikož po základní hrací době byl stav nerozhodně 2-2 a prodlužovalo se. Ani v prodloužení gól nepadl a rozhodovaly penalty. Úspěšnější byl český tým a Japonci opustili turnaj.\n\nZa seniorskou reprezentaci Japonska Kagawa poprvé nastoupil 24. května 2008. Jednalo se o vítězné přátelské utkání s Pobřeží slonoviny na domácí půdě a Kagawa vstoupil do hry v 75. minutě, když střídal svého zkušeného kolegu Daisuke Macuiho.\n\nKagawa se účastnil Letních olympijských her 2008 v čínském Pekingu, kde Japonci vypadli již v základní skupině po třech porážkách. V prvních dvou utkáních hrál v základní sestavě a koncem zápasu byl vystřídán a ve třetím zápase s Nizozemskem byl náhradníkem a do hry zasáhnul až deset minut před koncem.\n\nO dva roky později nakonec nebyl trenérem Takešim Okadou nominován do sestavy Japonska pro Mistrovství světa 2010 konané v Jihoafrické republice. Nastoupil v záříjovém přátelském duelu s Paraguayí a svým jediným gólem v 65. minutě rozhodl o vítězství Japonska a pomstil tak soupeři porážku Japonska v osmifinále mistrovství světa 2010, kde ovšem Kagawa nebyl.\n\nV lednu 2011 se zúčastnil Asijského poháru 2011 v Kataru, který Japonsko vyhrálo. Kagawa na turnaji odehrál pět ze šesti možných utkání, vstřelil dva góly a ke dvěma přímo asistoval. Oba góly vstřelil ve čtvrtfinálovém zápase s domácím Katarem, který skončil 3-2 pro Japonsko. Trefil se ve 28. a 70. minutě a vždy tak srovnal stav. V 90. minutě asistoval k vítězné japonské brance Masahika Inohy. Stal se mužem zápasu podle fanoušků. V semifinále proti Jižní Koreji se zranil a mohl jen sledovat vítězství Japonska ve finále s Austrálií.\n\nV přátelském zápase s Jižní Koreou dne 10. srpna 2011 se opět ukázal v dobrém světle a dvěma góly zařídil společně s Keisukem Hondou konečné vítězství 3-0.\n\nZdroj:\n\nBorussia Dortmund\nManchester United\n\nJaponsko\n\n\n"}
{"id": "710853", "url": "https://cs.wikipedia.org/wiki?curid=710853", "title": "Emile Heskey", "text": "Emile Heskey\n\nEmile William Ivanhoe Heskey (* 11. ledna 1978, Leicester, Spojené království) je bývalý fotbalový útočník. V minulosti patřil mezi opory anglické reprezentace. Dříve nastupoval za kluby jako Liverpool, Birmingham City, Leicester City, Aston Villa a Bolton Wanderers.\n\nNarodil se v Leicesteru a v místním klubu Leicester City načal i svou fotbalovou kariéru. Za první tým poprvé nastoupil v roce 1995 a do roku 2000 odehrál 154 ligových utkání se 40 góly na kontě. Podařilo se mu v jeho dresu dvakrát zdvihnout nad hlavu ligový pohár. Poté se za 11 miliónů liber přesunul do Liverpoolu a stal se tehdy rekordně drahou posilou. V sezóně 2000/01 se podílel na zisku čtyř trofejí (FA Cup, ligový pohár, FA Charity Shield a Pohár UEFA). V 2. kole Poháru UEFA vstřelil ve dvojzápase 2 branky Slovanu Liberec a výrazně tak dopomohl k postupu do dalšího kola. Poté slavil s týmem i zisk evropského Superpoháru, když zvyšoval na 2:0 v zápase, který nakonec vyhrál Liverpool 3:2. V roce 2004 se přesunul do Birminghamu City a po sestupu podepsal smlouvu s Wiganem za odstupné přes 7 miliónů liber. V roce 2009 se přesunul do Aston Villy, za kterou hrál do roku 2012, kdy s ním klub ukončil spolupráci.\n\nPoté působil až do dubna 2014 v australském týmu Newcastle Jets. Další angažmá si sehnal až v prosinci 2014, kdy se dohodl s trenérem Boltonu Wanderers a svým bývalým spoluhráčem Neilem Lennonem na zkoušce, v níž uspěl.\n\nHeskey reprezentoval Anglii jak v mládežnických kategoriích tak i v seniorské.\n\nDebut za A-tým Anglie si připsal 28. dubna 1999 v Budapešti proti Maďarsku (remíza 1:1). V dresu Anglie se účastnil Mistrovství světa 2002, na Euru 2004 byl ale opomenut. Opět do anglické reprezentace byl povolán opět až na kvalifikaci o Euro 2008 a odehrál poločas v přátelském utkání proti Česku. Reprezentační kariéru ukončil po účasti na Mistrovství světa v roce 2010.\n\n"}
{"id": "710854", "url": "https://cs.wikipedia.org/wiki?curid=710854", "title": "Günter Stemberger", "text": "Günter Stemberger\n\nGünter Stemberger (* 7. prosince 1940, Innsbruck) je rakouský judaista.\n\nPo studiu teologie a judaistiky v Rakousku, Spojeném království ve Francii a v Itálii promoval roku 1967 v Innsbrucku. Po roce stráveném na Papežském biblickém institutu v Římě Stemberger začal pracovat jako vědecký asistent na Duke University v Durhamu (USA) a po vědecké stáži v Izraeli se roku 1972 vrátil do Rakouska. Pracoval na Institutu judaistiky Vídeňské univerzity, kde se roku 1974 habilitoval. Roku 1977 byl jmenován profesorem, emeritován byl roku 2009. V letech 1984–1986 zároveň působil na univerzitě v Kolíně nad Rýnem.\n\n\n\n"}
{"id": "710855", "url": "https://cs.wikipedia.org/wiki?curid=710855", "title": "Markéta Eriksdotter Leijonhufvud", "text": "Markéta Eriksdotter Leijonhufvud\n\nMarkéta Eriksdotter Leijonhufhud, také Markéta Leijonhufvud (\"Markéta Lví hlava\") (1. ledna 1516, Gräfsnäs – 26. srpna 1551, Tynnelsö) byla jako druhá manželka švédského krále Gustava švédskou královnou od roku 1536 až do své smrti.\n\nMarkéta se narodila jako dcera \"Erika Abrahamssona\", člena Královské rady, a \"Ebby Eriksdotter\", příslušnice dynastie Vasa.\n\nKdyž jí byly čtyři roky, byl její otec 8. listopadu roku 1520 popraven na hlavním náměstí ve Stocholmu při tvrdých perzekucích vůči švédské šlechtě ze strany dánského krále Kristiána II., známých jako Stockholmská krvavá lázeň.\n\nManželství se švédským králem Gustavem I. Vasou uzavřela 1. října roku 1536, rok po smrti jeho první manželky Kateřiny Sasko-Lauenburské. Nová královna byla o dvacet let mladší než král.\n\nZ jejich patnáctiletého manželství vzešlo deset potomků:\n\nMarkéta vedla prostý, klidný život stranou královského dvora, trávíc dlouhý čas na královských statcích na venkově. Její soucitná povaha kontrastovala s povahou jejího manžela, podle všeho však jejich manželství bylo celkem šťastné a Markéta měla na manžela značný dobrý vliv. Byla katolického vyznání a své víře zůstala věrná, zatímco v zemi probíhala protestantská reforma a král, podporuje novou víru, připustil drancování kostelů a klášterů.\n\nZemřela 26. srpna roku 1551 na zámku Tynnelsö u jezera Mälaren. Pochována byla v katedrále v Uppsale, kde byl posléze pohřben i její manžel.\n\n"}
{"id": "710856", "url": "https://cs.wikipedia.org/wiki?curid=710856", "title": "Tulpar", "text": "Tulpar\n\nTulpar je šedý či rudý okřídlený kůň v turkické mytologii, který je často osedlán různými hrdiny. O tulparovi se vyprávělo že je potomkem mořského hřebce, jako hříbě nehezký či přímo ošklivý a vyhublý kvůli ubohému krmení, ale jeho kvality jsou rozpoznány díky vnitřnímu zraku hrdiny.\n\nPodobá se dalším okřídleným mytickým koním jako je řecký pégasos, arabský burák nebo čínský čchollima.\n"}
{"id": "710858", "url": "https://cs.wikipedia.org/wiki?curid=710858", "title": "Richard Harris", "text": "Richard Harris\n\nRichard St. John Harris (1. října 1930, Limerick, Irsko – 25. října 2002, Londýn, Anglie) byl irský herec, zpěvák, skladatel, divadelní producent, režisér a spisovatel. Objevoval se na divadelních prknech i ve filmu. Mezi jeho nejslavnější role patří ragbyový hráč Frank Machin v oscarovém filmu \"Ten sportovní život (This sporting life)\" či Král Artuš ve filmu \"Král Artuš a jeho družina (Camelot)\". Proslul též rolí Albuse Brumbála v prvních dvou filmech o Harry Potterovi.\n\nNarodil se jako pátý z devíti dětí v Limericku v Irskurodičům Ivanu Johnu Harrisovi a Mildred Josephine Harty Harrisové. (V rodném městě má svou sochu v životní velikosti.) Původně navštěvoval jezuitskou kolej. Závodně hrál squash a ragby, na ragbyových turnajích se seznámil se svými dvěma budoucími hereckými kolegy Peterem O'Tooleem a Richardem Burtonem. Po celý život byl fanouškem slavného týmu Muster Rugby. Jeho sportovní kariéru přerušilo onemocnění tuberkulózou.\n\nPo úspěšné léčbě odešel do Velké Británie, kde se chtěl stát režisérem. Avšak nemohl najít žádné vhodné kurzy, a tak nastoupil do londýnské Akademie hudebního a hereckého umění (LAMDA). V roce 1956 ji úspěšně dokončil a zahájil hereckou kariéru jako člen Divadelní dílny Joan Littlewoodové. Od konce 50. let se začal uplatňovat ve filmu, zpočátku zpočátku ve vedlejších, později v hlavních rolích.\n\nV 70. letech 20. století byl úspěšný ve filmu. Ale pro jeho budoucí život to moc šťastné období nebylo, jelikož v této době měl problémy s alkoholem. Začaly se u něho střídat apatie (lhostejnost, zeslabení zájmů, snížení chuti k životu, pasivita) a agresivita. I nadále dostával spoustu filmových nabídek a podruhé se oženil.\n\nDebutoval v roce 1958 ve filmu \"Alive and Kicking\", roku 1959 získal hlavní roli ve filmu \"Ginger Man in the West End\". Roku 1963 ztvárnil jednu ze svých životních rolí, postavu profesionálního hráče ragby Franka Machina v dramatu \"Ten sportovní život\", jež mu vynesla cenu MFF Cannes, také nominaci na Oscara. Od té doby natáčel i několik filmů ročně.\n\nByl též obsazován do rolí panovníků jako králů Artuše ve filmu \"Kamelot\" a Richarda Lví srdce ve filmu \"Robin a Mariana\". Ztvárnil též římského císaře Marca Aurelia ve filmu \"Gladiátor\" či Olivera Cromwella v historickém velkofilmu \"Cromwell\". Tato role mu r. 1971 vynesla \"Cenu MFF Moskva\" za nejlepší mužský herecký výkon v hlavní roli.\n\nJako režisér debutoval roku 1970, dramatem \"Rozkvetlé hřiště\", k němuž napsal i scénář. Přes úspěch to bylo jeho jediné režisérské dílo. Hlavní postavou tohoto dramatu je stárnoucí fotbalový hráč Eitan (jehož ztvárnil sám), který je vzorem pro desetiletého fanouška.\n\nNa začátku 90. let se vrátil k divadlu, např. v hlavní roli Shakespearovy hry \"Jindřich IV.\" O tom, že byl nadaný i hudebně svědčí skutečnost, že za velký hit \"MacArthur's Park\" – jenž se dostal mezi 10 největších hitů v USA i Británii – nahraný r. 1968, obdržel Zlatou desku. Je mj. také autorem románu \"Honor Bound\" a básnické sbírky \"I in the Membership of My Days\".\nNaposledy se před kamerou objevil v r. 2002 ve filmu \"Harry Potter a Tajemná komnata\". Celkem hrál v 72 filmech.\n\n\nV roce 2000 byl v Paříži vyznamenán Cenou Evropské filmové a televizní akademie za celoživotní dílo.\nBěhem svého života byl 2× ženatý, svou první manželku, herečku Elizabeth Rees-Williamsovou, si vzal roku 1957 a narodili se jim tři synové, kteří se vydali ve stopách rodičů a působí v oblasti filmu: Damian, filmový režisér; Jared, herec a Jamie, producent. Roku 1969 se rozvedli. V letech 1975–82 byl ženatý s herečkou Ann Turkelovou, toto manželství bylo bezdětné.\n\nJiž během natáčení \"Kamene mudrců\" (2001) se u něj objevila rakovina. Při práci na \"Tajemné komnatě\" (2002) už bylo jeho zdraví špatné. Onemocněl Hodgkinovým lymfomem – zhoubným nádorovým onemocněním mízních uzlin, následně se přidal ještě zápal plic. Zemřel 25. října 2002, dva týdny před premiérou \"Tajemné komnaty\". (Zajímavostí je, že za svůj život natočil tolik filmů, kolik mu bylo let – 72.) \n\nPo pohřbu byl dle svého přání zpopelněn a rozprášen u své vily na Bahamách.\n\n\n\n\nV roce 2001 dostal Richard nabídku k roli \"Albuse Brumbála\", ředitele bradavické \"Školy čar a kouzel\". Z počátku ji údajně nechtěl přijmout, přemluvila ho až jeho vnučka, která měla knihy o mladém kouzelníkovi velmi ráda a byla do něho doslova blázen a prý dědečkovi vyhrožovala, že pokud roli nepřijme, už s ním nepromluví. Richard Harris měl původně ztvárnit Brumbála ve všech filmech, ale kvůli nemoci stihl natočit jen první dva. Někteří filmoví experti se domnívají, že by herec stejně vzhledem ke svému věku nezvládal závěrečné bojové scény. V posledním díle s názvem \"Relikvie smrti\", který byl natočen roku 2011, by mu totiž bylo úctyhodných 82 let, což je opravdu vysoký věk na to, aby natočil tyto poměrně náročné scény, jež dají dost zabrat i při nižším věku. I když měl herec v plánu i třetí díl, už se k němu nedostal. \n\nKrátce po natočení \"Vězně z Azkabanu\" (2004) se objevila anketa, který Brumbál je mezi lidmi oblíbenější: jestli ten Harrisův, či Gambonův. Názory se v různých státech liší, např. v USA, Kanadě či Francii je oblíbenější Gambon, zatímco třeba v Británii, Austrálii, Novém Zélandu a mj. i v Česku zvítězil Harris.\n"}
{"id": "710860", "url": "https://cs.wikipedia.org/wiki?curid=710860", "title": "Salamanská škola", "text": "Salamanská škola\n\nSalamanská škola (španělsky \"Escuela de Salamanca\") označuje španělskou filosofickou a teologickou školu 16. století, která navázala na vrcholnou scholastiku Tomáše Akvinského a rozvíjela ji ve změněných poměrech raného novověku. Věnovala velkou pozornost otázkám právní, politické a ekonomické teorie, a to i ve vztahu k mimoevropským národům. Založil ji španělský dominikán Francisco de Vitoria (1483–1546) na univerzitě v Salamance. Salamanská škola a její pokračovatelé se někdy označují jako druhá scholastika, třebaže tento pojem je širší a zahrnuje i mnoho post-středověkých myslitelů, kteří nejsou přímo spjati se Salamankou a navazují i na jiné vrcholně scholastické autory jako je Duns Scotus. Její univerzalismus a některé myšlenky v oblasti práva a ekonomie se těší velké pozornosti i dnes a mnozí ji považují za předchůdce Rakouské školy.\n\nZa 250 let od smrti Tomáše Akvinského se evropská společnost výrazně změnila. Feudální společnost nahradily suverénní národní státy s významným postavením měst a začínajícím absolutismem. Pro svobodné obyvatele měst se právo i politika staly profánní záležitostí, o níž je třeba přemýšlet. Humanismus a renesance posílily zájem o lidské věci a reformace otřásla autoritou církve. Evropané objevili a začali kolonizovat Nový svět, 1522 obeplul Fernão de Magalhães zeměkouli. Setkání s mimoevropskými kulturami a lidmi oživilo otázku, co dělá člověka člověkem. Je „divoch“ také člověk s duší, anebo jen „oživený nástroj“ jako antický otrok? Salamanská škola důrazně hájila univerzalistický názor o rovnosti všech lidí před Bohem a její autoři také vystupovali na obranu „domorodců“ i proti svým panovníkům. Na jejich myšlenky a argumenty navázalo jak mezinárodní právo, tak myšlenka obecných lidských práv (Jean Bodin, Hugo Grotius, Samuel Puffendorf).\n\nOtázkám lidské společnosti, moci, politiky, práva a hospodářství se sice věnovala už středověká scholastika, ale jen mimochodem a v pevném rámci křesťanské teologie. Autoři Salamanské školy navázali na starší úvahy o spravedlivé vládě, moci a právu, začali o nich ale uvažovat v těchto nových podmínkách. Znovu oživili myšlenky přirozeného zákona a práva, legitimity panovníka a podmínek spravedlivé války, nechtěli je ale řešit jen odvoláním na autority Bible a starověkých myslitelů. Začali více studovat povahu obchodu a trhu, ceny a peněz, a to z hlediska svobodného člověka. Nově pochopili význam směny i úvěru a úroku a popsali základní mechanismy trhu. Cena sice závisí na vzácnosti a žádoucnosti věcí, vzniká ale teprve při setkání nabídky a poptávky na trhu. Kdykoli lidé dobrovolně a bez podvodů směňují, dávají tím najevo, že je to pro obě strany výhodné. Úvěr je součást podnikání a úrok jako podíl věřitele na prospěchu dlužníka není nutně nemravný. I hodnota peněz závisí na jejich vzácnosti a i směnný kurz se určuje nabídkou a poptávkou.\n\nSystém Druhé scholastiky převzaly a rozvíjely jak dominikánské, tak jezuitské školy, vyučoval se v různých obměnách na mnoha evropských univerzitách i v protestantských zemích až do poloviny 18. století, někde ještě déle. Zanikl pod vlivem osvícenství a jeho spisy se přestaly studovat. Myšlenky Druhé scholastiky znovu objevili někteří teoretici ekonomie a práva počátkem 20. století (Josef Alois Schumpeter, Friedrich August von Hayek aj.) a od té doby je předmětem soustavného studia.\n\nZa zájem, který dnes Salamanská škola prožívá, vděčí svým poznatkům z oblasti ekonomie. O finální zavedení Salamanské ekonomické školy se zasloužil Joseph Schumpeter ve svém díle Historie ekonomické analýzy (1954), i když mnoho ekonomických historiků použilo tento název před ním. Schumpeter studoval obecnou i španělskou scholastickou doktrínu a uznal vysokou úroveň ekonomické vědy ve Španělsku 16. století. Považuje tuto skupinu filozofů dokonce za zakladatele ekonomické vědy. Salamanská škola nevypracovala kompletní ekonomickou doktrínu, ale ustanovila první moderní ekonomické teorie pro vypořádání se s nově vznikajícími problémy. Na konci 17. století však nenašla další pokračovatele a mnohé její objevy zůstaly zapomenuté a bylo nutné je znovu objevit. I když není doložen přímý vliv, Salamanská škola se často porovnává s Rakouskou školou.\n\nV roce 1517 Francisco de Vitoria, tou dobou působící na Sorboně, byl dotázán španělskými obchodníky z Antverp ohledně morální legitimity provozovat obchod k obohacení se. Z dnešního pohledu se jednalo o diskuzi o legitimitě podnikatelského ducha. V následujících letech se tedy Vitoria a další teologové věnovali otázkám ekonomickým. Zanechali zastaralých postulátů a pokusili se je nahradit novými principy odvozenými od přirozeného řádu. Přirozený řád se zakládá na volném pohybu osob, zboží a myšlenek takovým způsobem, aby se lidé mezi sebou poznávali a navazovali spolu bratrské vztahy. To zapříčinilo, že obchodníci přestali být považováni za zavrženíhodné a stali se zprostředkovateli služby, která byla potřebná pro veřejné blaho.\n\nOsobní vlastnictví s rozmachem žebravých řádů v 13. století nabyla na významu askeze, která kladla stále větší důraz na oproštění se od materiálních statků, pocit bratrství a sounáležitosti a vystupovala proti soustřeďování bohatství v církvi. Žebravé řády považovaly osobní vlastnictví za nemorální. Naproti tomu dominikáni, v čele s Tomášem Akvinským, zastávali názor, že osobní vlastnictví je ve své podstatě neutrální z hlediska morálního řádu, i když i dominikáni byli řádem žebravým.\n\nČlenové Salamanské školy se shodovali v tom, že osobní vlastnictví je přínosné pro stimulaci ekonomické aktivity a tím pádem i veřejného dobra. Diego de Covarrubias (1512–1577) měl za to, že vlastníci nemají pouze nárok na vlastnictví zboží, ale také, což už je moderním znakem, mají výlučné právo na užitek, který zbožím mohou získat. I za předpokladu, že by mohl obohatit společnost. Toto ovšem neplatí pro chvíle opravdové potřeby, kdy jsou všechny statky společnými.Luis de Molina (1535–1600) považoval osobní vlastnictví za věc s pozitivními praktickými dopady, jelikož správa majetku a péče o něj je lépe vykonávána ve vlastnictví soukromém než ve společném vlastnictví.\n\nNejkomplexnější a nejmetodičtější teorie hodnoty podali Martín de Azpilicueta (1493–1586), Luis de Alcalá (1490–1549) a Luis de Molina. Martín de Azpilicueta, zaujatý drahými kovy, které byly přiváženy z Ameriky, popsal fakt, že drahé kovy mají v zemích, kde je jich dostatek, nižší hodnotu než v zemích, kam se dovážejí. Hodnota drahých kovů i ostatních komodit se snižuje v závislosti na jejich množství. Rozvinul tedy teorii hodnoty a nedostatku, která předcházela kvantitativní teorii peněz, v díle \"Manual de confesores y penitentes\" (1556) a jeho dodatcích \"Comentario resolutorio de usuras a Comentrio resolutorio de cambios\". Tímto dílem předešel a kompletnější formou podal \"Respuestas a las paradojas de Monsieur de Malestroit\" (1588) od Jeana Bodina.\n\nTeorie hodnoty, která převažovala do té doby, byla středověká teorie, která brala jako spravedlivou cenu výrobní cenu. Františkán Luis de Alcalá spolu s Diegem de Covarrubias a Luisem de Molina rozvinuli teorii subjektivní hodnoty a ceny, která se odvíjí od užitku, který přináší jednotlivým lidem. Cena tedy je výsledkem oboustranné dohody realizované v rámci volného obchodu (bez monopolu, podvodů, nebo vládních intervencí). Převedeno do dnešní doby, položili základy zákonu nabídky a poptávky.\n\nK tomu v roce 1544 napsal Luis Saravia de la Calle:\n\n,Ti, kteří vyměřují cenu práce náklady a riziky vzniklými osobami, které zboží zpracovávají nebo zprostředkovávají, nebo náklady spojenými s přepravou a cestováním, nebo tím, co je nutné zaplatit jednotlivým dodavatelům za jejich výrobu, rizika a práci, se ve svých výpočtech pletou… Dobře stanovená cena vyplývá z dostupnosti a množství zboží, obchodníků a peněz, ne z nákladů, práce a rizik. Proč by měl být svazek lněného prádla přenesen z Bretaně s velkými náklady, které jsou dražší než ty, které se přepraví lacino po moři. Proč by kniha napsaná rukou měla být dražší oproti té co je tištěna, když později je mnohem lepší i když její výroba byla levnější… Jednoduchá cena není definována počítáním nákladů, ale společným odhadem\".\n\nAvšak škola jenom zřídka dodržovala tuto myšlenku systematicky a jak napsal Friedrich Hayek : ,Nikdy není třeba si uvědomit, že to co je důležité, není jen vztah člověka k určité věci nebo třídě věcí, ale pozice té věci v schématu, kde se člověk rozhodne  přidělit přítomné zdroje mezi různé snahy.\n\nLichva byla vždy církví odsuzována. Druhý lateránský koncil (1139) stanovil, že úrok nemůže být vyšší než zapůjčená suma. Viennský koncil (1307) přímo zakázal lichvu a odsoudil jako kacířskou každou legislativu, která ji tolerovala. A první scholastici neschvalovali výdělek lichvou. Ve středověké ekonomii byly půjčky důsledkem potřeby (neúroda, požár) a za takových podmínek nemohlo být morálně správné vydělávat na půjčce. Renesance ovšem přináší volnější pohyb osob a nárůst obchodu, což znamená lepší podmínky pro podnikatele, kteří mohli zakládat nové a lukrativní podniky. Půjčky tak začínají sloužit nejen k vlastnímu zajištění, ale i jako investice do produkce a jako takové se na ně výrazně změnil pohled. Salamanská škola našla rozličné případy, které ospravedlňovaly půjčku s úrokem. Zaprvé, jak už bylo výše uvedeno, pokud osoba, která si obnos vypůjčila, díky němu zvýšila svůj užitek. Na druhou stranu se ovšem chápat jako odměna za riziko, které dlužník podstoupil, když investoval půjčené peníze. Také existovala otázka nákladů obětovaných příležitosti, jelikož dlužník přišel o možnost využít peněz jinak. Poslední novátorský pohled bylo chápání peněz jako zboží, z něhož je možné získat užitek.\n\nMartín de Azpilcueta vzal v potaz i vliv času. Za předpokladu stejných podmínek je výhodnější získat sumu nyní než někdy v budoucnu. Aby odložení získání sumy bylo atraktivní, je potřebné ji zvýšit. V tomto případě tedy zisk znamená platbu za čas.\n\nTéma peněz a úroku rozvedli také Bartolomé de Medina a Mancio de Corpus Christi (známý jako mistr Mancius) ve svém \"Tratado sobre la usura y los cambios\".\n\nSalamanská škola se někdy rozděluje na dvě větve, podle univerzit v Salamance a v portugalské Coimbře.\n\n\n\n\n"}
{"id": "710863", "url": "https://cs.wikipedia.org/wiki?curid=710863", "title": "Lokomotiva 756", "text": "Lokomotiva 756\n\nLokomotiva řady 756 je celková modernizace zastaralých a nehospodárných lokomotiv řad 750 a 753, které pro slovenského dopravce Železničná spoločnosť Cargo Slovakia prováděl slovenský podnik ŽOS Zvolen v licenci české společnosti CZ LOKO. Modernizace započala na základě pozitivních referencí z provozů rekonstruovaných strojů v Česku a Itálii. Lokomotiva je v mnoha rysech shodná s českými řadami 753.7 a 755, což je dáno licenční výrobou.\n\nDo těchto lokomotiv byl instalován nový motor Caterpillar, jenž se vyznačuje menší spotřebou paliva a menší údržbovou náročností než původní motor ČKD. Nový je i trakční alternátor a většina dalších konstrukčních celků včetně klimatizovaných stanovišť strojvedoucího. Původní zůstala lokomotivní skříň, rám a podvozky i s původními trakčními elektromotory, případné závěskové vypružení bylo nahrazeno pryžokovovými sloupky. Vícenásobné řízení umožňuje ovládat dvě lokomotivy z jednoho stanoviště.\n\nRekonstruované lokomotivy řady 756 jsou určeny výhradně pro vozbu nákladních vlaků v traťové službě. Dobré výsledky přináší nový spalovací motor, vyznačující se oproti původnímu agregátu ČKD úsporným a ekologickým provozem a také až o 10 % nižší údržbovou náročností oproti lokomotivám v původním stavu. První lokomotiva 756.001 byla dokončena koncem roku 2008 a poté předána ke zkouškám, jež se odehrály na okruhu v Cerhenicích. Následně byla předána do depa Zvolen k dalšímu testování, jež dopadlo s dobrým výsledkem. Do roku 2010 bylo přestavěno celkem deset lokomotiv, jež jsou nasazeny ve dvojicích v těžké nákladní dopravě především na hlavní trati Zvolen – Košice se zájezdy do Žiliny, Vrútek a dalších destinací. Přestože se lokomotivy osvědčily, dále rekonstrukce nepokračovaly a dopravce ZSCS stále ve velké míře používá v traťové službě starší lokomotivy řad 751 a 752.\n\n\n"}
{"id": "710865", "url": "https://cs.wikipedia.org/wiki?curid=710865", "title": "Zakázané uvolnění (Icing the Puck)", "text": "Zakázané uvolnění (Icing the Puck)\n\nZakázané uvolnění (Icing the Puck) je raritní neprodejné album popové kapely Těžkej Pokondr z roku 1998, které obsahuje 6 nepovolených písní. Písně se původně natáčely pro studiové album Víc než Gottzila, ale kapela dostala zákaz je vydat. Album získalo několik návštěvníků prvního křtu Těžkýho Pokondra v Lucerna Music Baru.\n\nSkladba Nájem zvedej byla vydána v roce 1999 na platinové edici alba Víc než gottzila. Skladba Já jsem tvůj, ty jsi můj byla vydána v roce 2001 na albu Jéžišmarjá. Skladby Rameno a Ladislav Bonita byly v mírně pozměněné podobě vydány na albu Superalbum v roce 2011 pod názvy (R)ameno a Pijánovka (Životní příběh Ladislava Bonity).\n\n"}
{"id": "710869", "url": "https://cs.wikipedia.org/wiki?curid=710869", "title": "Jicchak Michaelson", "text": "Jicchak Michaelson\n\nJicchak Claude Michaelson ( יצחק קלוד מייכלסון, žil v letech 1903 – 1982) byl izraelský oftalmolog a člen Izraelské akademie věd.\n\nNarodil se ve skotském Edinburghu a studoval oftalmologii na univerzitách v Glasgow a Edinburghu, přičemž promoval v roce 1927. Ve svém výzkumu a vědeckých pracích se zabýval vývojem sítnice. Působil jako patolog v glasgowské nemocnici zaměřené na oční choroby a přednášel na univerzitě v Glasgow.\n\nBěhem druhé světové války byl poradcem britské armády v oblasti oftalmologie a sloužil v Egyptě. V roce 1948 si dokončil doktorát a přestěhoval se s rodinou do Izraele. Z počátku byl poradcem izraelské armády a pracoval jako oční chirurg.\n\nV roce 1949 byl jmenován vedoucím oftalmologického oddělení Rambamovy nemocnice v Haifě a v roce 1954 se stal ředitelem oftalmologického oddělení nemocnice Hadasa v Jeruzalémě. Druhé zmíněné oddělení se pod jeho vedením stalo Oftalmologickým výzkumným centrem. Později byl jmenován profesorem na lékařské fakultě Hebrejské univerzity v Jeruzalémě. V roce 1960 mu byla udělena Izraelská cena v oblasti lékařství.\n\nPři své práci se věnoval pomoci rozvojovým zemím, zejména pak těm africkým, a v roce 1971 inicioval Mezinárodní konferenci o prevenci proti slepotě. Po svém odchodu z nemocnice Hadasa v roce 1973 pomáhal v rehabilitacích slepým lidem.\n\nZaložil též Jeruzalémský institut pro prevenci proti slepotě.\n"}
{"id": "710871", "url": "https://cs.wikipedia.org/wiki?curid=710871", "title": "Vypusťte Krakena", "text": "Vypusťte Krakena\n\nVypusťte Krakena je třetí studiové album popové kapely Těžkej Pokondr. Bylo vydáno v roce 1999 v České republice a na Slovensku pod značkou\nSony Music / Bonton s.r.o.. Prodáno bylo kolem 157 000 kusů nosičů a kapela získala od IFPI cenu za \"nejprodávanější album v ČR\".\n\nV březnu 2000 byla vydána reedice alba pod názvem Vypusťte Krakena – Multiplatinová edice, která obsahuje tři písně navíc.\n\n\n"}
{"id": "710872", "url": "https://cs.wikipedia.org/wiki?curid=710872", "title": "Super Těžkej Pokondr", "text": "Super Těžkej Pokondr\n\nSuper Těžkej Pokondr je první kompilační album popové kapely Těžkej Pokondr.\nBylo vydáno v roce 1999 v České republice a na Slovensku pod značkou BMG Ariola. Kapela toto album nezapočítává do své oficiální diskografie, protože bylo vydáno bez jejich vědomí, poté co od BMG Ariola odešli a podepsali smlouvu s vydavatelstvím Sony Music / Bonton s.r.o., i přesto je však uvedeno na jejich webových stránkách a dalších serverech. Kompilace obsahuje písně z alb Sbohem, Tvá Máňa, Víc než Gottzila, reedice Víc než Gottzila - Platinová edice a také jednu dříve nevydanou píseň.\n\n"}
{"id": "710878", "url": "https://cs.wikipedia.org/wiki?curid=710878", "title": "Ježek v peci", "text": "Ježek v peci\n\nJežek v peci je čtvrté studiové album popové kapely Těžkej Pokondr. Bylo vydáno v roce 2000 v České republice a na Slovensku pod značkou\nSony Music / Bonton s.r.o.. Prodáno bylo kolem 84 000 kusů nosičů a kapela podruhé získala od IFPI cenu za \"nejprodávanější album v ČR\".\n\nV dubnu 2001 byla vydána reedice alba pod názvem Znovuplatinovej Ježek v peci, která obsahuje tři písně navíc a bonusový multimediální obsah na počítač.\n\n+ Lehkej Sí-Dí Romovej dýchánek (\"bonusový multimediální obsah na počítač\").\n\n\n"}
{"id": "710880", "url": "https://cs.wikipedia.org/wiki?curid=710880", "title": "Jéžišmarjá", "text": "Jéžišmarjá\n\nJéžišmarjá je název pátého alba popové kapely Těžkej Pokondr. Bylo vydáno v roce 2001 a obsahuje 14 písní.\n"}
{"id": "710881", "url": "https://cs.wikipedia.org/wiki?curid=710881", "title": "Santa Fe", "text": "Santa Fe\n\nSanta Fe nebo Santa Fé může označovat tato místa:\n\n\n\n"}
{"id": "710882", "url": "https://cs.wikipedia.org/wiki?curid=710882", "title": "Griffith J. Griffith", "text": "Griffith J. Griffith\n\nGriffith Jenkins Griffith (4. ledna 1850 – 6. července 1919) byl velšsko-americký průmyslník, filantrop a vizionář.\n\nNarodil se v roce 1850 ve Walesu a v roce 1865 ještě jako teenager odešel do Spojených států. Zpočátku se živil jako novinář v San Francisku a zabýval se hornictvím, později se stal důlním poradcem. Poté, co v 80. letech 19. století nashromáždil velké jmění díky investování do těžby zlatých dolů, daroval městu Los Angeles 12,2 km² půdy, z níž se stal Griffith Park, jeden z největších městských parků v Severní Americe. Dále odkázal peníze na výstavbu Greek Theatre, starořeckého amfiteátru a Griffithovy observatoře, která je dnes nejnavštěvovanější observatoří na světě.\nJeho odkaz je poznamenán událostí z roku 1903, kdy Griffith propadlý alkoholu a pod vlivem paranoidních představ postřelil svou manželku. Čin byl kvalifikován jako pokus o vraždu a Griffithova manželka v jeho důsledku přišla o oko. Griffith byl odsouzen na dva roky vězení.\n\nGriffith J. Griffith sice používal titul colonel, ale jeho oficiální přidělení není doloženo. Během své služby u kalifornské národní gardy dosáhl hodnosti majora.\n"}
{"id": "710886", "url": "https://cs.wikipedia.org/wiki?curid=710886", "title": "Franz Bydlinski", "text": "Franz Bydlinski\n\nFranz Bydlinski (20. listopadu 1931 v Rybniku – 7. února 2011 na Gran Canaria) byl rakouský právník, jeden z nejvýznamnějších teoretiků rakouského soukromého práva\n\nPocházel z hornoslezské německo-polské rodiny, která se roku 1941 přestěhovala do Štýrska. Vstudoval právo ve Štýrském Hradci. Působil na univerzitách ve Štýrském Hradci, Bonnu a ve Vídni. V letech 1963–1988 byl šéfredaktorem časopisu \"Juristische Blätter\".\n\nJeho nejvýznamnějším dílem je tzv. trilogie: „Juristische Methodenlehre und Rechtsbegriff“ (1989), „Fundamentale Rechtsgrundsätze“ (1988) a „System und Prinzipien des Privatrechts“ (1996).\n\n"}
{"id": "710887", "url": "https://cs.wikipedia.org/wiki?curid=710887", "title": "Prague Pride", "text": "Prague Pride\n\nPrague Pride je festival LGBTQ hrdosti, pořádaný v Praze od roku 2011, a to každoročně vždy v polovině srpna, po dobu asi jednoho týdne. Kromě tradičního sobotního průvodu Prahou, který je vrcholem celého festivalu, pravidelně představuje množství veřejných diskusí a debat, workshopů, sportovních a kulturních akcí i duchovních setkání.\n\nV rámci festivalu se konají desítky kulturních, sportovních a společenských akcí, a to jak v symbolické Pride Village na Střeleckém ostrově, tak na mnoha jiných místech všude po Praze.\n\nVyvrcholením celého festivalu pak je „průvod hrdosti“, jejichž tradice se datuje až do roku 1970, kdy první takový průvod prošel ulicemi New Yorku jako přímá reakce na homofobní a transfobní šikanu ze strany policie, snahu o všeobecnou liberalizaci a vznik hnutí za práva sexuálních menšin. Průvodu se tradičně účastní desítky tisíc lidí, často nesoucí duhové vlajky a transparenty oslavující queer kulturu, a kolem desítky alegorických vozů vypravovaných nejrůznějšími LGBTQ organizacemi, korporacemi, politickými stranami nebo gay kluby. Od roku 2018 též v čele průvodu stojí takzvaní „maršalové“, tedy osobnosti, které se výrazným způsobem zasloužily o rozvoj LGBTQ práv v Česku i ve světě. Cílovou destinací průvodu je každoročně Letenská pláň, na níž po skončení průvodu následuje rozsáhlý kulturní program.\n\nFestival organizuje stejnojmenná nezisková organizace \"Prague Pride\". Ředitelem organizačního týmu prvních tří ročníků byl Czeslaw Walek, který se následně stal ředitelem neziskové organizace Prague Pride a výkonnou ředitelkou festivalu se od roku 2018 stala Hana Kulhánková. \n\nMédia obvykle sledují, kteří politici, diplomati, umělci, náboženští představitelé a jiné osobnosti veřejného života festival a obzvlášť průvod podpořili či nad ním dokonce převzali záštitu, a kdo se k němu naopak vyjadřuje negativně nebo proti němu protestuje.\n\nPodporu Prague Pridu veřejně vyjadřují politici a političky napříč politickým spektrem, stejně tak jako i řada velvyslanectví zemí západní Evropy, USA či Kanady, přičemž všichni zmínění se festivalu i mnohdy sami účastní. V průběhu své existence se mu též mnohokrát dostalo záštity i od samotného hlavního města Prahy.\n\nProti festivalu a průvodu tradičně protestují křesťanští konzervativci, zastoupení zejména Mladými křesťanskými demokraty či v minulosti Akcí D.O.S.T. Ti ve stejný den jako protiakci pořádají Pochod pro rodinu, a to s podporou některých církevních představitelů, politiků KDU-ČSL a tak dále. Proti prvnímu ročníku svolala protestní akci též krajně pravicová Dělnická strana sociální spravedlnosti.\n\n"}
{"id": "710898", "url": "https://cs.wikipedia.org/wiki?curid=710898", "title": "Vítězslav Lepařík", "text": "Vítězslav Lepařík\n\nVítězslav Lepařík (14. srpna 1914, Holice u Olomouce - 28. dubna 1945, Terezín) byl československý voják a velitel výsadku Glucinium.\n\nNarodil se 14. srpna 1914 v Holici u Olomouce. Otec Josef byl krejčí, matka Růžena, rozená Dosoudilová byla v domácnosti. Měl sestru Olgu. Obecnou školu absolvoval v Holici, měšťanskou v Hodolanech. Byl hudebně a výtvarně nadaný a proto se přihlásil na učitelský ústav v Olomouci. Nebyl však přijat. Proto vystudoval v letech 1931 až 1935 Vyšší hospodářskou školu v Přerově.\n\nZákladní vojenskou službu nastoupil 1. října 1936 u 2. jezdeckého pluku v Olomouci. Absolvoval Jezdecké učiliště pro důstojníky v záloze v Pardubicích a k 1. říjnu 1937 postupně dosáhl hodnosti četaře. Od 1. září 1937 do 14. srpna studoval Vojenskou akademii v Hranicích, kterou ukončil v hodnosti poručíka jezdectva. Sloužil u odloučené roty Hlohovci, odkud se po okupaci českých zemí musel vrátit zpět domů. 20. dubna 1939 byl propuštěn mimo činnou službu. 7. července 1939 bez rozloučení odjel od rodičů do Ostravy, kde společně s dalšími dvěma důstojníky překročil hranice do Polska.\n\nPřes tábor v Malých Bronowicích se dostal do Paříže, kde 22. srpna 1939 podepsal závazek k Cizinecké legii. V řadách legie byl odeslán do Tunisu, ale již 28. září vstoupil v Agde do vznikající československé zahraniční armády. Ve funkci velitele čety kanónů proti útočné vozbě byl v červnu 1940 odeslán na frontu, kde se zúčastnil ústupových bojů před postupujícím Wehrmachtem. Vlivem administrativních zmatků nebyla jeho jednotka vyrozuměna o evakuaci. Za dramatických okolností se dostali k přístavu v Bordeaux, kde byli odzbrojeni a po krátké internaci odesláni zpět do Agde. Zde velel demobilizovaným vojákům slovenské národnosti a zde byl také po zradě dvou československých důstojníků francouzskou vichistickou policií zatčen za falšování cestovních příkazů a pět týdnů vězněn. 30. září 1940 byl propuštěn a po krátké službě na československém konzulátě v Marseille se 5. listopadu 1940 dostal do Alžíru a poté do Maroka, kde byl uvězněn. Jako vězeň se dostal do Casablanky, kde byl propuštěn. Krátce sloužil u francouzského dělostřeleckého pluku a poté se živil jako hudebník v nočních klubech. V Casablance začal organizovat další československé vojáky s cílem dostat se do Anglie. Díky finančnímu daru zakoupil malou rybářskou loď, v níž se 29. května 1941 s dalšími 29 čs. vojáky pokusil odplout do Gibraltaru. Plán útěku byl ale prozrazen a 20 členů výpravy bylo zatčeno. Se zbytkem vojáků se ale do Gibraltaru dostal 14. června 1941, kde byli přijati v britské pevnosti. 1. července 1941 přistál v Anglii.\n\nV československém zahraničním vojsku v Anglii byl 24. června 1941 zařazen k baterii kanónů proti útočné vozbě. 1. října 1941 byl povýšen na nadporučíka. V květnu 1942 byl vybrán do výcviku pro zvláštní úkoly. Od 20. května 1942 do 7. dubna 1944 absolvoval základní výcvikový kurz, parakurz, kurz průmyslové sabotáže a konspirační výcvik. Dále potom absolvoval výcvik civilního zaměstnání. Již ve funkci velitele skupiny Glucinium absolvoval konspirační cvičení, dále potom spojovací cvičení a dokončovací kurz. Výcvik zakončil opakovacím parakurzem. 2. května 1944 se přesunul do Itálie.\n\nSpolečně s ostatními byl 3. července 1944 omylem vysazen u obce Purkarec místo u Borovan na Táborsku. Skupina se rozdělila. Nejdříve se ukrýval v Táboře, kde jej v jednom bytě překvapilo gestapo. Podařilo se mu prostřílet se a uniknout pronásledovatelům. Přes Moravskou Třebovou se dostal na Olomoucko, kde se napojil na skupinu odbojářů a dále do partyzánské skupiny na Šumpersku. Díky radioamatérům získal i vysílačku, se kterou odeslal několik zpráv do Anglie. Díky těmto zprávám se na něj napojili konfidenti gestapa. Prostřednictvím konfidenta Horáka, se kterým se setkal v Jablonném nad Orlicí byl vylákán do Prahy a zde 18. října 1944 zatčen.\n\nPoté, co byl gestapem získán pro spolupráci, začal plnit svěřené úkoly včetně práce proti vojenskému odboji, přestože právě toto původně odmítal. Prozradil úkryt J. Šandery a J.Žižky ze skupiny Barium (první schůzku se Šanderou ale gestapu neoznámil). 20. ledna 1945 byl převezen do koncentračního tábora v Terezíně. Na příkaz gestapa byl 28. dubna 1945 zastřelen.\n\nBěhem svého nasazení byl 28. října 1944 povýšen na kapitána pěchoty.\n\n26. října 1946 byl povýšen na štábního kapitána pěchoty in memoriam. Jeho jméno je uvedeno na pamětní desce v Olomouci-Hodolanech.\n\n\n\n"}
{"id": "710899", "url": "https://cs.wikipedia.org/wiki?curid=710899", "title": "Ludvík Hanina", "text": "Ludvík Hanina\n\nLudvík Hanina (10. říjen 1912, Užhorod – 80. léta, Austrálie) byl československý voják a příslušník operace Glucinium.\n\nNarodil se 10. října 1912 v Užhorodě. Otec Štěpán byl mlynářem, matka Marie, rozená Šnajberková byl v domácnosti. Obecnou školu absolvoval v Benešově, kam se rodina v roce 1918 přestěhovala. V Benešově také absolvoval tři třídy měšťanky a v letech 1927–1930 se vyučil mlynářem. Rok pracoval v Městském mlýně v Benešově a poté do roku 1932 u firmy Odkolek v Praze.\n\nZákladní vojenskou službu nastoupil 1. října 1932 u pěšího pluku v Plzni, kde zůstal až do roku 1934. V roce 1936 odešel do Španělska, kde v řadách republikánů bojoval v občanské válce. \n\nV březnu 1939 byl ve Francii internován a koncem téhož roku po propuštění vstoupil do československého zahraničního vojska. V jeho řadách se účastnil bojů o Francii. Po porážce byl evakuován 27. června 1940 do Anglie.\n\nV Anglii byl zařazen k 1. pěšímu praporu. K výcviku pro plnění zvláštních úkolů byl vybrán v létě 1941. Od 25. října do 19. listopadu 1941 prodělal sabotážní kurz a parakurz. Poté se vrátil ke svému kmenovému útvaru. Dále od 27. srpna 1942 do 7. dubna 1944 prodělal další sabotážní kurzy, kurz spojovací s následným spojovacím cvičením, dokončovací kurz a paramilitary kurz. 2. května, v hodnosti rotného odplul do Itálie.\n\nDne 3. července 1944 byl společně s ostatními vysazen u obce Purkarec. Skupina se rozpadla. Společně s četařem Cikánem se pokusili dostat na Slovensko, ale v Uherském Hradišti byli zatčeni a převezeni k výslechům do Brna a poté do Prahy. Zde odmítl nabídku ke spolupráci. Odmítl i nabídku K. H. Franka na rozhlasovou promluvu k národu o marnosti odporu. Gestapem byl poté umístěn do vězení na Jenerálce. 13. dubna 1945 byli společně s Cikánem umístěni do vězení na Pankráci, odkud byli 5. května osvobozeni příslušníky československé policie. Až do 8. května se poté účastnil bojů v Praze. \n\nDne 11. června 1945 byl přidělen k MNO, ale záhy na něj byla uvalena vazba pro podezření z vojenské zrady. Z vězení byl propuštěn 5. září 1945. K 20. lednu 1946 odešel na vlastní žádost do zálohy, k 29. lednu téhož roku byl jmenován poručíkem pěchoty. V létě 1946 začal pracovat jako národní správce pily v Růžové nedaleko Děčína. V březnu 1948 odešel do emigrace. V Anglii se oženil a v roce 1951 se usadil jako farmář v Austrálii.\n\n\n"}
{"id": "710900", "url": "https://cs.wikipedia.org/wiki?curid=710900", "title": "Július Krempaský", "text": "Július Krempaský\n\nJúlius Krempaský (31. března 1931 v Krížovej Vsi, Československo – 6. prosince 2019) byl slovenský fyzik a vysokoškolský pedagog.\n\nNarodil se 31. března 1931 v Krížovej Vsi. Po maturitě na gymnáziu v Kežmaroku v roce 1949 se rozhodl pro studium fyziky na Přírodovědecké fakultě Univerzity Komenského v Bratislavě. Studium ukončil v roce 1953. Již v průběhu studia se stal asistentem na katedře fyziky na Elektrotechnické fakultě Slovenské vysoké škole technické, na které také setrval v průběhu celé své pedagogické kariéry.\n\nOvlivnil budování a formování vědy a nepřímo i elektrotechnického průmyslu na Slovensku. Jde o spoluautora šesti patentů, neúnavným propagátorem vědy a jejího uplatnění v praxi. V roce 1980 se stal členem korespondentem Slovenské akademie věd a o tři roky později členem korespondentem Československé akademie věd.\nJako první na Slovensku začal zkoumat polovodiče a vychoval první generaci odborníků na tuto problematiku (Měřinský, Hlásnik, Kordoš, Ľuby a další). Prvenství mu patří i v oblasti synergetiky. Pro tuto disciplínu napsal základní vědeckou literaturu a řadu vědeckých článků. Stal se zakladatelem vědního oboru \"Termodynamické vlastnosti\". Na toto téma publikoval několik vědeckých publikací, patentů a vědeckých článků. Stal se rovněž zakladatelem vědního oboru \"Nekrystalické polovodiče\" a spoluzakladatelem vědního směru \"Amorfní kovy\" (ve spolupráci s Ing. Duhajem, DrSc.)\n\nPodílel se na modernizaci procesu výuky fyziky na vysokých technických školách a napsal na toto téma základní učebnici v rozsahu 750 stran. V oblasti středních škol stimuloval aktivitu v oblasti „integrovaného“ vyučování přírodovědy a napsal pro tuto oblast základní učební pomůcky. Vyškolil 27 aspirantů a asistoval při získání vícerých vědeckých titulů (DrSc.).\n\n\n\n\n\n"}
{"id": "710902", "url": "https://cs.wikipedia.org/wiki?curid=710902", "title": "Felicia Hemansová", "text": "Felicia Hemansová\n\nFelicia Dorothea Hemansová, nepřechýleně Felicia Dorothea Hemans, rozená Felicia Dorothea Brownová (25. září 1793, Liverpool - 16. května 1835, Dublin) byla anglická romantická básnířka.\n\nNarodila se v Liverpoolu, dětství však prožila ve Walesu, který celý život milovala. Po po otci byla keltského původu, po matce německého. Svou první básnickou sbírku, kterou publikovala v čtrnácti letech v roce 1808, vzbudila pozornost samotného Percy Bysshe Shelleyho, který si s ní krátce dopisoval. V roce 1812 se vdala za irského důstojníka Alfreda Hemanse. Manželství trvalo šest let, a ačkoliv měla Hemansová se svým manželem šest dětí, nebylo příliš šťastné a skončilo rozlukou. Od roku 1831 žila se svým mladším bratrem v Dublinu. Nikdy nepřestala publikovat poezii, za svého života vydala celkem devatenáct básnických knih. Na sklonku života se stala známou literární osobností, zvláště mezi čtenářkami, přátelila se s Wordsworthem a dalšími významnými autory. \n\nVěnovala se epice a duchovní i osobní lyrice. Zatímco její epika působí mnohdy vyumělkované, její nejlepší lyrické básně jsou prodchnuty skutečnou ženskou něhou a meditativním výrazem trpící duše. Mnoho jejích básní se zabývá problematikou volby ženy mezi podřízením muži a tvůrčí svobodou, která často končí sebevraždou. Ke konci života psala náboženskou lyriku, v níž se zabývá otázkami smrti a smyslu života, které řečí na zájkladě křesťanských východisek. Byla ve své době velmi známá a měla značný vliv na anglicky psanou ženskou poezii. Některé její básně byly pokládány za příliš moralizující, někdy až vhodné pouze do dětských čítanek. Byla také často parodována. V poslední době je však její tvorba znovu uváděna v antologiích a přehodnocována. \n\nDo češtiny několik jejích básní přeložil Jaroslav Vrchlický ve své antologii \"Moderní básníci angličtí\".\n"}
{"id": "710903", "url": "https://cs.wikipedia.org/wiki?curid=710903", "title": "Josef Cikán", "text": "Josef Cikán\n\nJosef Cikán (22. listopadu 1914, Červené Pečky – 1. dubna 1985, Praha) byl československý voják a příslušník operace Glucinium.\n\nNarodil se 22. listopadu 1914 v Červených Pečkách, v okrese Kolín. Otec Jaroslav byl zednický mistr a stavební podnikatel, matka Marie, rozená Drobečková byla v domácnosti. Měl tři sourozence. V letech 19220 až 1930 navštěvoval v Červených Pečkách obecnou a měšťanskou školu. Poté dva roky vypomáhal v otcově stavební firmě. V letech 1932 až 1934 absolvoval stavební školu v Kolíně a poté znovu pracoval u otce. Od 1. listopadu nastoupil jako úředník u banky Slávie. Z důvodu náročné operace a následné čtyřměsíční hospitalizace po těžké fraktuře nohy neabsolvoval základní vojenskou službu.\n\nZ pobočky banky Slavie v Košicích, kde pracoval, odešel 28. února 1940 do Maďarska. Tam byl zadržen a do dubna vězněn. Po deportaci zpět na Slovensko uskutečnil druhý, tentokráte úspěšný pokus. Přes Jugoslávii a Bejrút se dostal do Francie. 16. května 1940 byl prezentován u československého zahraničního vojska a zúčastnil se bojů o Francii. \n\nPo evakuaci do Anglie byl zařazen k 1. pěšímu praporu. Od 28. října 1941 již v hodnosti četaře zahájil výcvik pro plnění zvláštních úkolů, který ukončil 7. dubna 1944. Během této doby absolvoval sabotážní kurz a parakurz. Dále potom kurzy průmyslové sabotáže, dokončovací konspirační kurz a zdokonalovací kurzy střelecký a šifrovací. Dále absolvoval konspirační výcvik v zaměstnání a konspirační cvičení a cvičení spojovací. Výcvik završil opakovacím parakurzem. Již v hodnosti rotného odplul 2. května 1944 do Itálie.\n\nSpolečně s ostatními příslušníky desantu byl vysazen 3. července 1944 poblíž obce Purkarec. Po rozdělení skupiny pokračoval společně s Ludvíkem Haninou na Slovensko, ale v Uherském Hradišti byli zatčeni a převezeni k výslechům do Brna a poté do Prahy. Zde odmítl nabídku ke spolupráci. Odmítl i nabídku K. H. Franka na rozhlasovou promluvu k národu o marnosti odporu. Gestapem byl poté umístěn do vězení na Jenerálce. 13. dubna 1945 byli společně s Haninou umístěni do vězení na Pankráci, odkud byli 5. května osvobozeni příslušníky československé policie. Až do 8. května se poté účastnil bojů v Praze.\n\nDo 12. června vykonával strážní službu na MNO. Poté byl zatčen pro podezření z vojenské zrady. 5. září 1945 byl propuštěn. Z armády odešel koncem srpna 1946 a nastoupil k bance Slavia. V roce 1947 se oženil, z manželství vzešly dcera a syn. Od roku 1947 do roku 1948 byl členem Národně-socialistické strany, poté byl členem KSČ, odkud byl později vyloučen. Po půlroční brigádě v kladenských dolech začal v roce 1952 pracovat v podniku Chirana. Do důchodu odešel v roce 1971.\n\n\n"}
{"id": "710904", "url": "https://cs.wikipedia.org/wiki?curid=710904", "title": "František Trpík", "text": "František Trpík\n\nFrantišek Trpík (11. října 1914, Slezská Ostrava - 30. května 2000, Rožnov pod Radhoštěm) byl československý voják a příslušník výsadku Glucinium.\n\nNarodil se 11. října 1914 ve Slezské Ostravě. Otec Eduard byl řezník, padl na frontě I. světové války v roce 1915, matka Mariana, rozená Krzystková se znovu vdala a po přestěhování se do Rožnova p./R. vlastnila sodovkárnu a stáčírnu piva. Měl dvě sestry. Absolvoval obecnou a měšťanskou školu a vystudoval Baťovu školu práce. Po jejím absolvování se připravoval na práci na pobočce v Singapuru, ale nakonec byl nucen nastoupit na místo vedoucího ekonoma IV. gumárenského oddělení. 1. října nastoupil základní vojenskou službu v Hradci Králové. Absolvoval poddůstojnickou školu a postupně byl povýšen až na četaře. V říjnu 1938 byl přidržen v další službě. Postupně sloužil v Žamberku a Rychnově nad Kněžnou. Po propuštění z armády se vrátil k firmě Baťa.\n\n1. dubna 1940 opustil protektorát a přes Slovensko, Maďarsko, Turecko a Sýrii se dostal do Francie, kde byl 12. května zařazen do československé zahraniční armády. V jejích řadách se zúčastnil bojů o Francii. Po porážce byl \nevakuován do Anglie. \n\nDo Anglie připlul 13. července 1940 a byl zařazen k 1. pěšímu praporu. 1. února 1941 byl povýšen na rotného a krátce nato se přihlásil do výcviku pro plnění zvláštních úkolů. Od 15. srpna 1941 do 7. dubna 1944 absolvoval sabotážní výcvik, parakurz a základní telegrafický výcvik. Poté absolvoval dokončovací kurz, \nkonspirační výcvik v zaměstnání. Jako příslušník zformované skupiny Glucinium se zúčastnil konspirativního cvičení. Dále absolvoval radistický výcvik s následným spojovacím cvičením. Výcvik zakončil dokončovacím kurzem a opakovacím parakurzem. 2. května 1944 byl přepraven do Itálie na vyčkávací stanici. \n\nSpolečně s ostatními příslušníky desantu byl vysazen 3. července 1944 poblíž obce Purkarec. Skupina se rozešla, pokračoval sám až do 27. července, kdy byl zatčen protektorátními četníky ve stohu. Těmi byl zbit a poté předán gestapu. Vyslýchán byl v Brně, nic ale neprozradil. Po převezení do Prahy byl od 10. srpna internován ve vězení na Jenerálce. Po dalších výsleších byl 13. dubna 1945 převezen do vězení na Pankráci. 5. května byl osvobozen českou policií.\n\nPoté, co se 14. května 1945 ohlásil na MNO byl 2. června umístěn do vazby pro podezření ze spáchání vojenské zrady. Propuštěn byl 5. září 1945. Dále zůstal u armády a 26. ledna 1946 byl povýšen na podporučíka pěchoty. V červenci 1946 se oženil, z manželství vzešly dva synové. Z činné služby odešel 7. dubna 1946. Do konce \nroku 1947 pracoval u ministerstva vnitra, 1. prosince 1947 nastoupil u firmy Baťa na obchodní oddělení. To opustil v roce 1949 a začal pracovat jako dělník v gumárnách. V 50. letech byl sledován StB. Do důchodu odešel v roce 1970 jako mistr. Po celý život se věnoval pěstování jablek, v roce 1953 vyšlechtil novou odrůdu jablek Rožnovské citrónové. 16. října 1990 byl povýšen do hodnosti podplukovníka pěchoty. \n\n\n\n \n"}
{"id": "710909", "url": "https://cs.wikipedia.org/wiki?curid=710909", "title": "Big Brother and the Holding Company", "text": "Big Brother and the Holding Company\n\nBig Brother and the Holding Company je americká rocková skupina, založená v roce 1965 v San Franciscu v Kalifornii. Ve skupině v letech 1966-1968 zpívala Janis Joplin.\n\n"}
{"id": "710912", "url": "https://cs.wikipedia.org/wiki?curid=710912", "title": "The Head Cat", "text": "The Head Cat\n\nThe Head Cat byla americká rockabilly superskupina. Jejími členy byli zpěvák, kytarista a baskytarista Lemmy (z Motörhead), bubeník Slim Jim Phantom (z The Stray Cats) a kytarista Danny B. Harvey (z Lonesome Spurs).\n\n\n"}
{"id": "710916", "url": "https://cs.wikipedia.org/wiki?curid=710916", "title": "Drobickij Jar", "text": "Drobickij Jar\n\nDrobickij Jar () je rokle 8–12 km jihovýchodně od Charkova na Ukrajině. V prosinci roku 1941 začala nacistická vojska napadající Sovětský svaz zabíjet místní obyvatele a pokračovala v průběhu následujícího roku. Na konci tohoto období bylo zabito kolem 16 000 lidí, převážně Židů. 15. prosince 1941, kdy byla teplota −15 °C, bylo zastřeleno asi 15 000 Židů. Nacisti na tomto místě popravili také Rusy, Ukrajince a Armény.\n\nNa začátku 90. let 20. století proběhla soutěž o nejlepší design památníku, který by zvěčnil památku tisíců občanů, kteří zahynuli rukou nacistů. Bylo předloženo 29 návrhů. Vítězem se stal architekt A. Leibfreid. Výstavba trvala několik let. Musela být přerušena kvůli nedostatku finančních prostředků. Památník je umístěn na 49°56'5.23\"N 36°26'55.36\"E.\n\nNa setkání koncem srpna roku 2001 rozhodla správa Charkovské oblasti o pokračování v budování památníku. Oblastní orgány dohlížely na stavební proces. Vládní kabinet ministrů Ukrajiny přidělil pro výstavbu 600 000 hřiven. Příspěvky poskytlo i město, oblastní správa a sponzoři.\n\n13. prosince 2002 ukrajinský prezident Leonid Kučma otevřel památník.\n\nHlavní část památníku je pomník symbolizující synagogu s desaterem mezi sloupy; nejpozoruhodnější je: „Nezabiješ“. Památník začíná pomníkem stylizovaným pod židovskou menorou. Cesta vede od černé menory k hlavní bílé budově komplexu. Tisíce Židů Charkova po ní naposledy prošly v letech 1941–1942. Tato data jsou na zdi hlavní klenuté budovy. V podzemí se nachází pamětní sál; stěna ponese jména obětí, které zemřely.\n\nÚzemí zahrnuje dvě pohřební oblasti. Jeden z výkopů je dlouhý 100 m a druhý 60 m. Charkovské archivy předkládají údaje o 15 000 obětech. Nicméně nadace „Drobickij Jar“ uvádí počet obětí ke 30 000.\n\nPři stavbě památníku bylo použito 180 tun žytomyrské žuly. Je to stejný typ materiálu, který byl použit pro Leninovo mauzoleum. Vzhledem ke specifickým kvalitám žuly (červené žilky), kameny ležící na úpatí menory se zdají, že krvací.\n\nOd roku 2006 byla jména 4 300 obětí z 16 000 mrtvých vyryta do podzemní památeční zdi, která byla osvětlena svíčkami v místnosti nazývané „Místnost tragédie“.\n\n27. ledna 2002 byla oficiálně otevřena nová expozice v Městském muzeu holokaustu v Charkově. Expozice vznikla v prosinci 2001, kdy si Charkov připomínal 60. výročí tragedie Drobickij Jar. Exkurze do rokle se konaly již dříve, ale oficiálně byla expozice otevřena až 27. ledna. Šest svíček hořelo na památku 6 milionům Židů, kteří zemřeli během holokaustu.\n\n"}
{"id": "710917", "url": "https://cs.wikipedia.org/wiki?curid=710917", "title": "Imprese, východ slunce", "text": "Imprese, východ slunce\n\nImprese, východ slunce, v originále Impression, soleil levant, je obraz francouzského impresionistického malíře Clauda Moneta. Výraz označující umělecký směr impresionismu byl odvozen od jména tohoto obrazu.\n\nObraz Imprese, východ slunce byl poprvé vystaven na první společné výstavě Sdružení umělců, malířů, sochařů a rytců (\"Société anonyme des artistes, peintres, sculpteurs et graveurs\"), z nichž se postupně vyvinuli impresionisté, v bývalém ateliéru fotografa Nadara v dubnu 1874. Nezávislé Sdružení mladých tvůrců, nespokojené s postojem oficiálního akademického Salonu, udělalo vlastní výstavu, kde chtělo prezentovat svůj nový pohled na umění. Avšak díla malířů Sdružení, mezi nimiž byli mimo jiné Monet, Degas, Cézanne, Renoir či Sisley, byla přijata negativně a s posměchem. Kritik časopisu Le Charivari Louis Leroy (také malíř žánrových obrazů a dramatik) v reakci na výstavu u Nadara publikoval článek s názvem Výstava impresionistů, ve kterém použil pro styl nových umělců pojmenování Impresionismus. K názvu článku a k výrazu ,Impresionismus\" (imprese = dojem) jej inspiroval název Monetova obrazu Imprese, východ slunce. Tohoto výrazu užil hanlivě, umělcům Sdružení vytýkal, že jsou malíři pouhých dojmů a v souvislosti s Monetovým obrazem napsal:\n\nAni jiní neměli pro nový styl umění pochopení a výstava se proto setkala s nezdarem. Zatímco na oficiální Salon chodilo denně až deset tisíc návštěvníků, k Nadarovi přišlo první den 175 a poslední den pouze 54 návštěvníků. Sdružení muselo být proto téhož roku rozpuštěno, na dalším vývoji impresionismu to však nemělo velký vliv.\n\nDílo zachycuje časné ráno v severofrancouzském přístavu Le Havre. Přestože je obraz Monetem datován do roku 1872, práce na něm ukončil až v roce 1873, někdy se proto můžeme setkat i s tímto datem vzniku. Monet dělal při práci rychlé jemné dotyky štětce, dílo působí skicovitě a bezprostředně, z pohledu tehdejšího oficiálního umění až nedokončeně -to byla hlavní výtka soudobých kritiků, ovšem styl příznačný pro impresionisty. Jako Monet sám zdůraznil, obraz nezachycuje přesně samotný výjev, ale náladu (dojem), která na něj v daném okamžiku zapůsobila. V popředí lze rozpoznat tři čluny s veslaři na nepatrně zčeřené vodě, v pozadí jsou nezřetelně znát stěžně lodí a kouřící komíny.\n\nPřestože mnoho obrazů na vůbec první výstavě pozdějších impresionistů nebyla úspěšná, obraz Imprese, východ slunce koupil Ernest Hoschedé, Monetův přítel a sběratel umění. V roce 1957 obraz koupilo Musée Marmottan Monet. Zde byl v roce 1985 ukraden zloději Philippem Jaminem a Youssefem Khimounem společně s dalšími čtyřmi obrazy od Moneta a jedním od Renoira. Obraz byl po pěti letech v roce 1990 získán zpět a od následujícího roku opět vystavován.\n\n"}
{"id": "710919", "url": "https://cs.wikipedia.org/wiki?curid=710919", "title": "Anna Magdalena Bachová", "text": "Anna Magdalena Bachová\n\nAnna Magdalena Bachová, rozená Wilckeová (22. září 1701, Zeitz, Sasko – 22. února 1760, Lipsko), byla německá zpěvačka a druhá manželka Johanna Sebastiana Bacha.\n\nPocházela z hudební rodiny, její otec Johann Caspar Wilcke byl hráč na trubku a matka Margaretha Elisabeth rozená Liebeová byla dcerou varhaníka. O mládí Anny Magdaleny Bachové se ví málo. Roku 1721 se stala profesionální zpěvačkou a téhož roku si 3. prosince vzala za manžela ovdovělého Johanna Sebastiana Bacha, jehož předchozí choť Marie Barbara Bachová zemřela před sedmnácti měsíci. Anna Magdalena Bachová se pak stala matkou celkem 13 dětí, z nichž 7 se nedožilo dospělosti. Byli to:\n\nManželství bylo šťastné, posílené společným zájmem o hudbu. Johann Sebastian Bach věnoval Anně Magdaleně řadu skladeb, především \"Klavírní knížku Anny Magdaleny Bachové\", a ona mu často pomáhala přepisovat hudební rukopisy. Během lipského pobytu organizovala Anna Magdalena pravidelné domácí hudební večery, během nichž rodina spolu s pozvanými přáteli zpívala a muzicírovala.\nPo smrti svého manžela roku 1750 upadla Anna Magdalena do chudoby a zůstala odkázaná na almužny a podporu lipské městské rady. Po smrti byla pohřbena do neoznačeného chudinského hrobu v lipském kostele sv. Jana. Kostel byl zničen za bombardování během druhé světové války.\n\n\n"}
{"id": "710921", "url": "https://cs.wikipedia.org/wiki?curid=710921", "title": "Jiří Franěk (novinář)", "text": "Jiří Franěk (novinář)\n\nJiří Franěk (20. dubna 1944, Kladno – 25. ledna 2011, Praha) byl český novinář a komentátor, laureát Ceny Ferdinanda Peroutky z roku 2005.\n\nPocházel z levicově orientované novinářské rodiny, jeho otec byl redaktor \"Rudého práva\".\n\nGymnázium nedostudoval, neboť byl vyloučen pro nekázeň. Po absolvování základní vojenské služby pracoval rok v kladenském Divadle Jaroslava Průchy, posléze pracoval jako dělník v ČKD Praha. Odtud pak přešel na Univerzitu 17. listopadu, kde pracoval jako knihovník.\n\nJako novinář začínal koncem 60. let 20. století v časopisu \"Hasičské rozhledy\". Posléze přešel do deníku \"Lidová demokracie\", kde působil jako zemědělský redaktor. Z Lidové demokracie přešel do týdeníku \"Mladý svět\" jako specializovaný redaktor a ekonomický a technický publicista.\n\nZároveň vystudoval Fakultu žurnalistiky Univerzity Karlovy. V roce 1989 sice vstoupil do KSČ ale krátce nato podepsal petici \"Několik vět\", která kritizovala tehdejší politiku KSČ.\n\nPo Sametové revoluci od roku 1990 do roku 1994 působil jako jeden z prvních redaktorů nově\nobnovených \"Lidových novin\". Odtud pak přešel do časopisu \"Týden\", kde pracoval\nkrátce, stejně tak tomu bylo i v \"Hospodářských novinách\". V závěru svého života zakotvil\nv deníku \"Právo\", vedl i internetový časopis \"Názor\".\n\nMěl dvě děti, syna Jakuba a dceru Ruth, která je překladatelka a rozhlasovou redaktorka\n\n\n"}
{"id": "710922", "url": "https://cs.wikipedia.org/wiki?curid=710922", "title": "Hazel Hotchkissová Wightmanová", "text": "Hazel Hotchkissová Wightmanová\n\nHazel Hotchkissová Wightmanová (20. prosince 1886, Healdsburg, Kalifornie – 5. prosince 1974, Newton, Massachusetts) byla americká tenistka, dvojnásobná olympijská vítězka z Letních olympijských her 1924 v Paříži a čtyřnásobná šampiónka na US Championships ve dvouhře.\n\nAmerickému ženskému tenisu dominovala v éře před první světovou válkou a představovala vzor příkladného sportovního chování. Ve Spojených státech vyhrála celkově čtyřicet pět turnajů, poslední v šedesáti osmi letech. Na US Championships si připsala šestnáct titulů, z toho čtyři singlové (1909–11, 1919). Devět z nich získala ve třech po sobě jdoucích letech 1909–1911, kdy dokázala vyhrát všechny soutěže hrané ženami – dvouhru a ženskou a smíšenou čtyřhru.\n\nZa svou dlouhodobou propagaci tenisu a dosažené výsledky získala přezdívky \"Královna matka amerického tenisu\" (Queen Mother of American Tennis) a \"Tenisová dáma\" (Lady Tennis). Podílela se také na vzniku vzájemných střetnutí amerického a britského ženského týmu známého pod názvem Wightman Cup, jehož první ročník proběhl v roce 1923 a byl hrán do roku 1989.\n\nJako první tenista historie zahrála na nejvyšší úrovni tzv. zlatý set, když na turnaji Washington State Championships 1910 nedovolila krajance Huiskampové uhrát ani jeden míč v sadě. Stejný výkon zopakovala i ve druhém setu. Jedná se o jediný známý zápas, v němž vítěz vyhrál všechny výměny duelu.\n\nV roce 1886 se narodila v kalifornském Healdsburgu a roku 1912 se provdala za George Wightmana pocházejícího z Bostonu. Z manžeství vzešlo pět potomků. Zemřela v roce 1974 v massachusettském Newtonu.\n\nŽivot po aktivní kariéře věnovala výuce tenisových talentů, v jím založeném klubu blízko bostonského bydliště Longwood Cricket Club. V roce 1973 ji anglická královna Alžběta II. udělila vyznamenání Řád britského impéria.\n\nPodle Tenisové asociace USA patřila v žebříčku vydávaném na konci roku mezi deset nejlepších hráček v letech 1915, 1918 a 1919 a v roce 1919 se stala jedničkou (žebříčky vydávány od roku 1913).\n\nKniha \"First Lady of Tennis\" mapuje život Wightmanové.\n\nV zápase proti Huiskampové (křestní jméno neznámé) na turnaji Washington State Championships 1910 neztratila ani jeden míček.\n\n"}
{"id": "710927", "url": "https://cs.wikipedia.org/wiki?curid=710927", "title": "Galerie Caesar", "text": "Galerie Caesar\n\nGalerie Caesar je olomoucká galerie zaměřená na prezentaci současného vizuálního umění.\n\nGalerie se nachází v budově radnice na Horním náměstí v Olomouci. Konají se v ní výstavy současného umění, vernisáže.\n\nGalerie Caesar vzniká z iniciativy a finanční podpory členů Spolku olomouckých výtvarníků a řady jejich přátel ve spolupráci s městem Olomouc v roce 1991, kdy od července téhož roku zahajuje svoji činnost v místě svého prvního působiště v Domě U zeleného věnce na Dolním náměstí v Olomouci. Od září 1992 sídlí v části přízemí olomoucké radnice. Zároveň je v přilehlých prostorách vybudována kavárna, která poskytuje finanční zdroje pro výstavní aktivity galerie. Program je zaměřen na prezentaci současného umění, na výstavy významných českých i zahraničních umělců, stejně tak je věnován prostor mladým, začínajícím či neznámým autorům. Ke každé výstavě je vydáván katalog s reprodukcemi, textem a biografickými údaji, pro návštěvníky galerie zdarma. Výstavní program sestavuje a zaštiťuje každé tři roky volená výstavní rada.\n\nVedle své výstavní činnosti galerie pořádala sochařská sympozia Sloup, konané na pěší zóně Horního náměstí. Dále pak se spolupodílí na širších kulturních aktivitách ve městě (Olomoucké kulturní léto, besedy, autorská čtení, divadla a pod.). Galerie připravila řadu výstav olomouckých umělců v zahraničí (Německo, Švýcarsko, Velká Británie, Rakousko, Maďarsko) a také několik realizací výstav a projektů ve spolupráci s městem Olomouc.\n\nGalerie se pravidelně od roku 2002 účastní Veletrhu současného umění Art Prague, který se koná ve Výstavní síni Mánes v Praze.\nCelou svou činností se galerie snaží přispívat k budování image města jako kulturně vzdělanostního centra regionu a republiky. Odborná veřejnost řadí Galerii Caesar mezi nejdůležitější galerie v České republice.\nO výstavách a činnosti Galerie Caesar přinášejí zprávy, informace a recenze téměř všechny deníky a odborné časopisy v České republice (mj. Ateliér (časopis), Prostor Zlín, Revolver Revue, Bulletin Moravské galerie, Labyrint). Český rozhlas a Česká televize z mnohých vernisáží a výstav přináší zpravodajství v denních zprávách a kulturních rubrikách (např. Album 93, Kultura 95 (dokument o činnost GC), Jindřich Štreit Lidé olomouckého okresu (1995), Moravskoslezský salon – Tryskáči (1997), Kdo je... (J. G. Dokoupil, Praha, Olomouc, Ostrava, 1997), Pohádkový svět komiksu, 2000).\n\n\n"}
{"id": "710929", "url": "https://cs.wikipedia.org/wiki?curid=710929", "title": "Manželský patent", "text": "Manželský patent\n\nManželský patent je kodifikací manželského práva, kterou vyhlásil dne 16. ledna 1783 císař Josef II. Publikován byl pod č. 117/1783 Sb. z. s.\n\nTímto patentem byly manželskoprávní spory vyňaty z jurisdikce církevních soudů a byly přikázány soudům světským. Patent vytváří státní manželské právo kombinací převzetí kanonickoprávních institucí rozšířených i na nekatolíky a právních pravidel osvícensky orientovaného absolutního zákonodárce zajišťujícího důsledky náboženské tolerance. Manželství kvalifikuje jako občanskou smlouvu, ale zachovává jeho uzavírání výlučně církevní formou.\n\n"}
{"id": "710939", "url": "https://cs.wikipedia.org/wiki?curid=710939", "title": "Katovická hora", "text": "Katovická hora\n\nKatovická hora (též \"Kněží hora\" podle pověsti o kněžně, která se zde zřítila ze srázu s kočárem) je vrchol v Blatenské pahorkatině o nadmořské výšce 493 metrů, nacházející se nad ústím Březového potoka do řeky Otavy severozápadně od Katovic.\n\nVe vrcholové a západní části hory byla v roce 1985 vyhlášena přírodní rezervace Kněží hora, která má za úkol ochranu původní doubravy typické pro Strakonicko a řady druhů chráněných rostlin.\n\nVe vrcholovém prostoru hory se nacházejí pozůstatky raně středověkého\nhradiště. Jedná se o elipsovité hradiště o celkové rozloze asi 8 hektarů. Samotnou akropoli obepíná po celém obvodu val. Ze severu je k ní připojeno vnitřní a vnější předhradí. Všechny tři části jsou opevněny mohutnými valy, vnější a vnitřní předhradí dokonce valem dvojitým. Jednalo se zřejmě o dřevohlinité opevnění s čelní na sucho kladenou kamennou plentou. Těžiště osídlení lze datovat do 9. století. Nálezy dokládají zánik alespoň části hradiště mohutným požárem.\n\nPod západním svahem asi 150 metrů proti proudu Březového potoka od jeho soutoku s Otavou se nachází kamenný tzv. \"Žižkův most\". Kamenný most o jednom oblouku. Ve staré pověsti je spojen s Žižkovým tažením na hrad Rabí. Most byl však postaven až v 17. nebo 18. století, kdy zde jezdily formanské vozy, než byla postavena nová císařská silnice (dnešní silnice I/22).\n\nV západním svahu se nachází trojice nepoužívaných štol, které jsou reliktem těžby grafitu na počátku 20. století. Nejhořejší štola je již zasypaná závalem. Propadlé vrstvy stropu jsou viditelné v lesíku nad štolou. Dvě spodní štoly se dochovaly dodnes. Vstup do nich je nebezpečný z důvodu hrozícího závalu zejména po vydatnějších deštích. Hrozí zde i pád do propojovací šachty mezi štolou spodní a střední. V nedávné minulosti již byly zaznamenány smrtelné případy.\n"}
{"id": "710947", "url": "https://cs.wikipedia.org/wiki?curid=710947", "title": "Sarabanda", "text": "Sarabanda\n\nSarabanda je tanec ve 3/4 nebo 3/2 tempu, který se z rychlého lidového tance pravděpodobně latinskoamerického původu v 17. století změnil na pomalý dvorní tanec a stal se obvyklou třetí větou barokní suity (allemanda – courante – sarabanda – gigue). Asi nejstarší zmínka pochází z roku 1539, kdy panamská báseň Fernanda Guzmána Mexíi zmiňuje tanec jménem zarabanda. Tanec zřejmě brzy pronikl do Evropy díky Arabům a pro svou tehdejší divokou a lascivní povahu byl již roku 1583 ve Španělsku zakázán Filipem II. Postupným vývojem se však tempo tance v 17. století zklidňovalo a sarabanda se stala přijatelnou i pro vyšší společnost.\n\nPro sarabandu ve vrcholné podobě je typický těžký a pomalý takt obvykle s důrazem na druhou dobu. Sarabandová věta mívá dvakrát osm taktů, přičemž každé osmitaktí se dá ještě dělit na čtyři dvojice taktů. Hudební fráze s výjimkou počátku skladby začínají zpravidla předtaktím.\n"}
{"id": "710951", "url": "https://cs.wikipedia.org/wiki?curid=710951", "title": "Menuet", "text": "Menuet\n\nMenuet (také minuet či italsky minuetto) je párový tanec francouzského původu ve 3/4 taktu. Dále se tak nazývá hudební forma, která se vyvinula z doprovodu tohoto tance a od Lullyho doby často navíc obsahuje i kontrastní střední část zvanou \"trio\", zvanou tak proto, že byla psána pro tři hudební nástroje. Menuet pravděpodobně vznikl počátkem 17. století a stal se typickým dvorním tancem, galantním, pomalým a ceremoniálním.Jeho lidovou obdobou je minet.\n"}
{"id": "710954", "url": "https://cs.wikipedia.org/wiki?curid=710954", "title": "Přídělek", "text": "Přídělek\n\nPřídělek (rusky \"Приде́л\") je přístavba pravoslavných chrámů nebo zvláštní vydělená část základní chrámové stavby určené k umístění vedlejšího oltáře s prestolem. Přídělky se staví proto, aby bylo možné v jeden den (například na velké svátky nebo o nedělích) v témže chrámu sloužit vícero liturgií souběžně (podle počtu přídělků), jelikož v pravoslaví je dovoleno sloužit pouze jednu liturgii v jeden den na jednom prestolu (duchovní nemůže vykonat více než jednu bohoslužbu za den).\n"}
{"id": "710957", "url": "https://cs.wikipedia.org/wiki?curid=710957", "title": "Jiří Tomek", "text": "Jiří Tomek\n\nJiří Tomek (17. února 1931, Třebíč – 29. srpna 2013 Brno) byl moravský herec a dabér. Byl držitelem Ceny Františka Filipovského za celoživotní mistrovství v dabingu (1998).\n\nVystudoval brněnskou JAMU (1953). Své první angažmá měl v Slováckém divadle v Uherském Hradišti, avšak musel absolvovat dvouletou vojenskou službu. Poté vstoupil do Divadla bratří Mrštíků v Brně. Hrál především komediální postavy (\"Veselé paničky windsorské\", \"Dalskabáty\", \"Lumpacivagabundus\", \"Slaměný klobouk\"). Ale zvládal také dramatické postavy (\"Milenci z kiosku\", \"Návštěva staré dámy\").\n\nPůsobil v Městském divadle Brno ve dvou rolích:\n\nByl podruhé ženatý a měl jednoho syna. Jeho první manželkou byla herečka Vlasta Fialová.\n\n"}
{"id": "710958", "url": "https://cs.wikipedia.org/wiki?curid=710958", "title": "Dekorativní beton", "text": "Dekorativní beton\n\nDekorativní beton – český převzatý název z Ameriky „Decorative concrete“.\n\nK přetvoření stávajícího šedého betonu využívá tato technologie speciální řezací, pískovací a tetovací stroje a nářadí, vodou ředitelné barvy na akrylové bázi a uzavírací nátěry na bázi pryskyřice a její polymerní příbuzné jak ve vnitřních tak vnějších prostorách tzv. „Epoxidové systémy“.\nPracuje se s plně vyschlým a vytvrdlým betonovým podkladem a to na podlaze, stěnách, pracovní ploše nebo kdekoli, kde je řemeslník schopen připravit podklad.\n\nPoté se do takto připraveného podkladu zobrazují různé motivy podle šablon např. dlažba, dlaždice, kameny, ornamenty, logo nebo se zanechává jednolitá plocha, která je zbarvená pomocí technik nanášení.\n\nJen málo materiálů je stejně univerzálních jako beton. Je možné dát mu jakýkoliv tvar, barvu, libovolný odstín a povrchovou úpravu. Jeho vlastnosti se proto využívají v mnohých designech/tedy mohou se využít kdekoliv.\n\nKonkrétní tvůrčí možnosti jsou nekonečné. Každý konkrétní řemeslník vytváří své řemeslo osobně, vytváří vzhled jeho vlastní tvorby, vývoj speciální techniky osazení, a pomocí speciálního materiálu a metod zbarvení. Protože každý kus je obvykle vyroben na zakázku, mohou být zákazníci součástí tvůrčího procesu. \n\nK ochraně podkladu před působením chemikálií, vody, povětrnosti a koroze slouží nátěrové hmoty. Dále se užívají k finální úpravě vzhledu, jako je například barevnost, lesk či mat.\n\nEpoxidové podlahové systémy vynikají výbornou odolností vůči oděru, dobrou chemickou odolností a jednoduchou údržbou. Zabraňují mechanické degradaci betonových pokladů, zároveň jsou nepropustné pro ropné produkty, minerální oleje, posypové sole a pod. Nezanedbatelná je i jejich estetická hodnota, kdy je k dispozici různá barevná škála, nebo se používají v kombinaci s barevnými „chipy“.\n\nV případě požadavku na zvýšení protiskluznosti betonových podlah je možné použít protismykovou přísadu. Barevnost takovéto úpravy určuje použitá nátěrová hmota a použité množství.\n\nVe většině případů běžné zametání odstraní veškeré abrazivní částice a občasné mokré vytírání s jemným čisticím prostředkem nebo mýdlem zabrání poškození. U dekorativně upravených nebo vzorovaných povrchů se může vyžadovat více agresivnější čištění kartáčem nebo mechanické koště, k odstranění nečistot a mastnoty. Příležitostné tlakové mytí může být potřeba použít i k vyčištění vnější plochy.\n"}
{"id": "710964", "url": "https://cs.wikipedia.org/wiki?curid=710964", "title": "Nabíjecí automat", "text": "Nabíjecí automat\n\nNabíjecí automat je zařízení, které slouží k dopravě střely ze zásobníku do nabíjecí komory děla.\n\nMezi střelcem a velitelem je mezera a v této části začíná kanón nabíjecí komorou. Pod nimi je v podlaze otočný dopravník a v něm jsou uloženy střely různého typu. Výběrem příslušného typu se tento natočí směrem do zadní části tanku, vyjede do prostoru mezi střelce a velitele a opravdu silný řetěz (podobné články jako ten na jízdním kole) ho zatlačí do nábojové komory.\n"}
{"id": "710966", "url": "https://cs.wikipedia.org/wiki?curid=710966", "title": "William Martin (přírodovědec)", "text": "William Martin (přírodovědec)\n\nWilliam Martin (1767, Mansfield – 31. května 1810, Macclesfield) byl anglický přírodovědec a paleontolog, který navrhoval, že věda by měla jako důkazy při studiu přírodních dějin používat fosílie. Publikoval první barevné obrázky a první vědeckou studii fosílií v Anglii.\n\nNarodil se roku 1767 v Mansfieldu v hrabství Nottinghamshire. Jeho otec pracoval v oblasti punčochářství, ale s tím přestal, aby se stal hercem v Irsku, kde vystupoval pod uměleckým jménem \"Joseph Booth\". Také se věnoval vynalézání a malování portrétů. Zemřel roku 1797 v Londýně. Martinova opuštěná matka, pocházející z Mallatrattu, se stejně jako otec věnovala herectví.\n\nJeště když byl Martin dítětem, objevil se na pódiu jako pětiletý tanečník a později i recitátor. Bylo pro něj naplánováno, že se bude v Halifaxu (v Západním Yorkshiru) učit rýsování od Jamese Boltona. Mezi lety 1782 až 1785 byl u Derbyshirské herecké společnosti, když potkal White Watsona, se kterým začal spolupracovat při zkoumání derbyshirských fosílií. Martinova práce týkající se fosílií a přírodních dějin mu nakonec zajistila, že byl zvolen členem Linného společnosti. Stejně jako Watson, i Martin byl ovlivněn dílem derbyshirského geologa Johna Whitehursta. Ten roku 1778 publikoval \"Zkoumání původního stavu a utváření Země\" (\"An Inquiry into the Original State and Formation of the Earth\"), jež obsahovalo významný dodatek, týkající se \"Všeobecných pozorování podloží v Derbyshiru\" (\"General Observations on the Strata in Derbyshire\"). Avšak byl to Abraham Mills, kdo Martina před rokem 1789 převedl od zoologie na paleontologii. v roce 1793 Martin publikoval \"Počty a popisy zkamenělin posbíraných v Derbyshiru\" (\"Figures and Descriptions of Petrifications collected in Derbyshire\").\n\nMartin pracoval s Watsonem na vytvoření spojených spisů, ale partnerství příliš nefungovalo, jelikož Watson prohlašoval, že jeho zásluhy nejsou dostatečně uznávané. Později Martin vydal část Watsony práce o fosíliích jen pod svým jménem. v roce 1797 se oženil s herečkou, se kterou měl celkem šest dětí. Roku 1798 se jim narodil syn William Charles Linnaeus Martin, který dostal jméno Linnaeus (Linné) díky Martinově zájmu o klasifikaci živých tvorů a poté, co se v dospělosti stal pracovníkem Zoologické společnosti v Londýně, vydal obrovské množství knih a článků o přírodních dějinách.\n\nMartin pracoval jako učitel v Burtonu nad Trentem, Buxtonu a nakonec, od roku 1805, na gymnáziu v Macclesfieldu. Jeho zájem o přírodu však neklesal. Poslal Jamesi Sowerbymu artefakty, aby vytvořil jejich ilustrace.\n\nDo roku 1809 se Martin částečně věnoval i venkovskému herectví a vlastnil čtvrteční podíl v Buxtonském divadle. v roce 1809 vydal \"Petrifacta Derbiensia\", které věnoval Siru Josephu Banksovi. Toto dílo obsahuje ilustrace, jež Martinovi pomohly popsat fosílie a vápenec z období karbonu, které v Derbyshiru studoval. Nejistá však byla identifikace některých fosílií. Například korál řádu Rugosa je tu popsán jako úlomek z dosud neobjeveného bambusu.\n\n\"Petrifacta Derbiensia\" obsahují i záznam fosílie, kterou Martin považoval za typ narovnané loděnky. v knize popisoval, jak si Watsonův strýc a někteří pracovníci z mramorového lomu mysleli, že jde o pozůstatky malého krokodýlího ocasu. On sám si však nemyslel, že by cokoliv v jeho knize mělo být zbytkem z krokodýla.\n\nV roce 1809 Martin vydal také knihu \"Nástin pokusu o založení znalosti cizorodých fosílií na vědeckých základech\" (\"Outlines of an Attempt to establish a Knowledge of Extraneous Fossils on Scientific Principles\"). Publikoval tak první vědeckou studii fosílií a paleontologie v angličtině. s Johnem Fareyem diskutoval o možnosti spojení sil za účelem vydání geologické mapy Derbyshiru. Jeho onemocnění mu však zabránilo v další práci. William Martin zemřel na konci května 1810 a pohřben byl v Macclesfieldu. Jeho sbírka zkamenělin byla svěřena manželce a dětem.\n\nMartinův výzkum ramenonožců byl oceněn roku 1844, kdy po něm byl pojmenován rod můr \"Martinia\". Další ocenění přišlo o sedm let později, kdy dostal korál, jehož fosílie byla objevena v Derbyshiru, jméno \"Lithostrotion martini\". Martinův život a dílo jsou popsány v sekci nerostů v Derbském muzeu.\n"}
{"id": "710970", "url": "https://cs.wikipedia.org/wiki?curid=710970", "title": "Anthem of the Sun", "text": "Anthem of the Sun\n\nAnthem of the Sun je druhé studiové album americké rockové skupiny Grateful Dead, vydané v roce 1968. Album produkovala skupina Grateful Dead společně s Davidem Hassingerem. V roce 2003 ho časopis \"Rolling Stone\" uvedl jako 287. nejlepší album všech dob ve svém žebříčku 500 nejlepších alb všech dob.\n\n"}
{"id": "710971", "url": "https://cs.wikipedia.org/wiki?curid=710971", "title": "Toberovo čerpadlo", "text": "Toberovo čerpadlo\n\nToberovo čerpadlo (též Toberovo zdvihadlo minerálních vod, resp. Tober’s Mineralwasser-Hebemaschine) je český vynález, vytvořený na popud doktora Heidlera mechanikem J. Toberem z pražské techniky pro potřeby čerpání Křížového pramene v Mariánských Lázních roku 1853. Jednalo se vlastně o sací pumpu, která se uváděla do činnosti pomocí točícího se kola. To pohánělo přes vačkovou hřídel pístový mechanismus, který vytvářel podtlak. Voda vytlačená do hlavní trubice přetékala do skleněné přelivné vázy, z níž byla gravitačně rozváděna cínovým potrubím k spotřebitelům.\n\nÚspěch nového vynálezu byl natolik velký, že byl během krátké doby využit i u jiných pramenů v Mariánských Lázních a v následujících desetiletích se rozšířil i do dalších lázeňských destinací jako byly Františkovy Lázně, Karlovy Vary, Pjatigorsk na Kavkaze, Svatý Mořic atd.\n\nPostupem času se však prosazovala i jiná řešení a Toberovo čerpadlo v následujícím století upadlo v zapomenutí.\n\n"}
{"id": "710972", "url": "https://cs.wikipedia.org/wiki?curid=710972", "title": "Plastron", "text": "Plastron\n\nPlastron je spodní část krunýře želvy, kterou je možné označit jako břicho.\n\nJe podobný ve složení jako karapax s vnější vrstvou horního materiálu, která je rozdělena do plošek, které nazýváme štítky. V některých rodech je pant mezi hrudním a břišním štítkem, díky kterému se želva může sama do krunýře téměř úplně uzavřít. U některých druhů lze rozlišit pohlaví želvy podle toho, jestli je plastron vypouklý (sameček) nebo ne. To kvůli pozici k páření.\n\nPlastronové štítky se připojují podél centrálního švu uprostřed plastronu. Různé délky úseků švu mohou být použity k identifikaci druhu želvy. Na plastronu je přéčně šest symetrických párů štítků na plastronu: chytací, končetin, prsní, břišní, stehenní a anální (jdoucí od hlavy až k ocasu podél švu). Břišní a chytací štítky jsou přibližně stejné délky, také stehenní a prsní švy jsou přibližně stejné délky.\n\nŽelví plastrony byly používány ve staré Číně při věštění z kostí.\n\nPlastralní vzorec slouží k porovnání velikosti jednotlivých štítků (měřeno podél středního švu). Následující štítky jsou často rozlišovány s označením:\nSrovnání vzorců plastronu stanovuje rozdíl mezi dvěma druhy. Například pro želvu karolínskou je vzorec: an > abd > gul > pect > hum >< fem\n"}
{"id": "710977", "url": "https://cs.wikipedia.org/wiki?curid=710977", "title": "Phil Lesh", "text": "Phil Lesh\n\nPhil Lesh, rodným jménem Phillip Chapman Lesh, (* 15. března 1940, Berkeley, Kalifornie, USA) je americký rockový baskytarista. Byl jedním ze zakládající členů skupiny Grateful Dead, ve které hrál po celou dobu její existence (1965–1995). V roce 2015 opět vystupoval s obnovenou skupinou Grateful Dead. Téhož roku mu byla diagnostikována rakovina. Od roku 1999 hrál s vlastní kapelou Phil Lesh and Friends a v letech 2009 až 2014 byl členem skupiny Furthur. V roce 1998 a znovu o čtyři roky později hrál v kapele The Other Ones a v letech 2003 až 2009 vystupoval s The Dead.\n\n"}
{"id": "710984", "url": "https://cs.wikipedia.org/wiki?curid=710984", "title": "7 Walkers", "text": "7 Walkers\n\n7 Walkers je americká rocková skupina, založená dřívějším členem skupiny Grateful Dead, bubeníkem Billem Kreutzmannem. Skupina vznikla v roce 2009 a v roce 2010 vydala eponymní album \"7 Walkers\".\n\n\n"}
{"id": "710988", "url": "https://cs.wikipedia.org/wiki?curid=710988", "title": "Ostrov Alexandra I.", "text": "Ostrov Alexandra I.\n\nOstrov Alexandra I. nebo Alexandrův ostrov či země Alexandra I. je největší ostrov (49 070 km²) v Jižním oceánu u pobřeží Antarktidy, západně od Antarktického poloostrova, od kterého je oddělen průlivem krále Jiřího VI. Ostrov se nachází v Bellingshausenově moři.\n\nAlexandrův ostrov byl objeven 28. ledna 1821 ruskou expedicí pod vedením Fabiana von Bellingshausena, který ho pojmenoval jako zem Alexandra I. po ruském caru Alexandrovi I.\n\n"}
{"id": "710991", "url": "https://cs.wikipedia.org/wiki?curid=710991", "title": "Projekt 1143.5", "text": "Projekt 1143.5\n\nProjekt 1143.5 či též třída Admiral Kuzněcov je třída sovětských letadlových lodí (v tamní terminologii letadlových křižníků), stavěných od 80. let minulého století. Lodě měly na světových oceánech podporovat sovětská plavidla. Vrcholná sovětská konstrukce letadlové lodi začala být ve dvou exemplářích stavěna na sklonku existence SSSR. Po rozpadu země si první jednotku ponechalo Rusko, které ji po 12 letech dokončilo jako \"Admiral Kuzněcov\". Druhá jednotka \"Varjag\" připadla Ukrajině, která ji z finančních důvodů nemohla dostavět a proto ji roku 1998 prodala čínské firmě spojené s tamní armádou. Číňané údajně chtěli z \"Varjagu\" udělat plovoucí zábavní park, nakonec však toto plavidlo dokončili jako letadlovou loď a roku 2012 je zařadili do aktivní služby pod jménem \"Liao-ning\".\n\n\n"}
{"id": "710995", "url": "https://cs.wikipedia.org/wiki?curid=710995", "title": "The Closing of Winterland", "text": "The Closing of Winterland\n\nThe Closing of Winterland je čtyřdiskové koncertní album americké rockové skupiny Grateful Dead. Záznam byl nahrán 31. prosince 1978 a vydán o 25 let později, 16. prosince 2003.\n\n\n"}
{"id": "710996", "url": "https://cs.wikipedia.org/wiki?curid=710996", "title": "Metoděj Janíček", "text": "Metoděj Janíček\n\nMetoděj Janíček (1. února 1862 Předklášteří – 23. července 1940 Oslavany) byl český kantor a hudební skladatel.\n\nV Brně vystudoval gymnázium a učitelský ústav. Stal se fundatistou kláštera ve Starém Brně. Zastupoval zde Leoše Janáčka v době jeho studií ve Vídni a v Lipsku. Po maturitě v roce 1881 učil v řadě obcí v okolí Brna. Vystřídal Rajhrad, Šitbořice, Tuřany, Domašov. V Rajhradu byl pokladníkem spolku \"Břetislav\", v Šitbořicích zakládal farní pěvecký sbor. Nejdéle učil v obci Zbýšov u Rosic, Ve všech místech kde působil, byl i ředitelem kůru a varhaníkem. \n\nV roce 1920 odešel do důchodu a naplno se věnoval hudbě. Nejprve žil v Brně a přes pokročilý věk studoval skladbu v mistrovské třídě Leoše Janáčka. Později se odstěhoval do Oslavan, kde také zemřel. Je pochován ve svém posledním školním působišti, ve Zbýšově.\n\nZkomponoval na 150 skladeb, převážně pro chrámové účely (mše, requiem a různé příležitostné skladby). Několik jeho písní bylo zařazeno do kancionálu \"Cesta k věčné spáse\". Skládal ale také světskou hudbu, sbory i taneční skladby.\n\n\n"}
{"id": "710999", "url": "https://cs.wikipedia.org/wiki?curid=710999", "title": "Analogion", "text": "Analogion\n\nAnalogion (řecky ἀναλογέιον, ἀναλόγιον — подставка для книг) je vysoká, čtyřboká, pravoúhlá, stolička se šikmo zkosenou horní stranou. S analogionem se lze setkat především v pravoslavném chrámě a pokládají se na něj liturgické knihy nebo svaté obrazy (ikony) při liturgii. \n\nV Rusku se ustálil zkomolený název z řeckého originálu «analoj» (\"aналóй\") nebo «analogij» (\"аналогий\"). \n\nNěkteré analogiony bývají skládací.\n\nAnaloj může sloužit k více účelům:\n"}
{"id": "711008", "url": "https://cs.wikipedia.org/wiki?curid=711008", "title": "Zuzana (Letopisy Narnie)", "text": "Zuzana (Letopisy Narnie)\n\nZuzana Pevensieová (anglicky Susan Pevensie) je fiktivní postavou v knižní sérii Letopisy Narnie od C. S. Lewise. Je druhou nejstarší ze čtyř sourozenců, kteří objeví tajemnou zemi Narnii a prožijí tam dobrodružství s laskavým mluvícím lvem Aslanem. Povahově vystupuje jako praktická a zodpovědná osoba, která nevyhledává nebezpečí a varuje před tím i ostatní. Během vlády na Cair Paravelu je nazvána \"Zuzana Laskavá\".\n\nJe zmíněna v pěti ze sedmi knih série:\n\nV této knize je Zuzana s ostatními sourozenci poprvé přenesena do Narnie. Když Edmund zběhne k Bílé čarodějnici, ostatní jdou žádat Aslana (laskavého mluvícího lva, pravého krále Narnie) aby jej zachránil. Cestou dostanou dary od Otce Vánoc; Zuzana obdrží luk a kouzelný roh schopný přivolat pomoc. Ten brzy použije, když ji a její sestru v Aslanově táboře napadne mluvící vlk Maugrim; Petr ji uslyší a vlka zabije.\n\nVečer potom, co je Edmund Aslanovou armádou vysvobozen, Aslan nenápadně odejde z tábora, aby se podle zákonů Narnie nechal popravit místo Edmunda za jeho zradu. Lucinka a Zuzana si toho však všimnou, doprovázejí ho na jeho cestě a přihlížejí jeho zabití. Potom je Aslan vzkříšen a Lucku se Zuzanou odvede do hradu Bílé čarodějnice, kde oživí tvory, které proměnila v kámen. S nimi poté dorazí na místo, kde mezitím Petr v čele Aslanovy armády bojuje proti hordám čarodějnice, a bitvu vyhrají.\n\nZuzana i její sourozenci jsou korunováni za krále a královny Narnie, stráví v ní mnoho let a dospějí tam. Potom jsou přeneseni zpět do Anglie, kde jsou zase dětmi\n\nKniha Kůň a jeho chlapec se odehrává, zatímco dospělí sourozenci Pevensieovi vládnou Narnii na konci knihy \"Lev, čarodějnice a skříň\". Kalormenský princ Rabadaš se při návštěvě Narnie zamiluje do Zuzany; ta je okouzelna jeho dvorným chováním. Proto přijede s Edmundem a několika přáteli do Rabadašova paláce v Kalormenu; tam však vidí, že je krutý a zlý. Je ovšem zřejmé, že by neakceptoval případné odmítnutí a Zuzanu nenechal volně odejít. Proto Zuzana se svou družinou k útěku zvolí lest: pozve Rabadaše na svou loď na hostinu, kde se má dozvědět Zuzanino rozhodnutí, ovšem ještě před hostinou loď odpluje.\n\nRabadaš se vypraví Zuzanu unést a přitom zákeřně napadne království Archenland, které je spojencem Narnie. Edmund s Lucií jedou Archenlandu na pomoc, zatímco zatímco Petr bojuje s obry na severu. O Zuzaně je řečeno, že bitvy nevyhledává.\n\nV knize Princ Kaspian je její kouzelný roh použit právoplatným dědicem trůnu, princem Kaspianem X., když prchá před armádou svého strýce Miraze, který chce Kaspiana zavraždit a získat trůn pro svého syna. Tento roh přivolá Zuzanu a její sourozence zpět do Narnie, kde uplynulo přes tisíc let od jejich první návštěvy. Zuzana najde svůj luk a zachrání jí Kaspianova posla, trpaslíka Dýnila, který měl být popraven Mirazovou armádou. Od Dýnila se děti dozví, že Kaspian potřebuje pomoc; cestou k němu však zabloudí. Když Lucinka tvrdí, že vidí Aslana a ten jim ukazuje cestu, Zuzana s Dýnilem jí nevěří a děti proto zvolí špatnou cestu. Nakonec se s Aslanem setkají a dívky jej doprovází, když svolává mluvící stromy, které nakonec Mirazovu armádu porazí.\n\nV knize Plavba Jitřního poutníka je Zuzana jediným z dětí, které jede s rodiči do Spojených států. Proto není s Lucinkou a Edmundem, když jsou potřetí přeneseni do Narnie.\n\nV knize Poslední bitva je odhaleno, že Zuzana již \"není přítelkyní Narnie\", zajímá se jen o \"punčochy, rtěnky a pozvání na večírky\" a posmívá se dětem, když si \"připomínají ty hry o Narnii, co hráli v dětství\".\n\nOstatní děti, které se účastnily dobrodružství v Narnii, se shromáždí, aby se Eustác a Jill pokusily do Narnie dostat. Přitom všichni zahynou při vlakovém neštěstí i se Zuzaninými rodiči, ale Zuzana přežije, protože se toho setkání nezúčastní.\n\n"}
{"id": "711011", "url": "https://cs.wikipedia.org/wiki?curid=711011", "title": "Bibliothèque de sciences humaines et sociales Paris Descartes-CNRS", "text": "Bibliothèque de sciences humaines et sociales Paris Descartes-CNRS\n\nBibliothèque de sciences humaines et sociales Paris Descartes-CNRS (česky \"Knihovna humanitních a společenských věd Paříž Descartes-Národní výzkumné centrum\") je univerzitní knihovna v Paříži, která se specializuje na literaturu o sociologii, lingvistice a pedagogice. Sídlí v ulici \"Rue des Saints-Pères \" č. 45 v 6. obvodu. Knihovna je zároveň přidružené centrum Francouzské národní knihovny pro oblast zdraví a společnosti (zdraví, lékařství, etika apod.). Slouží především potřebám univerzity Paříž V (Descartes) a CNRS.\n\nKnihovna byla otevřena v roce 1946 jako knihovna sociologie a od roku 2007 sídlí na dnešním místě. Knihovna vznikla spojením dvou původně samostatných knihoven – knihovny humanitních věd Univerzity Paříž Descartes a knihovny sociologie CNRS.\n\nČást pocházející z bývalých sbírek univerzity byla uložena na Sorbonně (fondy společenských věd a lingvistiky) a v ulici \"Rue des Saints-Pères\" (fondy pedagogiky).\n\nVětšina sbírky ale pochází ze sociologické knihovny CNRS. Její fond se vytvářel postupně v průběhu druhé poloviny 20. století, často z darů významných vědců, jako např. Maurice Halbwachs.\n\nV roce 2006 došlo ke spojení obou knihoven a od roku 2007 sídlí na své současné adrese.\n\nJedná se o výzkumnou knihovnu pro studenty magisterského a doktorandského studia a členy univerzity.\n\nKnihovna se podílí na projektu \"Perseus\", programu digitalizace francouzských periodik v oblasti společenských věd a v roce 2008 stala druhým skenovacím centrem po Univerzitě Lyon II.\n\nTaké se podílí na projektech v rámci programu \"Adonis\" navrženého Ministerstvem školství určeném pro rozvoj společenských věd a dále na provozu tematické sítě \"Isore\", jejímž cílem je podpořit výměnu vědeckých informací v oblasti společenských věd.\n\nKnihovna má kolem 80 000 děl, z nichž je asi 40 000 ve volném výběru a 2000 periodik, z nichž je 600 vycházejících tiskem a další množství on-line časopisů a databází, které jsou přístupné prostřednictvím předplatného na Univerzitě Paříž Descartes.\n\n"}
{"id": "711013", "url": "https://cs.wikipedia.org/wiki?curid=711013", "title": "Mísa Venus Rosewater", "text": "Mísa Venus Rosewater\n\nMísa Venus Rosewater ( ; oficiálním názvem Ladies' Singles Trophy) je sportovní cena určená pro vítězky ženské dvouhry ve Wimbledonu. Ocenění bylo pro tento účel poprvé použito v roce 1886. Cena představuje umělecky zdobenou mísu – velký talíř, zdobný tác.\n\nPojmenována není po žijícím člověku, ale růžovém oleji bohyně Venuše.\n\nKorpus předmětu byl vyroben v roce 1864 z mincovního stříbra a byl galvanicky pokovován ryzím zlatem ve firmě Messrs Elkington and Co. Ltd v anglickém Birminghamu, jeho cena odpovídala tehdejší hodnotě 50 zlatých britských guineí. Jde o kopii původní cínové jídelní nádoby z 16. století, která se nachází v muzeu ve francouzském Louvre. Původní mísa vůbec nijak nesouvisela se sportem, byla ozdobena mytologickými výjevy.\n\nMísa má přesně 18 a 3/4 palce v průměru a zůstává trvale uložena v muzeu londýnského All England Lawn Tennis and Croquet Clubu.\n\nVítězkám turnaje je tato originální mísa předávána pouze symbolicky ihned po skončení finálového zápasu prezidentem klubu, jímž je tradičně vévoda z Kentu, v současné době Jeho královská výsost Princ Edward, vévoda z Kentu, bratranec královny Alžběty II.\n\nVítězky s originální trofejí každý rok absolvují tradiční kolečko před tribunami centrálního wimbledonského dvorce, kdy pózují před diváky, novináři, fotografy a televizními kamerami.\n\nVítězka si tedy originální trofej neodnáší domů, ta zůstává trvale uložena v muzeu v All-England Clubu. V letech 1949–2006 všechny wimbledonské mistryně obdržely repliku trofeje o průměru 8 palců, od roku 2007 všechny vítězky získávají tříčtvrteční repliku trofeje s vyrytými jmény všech dosavadních vítězek (průměr jejich repliky činí 14 palců).\n\nZdobení mísy vůbec nijak nesouvisí se sportem, její refiéfy představují výjevy s motivy pocházejícími z klasické starověké řecké mytologie.\n\nCentrální reliéf uprostřed zobrazuje stylizovanou postavu, jež představuje filosoficko-mýtický pojem Sófrosyné, která představuje střídmost a umírněnost. Postava drží v jedné ruce lampu a v druhé ruce nádobu (džbánek), okolo ní se pak nacházejí další předměty běžné denní potřeby, které zde mají další symbolický význam.\n\nNa okraji mísy je zobrazena starověká bohyně Minerva jak předsedá sedmi svobodným uměním, jimiž jsou astronomie, geometrie, aritmetika, hudba, rétorika, dialektika a gramatika, každé z nich je zde vyobrazeno s příslušným symbolem.\n\n"}
{"id": "711014", "url": "https://cs.wikipedia.org/wiki?curid=711014", "title": "Saltriosaurus", "text": "Saltriosaurus\n\n\"Saltriosaurus\" (\"ještěr ze Saltria\") je neformální rodové jméno, přisouzené teropodnímu dinosaurovi, žijícímu v období jury. Zkameněliny tohoto teropoda objevil roku 1996 Angelo Zanella v severoitalském lomu v Saltriu. Zatím o něm není mnoho známo. Jméno, jež mu dal roku 2000 paleontolog Cristiano Dal Sasso, je považováno za \"nomen nudum\".\n\nPředpokládá se, že tento teropod byl podobný rodu \"Allosaurus\". Byl však poněkud menší, měřil asi 8 metrů na délku a vážil něco přes 500 kilogramů. Lebka měřila na délku 70 cm, jeden objevený zub byl dlouhý 7 cm.\n\nDosud bylo objeveno pouze asi 10 % původní kostry, především pak části předních končetin a lopatkového pletence. Tento teropod měl tři prsty na přední končetině.\n\nV prosinci roku 2018 byl tento teropod formálně popsán jako \"Saltriovenator zanellai\".\n"}
{"id": "711016", "url": "https://cs.wikipedia.org/wiki?curid=711016", "title": "Klaus Voormann", "text": "Klaus Voormann\n\nKlaus Voormann (* 29. dubna 1938) je německý umělec, nositel ceny Grammy, grafik, hudebník a producent. Navrhoval obaly pro mnoho hudebních skupin včetně The Beatles, The Bee Gees, Wet Wet Wet a Turbonegro. Jako hudebník je nejvíce znám jako baskytarista ve skupině Manfred Mann, kde působil v letech 1966 až 1969, a jako hostující hudebník na mnoha nahrávkách různých umělců, včetně některých bývalých členů skupiny Beatles.\n\nJeho styky s Beatles začaly v Hamburku začátkem 60 let. Bydlel v londýnském bytě Beatles společně s George Harrisonem a Ringo Starrem, poté co se John Lennon a Paul McCartney odstěhovali ke svým tehdejším partnerkám. V té době navrhl obal pro album \"Revolver\", za který dostal cenu Grammy. Po rozpadu skupiny Betles kolovaly zvěsti o založení skupiny jménem The Ladders, kterou měli tvořit Lennon, Harrison, Starr a Voormann. Toto se neuskutečnilo, avšak všichni čtyři „Ladders“ (plus Billy Preston) účinkovali na písni Ringo Starra „I'm the Greatest“. Voormann hrál na albech Starra, Lennona i Harrisona a na čas byl členem skupiny Plastic Ono Band. V 90. letech vytvořil obal pro alba \"Beatles Anthology\".\n\nJako Voormann & Friends:\n\nS Manfred Mannem:\n\nUK Alba:\n\nUS Alba:\n\nS Plastic Ono Band:\n\n\nS Johnem Lennonem:\n\n\nS George Harrisonem:\n\n\nS Ringo Starrem:\n\n\nOstatní umělci:\n\n\n"}
{"id": "711018", "url": "https://cs.wikipedia.org/wiki?curid=711018", "title": "Česko na Mistrovství Evropy v atletice 2006", "text": "Česko na Mistrovství Evropy v atletice 2006\n\nV nominaci na Mistrovství Evropy v atletice 2006 bylo celkově 46 českých atletů (23 mužů a 23 žen). Do švédského Göteborgu jich nakonec odcestovalo 45. Kvůli zranění úponu na ruce se nemohla zúčastnit oštěpařka Nikola Brejchová. I tak se jednalo o nejpočetnější českou výpravu v celé historii.\n\nTitul z předchozího šampionátu v Mnichově obhájil desetibojař Roman Šebrle. Stříbrnou medaili vybojoval v novém osobním rekordu 234 cm výškař Tomáš Janků. Loučící se Jan Železný získal bronz. Do rozběhu na 400 m překážek nezasáhl Ondřej Daněk, kterého postihl začínající zánět slepého střeva. Zklamáním skončilo účinkování českých tyčkařů, kteří se shodně podělili o 24. místo ze sedmadvaceti. Do finále přitom postoupila hned dvacítka nejlepších.\n\nDesetiboj\nMezi ženami vybojovala stříbro oštěpařka Barbora Špotáková. Ve finále byly i diskařka Věra Cechlová Pospíšilová a tyčkařka Pavla Hamáčková. Před branami finále naopak skončilo trio českých výškařek, byť Romaně Dubnové unikl postup jen o jedno místo. Poslední velký závod kariéry zde absolvovala trojskokanka Šárka Kašpárková, které však výkon na postup do finále nestačil.\n\nSedmiboj\n\n"}
{"id": "711024", "url": "https://cs.wikipedia.org/wiki?curid=711024", "title": "Mezinárodní standardní číslo audiovizuálního díla", "text": "Mezinárodní standardní číslo audiovizuálního díla\n\nMezinárodní standardní číslo audiovizuálního díla (anglicky International Standard Audiovisual Number, francouzsky Numéro international normalisé d´œuvre audiovisuelle, zkráceně ISAN) je trvalý identifikátor určený k jednoznačné a globální identifikaci audiovizuálního díla (ve smyslu abstraktního nehmatatelného intelektuálního výtvoru) a jeho verzí. V původním označování identifikátoru pro verze audiovizuálních děl se uplatňovala zkratka „V-ISAN“.\n\nIdentifikátor ISAN je kodifikován mezinárodní normou ISO 15706-1, která byla původně vydána v roce 2002 (upravena byla v roce 2008), a dále mezinárodní normou ISO 15706-2 z roku 2006, která je rozšířením první normy pro potřeby identifikace verzí audiovizuálních děl. Český překlad první normy ČSN ISO 15706 byl zveřejněn v září 2004.\n\nObě mezinárodní normy byly připravovány postupně od roku 1996 pracovní skupinou (WG 1) příslušné Technické komise a subkomise (TC 46/SC 9) Mezinárodní organizace pro normalizaci (zkráceně ISO). K výsledným formulacím textů norem mimořádně přispěla také velká řada autorů a producentů audiovizuálního obsahu, mediálních společností, společností pro správu autorských práv aj. (v rámci připomínkování).\n\nIdentifikátor ISAN trvale identifikuje audiovizuální díla. \"Audiovizuální dílo\" (angl. Audiovisual work) je mezinárodní normou definováno jako „dílo sestávající ze sledu spojených obrazů, s nebo bez doprovázejícího zvuku, jež je určeno k zobrazení jako pohyblivý obraz prostřednictvím příslušných zařízení, bez ohledu na nosič počáteční nebo následné fixace“. Ke konkrétním typům audiovizuálních děl, jimž může být přidělováno číslo ISAN, patří: komerční a reklamní filmy včetně filmů o filmu, dokumentární filmy, výukové filmy, celovečerní filmy, záznamy živých událostí (sportovních, kulturních aj.), multimédia, pokud obsahují nějaký audiovizuální prvek, zpravodajské, publicistické aj. zprávy, záznamy provedení uměleckých děl, dramatická seriálová audiovizuální díla, krátké umělecké filmy včetně animovaných filmů, televizní zábavné pořady, televizní filmy, hudební videoklipy aj. V případě verzí audiovizuálních děl bude vždy nové číslo ISAN přidělováno například úplným a zkráceným verzím, barevným a černobílým verzím, jazykovým verzím děl, digitalizovaným verzím původních analogových děl apod.\n\nČíslo ISAN může být dále přidělováno také složeným audiovizuálním dílům, která se skládají z více jiných audiovizuálních děl nebo částí jednoho audiovizuálního díla (například film, který obsahuje části animovaných kreslených filmů nebo jiných filmových klipů). Identifikátor ISAN může získat také seriálové audiovizuální dílo (produkované v jednotlivých epizodách nebo částech, jež jsou vzájemně spojeny a mají zpravidla společný název).\n\nČíslo ISAN se skládá celkem z 24 hexadecimálních číslic (96 bitů). Číslo ISAN je rozděleno do tří segmentů. První segment je kmenový a tvoří ho 12 hexadecimálních číslic (viz písmeno R=Root v modelu čísla níže v textu). Druhý segment, který tvoří 4 hexadecimální číslice, je segmentem pro identifikaci epizod nebo částí seriálového audiovizuálního díla (viz písmeno E=Episode v modelu čísla níže v textu). Číslo ISAN nemá v žádné z částí konkrétní význam týkající se audiovizuálního díla. Pokud nejde o epizody nebo části seriálového audiovizuálního díla, je druhý segment tvořen 4 nulami. Kontrolní číslice (X) bude připojována vždy při prezentaci čísla ISAN ve formě čitelné člověkem (není součástí celkového počtu číslic celého identifikátoru). Může jít o číselný nebo písmenný znak. Vypočítává se ze základních 16 hexadecimálních číslic podle systému MOD 37, 36, který specifikuje mezinárodní norma ISO/IEC 7064:2003. Pokud se má číslo zapisovat nebo tisknout na konkrétní produkty audiovizuálních děl, bude na začátku opatřeno zkratkou ISAN a jednotlivé části budou odděleny spojovníkem. Dalších 8 hexadecimálních číslic ve třetím segmentu zahrnuje kód verze audiovizuálního díla (viz písmeno V=Version v modelu čísla níže v textu). Pokud nebude identifikována žádná verze díla, budou pozice obsazené 8 nulami. Na konci kódu pro verze následuje další kontrolní číslice (Y), která se vypočítává ze všech předchozích 24 číslic (mimo kontrolní číslici X).\n\nObecný model čísla ISAN je:\n\n\nPříklad čísla ISAN zobrazený ve formě čitelné člověkem (jde o původní americký film režiséra Davida Finchera s anglickým názvem \"The Social Network\" z roku 2010 – údaj je převzat z veřejně dostupného rozhraní databáze systému ISAN):\n\n\nPro potřeby zpracování čísla ISAN v elektronických informačních systémech bude výše uvedený příklad tohoto čísla reprezentován pomocí hexadecimálních číslic následujícím způsobem (bez spojovníků a kontrolních číslic):\n\n\nStandardní číslo ISAN by u audiovizuálních děl v analogovém formátu mělo být bezpečně zafixováno na matrici díla a jiných archivních kopiích. Pro starší díla se předpokládá zajištění bezpečné vazby mezi dílem a záznamem tohoto díla v nějaké databázi, která obsáhne číslo ISAN. Číslo lze tisknout také na obal matrice, pokud to je možné, a může ho obsahovat také jakákoliv doprovodná dokumentace k audiovizuálnímu dílu.\n\nPro audiovizuální díla v digitální podobě (např. na discích DVD (Digital Versatile Disc), resp. DVD-Video, discích Blu-ray aj.) by mělo být číslo ISAN zakódováno v příslušné matriční kopii díla. To by umožnilo přenos tohoto čísla do jakékoliv další následné legálně vyrobené kopie díla. Známé standardy MPEG-7 a MPEG-21, určené pro kódování audiovizuálních a multimediálních objektů, již zajišťují patřičné místo pro identifikátor ISAN.\nMezinárodní agentura ISAN IA (viz dále) také vyvinula doporučený postup kódování čísla ISAN v dvourozměrném čárovém kódu.\n\nOrganizaci systému ISAN tvoří dva subsystémy:\n\n\nMezinárodní agentura ISAN (angl. ISAN International Agency, zkráceně ISAN-IA) byla založena a uvedena do činnosti bezprostředně po schválení mezinárodní normy v roce 2002.\nJejí úlohy včetně webové prezentace oficiálně zajišťuje Nadace ISAN (angl. ISAN Foundation), kterou tvoří trojice organizací známých z oblasti audiovizuálního a filmového průmyslu: Mezinárodní federace asociací filmových producentů (fr. Fédération Internationale des Associations de Producteurs de Film, zkráceně FIAPF), Asociace mezinárodní kolektivní správy audiovizuálních děl (fr. Association de Gestion Internationale Collective des Oeuvres Audiovisuelles, zkráceně AGICOA) a Mezinárodní konfederace společností autorů a skladatelů (fr. Confédération Internationale des Sociétés d’Auteurs et de Compositeurs, zkráceně CISAC), která se od počátku významně podílela na zrodu normy a celého systému. Sídlo ISAN-IA je lokalizováno v Ženevě v prostorách sídla asociace AGICOA (26, rue de Saint Jean, CH 1203, Geneva, Switzerland).\n\nMezinárodní agentura ISAN zajišťuje řadu činností a služeb. Zřizuje registrační agentury (RA) . Udržuje a rozvíjí jednak centrální databázi registrovaných účastníků systému ISAN, jednak podstatnou centrální registrační databázi ISAN s metadatovými záznamy audiovizuálních děl. ISAN-IA podporuje, koordinuje a kontroluje činnosti celého systému ISAN ve shodě s ustanoveními mezinárodní normy ISAN. Rozvíjí a monitoruje procesy související s přístupem k registračním databázím. Zajišťuje kompletní dokumentaci celého systému, řada dokumentů je dostupná také veřejně z webové prezentace systému ISAN.\n\nRutinní práci systému ISAN zabezpečují dále registrační agentury (RA). K roku 2011 je jich plně funkčních již 19. Jejich úplný seznam je k dispozici na webových stránkách agentury ISAN IA. 16 agentur se ke vstupu do systému připravuje (včetně České republiky, žádost v roce 2006 podala také Asociace producentů v audiovizi).\n\nRegistrační agentury zajišťují specifické úkoly a služby. Přijímají a zpracovávají žádosti o registraci účastníků systému ISAN a žádosti o registraci samotných identifikátorů ISAN (včetně metadat) v oblasti své působnosti. Garantují, že přijaté žádosti budou registrovány podle stanovených metodik ISAN-IA a ve stanovené lhůtě. Jsou zodpovědné za zpracování, resp. kontrolu popisných informací (metadat) k audiovizuálnímu dílu, jež jsou ukládány v databázi systému ISAN. Sestavují a udržují statistická data a data o finančních transakcích spojených s jednotlivými činnostmi. Výkazy o činnosti předávají ISAN-IA. Zabezpečují úlohy v oblasti školení svých uživatelů včetně konzultační činnosti.\n\nČíslo ISAN je přidělováno nějakému audiovizuálnímu dílu příslušnou registrační agenturou ISAN na základě žádosti tvůrce nebo producenta.\n\nPovinností registračních agentur ISAN je bezprostředně po přidělení čísla ISAN a jeho registraci včetně metadat s ním spojených zpravit o tom všechny zainteresované strany.\nZásadou systému přidělování čísel je, že určité číslo ISAN nesmí být přiděleno více než jednomu audiovizuálnímu dílu. Jednou přidělené číslo nesmí být již nikdy znovu užito pro jiné audiovizuální dílo, i když by bylo zjištěno, že bylo přiděleno omylem\n\nV systému ISAN se v rámci přidělování identifikátorů připravuje také metadatový popis audiovizuálních děl pro potřeby jejich lepšího vyhledávání. Komunikace metadat mezi systémy je realizována pomocí specifického formátu. Množina metadat charakterizujících Audiovizuální dílo zahrnuje minimálně následující povinné prvky:\n\n\nK povinnému minimu metadat k registraci druhé a dalších epizod patří:\n\n\nMezinárodní agentura ISAN již několik let zajišťuje přes webové rozhraní registrovaným oprávněným účastníkům systému i návštěvníkům veřejného internetu jednotný online přístup k záznamům audiovizuálních děl uložených v centralizované registrační databázi systému ISAN (repozitáři ISAN). Úplné záznamy mohu využívat členové systému, internetové veřejnosti je poskytován, bohužel, jenom minimální metadatový záznam, který zahrnuje číslo ISAN. Využíván je metadatový formát založený na XML.\n\nDatabáze systému ISAN byla založena na základě záznamů již dříve existující databáze asociace AGICOA (měla přibližně 400 000 záznamů). Celkový fond metadatových záznamů současné centrální registrační databáze ISAN je k roku 2011 více než 550 000. Dle zveřejněných statistik je v registrační databázi ISAN obsaženo co do typu zaregistrovaných audiovizuálních děl cca 60 % záznamů televizních seriálů, 13 % záznamů dokumentárních filmů, 12 % záznamů celovečerních filmů, 8 % záznamů televizních zábavných pořadů aj. Z hlediska geografického databáze zahrnuje cca 60 % děl ze Severní Ameriky a 33 % ze Západní Evropy. Zhruba 45 % děl vzniklo po roce 1996 a 55 % děl je staršího data.\n\n"}
{"id": "711028", "url": "https://cs.wikipedia.org/wiki?curid=711028", "title": "Diecéze San Cristóbal de las Casas", "text": "Diecéze San Cristóbal de las Casas\n\nDiecéze San Cristóbal de Las Casas (lat. \"Dioecesis Sancti Christophori de las Casas\", špaň. \"Diócesis de San Cristóbal de Las Casas\") je římskokatolická diecéze v mexickém státě Chiapas, jejímž sídelním městem je San Cristóbal de las Casas. Biskupství bylo založeno papežem Pavlem III. 13. března 1539 z části území biskupství Antequerra jako diecéze Chiapas a bylo podřízeno jako sufragánní sevillskému arcibiskupství, v roce 1546 arcibiskupství mexickému a v roce 1891 arcibiskupství Antequerra. V roce 1957 byla z této diecéze vyčleněna nová diecéze Tapachula, v roce 1964 pak další diecéze Tuxtla Gutiérrez.\n\nOd 27. října 1964 se biskupství Chiapas jmenuje biskupství San Cristóbal de las Casas, a 27. listopadu 2006 jej papež Benedikt XVI. podřídil jako sufragánní arcibiskupství Tuxtla Gutiérrez.\n\n\n"}
{"id": "711037", "url": "https://cs.wikipedia.org/wiki?curid=711037", "title": "Přebor Olomouckého kraje 2011/12", "text": "Přebor Olomouckého kraje 2011/12\n\nV soubojích 21. ročníku Přeboru Olomouckého kraje 2011/12 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v pátek 5. srpna 2011 úvodním zápasem 1. kola a celého ročníku (TJ FC Hněvotín – SK Hranice 0:2) a skončil v neděli 17. června 2012 zbývajícími čtyřmi zápasy 30. kola.\n\n\nZdroj: \nPoznámky:\n\n"}
{"id": "711039", "url": "https://cs.wikipedia.org/wiki?curid=711039", "title": "Seznam biskupů diecéze San Cristobal De Las Casas", "text": "Seznam biskupů diecéze San Cristobal De Las Casas\n\nSeznam biskupů v diecézi Chiapas (od roku 1964 San Cristóbal de las Casas).\n\n\n"}
{"id": "711040", "url": "https://cs.wikipedia.org/wiki?curid=711040", "title": "Lublaňská ústřední tržnice", "text": "Lublaňská ústřední tržnice\n\nLublaňská ústřední tržnice () v hlavním městě Slovinska byla navržena architektem Jožem Plečnikem v letech 1931 až 1939. Tržní budova se nachází mezi Trojmostím a Dračím mostem podél řeky Lublaňka. Tržnice má otevřeno denně kromě nedělí.\n\nZemětřesení v Lublani roku 1895 zničilo starý klášter s diecézní dívčí kolejí. Po tom, co byly trosky budovy odstraněny, poskytlo Vodnikovo náměstí plochu pro venkovní tržnici. Současná tržní budova, navržená Jožem Plečnikem, tu vznikala mezi lety 1940 a 1944.\n\nVzhled budovy je ovlivněn renesanční architekturou. Tržnice se nachází v dvoupatrové budově, vytvořené podél řeky. Na straně s výhledem na řeku mají haly půlkruhová okna, zatímco strana směrem na ulici vyniká sloupořadím. Aby poskytovala pohled na řeku Lublaňku, je budova obohacena o dvě otevřené lodžie. Střecha budovy je pokryta masivními betonovými taškami.\n\nPlečnik plánoval vyplnit mezeru mezi tržními halami monumentálním krytým mostem, jenž by tržnici spojoval s Petkovškovým nábřežím, jeho návrh však nikdy zrealizován nebyl. Nakonec byl plán splněn alespoň částečně, když byl v červenci 2010 postaven Řeznický most, který má ovšem jiný design.\n\n"}
{"id": "711046", "url": "https://cs.wikipedia.org/wiki?curid=711046", "title": "Tyree Washington", "text": "Tyree Washington\n\nTyree Washinghton (* 28. srpna 1976 Riverside, Kalifornie) je bývalý americký atlet, sprinter. Jeho specializací byl běh na 400 metrů a ve štafetě na 4×400 metrů.\n\nNejvětším úspěchem pro něho byl zisk zlaté medaile na trati 400 metrů na MS v Paříži roku 2003. Již na světovém šampionátu v Athénách v roce 1997 vybojoval bronz. Kromě toho získal rovněž dvě zlaté medaile na halových šampionátech (Birmingham 2003, Moskva 2006) a dvě stříbrné medaile (200 m, 400 m) na Hrách dobré vůle v New Yorku v roce 1998.\n\nWashington se také podílel na světovém rekordu ve štafetě na 4×400 metrů časem 2:54,20 minut, kterým v roce 1998 s dalšími členy štafety o 9 setin překonali někdejší rekord. O deset let později byl však tento rekord zrušen, protože dva členové štafety (Jerome Young a Antonio Pettigrew) byli usvědčeni z užití dopingu. Washington s Michaelem Johnsonem kvůli tomu o rekord přišli, přestože Johnson vlastní i platný předchozí rekord.\n\n\n"}
{"id": "711047", "url": "https://cs.wikipedia.org/wiki?curid=711047", "title": "Karel Satoria", "text": "Karel Satoria\n\nKarel Satoria (* 26. dubna 1953 Křižanov) je český římskokatolický kněz, který v letech 1990 až 1992 působil jako generální vikář brněnské diecéze. Od roku 1992 je členem Řádu cisterciáků přísné observance. Působil jako administrátor v Dobříši, od července 2017 je tutorem duchovní formace pro kandidáty trvalého jáhenství v pražské arcidiecézi a kaplanem na Vyšší odborné škole publicistiky.\n\nNarodil se jako nejmladší ze čtyř dětí ve věřící rodině, která byla po roce 1948 postižena pronásledováním ze strany komunistického režimu. Díky politickému uvolnění se mu však v roce 1968 podařilo dostat na gymnázium ve Velkém Meziříčí, po jehož absolvování roku 1972 začal studovat Cyrilometodějskou bohosloveckou fakultu v Litoměřicích. V letech 1975 až 1977 absolvoval základní vojenskou službu, během níž na sebe upozornil mimo jiné neúčastí ve volbách v roce 1976. Po skončení základní vojenské služby dokončil svá studia teologie a v roce 1978 byl vysvěcen na kněze.\n\nV letech 1978–1982 působil jako farní vikář v Letovicích a v letech 1982–1990 jako duchovní správce ve Vrbici u Břeclavi. Jak se později dověděl, k 30. listopadu 1986 mu byl odebrán státní souhlas k výkonu duchovenské činnosti, ale protože mu to nikdo neoznámil, byl jako kněz činný i nadále. Přitom šířil informace o Chartě 77 a účastnil se akcí brněnského disentu, za což byl režimem stíhán.\n\nPo roce 1989 chtěl vstoupit do kláštera, avšak v květnu 1990 přijal funkci generálního vikáře brněnské diecéze, ve které setrval do roku 1992. Jako generální vikář se snažil zvrátit stav, kdy od doby normalizace působili v mnoha živých farnostech duchovní správcové loajální ke komunistickému režimu, zatímco dřívějšímu režimu nepohodlní kněží zůstávali v málo aktivních či v odlehlých farnostech, takže si přesuny kněží v rámci brněnské diecéze nadělal řadu nepřátel.\n\nV roce 1992 vstoupil do Řádu cisterciáků přísné observance, přijal řeholní jméno Martin a následujících deset let strávil v klášteře Sept Fons ve střední Francii. \"„Nepovažuji život trapistů, tak jak jsem ho poznal, za bezcenný, jistě nabízí velmi kvalitně naplněné dny a je pro mnohé požehnáním, nemohu se ale zbavit dojmu obrovských rezerv,\"\" uvedl Satoria.\n\nPo návratu do České republiky v roce 2002 vedl výstavbu kláštera Nový Dvůr, po jehož dokončení se odstěhoval na bývalou faru z konce 18. století v Kostelní Myslové, kterou spolu s několika dalšími lidmi postupně opravoval. Od 1. října 2011 do 30. června 2017 byl administrátorem v Dobříši a administrátorem excurrendo ve farnosti Svaté Pole. Poté se stal tutorem duchovní formace pro kandidáty trvalého jáhenství v pražské arcidiecézi a kaplanem na Vyšší odborné škole publicistiky.\n\nNa TV Noe vedl s Markem Váchou diskusní pořad \"Jde o život\" (9 dílů), podle jimi vedeného knižního rozhovoru \"Život je \"sacra\" zajímavej\". Na něj navázalo diskusní pásmo \"Na druhý pohled\" (9 dílů). Poté Satoria vedl rozhovory s různými hosty v pořadu \"Bez tebe to nejde\".\n\n\n"}
{"id": "711050", "url": "https://cs.wikipedia.org/wiki?curid=711050", "title": "Staškov", "text": "Staškov\n\nStaškov je obec na Slovensku v okrese Čadca. K 31. prosinci 2016 měla 2 777 obyvatel.\n\nObcí protéká řeka Kysuca. Na jih od obce se nachází pohoří Javorníky a směrem na sever Turzovská vrchovina, přímo nad obcí se pak tyčí Vysoká (798 m n. m.). Oblast je silně zalesněna.\n\n\nV obci je římskokatolický kostel Navštívení Panny Marie z roku 1876. Před kostelem stojí sousoší Matky Terezy a Jana Pavla II.\n\n\n"}
{"id": "711051", "url": "https://cs.wikipedia.org/wiki?curid=711051", "title": "Gargantuavis", "text": "Gargantuavis\n\nGargantuavis (\"gargantuanský/obří pták\") byl velký nelétavý pták, žijící v období svrchní křídy (asi před 70 miliony let) na území dnešní jižní Francie a nejspíš i Rumunska. Dosahoval zřejmě hmotnosti kolem 190 kilogramů. Jeho objev byl překvapením, protože se dlouho nepředpokládalo, že by v době dinosaurů mohli žít velcí suchozemští ptáci. Je možné, že \"Gargantuavis\" byl ekologickou obdobou dnešních nelétavých běžců (pštrosů, emu, kasuárů apod.).\n\nJediným známým druhem je \"G. philoinos\", popsaný francouzskými paleontology v roce 1998. Byl popsán na základě pouhých čtyř kostí – synsakra (srostlé obratle nad kyčlemi), částí kyčelní kosti a části stehenní kosti. Další synsakrum, které snad mohlo také patřit tomuto druhu, bylo popsáno roku 1995. V roce 2019 byla stanovena nová čeleď bazálních ornituromorfů Gargantuaviidae. Nový výzkum fosilií z Rumunska ukázal, že \"Gargantuavis\" mohl být ve skutečnosti velmi primitivním zástupcem kladu Avialae, příbuzným druhu \"Elopteryx nopcsai\" a dokonce i teropodovi druhu \"Balaur bondoc\".\n\n\n"}
{"id": "711052", "url": "https://cs.wikipedia.org/wiki?curid=711052", "title": "Rapperswil-Jona", "text": "Rapperswil-Jona\n\nRapperswil-Jona je obec ve švýcarském kantonu Sankt Gallen. Jejími součásti jsou Rapperswil, Jona, Bollingen, Busskirch, Curtiberg, Kempraten, Wagen a Wurmsbach.\n\nObec vznikla 1. ledna 2007 sloučením dřívějších obcí Rapperswil a Jona, čímž vznikla obec s šestadvaceti tisíci obyvatel, po hlavním městě St. Gallen druhá největší v celém kantonu.\n\nRapperswil-Jona leží na břehu Curyšského jezera a je regionálně důležitým dopravním uzlem. Ze zdejšího nádraží jezdí nejen vlaky Švýcarských spolkových drah, ale také curyšské příměstské vlaky a vlaky společnosti Südostbahn.\n\nV obci sídlí hokejový klub Rapperswil-Jona Lakers.\n"}
{"id": "711057", "url": "https://cs.wikipedia.org/wiki?curid=711057", "title": "Markéta Uherská (1175)", "text": "Markéta Uherská (1175)\n\nMarkéta Uherská ( \"Margit\", 1175 - po 1223) byla byzantská císařovna, soluňská královna a sestra české královny Konstancie. Její životní osud byl úzce spjat se čtvrtou křížovou výpravou.\n\nByla dcerou uherského krále Bély III. a Anežky, dcery Renauda ze Châtillonu. V lednu 1185 se stala druhou manželkou byzantského císaře Izáka Angela a po honosném obřadu přijala jméno Marie.\n\nRoku 1195 byl Izák sesazen, oslepen a uvězněn svým bratrem Alexiem, který se prohlásil císařem. Ve vězení strávil celých osm let a k jeho propuštění došlo roku 1203 po příchodu křižáckého vojska doprovázeného jeho vlastním synem Alexiem. Izák se společně se svým synem opět stal císařem a Markéta tak znovu dočasně usedla na trůn. Znovunastolení Angelovců stálo mladého Alexia nemalé sliby křižáckému vojsku, které bylo nutno splnit. Nucené výběry daní pohoršovaly obyvatelstvo a pomalé splácení dluhu zase křižácké věřitele. V lednu 1204 došlo k palácovému převratu a oba dosavadní císaři skončili opět ve vězení. Izák v něm zemřel a Alexios byl na příkaz Alexia Dukase Murtzufla uškrcen.\n\nOvdovělá Markéta se během dobývání Konstantinopole skrývala v paláci Vukoleon a téhož roku se provdala za Bonifáce z Montferratu, jednoho z vůdců kruciáty. Porodila mu syna Demetria. Bonifác z Montferratu byl zabit Bulhary v září 1207 a Markéta se později znovu provdala za Mikuláše ze St Omer. Zemřela po roce 1223.\n"}
{"id": "711061", "url": "https://cs.wikipedia.org/wiki?curid=711061", "title": "Meet the Residents", "text": "Meet the Residents\n\nMeet the Residents je debutové studiové album americké anonymní avatgarní skupiny The Residents, vydané v roce 1974 u Ralph Records. Album obsahuje i jednu skladbu od countryového zpěváka Lee Hazlewooda.\n\nVšechny skladby napsali The Residents, pokud není uvedeno jinak.\n"}
{"id": "711066", "url": "https://cs.wikipedia.org/wiki?curid=711066", "title": "Č’-li", "text": "Č’-li\n\nČ’-li (; doslova „Přímo řízené [území]“) bylo v čínské říší Ming a po ní následující říši Čching označení pro území kolem hlavního města vyňaté z provinční správy a přímo podléhající centrálním úřadům.\n\nSe vznikem říše Ming roku 1368 bylo její území rozděleno do provincií, přičemž prefektury v okolí hlavního města – Jing-tchienu (, dnešní Nanking; hlavní město mělo také status prefektury) – nebyly začleněny do žádné provincie, ale podléhaly přímo ústřední vládě. Tyto prefektury se souhrnně označovaly za Metropolitní území (Ťing-š’, ), neoficiálně „přímo řízené [území]“, \"č’-li\". \n\nRoku 1403 byl Pej-pching (dnešní Peking) prohlášen vedlejším hlavním městem, jako prefektura Šun-tchien (). Provincie Pej-pching byla současně přejmenována na Pej-ťing (, Severní metropolitní území, neoficiálně Pej č’-li, Severní přímo řízené [území]). \n\nRoku 1421 se Peking (oficiálně Šun-tchien) stal hlavní metropolí a Nanking (oficiálně Jing-tchien) vedlejší metropolí. Zázemí Pekingu se nyní nazývalo Ťing-š’, neoficiálně Č’-li. Zázemí Nankingu pak Nan-ťing (, Jižní metropolitní území), neoficiálně Nan č’-li (, Jižní přímo řízené [území]). Úřady ve vedlejším hlavním městě svojí strukturou neodpovídaly provinční správě, ale kopírovaly sestavu ministerstev ústřední vlády, spravovaly však pouze svou metropolitní oblast.\n\nPo dobytí Číny mandžuskými Čchingy v polovině 40. let 17. století ztratil Nanking formální status hlavního města a Nan č’-li byla reorganizována v provincii Ťiang-nan, která byla roku 1666 rozdělena na provincie An-chuej a Ťiang-su. Metropolitní oblast na severu trvala jako Č’-li až do roku 1928, kdy byla reorganizována v provincii Che-pej.\n"}
{"id": "711069", "url": "https://cs.wikipedia.org/wiki?curid=711069", "title": "Sedmiříčí", "text": "Sedmiříčí\n\nSedmiříčí () je geografická a historická oblast ve Střední Asii.\n\nRozkládá se mezi jezery Balchaš na severu, Sasykköl a Alaköl na severovýchodě, pohořím Džungarský Alatau na jihovýchodě a severním Ťanšanem na jihu. Oblast je nazvána podle sedmi hlavních řek, které regionem protékají a ústí do jezera Balchaš: Ili, Karatal, Bien, Aksu, Lepsy, Baskan a Sarkan.\n"}
{"id": "711070", "url": "https://cs.wikipedia.org/wiki?curid=711070", "title": "Knight Rider – Legenda se vrací", "text": "Knight Rider – Legenda se vrací\n\nKnight Rider – Legenda se vrací (v anglickém originále Knight Rider) je americký televizní seriál navazující na seriál Knight Rider z 80. let. Značka inteligentního auta KITT, což je zkratka z Knight Industries Three Thousand, je Ford Mustang Shelby GT500KR.\n\nJe v podstatě podobný původnímu seriálu. Bývalý voják Mike Traceur, syn Michaela Knighta během první epizody \"Rytíř v zářivé zbroji\" změní identitu na Mikea Knighta. Stává se řidičem vozidla KITT - Knight Industries Three Thousand. Pracuje pro Knightovo centrum pod velením FBI. Šéfem tohoto zařízení je agentka Carrie Rivaiová a Alex Torres. V týmu pracuje také vědec a stavitel KITTa Dr. Charles Graiman, jeho krásná dcera Sarah, počítačový expert Billy Morgan a lingvistka Zoe Chaeová. Později se tým zmenší pouze na Mikea, Sarah, Billyho a Zoe a obnoví znovu FLAG (Nadace pro právo a pořádek). V originální verzi propůjčil hlas KITTovi populární herec Val Kilmer.\n\nNa tvorbě seriálu se vystřídala řada scenáristů: Dave Andron, Glen A. Larson, Gary Scott Thompson, Philip Levens, Rob Wright, Patrick Massett, John Zinman, Rachel Mellon, Teresa Huang a Matt Pyken. Režírovali jej: David Solomon, Jay Chandrasekhar, Allan Kroeker, Bryan Spicer, Steve Shill, David Straiton, Leslie Libman, Alex Zakrzewski, Guy Norman Bee, J. Miller Tobin, Milan Cheylov, Jeffrey G. Hunt, Gary Scott Thompson a Nick Gomez.\n\n\n"}
{"id": "711071", "url": "https://cs.wikipedia.org/wiki?curid=711071", "title": "Jicchak Berenblum", "text": "Jicchak Berenblum\n\nJicchak Berenblum ( יצחק ברנבלום, ‎26. srpna 1903 – 18. dubna 2000) byl izraelský biochemik a emeritní profesor a vedoucí oddělení experimentální biologie ve Weizmannově institutu věd. Zabýval se biologickými a metabolickými aspekty leukemogeneze a karcinogeneze, jejíž základní mechanismy jako první popsal.\n\nNarodil se v Białystoku v carském Rusku (dnešní Polsko) a jako tříleté dítě se v důsledku protižidovského pogromu s rodinou přestěhoval do Belgie. Tam žil s rodiči osm let v Antverpách, kde vystudoval základní školu. Již v roce 1914 se však Berenblumovi v důsledku vpádu německé armády během první světové války opět stěhovali, tentokráte do Anglie, kde Jicchak studoval na gymnáziu v Bristolu. V roce 1920 zahájil svá vysokoškolská studia na univerzitě v Leeds. O tři roky později dokončil s vyznamenáním studium bakalářského oboru fyziologie a biochemie (BSc.) a po následujících třech letech úspěšně zakončil magisterský obor chemie (M.B. a Ch.B.). V roce 1930 získal opět s vyznamenáním doktorát z medicíny (M.D.) a v roce 1936 pak titul MSc.\nV letech 1927 až 1936 byl výzkumným pracovníkem oddělení experimentální biologie a výzkumu rakoviny na univerzitě v Leeds. Po dokončení studií nastoupil v roce 1936 na Sir William Dunn School of Pathology při Oxfordské univerzitě, kde pracoval až do roku 1949. Během této doby stál v letech 1938 až 1948 v čele britského Centra pro výzkum rakoviny. V roce 1948 nastoupil do National Cancer Institute v Bethesdě ve Spojených státech, kde působil až do svého odchodu do Izraele v roce 1950.\n\nV Izraeli stanul v čele oddělení experimentální biologie ve Weizmannově institutu věd v Rechovotu, které vedl v letech 1950 až 1971. V téže době (1951–1971) rovněž přednášel o onkologii na Hebrejské univerzitě v Jeruzalémě. Jako hostující profesor působil ve Spojených státech šest měsíců na University of Texas MD Anderson Cancer Center (1966) a v John E. Fogarty International Center (1971). V roce 1971 byl emiritován.\n\nVe svém výzkumu se zabýval biologickými a metabolickými aspekty leukemogeneze a karcinogeneze, jejíž základní mechanismy jako první popsal. Ve svém výzkumu z roku 1941 ukázal, že chemicky navozená karcinogeneze probíhá ve třech samostatných a nezávislých procesech, kterými jsou iniciace, promoce a latence (\"initiation\", \"promotion\" a \"latency\").\n\nZa svůj výzkum obdržel řadu vědeckých cen. Šlo například o Izraelskou cenu (1974), Weizmannovu cenu (1959), Rothschildovu cenu (1966), Bertnerovu cenu (1978) Alfred P. Sloan, Jr. Award udílenou General Motors\nCancer Research Foundation či Medal for Cancer Research. Mimo to se stal členem řady učených společností, včetně World Academy of Art and Science, New York Academy of Sciences či Izraelské akademie věd (1959).\n\nByl ženatý a s manželkou Doris L. Bernsteinovou (1904–1985) měl dvě dcery, Tircu a Chanu.\n"}
{"id": "711073", "url": "https://cs.wikipedia.org/wiki?curid=711073", "title": "Volný bok", "text": "Volný bok\n\nVolný bok je vzdálenost mezi vodoryskou a úrovní horní paluby plavidla. Zpravidla se udává jako hodnota naměřená (či projektovaná) uprostřed trupu, či středolodí, ale mohou se uvádět i hodnoty volného boku na přídi a zádi.\n\nVysoký volný bok zvětšuje místo v podpalubí, ale také zvětšuje výtlak a zmenšuje stabilitu plavidla (protože přidává hmotnost do nadhladinové části).\n\nSečtením hodnot volného boku a ponoru se získá tzv. hloubka trupu. Rozdíl volného boku a volného boku na přídi je tzv. prošlup přídě a rozdíl volného boku a volného boku na zádi je tzv. prošlup zádě.\n"}
{"id": "711074", "url": "https://cs.wikipedia.org/wiki?curid=711074", "title": "Letní škola esperanta", "text": "Letní škola esperanta\n\nLetní škola esperanta (v esperantu Somera Esperanto-Studado, zkráceně SES; doslova \"Letní esperantské studium\"), je letní studentů a uživatelů jazyka esperanto. Jde o významnou mezinárodní vzdělávací akcí pořádanou na Slovensku. Pořadatelem je nezisková organizace Edukace@Internet. Sedmého ročníku se v roce 2013 zúčastnilo 230 převážně mladých lidí z 27 zemí. Kurzy jazyka probíhají na všech úrovních, ale protože mnoho účastníků je uživateli internetového kurzu esperanta lernu!, ovládají často již při příjezdu základy esperanta i přesto, že se do té doby s žádnými esperantisty osobně nesetkali. Součástí akce je také doprovodný kulturně-zábavní program.\n\nPrvní ročník Letní školy esperanta se uskutečnil v Pribilině na Slovensku v roce 2007 pod názvem Slava Esperanto-Studado (\"Slovanské esperantské studium\"). Tehdejšího ročníku se zúčastnilo více než 60 lidí z 11 zemí. V roce 2008 byl název setkání změněn na \"Somera Esperanto-Studado\" (do češtiny oficiálně překládané jako \"Letní škola esperanta\").\n\nLetní škola esperanta se doposud konala většinou na Slovensku: v roce 2007 v Pribylině, v letech 2008 a 2009 v Modře, v roce 2010 pak v Piešťanech, v letech 2011 a 2012 v Nitře v roce 2013 v Martině, v roce 2014 se akce konala v Nitře a v Moskvě a zatím naposledy v roce 2015 v Martině.\n\nLetní školy esperanta v Nitře se v roce 2011 zúčastnilo 191 lidí z 28 zemí. Součástí byl i kulturní program a společenský program, kde vystoupili hudebníci jako např. La Perdita Generacio ze Švédska, litevská rodinná skupina Asorti a kubánský hudebník Julian Hernandéz.\n\nŠestý ročník Letní školy esperanta se konal od 21. do 29. července 2012 v Nitře. Záštitu nad akcí převzali Dušan Čaplovič, ministr školství Slovenské republiky, a Jozef Dvonč, primátor města Nitra.\n\nLetní škola esperanta 2013 probíhala od 12. do 20. července 2013 a zúčastnilo se jí 230 lidí z 27 zemí.\n\nZáštitu nad sedmým ročníkem Letní školy esperanta v roce 2013 převzali ministr školství Dušan Čaplovič, předseda Žilinského samosprávného kraje Juraj Blanár a primátor pořadatelského města Martin Andrej Hrnčiar.\n\nV roce 2014 se Letní škola esperanta konala poprvé na dvou místech. Záštitu nad oběma setkáními převzal Světový esperantský svaz a Světová esperantská mládežnická organizace.\n\nOd 12. až do 20. července probíhal SES v Nitře, která byla i jedním ze spoluorganizátorů. Záštitu nad akcí převzali Dušan Čaplovič, ministr školství Slovenské republiky, Milan Bielica, předseda Nitranského samosprávného kraje, a Jozef Dvonč, primátor města Nitra.\n\nMezi 17. a 25. srpnem proběhla Letní škola esperanta ve vesnici Koltiševo, blízko Moskvy v Rusku – poprvé mimo Slovensko. Kromě E@I ji spoluorganizovala i Moskevská esperantská asociace MASI a Ruský esperantský svaz.\n\nV roce 2015 se Letní škola esperanta konala v Martině od 11. do 19. července 2015.\n\n"}
{"id": "711077", "url": "https://cs.wikipedia.org/wiki?curid=711077", "title": "Ilja Pjatěckij-Šapiro", "text": "Ilja Pjatěckij-Šapiro\n\nIlja Pjatěckij-Šapiro ( איליה פיאטצקי-שפירו, Илья́ Ио́сифович Пяте́цкий-Шапи́ро; 30. března 1929 – 21. února 2009) byl rusko-izraelský matematik a refusenik. Zabýval se především analytickou teorií čísel, reprezentacemi grup, algebraickou geometrií, automorfickými formami a teorií L-funkcí. Je nositelem Izraelské ceny za matematiku za roku 1981 a Wolfovy ceny za matematiku za rok 1990. Od roku 1978 byl členem Izraelské akademie věd a klasického vzdělávání.\n\n"}
{"id": "711079", "url": "https://cs.wikipedia.org/wiki?curid=711079", "title": "Hrubé národní štěstí", "text": "Hrubé národní štěstí\n\nHrubé národní štěstí (HNŠ, anglicky ', ') je koncept, který se snaží vyjádřit míru kvality lidského života a rozvoje společnosti pomocí obecnějšího ukazatele, než jakým je hrubý domácí produkt.\n\nPojem hrubé národní štěstí byl poprvé použit roku 1972 v rozhovoru pro deník Financial Times, ve kterém tehdejší bhútánský král Džigme Singjä Wangčhug (Jigme Singye Wangchuck) řekl: „Hrubé národní štěstí je důležitější než hrubý domácí produkt.“ Tímto konceptem se řídí vláda v Bhútánu. Má pomoci k vytváření takové ekonomiky země, která by byla v souladu s místní kulturou založenou na buddhismu.\n\nOd roku 2004 pořádá Centrum bhútánských studií každoroční mezinárodní konferenci zabývající se hrubým národním štěstím.\n\nDne 18. června 2008 bylo HNŠ zavedeno jako oficiální cíl vlády v bhútánské ústavě.\n\nV roce 2011 Valné shromáždění OSN schválilo nezávaznou rezoluci, ve které naléhalo na jednotlivé členské státy, aby následovaly příklad Bhútánu a začaly s měřením míry štěstí a kvality lidského života. Štěstí bylo označeno za „základní lidský cíl“.\n\nV roce 2012 předseda vlády Bhútánu Jigme Thinley a tehdejší generální tajemník OSN Pan Ki-Mun (Ban Ki Moon) svolali tzv. High level meeting (schůzi na vysoké úrovni; pozn. autora), na které byla vydaná první zpráva o úrovní štěstí ve světě (World happiness report). Krátce na to byl 20. březen vyhlášen Mezinárodním dnem štěstí.\n\nPoté, co se předsedou bhútánské vlády stal Tsherig Tobgay, vyhlásil, že je potřeba zaměřit se na konkrétnější cíle, než je samotná propagace HNŠ, následně však změnil názor a prohlásil, že je třeba koncept HNŠ chránit a začal ho spolu s ostatními bhútánskymi úředníky celosvětově propagovat.\n\nHNŠ se od hrubého domácího produktu odlišuje hodnocením kolektivního štěstí jako vládního cíle. Zaměřuje se na tradiční hodnoty a harmonii s přírodou, tak jak je to popsáno v 9 oblastech štěstí a 4 pilířích HNŠ.\n\nTyto 4 pilíře jsou: 1. udržitelný a spravedlivý sociálně-ekonomický rozvoj2. ochrana životního prostředí3. zachování a šíření tradiční kultury4. dobrá vládaMezi 9 oblastí HNŠ patří duševní pohoda, dobré zdraví, správné využití času, vzdělání, kulturní různorodost, dobrá vláda, vitalita komunity, ekologická diverzita a životní standard. Každá oblast se skládá ze subjektivních a objektivních indikátorů. Všechny oblasti mají stejnou váhu, ale jednotlivé indikátory v rámci konkrétních oblastí mají váhu různou.\n\nKomise pro hrubé národní štěstí (dále jen Komise HNŠ) je pravidelně pověřena realizací konceptu HNŠ v Bhútánu. Skládá se z tajemníků každého ministerstva, předsedy vlády a tajemníka Komise HNŠ. Úkoly této komise zahrnují vypracování a realizování pětiletého národního plánu a vyhlašování nové politiky. Index HNŠ se používá k měření štěstí a blahobytu obyvatel Bhútánu. „GNH Policy Screening Tool” a „GNH Project Screening Tool” jsou ukazatele, kterých využívá Komise HNŠ k rozhodnutí, zda je třeba nějaká změna v oblasti politiky nebo zda realizovat různé projekty. „GNH Screening Tools” (monitorovací nástroje HNŠ; pozn. autora) jsou používány bhútánskou komisí pro předvídání dopadu politických iniciativ na úroveň hrubého národního štěstí v Bhútánu.\n\nV roce 2008 byl proveden první průzkum HNŠ. V roce 2010 následoval druhý. Třetí celostátní průzkum byl proveden v roce 2015. Průzkum HNŠ zahrnuje všech dvacet okresů (Dzonkhag) a jeho výsledky se liší demografickými faktory, jako je pohlaví, věk, bydliště a povolání. První průzkumy se skládaly z dlouhých dotazníků, které se ptaly občanů na otázky ohledně životních podmínek (živobytí) a náboženského chování, včetně otázek kolikrát a kdy se přes den modlí a také na záležitosti týkající se karmy. Vyplnění jednoho dotazníku mohlo trvat i několik hodin. Pozdější průzkumy HNŠ byly zkráceny, ale otázky o náboženském chování byly zachovány.\n\nBhútánský index HNŠ byl vytvořen Centrem pro studium Bhútánu za pomoci výzkumníků z Oxfordské univerzity, aby pomohl měřit pokrok bhútánské společnosti. Existují však i jiné nástroje schopné měřit společenský pokrok. Například „Gross National Well-being” (hrubé národní blaho; pozn. autora) z roku 2005, „OECD Better Life Index” (index lepšího života; pozn. autora) z roku 2011 a „SPI Social Progress Index” (index sociálního pokroku; pozn. autora) z roku 2013. Jeden odlišující rys bhútánského indexu HNŠ však je, že ostatní modely jsou určeny pro světské vlády a nezahrnují do sebe náboženské chování.\n\nVýsledná data se používají ke srovnání štěstí mezi různými skupinami občanů a ke zjištění změn v průběhu času.\n\nVe kanadské Victorii ležíčí v provincii Britská Kolumbie byla využita kratší verze bhútánského průzkumu HNŠ. Místní vlády, nadace a vládní agentury pod vedením Marthy a Michaela Pennocka ho použily ke zhodnocení populace ve Victorii.\n\nVe městě São Paulo v Brazílii použila Susan Andrews prostřednictvím její organizace Future Vision Ecological Park v některých oblastech koncept bhútánského HNŠ na úrovni menších občanských komunit.\n\nV Seattlu ve Spojených státech byla také využita verze indexu HNŠ. Rada města a nezisková organizace Sustainable Seattle s její pomocí zhodnotily štěstí a blaho obyvatelstva v oblasti Seattlu. Další města a oblasti v Severní Americe, včetně Eau Claire ve Wisconsinu, Crestonu v Britské Kolumbii a amerického státu Vermont, také využily nějakou verzi indexu HNŠ.\n\nNa univerzitě v Oregonu ve Spojených státech vypracoval Adam Kramer model chování HNŠ, založený na používání pozitivních a negativních slov na sociálních sítích.\n\nV roce 2016 bylo v Thajsku založeno Centrum hrubého národního štěstí. Bývalý král Thajska Bhumibol Adulyadej byl totiž blízkým přítelem jeho bhútánského protějšku Jigmeho Singyeho Wangchucka a pojal obdobnou filozofii týkající se „Sufficiency Economy” - udržitelného hospodářství.\n\nNa Filipínách byl koncept HNŠ podporován různými osobnostmi, zejména filipínským senátorem Lorenem Legardem a bývalou ministryní životního prostředí Ginou Lopezovou. Návrh zákona na podporu hrubého národního štěstí byl dokonce podán ve filipínském senátu a sněmovně reprezentantů.\n\nMnoho dalších měst, vlád a organizací se po setkání na High Level Meeting v roce 2012 pokouší změřit úroveň štěstí a blahobytu jejich občanů ukazatelem zvaným „Beyond GDP”, který je v mnoha ohledech podobný bhútánskému HNŠ. Patří k nim např. Úřad národních statistik Spojeného království, vláda ve Spojených arabských emirátech a města Somerville ve státě Massachusetts, Bristol a také celá řada společností, které se zabývají metodami udržitelného rozvoje a využívají k tomu některé postupy HNŠ.\n\nHrubé národní štěstí je také propagováno ve Spojených státech organizací GNHUSA - „Gross National Happiness USA”. Společnost GNHUSA se sídlem ve Vermontu je neziskovou organizací, která si klade za cíl zvýšit úroveň osobního štěstí a kolektivního blahobytu tím, že změní způsob, jak Spojené státy měří svůj pokrok a úspěch. Společnost vznikla poté, co se Linda Wheatleyová z Montpelier ve Vermontu zúčastnila „Annual Gross National Happiness Research Conference” - výroční konference o ročním národním štěstí v roce 2008 v Thimphu v Bhútánu. Wheatley se vrátila do Vermontu odhodlaná představit podrobnosti o HNŠ pro širokou veřejnost v USA. Po založení neziskové organizace na jaře 2009 se její představitelé zúčastnili páté mezinárodní výzkumné konference o HNŠ v Brazílii v listopadu 2009 a v červnu 2010 uspořádali první konferenci o hrubém národním štěstí a dalších alternativních ukazatelích v Champlain, na univerzitě v Burlingtonu ve Vermontu. V květnu roku 2012 zorganizovala GNHUSA společně se sponzory konferenci Measure What Matters (Měřit to, co má smysl; pozn. autora), budující spolupráci s datovými experty ve Vermontu. Guvernér Vermontu prohlásil den 13. dubna (na narozeniny prezidenta Jeffersona) za „Pursuit of Happiness Day” (Den honby za štěstím; pozn. autora) a stal se prvním státem v USA, který přijal legislativu umožňující vývoj alternativních ukazatelů a nabídl pomoc při vytváření této nové politiky. GNHUSA spolupracuje s Vermont Data Center a provádí pravidelné výzkumy o blahu ve státě, jako vzor pro jiné státy a obce. Organizace také úzce spolupracuje se společností Happiness Alliance na shromažďování online dat HNŠ, sbíraných podle bhútánského HNŠ. V roce 2017 společně začaly vytvářet pobočky ve všech 50 státech, aby spolupracovaly s místními samosprávami a institucemi v oblasti zkvalitnění životních podmínek, počínaje Wisconsinem a Severní Karolínou. Organizace také pravidelně oslavuje Mezinárodní den štěstí, který byl Spojeným královstvím vyhlášen na 20. března, jako příležitost k diskusi o koncepcích blahobytu s ostatními na „Happiness Dinners” (večeřích štěstí; pozn. autora) po celé zemi.\n\nOd 25. srpna 2012 společnost Gross National Happiness USA nárazově provádí celostátní výzkumný projekt The Happiness Walk (pochod štěstí; pozn. autora), kterého se účastní členové správní rady GNHUSA a její stoupenci. Na první etapě dva členové rady GNHUSA ušli 594 mil, od Vermontu až do Washingtonu D.C. Pochod byl obnoven 1. března 2018 a vedl pěšky z Petaluma v Kalifornii do Seattlu ve státě Washington. Zúčastnění lidé po cestě dělali rozhovory, shromažďovali odpovědi do průzkumů a představovali koncept HNŠ. GNHUSA rovněž vyhlašuje a prosazuje „Charter for Happiness” (charta štěstí; pozn. autora), která k 7. květnu 2018 měla 469 signatářů.\n\nHrubé národní štěstí bylo kritiky několikrát označeno za nástroj propagandy, který využívá bhútánská vláda, aby odvedla pozornost od porušování lidských práv a snahy o vyhnání etnických Nepálců ze země.\n\nPrvní bhútánská vláda byla demokraticky zvolena v roce 2008. Předtím probíhalo „očištění” Bhútánu od hinduistických Nepálců a všeobecně od nebudhistického obyvatelstva z důvodu kulturního zachování HNŠ. Podle nevládní organizace Human Rights Watch, která zdokumentovala situaci v Bhútánu, bylo ze země vyhnáno více než 100 000 osob nepálského původu a hinduistického vyznání, což představuje 1/6 populace tohoto státu, z důvodu neschopnosti integrace do bhútánské buddhistické kultury. Organizace Refugee Council of Australia uvedla, že: „Je zvláštní a šokující, že jeden stát může vyhnat šestinu své populace a jeho reputace zůstane nedotčená. Bhútánská vláda by neměla být známá pro hrubé národní štěstí, ale pro hrubé národní pokrytectví”.\n\nNěkteří výzkumníci uvedli, že bhútánská filozofie HNŠ se stala za poslední dekádu přispěním západních a demokratických vlivů víc demokratická a otevřenější. Proto by bylo mnohem více historicky přesné, kdyby se právě tato změna označila za klíčovou událost v chápání HNŠ, protože současné chápání HNŠ se liší od filozofie, kterou prosazoval tehdejší bhútánský král. Další pohledy na HNŠ tvrdí, že je to postup rozvoje a vzdělávání a ne cíl nebo konečné stádium společnosti, a že Bhútán sa snaží zvednout úroveň štěstí jeho obyvatel a HNŠ slouží jako nástroj měření této snahy.\n\nDalší kritika sa zaměřuje na životní standard v Bhútánu. Článek uveřejněný v roce 2004 v magazínu The Economist tvrdí, že: „Bhútánské království není místo jako z pohádek. Je to místo ve kterém žije přibližně 900 000 obyvatel, z nichž většina v chudobě.” Jiná kritika se zmiňuje o zvýšení míry korupce, šíření chorob jako je AIDS nebo tuberkulóza, gangových násilností, násilností vůči ženám a menšinám, nedostatku jídla a léků a dalších ekonomických problémů.\n\n"}
{"id": "711083", "url": "https://cs.wikipedia.org/wiki?curid=711083", "title": "GECO CZ", "text": "GECO CZ\n\nGECO CZ, a.s. je česká společnost provozující síť maloobchodních prodejen GECO tabák-tisk a velkoobchod tabákovými výrobky. Patří mezi největší české firmy podle tržeb. Její historie sahá do dubna 1991, kdy Petr Poláček, Martin Ulčák, Marcel Čižmář, Miroslav Raška a Karel Křivan založili společnost GECO spol. s r.o. Ta byla 30. června 1995 transformována na akciovou společnost GECO, a.s., která od 8. července 2011 působí pod firmou GECO CZ, a.s.\n\n\n"}
{"id": "711085", "url": "https://cs.wikipedia.org/wiki?curid=711085", "title": "Sonatina pro klarinet a klavír (Martinů)", "text": "Sonatina pro klarinet a klavír (Martinů)\n\nSonatina pro klarinet a klavír (Martinů) (H. 356) (en: Clarinet Sonatina (Martinů)) je hudební dílo českého skladatele Bohuslava Martinů dokončené 20. ledna 1956 v New Yorku, pouhé tři roky před smrtí. Nepatří k jeho stěžejním dílům, která jsou nejvíce ceněna a získala autorovi trvalé uznání.\n\nSonatina trvající asi 10 minut se skládá se ze tří vět navazujících na sebe bez přerušení:\n\nPro B. Martinů bylo typické, že svou práci na závažných dílech většího rozsahu občas přerušoval a ve vzniklých pauzách psal drobnější skladby. Takto v roce 1956 přerušil svou práci na \"Inkantacích\", tj. Koncertu pro klavír a orchestr č. 4 a v době duševního odpočinku vytvořil Sonatinu pro klarinet a klavír. \n\nJe to jedno z často hraných děl B. Martinů, sólový klarinetista zde prokazuje svou techniku i zvukovou barevnost nástroje; to většinou publikum oceňuje. Je patrno, že na její tvorbu měl vliv Claude Debussy a Igor Stravinský. Přestože autorovi již muselo být v době tvorby jasno, že se asi do své vlasti již nikdy nevrátí, není to na atmosféře sonatiny cítit, naopak z ní vyvěrá dobrá nálada.\n\n\n"}
{"id": "711087", "url": "https://cs.wikipedia.org/wiki?curid=711087", "title": "Ladislav Horský", "text": "Ladislav Horský\n\nLadislav Horský (18. září 1927, Valaská – 24. září 1983, Brno) byl československý lední hokejista, trenér, teoretik, funkcionář a vysokoškolský profesor.\n\nS hokejem začínal na Slovensku, kdy hrál od roku 1944 v ŠK Breznu. O dva roky přestoupil do VŠ Bratislava. Zde setrval do roku 1952, kdy přestoupil do pražského ATK. Po dvou odehraných letech přestoupil do Tankisty Praha. V roce 1956 se vrátil zpět do bratislavskému klubu. V roce 1958 ukončil aktivní kariéru. V nejvyšší hokejové lize odehrál v 11 sezónách kolem 150 zápasů a vstřelil 71 gólů. V reprezentačním dresu odehrál 12 zápasů, vstřelil 4 góly.\n\nV letech 1958–1963 a 1976–1981 působil jako trenér hokejového mužstva Slovan Bratislava, v letech 1963–1964 konzultant a vedoucí reprezentačního mužstva Rumunska. V letech 1968–1969 trenér německých mužstev München, Oberstdorf a Düsseldorf, 1971–1975 VSŽ Košice, 1958–1960 u československé reprezentace jako asistent Eduarda Fardy, 1961–1968 vybraného mužstva akademického mužstva ČSSR a 1971–1982 juniorských a B-mužstva ČSSR.\n\nV roce 2002 byl uveden do Síně slávy slovenského hokeje, o dva roky později do Síně slávy IIHF a v roce 2010 do Síně slávy českého hokeje.\n"}
{"id": "711096", "url": "https://cs.wikipedia.org/wiki?curid=711096", "title": "Dana Scott", "text": "Dana Scott\n\nDana Stewart Scott (* 11. října 1932, Berkeley, USA) je americký informatik, matematik, logik a filosof. V roce 1976 získal společně s Michaelem O. Rabinem Turingovu cenu za práci v oblasti teorie automatů. Výsledkem jeho spolupráce s Christopherem Stracheyem bylo položení základů moderního přístupu k sémantice programovacích jazyků. Pracoval též na poli modální logiky, topologie a teorie kategorií.\n\n"}
{"id": "711099", "url": "https://cs.wikipedia.org/wiki?curid=711099", "title": "Hlavopažní kmen", "text": "Hlavopažní kmen\n\nHlavopažní kmen (\"truncus brachiocephalicus\") je tepna, která odstupuje z oblouku aorty a následně se větví na pravou společnou krkavici (\"carotis communis dextra\") a pravou tepnu podklíčkovou (\"a. subclavia dextra\"). Vyskytuje se nejen u savců, je zmiňován přinejmenším také u ptáků a plazů.\n\nHlavopažní kmen má (sám o sobě) délku pouhých 4–5 cm, ale je to nejsilnější větev odstupující z oblouku aorty. Zároveň je to první tepna, která z oblouku odstupuje. Dále směřuje šikmo kraniálně (nahoru, směrem k hlavě a mírně vpravo). Nachází se v oblasti za rukojetí kosti hrudní a v oblasti za pravým sternoklavikulárním kloubem se větví na dvě tepny. Jednou z nich je pravá společná krkavice, která vstupuje do krku a následně cévně zásobí polovinu hlavy, druhou je pravá tepna podklíčková, která zásobuje především pravou paži.\n"}
{"id": "711103", "url": "https://cs.wikipedia.org/wiki?curid=711103", "title": "Isataj Tajmanuly", "text": "Isataj Tajmanuly\n\nIsataj Tajmanuly ( ; 1791 — 12. července 1838) byl jedním z vůdců povstání chudiny v západním Kazachstánu v letech 1836-1838.\n\nZahynul v potyčce s ruskými kozáky u řeky Akbulak.\n"}
{"id": "711111", "url": "https://cs.wikipedia.org/wiki?curid=711111", "title": "Michael O. Rabin", "text": "Michael O. Rabin\n\nMichael Ozer Rabin ( מִיכָאֵל עוזר רַבִּין, ‎* 1. září 1931, Breslau) je izraelský informatik. V roce 1959 zavedl společně s Dana Scottem koncept nedeterministického konečného automatu, který se stal mimořádně důležitým konceptem především ve výpočtové složitosti. Upravil též algoritmus Garyho Millera na testování prvočíselnosti – tento test prvočíselnosti je dnes známý jako Millerův-Rabinův test prvočíselnosti (1975). Rabin je též autorem tzv. Rabinova kryptosystému (1979), asymetrické kryptografické techniky, jejíž bezpečnost závisí, podobně jako bezpečnost algoritmu RSA, na výpočtové složitosti problému rozkladu na prvočísla. V roce 1987 objevil společně s Richardem Karpem tzv. Rabinův-Karpův algoritmus, což je efektivní algoritmus na vyhledávání v textu.\n\nZa článek z roku 1959, ve kterém byl zavedený koncept nedeterministického konečného automatu, dostal v roce 1976 společně s Danem Scottem Turingovu cenu.\n\n"}
{"id": "711125", "url": "https://cs.wikipedia.org/wiki?curid=711125", "title": "Julia Fischerová (atletka)", "text": "Julia Fischerová (atletka)\n\nJulia Fischerová (* 1. dubna 1990 Berlín) je německá atletka, jejíž specializací je hod diskem.\n\nV roce 2011 se stala v Ostravě mistryní Evropy do 23 let. K titulu by ji stačil každý z jejich šesti finálových hodů (56,31 m, 56,45 m, 57,97 m, 57,90 m, 56,98 m), když stříbro získala Nastassia Kaštanavová z Běloruska za 56,25 m. Nejdelší hod však předvedla v poslední, šesté sérii, kdy disk poslala do vzdálenosti 59,60 metru. Na Městském stadionu v Ostravě uspěla již v roce 2007, kdy zde vybojovala zlatou medaili v rámci mistrovství světa do 17 let. O rok později získala stříbrnou medaili na MS juniorů v Bydhošti a stříbro brala rovněž na juniorském mistrovství Evropy v Novém Sadu v roce 2009.\n\n"}
{"id": "711127", "url": "https://cs.wikipedia.org/wiki?curid=711127", "title": "Židovský hřbitov v Zalužanech", "text": "Židovský hřbitov v Zalužanech\n\nŽidovský hřbitov v Zalužanech se nachází v prostoru severně nad zámkem, na okraji obce při po silnici, jež prochází vsí, asi 200 m jižně od vesnického hřbitova. Má rozlohu 1597 m² a je chráněn jako kulturní památka České republiky.\nHřbitov byl založen před rokem 1724 a je zde zachováno asi 70 náhrobků. Nejstarší náhrobky pocházejí z roku 1779, nejmladší z 1. třetiny 20. století. Hřbitovní zeď i obřadní síň byly zbourány kolem roku 1980.\n\nZdejší židovská komunita přestala existovat podle zákona z roku 1890. Do okupace se o hřbitov starala židovská obec v Březnici.\n\n"}
{"id": "711132", "url": "https://cs.wikipedia.org/wiki?curid=711132", "title": "Legendreův symbol", "text": "Legendreův symbol\n\nLegedreův symbol je multiplikativní funkce zavedená v teorii čísel. Při pevně daném prvočísle \"p\" nabývá pro různá celá čísla \"a\" hodnot 0, 1 a -1 podle toho, zda je \"a\" soudělné s \"p\" a zda je \"a\" modulo \"p\" čtvercem.\n\nLegendreův symbol zavedl Adrien-Marie Legendre v roce 1798 při dokazování zákona kvadratické reciprocity. Existují jeho zobecnění, například Jacobiho symbol. Jeho značení přejaly také jiné funkce algebraické teorie čísel, například Hilbertův symbol a Artinův symbol.\n\nNechť \"p\" je prvočíslo. Celé číslo \"a\" se označuje \"kvadratický zbytek\", pokud je modulo kongruentní druhé mocnině nějakého celého čísla, v opačném případě se nazývá \"kvadratický nezbytek\". Legendreův symbol je funkce dvou proměnných \"p\" a \"a\" definovaná takto:\n\nLegendreova původní definice byla pomocí vzorců:\n\nŽe jsou tyto definice ekvivalentní plyne z Eulerova kritéria, které bylo známo ještě před zavedením Legendreova symbolu. Legendreův přínos zde tkví právě v zavedení nové notace (předtím například Gauss používal pro vyjádření téhož zápisy \"a\"R\"p\", \"a\"N\"p\").\n\n"}
{"id": "711133", "url": "https://cs.wikipedia.org/wiki?curid=711133", "title": "Ivan Matvejevič Vinogradov", "text": "Ivan Matvejevič Vinogradov\n\nIvan Matvejevič Vinogradov (, 14. září 1891 v Pskovské oblasti – 20. března 1983 v Moskvě) byl ruský matematik, jeden ze zakladatelů moderní teorie čísel. \n\nAbsolvoval univerzitu v Petrohradě, kde se také v roce 1920 stal profesorem. Je původním editorem rozsáhlé matematické encyklopedie Matematičeskaja encyklopedija.\n"}
{"id": "711147", "url": "https://cs.wikipedia.org/wiki?curid=711147", "title": "Přírodní park Turovecký les", "text": "Přírodní park Turovecký les\n\nPřírodní park Turovecký les byl zřízen nařízením Rady Jihočeského kraje č. 9/2004 ze dne 19. října 2004 s účinností od 1. ledna 2005. Spadá do něj převážná část Turoveckého lesa.\nPřírodní park zasahuje do katastrálních území Bítov u Radenína, Dlouhá Lhota u Tábora, Košice u Soběslavi, Krtov, Nová Ves u Chýnova, Planá nad Lužnicí, Radenín, Sezimovo Ústí a Turovec. Má rozlohu 20,3 km² a rozkládá se na ploché pahorkatině v povodí Lužnice.\n\nPřírodní park byl zřízen k ochraně rozsáhlého lesního komplexu, který zabírá téměř celé území parku. Lesní porosty jsou převážně jehličnaté, s převahou smrku a borovice a s menší příměsí dubu a vtroušenou olší na podmáčených stanovištích. V severozápadní části parku se nachází soustava rybníků na přítocích Kozského potoka (Jezero, Starý Kravín, Polní rybník, Luční rybník, Nečisto).\n"}
{"id": "711150", "url": "https://cs.wikipedia.org/wiki?curid=711150", "title": "Ateliéry Bonton Zlín", "text": "Ateliéry Bonton Zlín\n\nAteliéry Bonton Zlín, zkráceně ABZ, byla filmová produkční společnost spravující největší archiv českých hraných filmů.\n\nABZ jsou také proslulé svou animovanou filmovou produkcí. Ateliéry Bonton Zlín mají ve správě (v některých případech jsou držiteli filmových práv) okolo 1500 českých hraných a dokumentárních filmů vyrobených v letech 1965–1991.\n\nMezi tyto filmy patří i filmy známých českých režisérů, jako je Jan Svěrák, Miloš Forman, Jiří Menzel, kteří jsou držiteli (nebo jejich filmy) filmové ceny Oskar a dobře známé tituly jako \"Ostře sledované vlaky\", \"Lásky jedné plavovlásky\", \"Skřivánci na niti\", \"Obchod na korze\", \"Hoří, má panenko\", \"Obecná škola\", které byly oceněny mezinárodními cenami. ABZ jsou také držiteli filmových práv okolo 250 animovaných filmů. Mnoho z nich vzniklo na základě populárních kreslených a loutkových postav jako je například Pat a Mat, Bob a Bobek, Spejbl a Hurvínek.\n\nV prostorách ateliérů sídlí také produkční společnost FILMFEST, s.r.o., která pořádá nejstarší dětský filmový festival na světě – Mezinárodní festival filmů pro děti a mládež ve Zlíně ZLÍN FILM FESTIVAL.\n"}
{"id": "711153", "url": "https://cs.wikipedia.org/wiki?curid=711153", "title": "Růžový olej", "text": "Růžový olej\n\nRůžový olej je kosmetická a farmaceutická surovina, esenciální olej. Jde o přírodní biologický extrakt vyrobený z korunních plátků dvou druhů růžíː růže damašské, pěstované zejména v Bulharsku, a růže stolisté, která se pěstuje zejména v jižní Francii. V růžovém oleji bylo izolováno přibližně 300 různých chemických látek. Jedná se o jeden z nejluxusnějších a nejdražších přírodních olejů používaných v kosmetice, neboť k jeho\nvýrobě je potřebí velké množství biomasy – ze tří tun okvětních lístků lze vyrobit přibližně jeden kilogram růžového oleje (poměr tedy činí přibližně 3 000:1).\n\nKvěty růží je třeba sklízet brzy ráno, aby na slunci nezačaly vyprchávat těkavé aromatické silice; z důvodu maximální šetrnosti probíhá sklizeň výhradně ručně. Růžový olej se vyrábí pozvolnou macerací, kdy nejprve vzniká tzv. růžová voda; teprve další destilací vodní parou a oddělením tekutin je izolován růžový olej. Výroba růžové vody byla známa již od starověku v arabském světě; opakovaná destilace s výrobou růžového oleje byla objevena v 16.-17. století v Evropě. \n\nJedná se o velmi aromatickou látku, která se používá mimo jiné při výrobě značkových parfémů a pleťových krémů. Růžový olej lze v malém množství přímo aplikovat na lidskou pokožku při péči o pleť. Jsou mu připisovány i další léčebné účinky zejména na sexualitu, používá se v aromaterapii, jako afrodiziakum i jako antidepresivum. \n\nMezi evropskými výrobci dominuje Bulharsko a Francie, dalšími významnými světovými producenty jsou Turecko (provincie Isparta), Írán (pobřeží Kaspického moře), Maroko (Valée de Dadès); nebo Sýrie; zdejší tradiční plantáže v okolí Damašku jsou však silně ohroženy probíhajícím válečným konfliktem.\n\nV Bulharsku se růžový olej vyrábí v proslulém Údolí růží u města Kazanlak, které se nachází mezi Sofií a Burgasem asi 200 kilometrů východně od Sofie. Zde se vyrábí tento olej ve velkém měřítku, jeho produkce zde dosahuje zhruba dvě tuny ročně. Keře odrůdy \"Rosa\" x \"damascena\" ´Trigintipetala´ (tzv. \"kazanlacká růže\") zde tvoří velmi rozsáhlé plantáže.\n\nVe Francii se růžový olej vyrábí ve Středozemí u jihofrancouzského města Grasse, které se nachází na Azurovém pobřeží. Oblast města Grasse je i střediskem francouzského kosmetického průmyslu.\n\nLevnější a dostupnější variantou pravého růžového oleje je olej lisovaný ze semen růže šípkové a příbuzných druhů (\"Rosa canina\", Rosehip oil), který má podobně léčivé účinky na lidskou pokožku. Čistý růžový olej z damašské růže se pro svou vysokou cenu a omezenou možnost produkce na běžném trhu v podstatě neprodává. \n"}
{"id": "711157", "url": "https://cs.wikipedia.org/wiki?curid=711157", "title": "Pakt starostů a primátorů", "text": "Pakt starostů a primátorů\n\nPakt starostů a primátorů je výrazná evropská iniciativa zaměřená na orgány místní a regionální správy, které se dobrovolně zavázaly ke zvýšení energetické účinnosti a používání obnovitelných zdrojů energie na území, jež spravují. Signatáři Paktu se zavazují ke splnění a překročení cíle Evropské unie snížit do roku 2020 emise CO o 20 %.\n\nPo přijetí klimaticko-energetického balíčku Evropské unie v roce 2008 Evropská komise zahájila iniciativu Pakt starostů a primátorů, aby ocenila a podpořila úsilí orgánů místní správy spojené s prováděním strategií udržitelné energie.\n\nPakt starostů a primátorů orgány Evropské unie vzhledem k jeho jedinečnosti – jedná se o jediné hnutí tohoto druhu, prostřednictvím něhož se mobilizují místní a regionální činitelé k plnění cílů Evropské unie – představují jako výjimečný model správy na několika úrovních.\n\nSignatáři Paktu starostů a primátorů se mohou stát evropské orgány místní samosprávy všech velikostí, od vesniček po hlavní města a velké metropolitní oblasti. \n\nVelkoměsta, města a jiné městské oblasti mají klíčovou úlohu při zmírňování změny klimatu (mitigace), protože spotřebovávají tři čtvrtiny energie, která se vyrábí v Evropské unii, a mají podobný podíl emisí CO. Orgány místní samosprávy mají také ideální postavení k tomu, aby měnily chování občanů a zabývaly se komplexně klimatickými a energetickými tématy, zejména prostřednictvím slaďování veřejných a soukromých zájmů a integrace otázek udržitelné energie do celkových cílů místního rozvoje.\n\nPřistoupení k Paktu starostů a primátorů představuje pro orgány místní samosprávy příležitost rozvíjet snahy o snižování emisí CO na jejich území, využívat evropské podpory a poznatky a vyměňovat si zkušenosti s jejich evropskými protějšky.\n\nPůsobnost Paktu starostů a primátorů zdaleka přesahuje pouhé prohlášení o záměrech. Ke splnění vlastních náročných cílů spojených se snížením emisí CO se totiž signatáři zavazují provést řadu opatření a souhlasí s tím, že budou podávat zprávy o své činnosti, která také bude monitorována. Formálně se zavazují, že v předem stanovených termínech splní tyto povinnosti:\n\n\nSignatáři se ke splnění zásadní potřeby mobilizovat místní zainteresované struktury při vypracovávání akčního plánu pro udržitelnou energii zavazují, že:\n\n\nSignatáři Paktu starostů a primátorů se k dosažení a překročení náročných energetických a klimatických cílů Evropské unie zavazují, že do roka od přistoupení k iniciativě vypracují akční plán pro udržitelnou energii (SEAP). V tomto akčním plánu, schváleném obecním zastupitelstvem, se popisují činnosti a opatření, která signatáři plánují ke splnění svých závazků, s uvedením příslušných termínů a rozdělení odpovědnosti.\n\nPraktické pokyny a jasná doporučení k celému procesu vypracování SEAP jsou obsaženy v různých technických a metodologických podpůrných materiálech (jako například Příručka pro SEAP a vzor SEAP, zprávy o uplatněných metodikách a nástrojích atd.). Tento podpůrný balíček vypracovaný v úzké spolupráci se Společným výzkumným centrem Evropské komise, který vychází z praktických zkušeností orgánů místní samosprávy, signatářům Paktu přináší hlavní zásady a jasný přístup krok za krokem. Veškeré dokumenty lze stáhnout z knihovny internetových stránek www.eumayors.eu.\n\nSignatáři Paktu ne vždy disponují odpovídajícími nástroji a zdroji k přípravě bilance základních emisí, vypracování souvisejícího akčního plánu pro udržitelnou energii a financování opatření v něm uvedených. V této perspektivě mají provincie, regiony, sítě a sdružení obcí zásadní úlohu v tom, že signatářům pomáhají dostát jejich závazků. \n\nKoordinátoři Paktu jsou veřejné orgány působící na různých úrovních správy (státní, regionální, provinciální), které signatářům poskytují strategické pokyny, ale také finanční a technickou podporu při vypracovávání a realizaci akčních plánů pro udržitelnou energii. Komise rozlišuje „územní koordinátory“, což jsou decentralizované orgány na nižší než státní úrovni, jako jsou provincie, regiony a veřejná sdružení obcí, a „státní koordinátory“, což jsou státní veřejné instituce jako například státní energetické agentury a ministerstva pro energetiku.\n\nPodpůrné struktury Paktu jsou evropské, státní a regionální sítě a sdružení orgánů místní samosprávy, které přispívají svou lobby, komunikací a schopnostmi vytvářet kontakty k propagaci iniciativy Paktu starostů a primátorů a podpoře závazků jeho signatářů.\n\nKancelář Paktu starostů a primátorů, kterou spravuje konsorcium sítí zastupující orgány místní a regionální samosprávy pod vedením organizace Energy Cities, sestávající z organizací CEMR, Climate Alliance, Eurocities a FEDARENE, signatářům Paktu a zainteresovaným subjektům poskytuje denně propagační, technickou a administrativní podporu. Kancelář Paktu starostů a primátorů je financována Evropskou komisí a je pověřena celkovou koordinací iniciativy.\n\nEvropská komise k podpoře vypracování a provádění akčních plánů signatářů pro udržitelnou energii přispívá k vývoji finančních nástrojů zaměřených zejména na signatáře Paktu starostů a primátorů, jako je například Evropská místní energetická pomoc (ELENA), kterou založila ve spolupráci s Evropskou investiční bankou pro rozsáhlé projekty, a ELENA-KfW v rámci partnerství s německou skupinou KfW, jež přináší další přístup k mobilizaci udržitelných investic malých a středních obcí.\n\nKromě podpory Evropské komise má Pakt také plnou institucionální podporu zejména ze strany Výboru regionů, který iniciativu podporuje už od jejích počátků; Evropského parlamentu, na jehož půdě proběhly první dva slavnostní podpisy; a Evropské investiční banky, která pomáhá místním orgánům s odhalením jejich investičního potenciálu.\n\nSpolečné výzkumné centrum Evropské komise je v rámci iniciativy odpovědné za poskytování technické a vědecké podpory. Úzce spolupracuje s Kanceláří Paktu starostů a primátorů v tom, že signatářům poskytuje jasné technické pokyny a vzory k plnění závazků vyplývajících z Paktu starostů a primátorů a sledování jeho provádění a výsledků.\n\n\n"}
{"id": "711164", "url": "https://cs.wikipedia.org/wiki?curid=711164", "title": "Milan Hromádko", "text": "Milan Hromádko\n\nMilan Hromádko (* 1950, Svítkov) je starosta městského obvodu Pardubice VI zvolený za Sdružení pro Pardubice, původním povoláním je projektant. Na počátku července 2011 byl přistižen policií, jak řídí pod vlivem alkoholu. Bylo mu naměřeno 2,77 promile alkoholu v krvi. Hromádko nejprve zvažoval rezignaci a omluvil se. Později ale dobrovolně odstoupit odmítl s tím, že na jeho podporu byla sepsána petice, pod kterou se podepsalo 700 lidí. Podle jeho slov je v jeho volebním obvodu 4 200 voličů a 700 podpisů je proto vysoké číslo. Jeho neochota k rezignaci se ale setkala s nevolí ve sdružení, za které byl starostu zvolen.\n"}
{"id": "711165", "url": "https://cs.wikipedia.org/wiki?curid=711165", "title": "Melancholia", "text": "Melancholia\n\nMelancholia je kritiky vysoko hodnocené dánské filmové sci-fi drama, apokalyptický film od Larse von Triera z roku 2011. Příběh se odehrává v době, kdy se čerstvě objevila smrtící hrozba srážky Země s planetou Melancholií. Snímek ukazuje chování jednotlivých postav ve vypjaté, potenciálně smrtonosné atmosféře. Kromě Dánska se na filmu koprodukčně podílelo Švédsko, Itálie, Francie a Německo. Natáčel se na hradě Tjolöholm ve Švédsku. Výrazným prvkem zvukové stopy je hudba z opery \"Tristan a Isolda\" od Richarda Wagnera.\n\nFilm začíná graficky velmi efektním sestřihem umělecky laděných záběrů z pozdějšího dění při znění Wagnerovy hudby.\n\nÚstředními postavami jsou dvě sestry, mladší Justine se zrovna vdává. V průběhu svatby se začne chovat apaticky a depresivně, svatbu takřka začne bojkotovat a začne ji nudit a deprimovat. Druhá sestra, starostlivá Claire, která svatbu s manželem Johnem hostí a organizuje, se naproti tomu snaží o co nejplynulejší průběh. Oba manželé se snaží Justine domluvit, ale ta se např. zavře do pokoje, kde se v poklidu koupe, nebo se později navzdory probíhající svatbě vyspí bez emocí s mladíkem Timem, kterého vůbec nezná. Ač velmi úspěšná ve své firmě, svého šéfa urazí takovým způsobem, že o práci přichází a šéf velmi iritován odjíždí. Nakonec se hroutí i celá svatba, když Justine svému zmatenému ženichovi oznámí, že je konec.\n\nJustine je psychicky značně nedobře, nekomunikuje, nejí, nechodí ven. Stará se o ní její sestra a s optimismem se ji snaží potěšit a zlepšit její stav. John stále přesvědčuje vystrašenou Claire, že je blížící se planeta mine a že se není čeho bát. Dodává jí optimismu. Planeta Zemi mine v těsné blízkosti a z Johna spadá všechen stres. Začíná bujaře s rodinou oslavovat. Když po určité době zjistí, že se planeta gravitační silou začíná k zemi vracet a konec je tak nevyhnutelný, spáchá sebevraždu léky, které si za tímto účelem koupila vyděšená Claire. Když se blíží nezadržitelný konec, Claire si spolu s Justine a se svým synem Leem společně sednou na trávě a dělají Leovi pomyslnou jeskyni, aby se nebál. V tom přichází náraz, o kterém Justine od začátku svatby patrně věděla.\n\n\n"}
{"id": "711166", "url": "https://cs.wikipedia.org/wiki?curid=711166", "title": "Projekt 1123", "text": "Projekt 1123\n\nProjekt 1123 „Kondor“ či též třída Moskva je třída sovětských vrtulníkových křižníků (v sovětské terminologii letadlových křižníků) sovětského námořnictva z doby studené války. Křižníky byly původně určeny k vyhledávání amerických raketonosných ponorek, později ale sloužily jako klasická protiponorková ochrana svazů sovětských hladinových lodí. Postaveny byly dvě jednotky této třídy. Ze služby byly vyřazeny po rozpadu SSSR na počátku 90. let.\n\nProjekt vypracovala Něvská strojírenská konstrukční kancelář a v letech 1962–1969 byly v loděnicích v Nikolajevu postaveny dva křižníky této třídy pojmenované \"Moskva\" a \"Leningrad\".\n\nJednotky projektu 1123:\n\n\n"}
{"id": "711167", "url": "https://cs.wikipedia.org/wiki?curid=711167", "title": "Zlatý pohár CONCACAF 2009", "text": "Zlatý pohár CONCACAF 2009\n\nZlatý pohár CONCACAF 2009 bylo 20. mistrovství pořádané fotbalovou asociací CONCACAF. Vítězem se stala Mexická fotbalová reprezentace.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 2008:\n\nStředoamerická zóna - kvalifikováni přes Středoamerický pohár 2009:\n\nPozn. Účasti počítány od roku 1991.\n"}
{"id": "711168", "url": "https://cs.wikipedia.org/wiki?curid=711168", "title": "Everything I Own", "text": "Everything I Own\n\n„Everything I Own“ je píseň americké skupiny Bread, napsaná jejím frontmanem Davidem Gatesem. Skladba byla poprvé vydána na jejich čtvrtém albu \"Baby I'm-a Want You\" z roku 1972. Na skladbu vzniklo mnoho coververzí, mezi které patří i i ty od Roda Stewarta nebo Grega Londona.\n\nV roce 1980 natočila Hana Buštíková českou verzi pod názvem „Na konci tvého snu“ s textem Vladimíra Poštulky.\n"}
{"id": "711171", "url": "https://cs.wikipedia.org/wiki?curid=711171", "title": "Robert Pollok", "text": "Robert Pollok\n\nRobert Pollok (19. října 1798, Renfrewshire, Skotsko – 15. září 1827, Southampton) byl skotský básník, známý pro svou skladbu \"Běh času\" (\"The Course of Time\", 1827), a presbyteriánský kněz.\n\nO datu narození panují spory, uvádí se roky 1789, 1798 a 1799. Studoval bohosloví na University of Glasgow, stal se presbyteriánským knězem, v průběhu studia anonymně publikoval tři epické básně, vydané později pod názvem \"Tales of Covenanters\". Trpěl tuberkulózou, lékaři mu proto doporučili vydat se do Itálie. Brzy po odjezdu ze Skotska se však jeho zdravotní stav zhoršil a v Southamptonu zemřel.\n\nKrátce předtím vydal své stěžejní dílo, rozsáhlou básnickou skladbu o deseti zpěvech v blankversu, nazvanou \"Běh času\". Popisuje v ní formou duchovního eposu dějiny lidstva od stvoření do konce světa, vývoj náboženství, kultury a společnosti, křesťanskou morálku a její společenský i teologický přesah, radosti i bolesti světa i jeho konečnou zkázu a poslední soud, zavržení a spásu. Báseň byla ve své době velmi populární, byla srovnávána s Miltonovým Ztraceným rájem, prvních čtyř vydání se prodalo 78 000 výtisků.\n\nUkázku z \"Běhu času\", oslavující , zahrnul Jaroslav Vrchlický do svého výboru \"Moderní básníci angličtí\".\n\n"}
{"id": "711183", "url": "https://cs.wikipedia.org/wiki?curid=711183", "title": "Bromid zinečnatý", "text": "Bromid zinečnatý\n\nBromid zinečnatý (ZnBr) je anorganická sloučenina patřící mezi halogenidy.\n\nBromid zinečnatý může být připraven reakcí bromidu barnatého se síranem zinečnatým za vzniku nerozpustného síranu barnatého a bromidu zinečnatého nebo reakcí kovového zinku s kyselinou bromovodíkovou:\n\nBaBr + ZnSO → BaSO + ZnBr\n\nZn + 2 HBr → ZnBr + H.\n\nStruktura ZnBr je stejně neobvyklá jako struktura ZnI. Atomy zinku jsou uspořádány tetraedricky a skupiny po 4 tetraedrech vytvářejí supertetraedry o složení {ZnBr}.\n\nDihydrát má stejnou strukturu jako dimerní forma bromidu hlinitého.\n\n\n"}
{"id": "711186", "url": "https://cs.wikipedia.org/wiki?curid=711186", "title": "Masakry v Deváté pevnosti v listopadu 1941", "text": "Masakry v Deváté pevnosti v listopadu 1941\n\nMasakry v Deváté pevnosti v listopadu roku 1941 byly dvě oddělené masové střelby 4 934 německých Židů v Deváté pevnosti nedaleko Kaunasu v Litvě. Jednalo se o první systematické vraždění Židů během holokaustu. Otázka, kde tyto vraždy zapadají do vývoje konečného řešení židovské otázky, je předmětem sporů mezi historiky.\n\nV září roku 1941 se německý diktátor Adolf Hitler rozhodl, že by mělo být z Německa do konce roku deportováno 300 000 Židů německé, rakouské a české národnosti. Tito Židé byli někdy označováni jako říšští Židé. Heinrich Himmler a Reinhard Heydrich dostali za úkol zorganizovat deportaci. Od 15. října 1941, kdy začala deportace, do 21. února 1942 mohli Himmler a Heydrich vykázat z Říše 58 000 lidí, většinu Židů, ale i 5 000 Romů. Tyto deportace byly uskutečněny 59 vlaky, z nichž každý převážel téměř 1 000 lidí. Bylo potřeba učinit značné množství byrokratické práce, a to rozhodnout, kteří Židé budou deportováni, zajistit jejich přepravu a zkonfiskovat jejich opuštěný majetek. Přepravovaní Židé byli povinni podat majetkové přiznání a vzdát se téměř všech hodnot.\n\nZatímco v Německu již po nějaký čas existovaly koncentrační tábory, v září roku 1941 nebyly postavené žádné tábory smrti. Cílem těchto vlaků bylo několik ghett, v kterých nacisti Židy z východní Evropy (\"Ostjuden\") zavřeli.\n\nPůvodně byla ghetta v Rize, Lodži a Minsku pro říšské Židy. Zejména se plánovalo poslat 25 vlaků do Rigy. Ze strany ředitelství Říšského komisariátu Ostland v Rize v čele s Hinrichem Lohsem však došlo k neochotě najít ubytování pro 25 000 Židů. Tyto a další otázky spojené se zacházením s Židy v severní části nacisty okupovaného sovětského území způsobily, že se Lohse a jeho zástupce Otto Drechsler zapletli do sporu s Franzem Walterem Stahleckerem, velitelem Einsatzgruppe A, který podporoval rychlejší politiku radikálního vyhlazování.\n8. listopadu 1941 informoval Stahlecker Lohseovi pracovníky v Rize, že 5 z 25 vlaků směřujících do Rigy pojedou do kaunaského ghetta. Stahlecker však neoznámil, které z 25 vlaků mají být přesměrovány. 20. listopadu 1941 informoval Rudolf Lange, další velitel Einsatzgruppen, správu Lohse, že by mohlo být do Kaunasu přesměrováno prvních 5 vlaků. V této době byly již některé vlaky na cestě. Vyjely z Mnichova, Berlína, Frankfurtu nad Mohanem, Vídně a Vratislavi mezi 13. - 23. listopadem.\n\nKarl Jäger byl vedoucím Einsatzkommanda 3, podjednotkou Einsatzgruppe A. Pod jeho vedením byli všichni z vlaku po příjezdu do Deváté pevnosti postříleni Einsatzkommandem 3. Šlo o dvě oddělené střílení. 25. listopadu bylo zastřeleno 1 159 mužů, 1 600 žen a 175 dětí. 29. listopadu bylo zastřeleno 693 mužů, 1 155 žen a 152 dětí. Není známo, kdo vydal rozkazy k vraždám těchto lidí. \n\nV listopadu roku 1941 zavraždil nacistický režim velké množství lidí v masových střelbách. Vražda 5 000 lidí, včetně velkého množství dětí, ve dvou dnech nebyla pro Einsatzgruppen nic neobvyklého. Nicméně do listopadových masakrů v Deváté pevnosti ještě nebyli vražděni v takových masakrech říšští Židé.\n\nNěkteří nacisté, kteří byli ochotni zabíjet \"Ostjuden\" váhali, když šlo o říšské Židy. Wilhelm Kube, jeden z hlavních nacistických úředníků v Minsku, prohlásil:\nTudíž se věří, že záležitosti tohoto typu souvisely s vraždami v Deváté pevnosti stejně tak i s 1 000 zabitými německými Židy v Rumbule nedaleko Rigy 30. listopadu. Himmler dočasně (s určitými výjimkami) zastavil masové vraždění deportovaných říšských Židů do té doby, než byl vymyšlen jiný způsob zabíjení. Navzdory tomu bylo v masakrech v Rize v únoru a březnu roku 1942 zabito značné množství německých Židů (přibližně 4 300). Masakry zahrnovaly akci Dünamünde.\n\nNěkteré otázky týkající se listopadového zabíjení v Deváté pevnosti zůstávají sporem pro historiky. Zejména není jasné, proč by měl Himmler (opožděně) námitky k vraždě tisíce říšských Židů v Rize 30. listopadu, když neměl námitky k zabíjení 5 000 říšských Židů v Deváté pevnosti 25. - 29. listopadu.\n\n"}
{"id": "711194", "url": "https://cs.wikipedia.org/wiki?curid=711194", "title": "Epimanikia", "text": "Epimanikia\n\nEpimanikia (z řeckého ἐπιμανίκια, rusky \"по́ручи\" - poruči, nebo \"нарука́вники\" – narukávniki) česky rukávce, součást bohoslužebného oblečení duchovních v pravoslavné církvi, určené pro stahování rukávů sticháře u diákonů a podřízníku u duchovních a biskupů.\nEpimanikia jsou tvořeny širokými pruhy z robustního brokátového materiálu s vyobrazeními kříže uprostřed. „Poruči“ obepínají ruce v zápěstích a spojují se z vnitřní strany ruky pomocí zdobné šňůry. Tím se znamení kříže ocitají na vnější straně rukou. Archijerej a kněz po čas bohoslužby představují Krista, a epimanikia mají alegorický význam okovů, jimiž byl spoután Ježíš Kristus. Ruské pojmenování této části oděvu — poruči (поручи) znamená, že duchovní se v průběhu bohoslužby svěřuje (poroučí) Ježíši Kristu. Epimanikia jsou zároveň součástí oděvu diákona.\n\n"}
{"id": "711197", "url": "https://cs.wikipedia.org/wiki?curid=711197", "title": "Gemerská Hôrka", "text": "Gemerská Hôrka\n\nGemerská Hôrka (maďarsky \"Özörény\") je obec na Slovensku v okrese Rožňava. V roce 2009 měla obec 1 344 obyvatel. Rozloha katastrálního území činí 12,79 km². Při sčítání obyvatel v roce 2001 se 63% obyvatel hlásilo k maďarské národnosti.\n\nProchází tudy železniční tratě 160 a 165.\n"}
{"id": "711202", "url": "https://cs.wikipedia.org/wiki?curid=711202", "title": "Cyrinda Foxe", "text": "Cyrinda Foxe\n\nCyrinda Foxe, rodným jménem Kathleen Victoria Hetzekian (22. února 1952 − 7. září 2002) byla americká herečka a modelka. Jejím prvním manželem byl zpěvák David Johansen ze skupiny New York Dolls a druhým Steven Tyler ze skupiny Aerosmith. Její dcerou je modelka Mia Tyler.\n\nNarodila se do arménské rodiny v Santa Monice v Kalifornii. Později žila v Texasu a následně v New Yorku, kde začala pracovat jako asistentka Grety Garbo. Rovněž se stala pravidelnou návštěvnicí klubu Max's Kansas City, kde se setkala s umělcem Andym Warholem a nedlouho poté dostala roli v jeho filmu \"Andy Warhol's Bad\". Jako herečka se rovněž objevila ve videoklipu k písni „The Jean Genie“ zpěváka Davida Bowieho.\n\nRoku 1997 vyšly její memoáry nazvané \"Dream On: Livin' on the Edge with Steven Tyler and Aerosmith\"; jejich spoluautorem je Danny Fields.\n\nV roce 2001 měla slabou mrtvici. Zemřela o rok později na nádor na mozku.\n\n"}
{"id": "711210", "url": "https://cs.wikipedia.org/wiki?curid=711210", "title": "Paul Morrissey", "text": "Paul Morrissey\n\nPaul Morrissey (* 23. února 1938, New York City, New York, USA) je americký filmový režisér, známý pro svoji spolupráci s Andym Warholem.\n\nVystudoval literaturu na newyorské Fordham University a následně odešel do armády. Po návratu začal natáčet nezávislé filmy a poté, co se setkal s Andym Warholem, začal pracovat pro něj. U Warhola působil do poloviny sedmdesátých let. Je režisérem či autorem několika Warholových filmů.\n\n\n"}
{"id": "711217", "url": "https://cs.wikipedia.org/wiki?curid=711217", "title": "Dave Clark", "text": "Dave Clark\n\nDavid 'Dave' Clark (15. prosince 1942) je anglický hudebník, skladatel a producent. Byl vedoucím a bubeníkem beatové skupiny The Dave Clark Five, která byla vedle The Beatles jedním z účastníků tzv. Britské hudební invaze do USA v roce 1964.\n\nNarodil se v Tottenhamu (Severní Londýn), školu vychodil v 15 letech a bez další kvalifikace se stal filmovým kaskadérem, vystupujícím ve více než 40 filmech.\nKoncem 50. let si koupil bicí soupravu na kterou se sám naučil hrát a založil skifflovou skupinu, která měla vydělat jeho fotbalovému týmu na cestu do Holandska.\n\nZe skifflové skupiny se vyvinula skupina The Dave Clark Five, kde byl Clark jejím hlavním skladatelem, vedoucím a producentem. Jako zpěvák a bubeník zaujímal Clark pozici v předním prostoru pódia a ostatní členy skupiny tak měl za sebou.\n\nPopularita skupiny Dave Clark Five v Anglii vzrostla. V žebříčku British singles charts v lednu 1964 nahradil jejich singl \"Glad All Over\" singl skupiny The Beatles' \"I Want to Hold Your Hand\". Britský tisk o nich tehdy mluvil jako o \"nejvážnější hrozbě\" pro Beatles.\n\nKoncem 60. let, vedle vedení své skupiny, začal Clark režírovat a produkovat pořady pro televizi. V roce 1968 produkoval \"velmi úspěšný\" hudební televizní program, \"Hold On, It's the Dave Clark Five\". Skupina se rozpadla v roce 1970 a v roce 1972, přestal po úraze Clark hrát na bicí. V roce 1986 napsal scifi muzikál \"Time\", který se hrál dva roky v londýnském West Endu, kde v hlavní roli vystupoval Cliff Richard (později byl nahrazen Davidem Cassidym) a scéna byla dotvořena obrovskými holografickými obrazy Laurence Oliviera.\n\nU příležitosti 50. výročí založení, v roce 2008, byla skupina The Dave Clark Five, uvedena do Rock and Roll Hall of Fame. Clark a dva přeživší členové skupiny převzali toto ocenění jménem celé skupiny.\n"}
{"id": "711218", "url": "https://cs.wikipedia.org/wiki?curid=711218", "title": "Nico's Last Concert: Fata Morgana", "text": "Nico's Last Concert: Fata Morgana\n\nNico's Last Concert: Fata Morgana je koncertní album německé zpěvačky Nico. Album nahrála 6. června 1988 v Západním Berlíně. Jedná se o její poslední koncert. Nico totiž zemřela 18. července téhož roku při dovolené na Ibize. Album vyšlo 22. února 2000.\n\n"}
{"id": "711219", "url": "https://cs.wikipedia.org/wiki?curid=711219", "title": "Watch the Throne", "text": "Watch the Throne\n\nWatch the Throne je debutové studiové album amerického dua \"The Throne\", které tvoří rappeři Jay-Z a Kanye West. Album bylo nahráno u společností Roc-A-Fella Records, Roc Nation a Def Jam Recordings. Nejúspěšnějšími písněmi z alba jsou singly \"Niggas In Paris\" a \"Otis\". Obsah alba byl oceněn čtyřmi cenami Grammy.\n\nAlbum vznikalo od listopadu 2010 a vycházelo z nápadu na společné EP rapperů Jay-Z a Kanye Westa, které mělo mít pouze pět písní. Písně vznikaly ve studiích po celém světě. Nahrávalo se ve městech Bath, Sydney, Paříž, New York a Los Angeles. Album se několikrát přetvářelo, než získalo svou finální podobu.\n\nHosty na albu tvoří R&B zpěváci, Mr Hudson, Frank Ocean z formace Odd Future, zpěvačka Beyoncé a vysamplován byl i hlas Otise Reddinga.\n\nProdukci alba ve velké míře zajistil Kanye West, ale přizval si i další producenty, jako jsou Swizz Beatz, Pharrell, RZA, Mike Dean, Q-Tip, S1 a další.\n\nPrvním singlem k albu byla píseň \"H•A•M\" vydána 11. ledna 2011. Ta se umístila na 23. příčce žebříčku Billboard Hot 100 a zaznamenala úspěch v Kanadě a ve Spojeném království.\n\nDruhým singlem je píseň \"Otis\" (ft. Otis Redding), která se umístila na 12. příčce Billboard Hot 100 a zabodovala i v dalších hitparádách.\n\nMimo singlů se v žebříčku Billboard Hot 100 umístila píseň \"Who Gon Stop Me\" na 44. příčce.\n\nPísně \"Niggas In Paris\" a \"Why I Love You\" byly vydány jako singly 13. září 2011. Prvně zmiňovaná se vyšplhala na 5. příčku, druhá nezabodovala.\n\nDalšími singly byly písně \"Gotta Have It\" a \"No Church in the Wild\", obě se umístily v druhé polovině žebříčku Billboard Hot 100.\n\nKvůli rozmachu předčasných úniků alb na internet se duo rozhodlo vydat album nejdříve digitálně, a to 8. srpna 2011, kdy následoval i fyzický release 12. srpna 2011. Díky tomuto opatření je \"Watch the Throne\" prvním albem po rozmachu internetu, které předčasně neuniklo.\n\nV první týden prodeje v USA se prodalo 436 000 kusů. Během digitálního předprodeje se prodalo 290 000 kusů, čímž byl překonán tehdejší rekord v prodejnosti alb na iTunes. Album debutovalo na prvních příčkách žebříčků Billboard 200, US Top R&B/Hip-Hop Albums, US Top Rap Albums a US Digital Albums. Zaznamenalo i mezinárodní úspěch, prvních příček dosáhlo v Austrálii a Kanadě. V druhý týden se prodalo dalších 177 000 kusů alba, čímž se udrželo i druhý týden na prvním místě tabulky Billboard 200. Díky prodeji již ve svůj druhý týden obdrželo ocenění zlatá deska. Ve třetím týdnu se album propadlo na druhou příčku s 94 000 prodanými kusy. Za první tři týdny se tak v USA prodalo 707 000 kusů alba. Na konci září 2011 album obdrželo certifikaci platinová deska od společnosti RIAA. Ke květnu 2012 se v USA prodalo 1 425 000 kusů alba.\n\nNa 54. předávání cen Grammy v únoru 2012 byla oceněna píseň \"Otis\" jako nejlepší rapový výkon roku. Na 55. předávání cen Grammy v únoru 2013 byl obsah alba oceněn dalšími třemi cenami Grammy, dvěma za píseň \"Niggas In Paris\" a jednou za \"No Church in the Wild\".\n\n\n\n"}
{"id": "711221", "url": "https://cs.wikipedia.org/wiki?curid=711221", "title": "Jean de Monluc", "text": "Jean de Monluc\n\nJean de Monluc († 1579) byl francouzský šlechtic a biskup v Condom (1570–1579), ve Valence (1553–1579) a v Saint-Dié.\n\nV roce 1573 byl Jean de Monluc francouzským velvyslancem v Polsku a vyjednal zvolení francouzského prince Jindřicha z Valois polským králem. Jeho nemanželským synem byl Jean de Monluc de Balagny. Podobně jako jiný tehdejší francouzský duchovní kardinál Odet de Coligny konvertoval Monluc ke kalvinismu.\n"}
{"id": "711223", "url": "https://cs.wikipedia.org/wiki?curid=711223", "title": "Václav Marek (fotbalista)", "text": "Václav Marek (fotbalista)\n\nVáclav Marek (* 16. března 1981) je bývalý profesionální český fotbalový brankář. V létě 2009 přestoupil z 1. FC Slovácko do Bohemians Praha 1905, kde kryl záda brankáři Radku Sňozíkovi.\n\n"}
{"id": "711225", "url": "https://cs.wikipedia.org/wiki?curid=711225", "title": "Princ a pruďas", "text": "Princ a pruďas\n\nPrinc a pruďas, anglicky Your Highness, je fantasy komedie z roku 2011. Film režíroval David Gordon Green, scénář k němu napsali Danny McBride a Ben Best. V hlavních rolích se představili Danny McBride, James Franco, Natalie Portman a Zooey Deschanel. Natáčení začalo v létě 2009 v Severním Irsku a skončilo v říjnu 2009.\n\nFilm měl světovou premiéru ve Spojených státech amerických 8. dubna 2011, česká premiéra proběhla 16. června 2011. \n\n \n\nPodle režiséra Davida Gordona Greena byly téměř všechny dialogy ve filmu improvizace, herci měli jen základní obrysy scénáře od Bena Besta a Dannyho McBrida.\n\nFilm většinou získal negativní ohlasy. Podle Rotten Tomatoes měl v 96 recenzích hodnocení 24% a u „nejlepších kritiků“ 10%. Richard Roeper oznámkoval film C+, přestože byly nějaké části filmu vtipné, kritizoval akční sekvence a zvláštní efekty. Andrew O'Hehir z webového potrálu Salon.com o filmu řekl, že pár hodin po zhlédnutí filmu zvažoval možnost, jestli to není nejhorší film všech dob. Robert Ebert a Peter Traves dali filmu jednu hvězdičku ze čtyř.\n\n"}
{"id": "711239", "url": "https://cs.wikipedia.org/wiki?curid=711239", "title": "Furioso", "text": "Furioso\n\nFurioso je jedno z plnokrevných koňských plemen, která byla vyšlechtěna v době, kdy bylo Rakousko-Uhersko vedoucí silou v Evropě. Hřebčín v Mezőhegyesi, založený roku 1785 císařem Josefem II. se stal se mimo Furiosa také střediskem chovu plemene Nonia.\n\nKmen Furioso byl vytvořen díky dovozu dvou anglických koní, kteří se jmenovali Furioso a North Star. Oba hřebci zapouštěli klisny Nonia z chovu, jehož zakladatel byl Nonius Senior, což byl anglický polokrevník z normanské klisny.\n\nPůvodně byly dvě linie, North Star a Furioso, chovány odděleně. V roce 1885 byly zkříženy a nakonec se Furioso stal hlavním kmenem. Furioso se choval i u nás, má podstatný podíl na vzniku českého teplokrevníka a částečně i slovenského teplokrevníka.\n\nVýška jedinců tohoto plemene se pohybuje kolem 16 pěstí, což je 162,5 cm.\n"}
{"id": "711241", "url": "https://cs.wikipedia.org/wiki?curid=711241", "title": "Rogers Cup 2011 – muži", "text": "Rogers Cup 2011 – muži\n\nTenisový turnaj na okruhu ATP Rogers Cup 2011 se konal ve dnech 8.–14. srpna v kanadském Montréalu venku na kurtech s tvrdým povrchem jako součást kategorie ATP Masters Series. Odměny činily 3 000 000 USD.\n\nTurnaj vyhrál Srb Djoković, který tak měl po jeho skončení bilanci 53 výher a 1 porážka v sezóně 2011. Stal se také prvním tenistou, který zvítězil na pěti turnajích série Masters v jedné sezóně.\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nNásledující hráči obdrželi divokou kartu od pořadatelů ke vstupu do hlavní soutěže:\n\nNásledující hráči postoupili do hlavní soutěže z kvalifikace:\n\nNásledující hráč postoupil jako šťastný poražený z kvalifikace:\n\n\n"}
{"id": "711244", "url": "https://cs.wikipedia.org/wiki?curid=711244", "title": "Nigel Marven na Falklandách", "text": "Nigel Marven na Falklandách\n\nNigel Marven na Falklandách (v anglickém originále \"Killer whale islands\") je britský dokument, natočený společností Image Impact Ltd v roce 2007. Jde o asi hodinový dokument Nigela Marvena, který na Falklandách tráví zimu (na jižní polokouli je ovšem léto). Seznamuje tak diváky s různorodou faunou Falkland, včetně tučňáků, lachtanů, albatrosů či kosatek. Ve Spojeném království tento pořad vyšel na DVD v edici \"Nigel Marven's Collection\". Obdobným způsobem byl vydán i v Česku pod názvem v sérii \"Nigel Marven a jeho příroda\": Na Falklandy s Nigelem Marvenem.\n\n"}
{"id": "711245", "url": "https://cs.wikipedia.org/wiki?curid=711245", "title": "Jerej", "text": "Jerej\n\nJerej (řecky Ἱερεύς – \"obětník\", rusky Иере́й) je nižší svěcení duchovních v pravoslavné církvi. Termín je převzatý z řečtiny, kde původně značil obětníka.\n\nV pravoslavné církvi se někdy mylně dává označení bílému duchovenstvu titul „ctihodný (преподобный)“ nebo „высокопреподобный“ (podle katolického). Nicméně v obřadním či oficiálním jazyce se jerejové obvykle oslovují „Vaše Důstojnosti (Ваше Преподобие)“, protojerejové „Vaše Vysokodůstojnosti (Ваше Высокопреподобие)“.\n\n\n"}
{"id": "711247", "url": "https://cs.wikipedia.org/wiki?curid=711247", "title": "Epitrachelion", "text": "Epitrachelion\n\nEpitrachelion nebo epitrachilion (řecky ἐπιτραχήλιον - \"okolo krku\", církevněslovansky \"jepitrachil\"), (2. pád jednotného čísla:\"epitrachelia\"), je součást liturgického oděvu kněze východních církvi byzantského obřadu, jako ekvivalent římskokatolické štóly, v liturgii používané presbytery (kněžími) a biskupy. Povinně musí být značený dvěma kříži, nejčastěji sedmi kříži, symbolizujícími sedm svátostí. Dále může být zdobený ornamentální či figurální vyšivkou.\n\nPodobně jako římskokatolická štóla je symbolem kněžství. Historickým ekvivalentem epitrachelia je diákonský orarion - v obou případech je základní šat okolo šíje (orarion podobně je jako štóla zakončený dvěma dolů visícími konci).\n"}
{"id": "711253", "url": "https://cs.wikipedia.org/wiki?curid=711253", "title": "Culík", "text": "Culík\n\nCulík je jeden ze způsobů úpravy nepříliš dlouhých vlasů. Vznikne tak, že se jednou rukou uchopí vlasy z části hlavy a druhou rukou se vzadu sepnou gumičkou. V angličtině se tento účes nazývá \"pigtail\", protože v jejich jazyce připomíná kroutící se ocásky čuníků.\n\nCulíky se nosí buď dva, symetricky po stranách, anebo i jen jeden vzadu, třeba i vysoko na hlavě.\n\n"}
{"id": "711255", "url": "https://cs.wikipedia.org/wiki?curid=711255", "title": "Allemanda", "text": "Allemanda\n\nAllemanda (také někdy psaná allemande, almain(e) nebo alman(d)) je pomalý tanec v sudém rytmu. Název pochází z francouzského slova pro Německo. Allemanda pravděpodobně vznikla v 16. století ve Francii jako dvoučtvrťový tanec odvozený z tanců, jež zřejmě tehdy byly populární v Německu. Tanečníci při tomto tanci utvořili řadu párů, postupující tanečními kroky po místnosti tam a zpět; existovala i rychlejší verze \"allemande courante\", používající skoky.\n\nSkladatelé v 17. století s allemandou často experimentovali, převedli ji do 4/4 taktu a vyzkoušeli širší škálu temp (Corelli například psal allemandy v tempech sahajících od \"larga\" po \"presto\"). Formu allemandy (vedle pavany) francouzští skladatelé využívali i při kompozici tombeaux, skladeb na památku zesnulých. Allemanda se také stala obvyklou první větou barokní suity.\n\nKoncem 18. století se jako allemanda začal označovat nový druh tance ve 3/4 tempu; Weberovy tance \"Douze allemandes\" op. 4 z roku 1801 předjímají valčík. Některé obraty původní allemandy byly naopak převzaty do novějších tanců square dance a contra dance.\n\n"}
{"id": "711261", "url": "https://cs.wikipedia.org/wiki?curid=711261", "title": "Pavana", "text": "Pavana\n\nPavana je pomalý ceremoniální tanec španělsko-italského původu, obvykle v sudém tempu. V 16. století byl populární ve vyšší společnosti po celé Evropě, počátkem 17. století však vyšel z módy. Jako hudební věta se vyskytoval i později, v barokních suitách ještě ve 2. polovině 17. století a ve francouzské formě tombeau až do 18. století. Ozvuky pavany se v umění objevují až do současnosti, často jako evokace dávné minulosti, například v Ravelově skladbě \"Pavana za mrtvou infantku\".\n"}
{"id": "711262", "url": "https://cs.wikipedia.org/wiki?curid=711262", "title": "Markéta Anglická (1240–1275)", "text": "Markéta Anglická (1240–1275)\n\nMarkéta Anglická (29. září 1240 – 26. února 1275) byla skotská královna z dynastie Plantagenetů, první manželka Alexandra III.\n\nNarodila se jako dcera anglického krále Jindřicha III. a Eleonory Provensálské. 26. prosince 1251 byla v Yorku provdána za skotského krále Alexandra. Novomanželé byli stejného věku a podařilo se jim zplodit tři potomky: Markétu (zemřela roku 1283), Alexandra (zemřel roku 1284) a Davida (zemřel roku 1281).\n\nZdá se, že Markéta nebyla v nové vlasti příliš šťastná a zapříčinila určité napětí mezi Anglií a Skotskem, když psala své rodině, že je s ní ve Skotsku špatně zacházeno. Zemřela roku 1275 a byla pohřbena v klášteře Dunfermline.\n\nSmrt jeho tří dětí přiměla ovdovělého Alexandra, aby roku 1284 svolal jednání stavů a určil svou nástupkyní vnučku Markétu a ke svatbě s Jolandou z Dreux.\n"}
{"id": "711268", "url": "https://cs.wikipedia.org/wiki?curid=711268", "title": "Mickey Newbury", "text": "Mickey Newbury\n\nMickey Newbury (19. května 1940, Houston, Texas, USA – 29. září 2002) byl americký zpěvák, skladatel a písničkář.\n\nNahrál přibližně 15 alb, a napsal několik stovek písní, z nichž nejznámější jsou \"Just Dropped In\" (první obrovský hit Kenny Rogerse), \"Funny Familiar Forgotten Feelings\" (evropský hit Tom Jonese či \"Sweet Memories\", hit pro Andy Williamse a Willie Nelsona. On sám měl jediný velký hit – na přelomu let 1971 a 72 píseň \"An American Trilogy\", kterou vytvořil ze tří amerických tradicionálů. Píseň kromě USA (26. místo) měla úspěch i např. v Austrálii (30. příčka). S písní měl pak úspěch Elvis Presley. V roce 1980 byl uveden do Nashville Songwriters Hall Of Fame. U nás jeho \"Gone To Alabama\" nahrál Michal Tučný (\"Spím v obilí\") a \"If You See Her\" zase Petr Spálený (\"Když ji potkáš\").\n\n"}
{"id": "711273", "url": "https://cs.wikipedia.org/wiki?curid=711273", "title": "KI", "text": "KI\n\nSpojení písmen K a I může mít různé významy:\n\n\n\n"}
{"id": "711280", "url": "https://cs.wikipedia.org/wiki?curid=711280", "title": "I'll Be Your Mirror", "text": "I'll Be Your Mirror\n\n„I'll Be Your Mirror“ je devátá skladba z debutového alba skupiny The Velvet Underground a zpěvačky Nico \"The Velvet Underground & Nico\" z roku 1967. Skladba vyšla i na B-straně singlu „All Tomorrow's Parties“ v roce 1966. Skladbu napsal Lou Reed a v původní verzi ji zpívá Nico. Coververze této písně později nahrály například kapely Shakespears Sister a Clem Snide.\n\nNejstarší dochovaný záznam písně pochází ze zkoušky, kterou kapela měla dne 7. března 1966 ve Warholově ateliéru The Factory.\n\nKapela píseň nahrála v dubnu 1966 v newyorském studiu společnosti Scepter Records nedlouho před jeho demolicí (již tehdy byla z podlahy vytrhána prkna a strženy některé zdi). Verze nahraná v této době se dostala na acetátovou desku, avšak nejde o verzi, která později vyšla na albu. Hudební stránka je sice patrně totožná, avšak zpěv je odlišný (včetně části textu). Na rozdíl od ostatních písní kapely nepojednává „I'll Be Your Mirror“ přímo o drogách, ale je radostnější, odkazuje mj. na lásku.\n"}
{"id": "711286", "url": "https://cs.wikipedia.org/wiki?curid=711286", "title": "Playin' Possum", "text": "Playin' Possum\n\n"}
{"id": "711287", "url": "https://cs.wikipedia.org/wiki?curid=711287", "title": "Ježovka jedlá", "text": "Ježovka jedlá\n\nJežovka velká (\"Echinus esculentus\") je druh mořské ježovky z rodu \"Echinus\".\n\nMůže být zbarvena červeně, žlutě a vzácně i zeleně nebo fialově. Dosahuje velikosti 16 cm.\n\nŽije v evropských mořích v hloubce do 1200 metrů. Stává se častou potravou některých mořských ryb a vyrábí se z ní jeden druh suši.\n\n"}
{"id": "711293", "url": "https://cs.wikipedia.org/wiki?curid=711293", "title": "Moejadkatebarry", "text": "Moejadkatebarry\n\nMoejadkatebarry je EP Maureen Tucker z roku 1987. Název alba vznikl z jmen čtyř hudebníků, kteří se na albu podíleli Moe (Maureen) Tucker, Jad Fair, Kate Messner a Barry Stock.\n\n"}
{"id": "711298", "url": "https://cs.wikipedia.org/wiki?curid=711298", "title": "Bibliothèque centrale de l'Institut national de la statistique et des études économiques", "text": "Bibliothèque centrale de l'Institut national de la statistique et des études économiques\n\nBibliothèque centrale de l'Institut national de la statistique et des études économiques (česky \"Ústřední knihovna Národního institutu statistiky a ekonomických studií\") je knihovna v Paříži, která slouží francouzskému statistickému úřadu INSEE. Sídlí v budově institutu na adrese \"Boulevard Adolphe-Pinard\" č. 18 ve 14. obvodu.\n\nSoučasná knihovna vznikla spojením různých celků: knihoven bývalých statistických úřadů, knihovny ministerstva obchodu a práce a Ekonomického informačního centra. Knihovna ministerstva byla založena na počátku 20. století, aby shromažďovala odbornou literaturu a usnadňovala řešení odborných ekonomických a sociálních otázek. V roce 1937 obsahovala zhruba 200 000 svazků.\n\nEkonomické informační centrum vzniklo ve 20. letech, aby shromažďovalo odborné dokumenty týkající se veřejné správy. V roce 1934 bylo připojeno k ministerstvu obchodu a v roce 1938 k Francouzské národní knihovně.\n\nV roce 1945 byly jeho fondy znovu odděleny. Část zůstala v Národní knihovně a část byla připojena k ministerstvu ekonomiky, ale hned v následujícím roce byly fondy převedeny pod nově vzniklý Institut national de la statistique et des études économiques. Zde byly spojeny s knihovnami předchůdců statistického úřadu.\n\n"}
{"id": "711304", "url": "https://cs.wikipedia.org/wiki?curid=711304", "title": "Sister Ray", "text": "Sister Ray\n\n„Sister Ray“ je skladba americké hudební skupiny The Velvet Underground. Poprvé byla vydána v lednu roku 1968 na druhém albu skupiny nazvaném \"White Light/White Heat\" (jde o druhou a zároveň poslední skladbu na druhé straně původní LP desky). Text napsal Lou Reed a autory hudby jsou spolu s ním ještě ostatní tehdejší členové skupiny: John Cale, Sterling Morrison a Maureen Tuckerová. Studiová nahrávka písně vydaná na albu \"White Light/White Heat\" je dlouhá bez jedné sekundy sedmnáct a půl minuty, při koncertních vystoupeních (jak před tak i po nahrání studiové verze) byla stopáž i delší, například na archivním koncertním albu \"\" její délka dosahuje osmatřiceti minut. V textu písně je mimo jiné zmiňovaná homosexualita, drogy a také vražda. Kytarista Sterling Morrison píseň v pozdějších rozhovorech označil za příklad heavymetalové nahrávky. Hudebně zaměřené internetové stránky Consequence of Sound píseň zařadily na šestou příčku sta nejlepších písní všech dob.\n\nPůvodní studiová verze písně „Sister Ray“, nahraná v září 1967 a vydaná v lednu následujícího roku na albu \"White Light/White Heat\", trvala sedmnáct minut a dvacet devět sekund. Píseň byla nahrána na první pokus, bez dodatečných úprav. Reed později řekl, že jej v té době ovlivnili freejazzoví hudebníci Ornette Coleman a Cecil Taylor. Textově se Reed inspiroval Williamem Sewardem Burroughsem. Text, který Reed napsal při cestách mezi koncerty, pojednává o orgiích transvestitů, které rozpustila policie. V textu písně se vyskytuje několik postav, například Duck, Sally, Rayon či Rosie.\n\nHudebníci pro tuto píseň všechny své nástroje zesílili na maximální hodnotu. Lou Reed a Sterling Morrison zde hráli na elektrické kytary, John Cale na varhany a Maureen Tuckerová na bicí, celá nahrávky byla tedy nahrána bez baskytary. Výrazná je Caleova hra na varhany, která je v mnoha místech hlasitější než elektrické kytary. Kvůli chybě zvukového technika přestanou v jednom místě hrát bicí; bylo to způsobno tím, že Tuckerová zde měla hrát na okraj bubnu a technik měl v tu chvíli zapnout mikrofon, což neudělal.\n\nPůvodní verze v pozdějších letech vyšla na řadě kompilací, jako jsou například \"Andy Warhol's Velvet Underground featuring Nico\" (1971), \"What Goes On\" (1993), \"Peel Slowly and See\" (1995), \"\" (2000), \"Gold\" (2005) a \"The Velvet Underground Playlist Plus\" (2008).\n\nPřed nahráním písně na album \"White Light/White Heat\" ji skupina hrála i při koncertech, původně však nebyla označována jako „Sister Ray“, ale „Searching“. Původní verze písně měla stopáž přibližně sedmnáct minut, při koncertních vystoupeních však byla často prodlužována; například na archivním koncertním albu \"\", vydaném v roce 2001, její délka dosahuje osmatřiceti minut. Podobné délky dosahuje i verze vydaná na reedici třetího alba skupiny \"The Velvet Underground\" v roce 2014. Roku 2013 vyšla rozšířená reedice alba \"White Light/White Heat\", která obsahuje mimo jiné koncertní záznam devatenáctiminuté skladby.\n\nSkupina tuto píseň občasně hrála při koncertech i po odchodu všech původních členů; nahrávka pořízená v tomto období vyšla v roce 2001 na kompilačním albu \"Final V.U. 1971-1973\". Lou Reed tuto píseň hrál také při svých vlastních koncertech, nahrávka jeho verze byla vydána na albu \"Live in Italy\" (1984). Další člen skupiny, John Cale, hrál kompletně přepracovanou verzi této písně při dvou koncertech v září roku 2014 v rámci programu . Nová verze byla od té původní natolik odlišná, že hudebně nebylo možné ji poznat; identina písně však byla odhalena textem. Cale ji dále hrál i při koncertě v budově Cartierovy nadace pro současné umění v Paříži, kde 24. října 2014 odehrál společné vystoupení se zpěvačkou Patti Smith.\n\nKapela Doctor Mix & the Remix nahrála roku 1979 píseň na své album \"Wall of Noise\". Anglická skupina Joy Division vydala koncertní verzi této skladby na svém kompilačním albu \"Still\" z roku 1981. V roce 1990 vyšla tato skladba nahraná skupinou The Badgeman na tribute albu \"Heaven & Hell: A Tribute to The Velvet Underground\". Kapela Arbouretum zahrála při svém koncertu v roce 2010 jednapadesátiminutovou verzi písně. V roce 2012 svou verzi písně vydal francouzský hudebník Rodolphe Burger na svém albu \"This Is a Velvet Underground Song That I'd Like to Sing\", jehož převážná část je tvořena hudbou od The Velvet Underground. V prosinci 2013 svou verzi písně představila také americká skupina Gap Dream. V prosinci 2015 představili vlastní verzi skladby při newyorském koncertu hudebníci Kurt Vile, Kim Gordon a Steve Gunn. Hudebník Jonathan Richman napsal píseň „Roadrunner“, která je skladbou „Sister Ray“ do značné míry inspirována. Richman rovněž nahrál píseň nazvanou „Velvet Underground“ (vyšla na albu \"I, Jonathan\"), v jejímž textu cituje text písně „Sister Ray“.\n\nSkupina při svých koncertech rovněž hrála improvizovanou skladbu „Sweet Sister Ray“, která dosahovala přibližně čtyřicetiminutové délky. Z převážné části jde o instrumentální skladbu, avšak Lou Reed při několika příležitostech také zpívá několik veršů. Dále rovněž hrála skladbu „Sister Ray, Part 3“, která je dalším pokračováním „Sister Ray“.\n\n"}
{"id": "711312", "url": "https://cs.wikipedia.org/wiki?curid=711312", "title": "Exeter House", "text": "Exeter House\n\nExeter House bylo cihlové sídlo ze 17. století, které stálo na Full Street v anglickém městě Derby, než bylo roku 1854 zbouráno. Pojmenované bylo po hrabatech z Exeteru, kteří panství vlastnili do roku 1757. Slavným se stalo hlavně díky tomu, že zde při jakobitském povstání v roce 1745 pobýval Karel Eduard Stuart. Exeter House nahradila kancelářská budova, obratem přeměněná na soudní budovu Charlese Aslina, která na tomto místě vznikla během roku 1935. Na počátku roku 2004 zde byl soud uzavřen a budova zůstala prázdná. O jejím osudu rada města Derby dosud nerozhodla (2011).\n\nKarel Eduard Stuart (přezdívaný \"Bonnie Prince Charlie\" nebo \"Mladý pretendent\") se v sídle ubytoval 4. prosince 1745. Jeho hostitelkou byla ovdovělá matka Samuela Warda, který tu pro \"Mladého pretendenta\" začal pracovat jako ochutnávač jídla.\n\nRáno pátého prosince byla v Exeterském domě svolána Válečná rada. Velitel princova vojska, generál lord George Murray, oznámil, že nedostatek podpory od Francouzů a anglických jakobitů měl úspěch, ale naneštěstí vojsko už nedokáže obsadit Londýn a ústup je nevyhnutelný. Princ Stuart byl rozhodně proti, ale rada ho nakonec přesvědčila, aby zahájili plánovaný ústup do Skotska. Následující ráno princ Exetr House opustil. Před odjezdem dal Wardově matce diamantový prsten, jako poděkování za jejich služby. Rozhodnutí o ústupu znamenalo, že \"Mladý pretendent\" nezískal korunu Jiřího II. Armáda se stáhla zpět do Skotska, kde byla roku 1746 definitivně poražena v bitvě u Cullodenu. Princ Stuart pak strávil půl roku na útěku, než se mu podařilo dostat na připravenou loď a odplout do Francie.\n\nPo smrti osmého hraběte v roce 1754 byl dům o tři roky později jeho ovdovělou ženou prodán Johnu Binghamovi, jenž byl toho roku starostou Derby. Bingham žil v domě až do své smrti roku 1773. Za dalších dvacet dva let ho koupil Jedediah Strutt. Ten tu žil jen dva roky než také zemřel. Posledním vlastníkem domu byl právník William Eaton Mousely, dvakrát zvolený starostou Derby, který ho po učinění nějakých změn ve třicátých letech 19. století nakonec roku 1854 zbořil. Věřil totiž, že sídlo je na udržování příliš velké, a také chtěl umožnit vylepšení Exeterského mostu.\n\nKdyž roku 1839 navštívil Exeter House lord Stanhope a viděl salon v prvním patře, kde se konalo poslední zasedání Válečné rady, řekl o něm toto: „... nezměněné, vše obložené starým dubovým dřevem, velmi temné a hezké...“ Do místnosti vedlo tmavé dubové schodiště s vyřezávanými balustrádami. Další návštěvník, paní Thomsonová, popsala dům jako stojící dále od Full Street uvnitř malého obdélného dvoru. Široké schodiště stoupalo z malé haly do salonu, na jehož jedné straně se nacházely malé pokoje, které sloužily princi a jeho důstojníkům jako ložnice. Prostorný salon v přízemí (upravený Mouselym) poskytoval přístup na dlouhou zahradu, obklopenou vysokými zdmi, jež vedly až ke břehu řeky.\n\nMousely hodlal prodat obložení z domu v jednotlivých částech. Avšak hrabě Michael Thomas Bass mladší, William Bemrose a další lidé jej přesvědčili, aby prodej odvolal. Místo toho bylo obložení salonu umístěno do sklepů Derbských montážních hal. Později bylo přemístěno do Derbského muzea, kde ho, spolu s dalším vybavením místnosti darovaným muzeu, využili pro vytvoření repliky salonu.\n"}
{"id": "711320", "url": "https://cs.wikipedia.org/wiki?curid=711320", "title": "Richard Norris Williams", "text": "Richard Norris Williams\n\nRichard „Dick“ Norris Williams, známý jako R. Norris Williams (29. ledna 1891, Ženeva, Švýcarsko – 2. června 1968, Bryn Mawr, Pensylvánie) byl americký tenista, olympijský vítěz ve smíšené čtyřhře z Letních olympijských her 1924 v Paříži a dvojnásobný šampión ve dvouhře na US Open.\n\nV roce 1957 byl uveden do Mezinárodní tenisové síně slávy.\n\nNarodil se v roce 1891 ve švýcarské Ženevě.\n\nV letech 1914 a 1916 triumfoval na US Championships v singlu. Jako člen týmu Spojených států v letech 1925 a 1926 vyhrál Davis Cup. V poháru debutoval v roce 1913, celkem odehrál devět zápasú ve dvouhře s bilancí 6 výher – 3 prohry a čtyři zápasy ve čtyřhře bez jediné porážky. V roce 1924 vyhrál Letní olympijské hry ve smíšené čtyřhře spolu s Hazel Hotchkissovou Wightmanovou, soutěž jež byla následně vyřazena z olympiády na osmdesát osm let až do roku 2012. Ve čtyřiceti čtyřech letech ukončil aktivní sportovní kariéru. Praktikoval útočný styl tenisu s maximální razancí míčů.\n\nBěhem první světové války bojoval v řadách americké armády v Evropě, za což byl oceněn Croix de guerre a Řádem čestné legie.\n\nSe svým otcem Charlesem Duanem Williamsem byl účastníkem osudné plavby Titanicu v dubnu 1912, kdy loď narazila na ledovec a potopila se. Cestovali první třídou. Po kolizi zůstal na lodi téměř do okamžiku potopení. Oděn do kožichu nastoupil do záchranného člunu, ale z něho byl další vlnou smeten do vody. Poté se snažil doplavat zpět do člunu, ale i přesto, že se na nafukovací plavidlo nalodil, zůstala spodní část jeho těla několik hodin ponořena do ledové vody, než došlo k záchraně Carpathií. Otec byl prohlášen za zmizelého.\n\nPo měsíci byl ztracený záchranný člun nalezen. Ležel v něm stále kožich, který mu společnost White Star předala. Na Carpathii lékař uvažoval o amputaci jeho dolních končetin, ale tenista ji odmítl. V rok katastrofy získal první titul na US Championships ve smíšené čtyřhře. Později získal Davisův pohár s dalším zachráněným pasažérem a tenistou Karlem Behrem.\n\n\n\n"}
{"id": "711330", "url": "https://cs.wikipedia.org/wiki?curid=711330", "title": "Malakoff", "text": "Malakoff\n\nMalakoff je francouzské město v departmentu Hauts-de-Seine v regionu Île-de-France. Ze severu hraničí s Paříží (hranici tvoří především boulevard périphérique). Na východě sousedí s městem Montrouge, na jihu s městem Châtillon, na jihozápadě s městem Clamart a na západě s městem Vanves.\nMěsto Malakoff vzniklo 8. listopadu 1883, když se odtrhla část území od města Vanves. Název města je odvozen od pevnosti Malakov (francouzsky Malakoff) u Sevastopolu, kterou v roce 1855 během Krymské války dobyla francouzská vojska.\n\nVe městě jsou dvě zastávky metra na lince 13:\n\nJe zde rovněž železniční stanice Malakoff-Vanves na trati z nádraží Montparnasse do Versailles-Chantiers.\n\nMěstem prochází \"Zelený koridor na jihu Paříže\" podél tratě TGV.\n\n"}
{"id": "711331", "url": "https://cs.wikipedia.org/wiki?curid=711331", "title": "Bílá čarodějnice", "text": "Bílá čarodějnice\n\nJadis z Charnu známá spíše jako Bílá čarodějnice je jedna ze záporných postav v sérii Letopisy Narnie od C. S. Lewise. Objevuje se ve dvou knihách (Lev, čarodějnice a skříň a Čarodějův synovec) a jim odpovídajících filmových zpracováních (a navíc i ve filmu ). Za její příbuznou je také považovaná Zelená čarodějnice. Hlavně díky této postavě byly Letopisy Narnie obviněny ze sexismu.\n\nJadis z Charnu je z poloviny obryně a z poloviny džin, jejím předkem byl Adam ale ne Eva. Je poslední z královského rodu se sídlem v Charnu, zaniklém městě, které sama zničila kletbou smrti, když bojovala o korunu se svou sestrou a jako jediná přežila. Upadla do věčného spánku, dokud ji neprobudil Digory Kirke kouzelným zvonem. Zvon spustil v Charnu zemětřesení a město se začalo hroutit. Jadis se Digoryho chytila ve chvíli, kdy se s Polly přemísťoval do \"Lesa mezi světy.\" Zde Jadis pozbyla síly, když jí tu ale chtěli nechat a přemístit se do světa lidí, tak se Jadis chytila Polly a přenesla se nimi. Tam se jejím sluhou stal Diggoryho strýc Andrew Kirk (Ondřej). Jadis znovu nabyla síly (ne ale magickou) a snažila se podmanit si svět. Během šarvátky s policií vytrhla kus pouliční lucerny a Diggory ji vzápětí přemístil spolu s Ondřejem, Polly, drožkářem Františkem a jeho koněm Jahodou do \"Lesa mezi světy\". Pak se s nimi vrhnul do jezírka a (v domnění že je to Charn) přistáli v Narnii, kterou právě zakládal Aslan. Jadis se ho lekla a hodila po něm kus lucerny. Ta dopadla na zem a vyrostla z ní celá nová lucerna. (To místo bylo později nazýváno Planina lucerny.) Čarodějnice sice utekla, ale Aslan upozornil, že s ní vstoupilo do Narnie zlo, a poslal děti aby se vydaly hledat kouzelný sad. Tam našli Jadis, která neúspěšně přemlouvala Diggoryho, aby také ochutnal jablko mládí a vrátil se domů pro svou matku. Jadis pak byla díky ochranné jabloni držena daleko od Narnie v západní pustině. Díky jablku mládí se stala nesmrtelnou, prožívala ale ohromnou bolest.\n\nDlouho po vládě prvního narnijského krále (a bývalého drožkáře) Františka I., kdy na trůn nastoupila královna Labuťka, ovládla Jadis Narnii a vytvořila v ní trvalou zimu bez Vánoc. Své odpůrce nebo ty, kdo se jí znelíbí, mění svou kouzelnou hůlkou v kamenné sochy. Na její stranu se časem přidá část obyvatel Narnie, např. trpaslíci, vlci, minotauři či některé stromy.\nPo sto letech její vlády (kniha Lev, čarodějnice a skříň) se do Narnie dostaly 4 děti Pevensiovy (Petr, Zuzana, Edmund a Lucie), které měly podle věštby Jadis z trůnu sesadit. Ta si získala jednoho z nich (Edmunda) svým kouzelným jídlem a ten jí prozradil, že se vrátil Aslan. Jadis přepadla nevýslovná hrůza a poté co Aslan dá Edmunda z její moci vysvobodit, mu připomene, že jí dle zákona náleží všichni zrádci a má tedy právo i na Edmundovu krev. Nakonec ale přistoupí na dohodu s Aslanem, který se nechá na Kamenném stole usmrtit místo Edmunda. Aslan ale (díky staré magii, kterou Jadis neznala) znovu ožije, zničí zámek bílé čarodějky, pomůže dětem a svým věrným Narnianům porazit její armádu a ji samotnou pozře.\n\nAsi o dalších 1300 let později za vlády samozvaného krále Miráze se ji pokusí vyvolat zpět trpaslík Nikabrik s ježibabou a vlkodlakem. Je jim v tom ale zabráněno a všichni tři umírají v šarvátce s králem Kaspianem X., Petrem a Edmundem Pevensiovými, jezevcem Lanýžníkem, dr. Korneliem a trpaslíkem Dýnilem. (Ve filmu se návrat Jadis téměř zdaří, ale zabrání tomu Edmund, když mečem roztříští ledovou stěnu, ve které se nachází její duše.)\n"}
{"id": "711335", "url": "https://cs.wikipedia.org/wiki?curid=711335", "title": "Heger", "text": "Heger\n\nPříjmení Heger má více osob:\n\n\n"}
{"id": "711356", "url": "https://cs.wikipedia.org/wiki?curid=711356", "title": "Vintage Dead", "text": "Vintage Dead\n\nVintage Dead je druhé koncertní album americké rockové skupiny Grateful Dead, vydané v roce 1970 u Sunflower Records. Album skupina nahrála na podzim roku 1966 v Avalon Ballroom v San Franciscu v Kalifornii.\n\n"}
{"id": "711377", "url": "https://cs.wikipedia.org/wiki?curid=711377", "title": "Kaspian X.", "text": "Kaspian X.\n\nKaspian X. je král fiktivní země jménem Narnie z díla C. S. Lewise Letopisy Narnie. Objevuje se ve čtyřech knihách (Princ Kaspian, Plavba Jitřního poutníka, Stříbrná židle a Poslední bitva). Pochází z rodu telmařanů kteří přišli z ostrova Telmaru. Jeho otcem byl Kaspian IX. a jeho matka zemřela když byl ještě malý. Jeho potomky jsou syn Rilian, kterého uvěznila Zelená čarodějnice a Trinian, poslední král Narnijský.\n\nVe filmech ho hraje Ben Barnes.\n\nJeho předek Kaspian I. dobyl Narnii a Kaspian X. žil dlouho v přesvědčení že neexistují žádní nadpřirození tvorové. V tom ho utvrzoval i jeho strýc diktátor Miráz. Jeho chůva mu ale vyprávěla o staré Narnii kde žijí faunové a kentauři až ji Miráz propustil. Kaspian dostal učitele který byl napůl trpaslík a ten mu prozradil že se ho Miráz chystá zabít protože se mu narodil vlastní syn. Kaspian se na útěku setkává se skřítky a jezevcem. Ti se ho ujmou a Kaspian se prohlašuje za vůdce vzpoury proti Mirázovi. Na jeho vojska ale stále útočí Miráz a tak se jeho lidé rozhodnou vyvolat Bílou čarodějnici. Do toho zasáhnou děti Pevensieovi a záměr jim překazí. Díky Aslanově pomoci Kaspian Miráze porazí a prohlásí se za krále Narnie.\n\nO tři roky později Kaspian sestaví loď nazvanou Jitřní poutník a vydá se s ní hledat 7 telmarských pánů které Miráz vyhnal do východního oceánu. V Galmě se utká o ruku princezny Galmské ale ta odmítne. V Terebitii nepřistává protože tam řádí nemoc a vydává se k sedmi ostrovům, tam naloží zásoby a vypluje na osamělé ostrovy. Cestou vyloví z vody Lucinku, Edmunda a Eustáce. Na Osamělých ostrovech zruší otroctví. Zachrání několik pánů a najde životní lásku. S tou bude mít při návratu domů syna Riliana. Jeho ženu ale zahubí obrovský hroznýš a jeho syn zmizí.\n\nNa sklonku života odplouvá jako žalem zničený stařec do Aslanovy země. Aslan ho na chvíli oživí a omladí aby se setkal se synem, Eustácem a Jill a pak se Kaspian odebírá k věčnému spánku.\n\nV knize \"Poslední bitva\" se objevuje a jde s ostatními do fénixova sadu.\n"}
{"id": "711378", "url": "https://cs.wikipedia.org/wiki?curid=711378", "title": "Podklíčková tepna", "text": "Podklíčková tepna\n\nPodklíčková tepna (\"arteria subclavia\") je párová tepna, která vede krev do paží a částečně také do krku a hlavy. Levá tepna podklíčková (\"a. subclavia sinistra\") vystupuje z oblouku aorty, pravá tepna podklíčková (\"a. subclavia dextra\") z hlavopažního kmene. Podklíčkové tepny nejprve stoupají nahoru a následně uhýbají přes vrcholek pleurální dutiny, 1. žebro a skrz mezeru mezi šikmými svaly směrem k pažím. Na laterálním konci prvního páru žeber končí tepny podklíčkové a dle definice začíná tepna podpažní (\"a. axillaris\").\n\nZ podklíčkové tepny během její cesty hrudí odstupuje celá řada tepen. Z praktického hlediska se na tepně podklíčkové rozeznávají tři části, pojmenované na základě pozice vzhledem k \"fissura scalenorum\" (mezera mezi šikmými svaly krčními):\n"}
{"id": "711381", "url": "https://cs.wikipedia.org/wiki?curid=711381", "title": "NaI", "text": "NaI\n\nNAI je zkratka s více významy:\n\n"}
{"id": "711390", "url": "https://cs.wikipedia.org/wiki?curid=711390", "title": "Expozitura (seriál)", "text": "Expozitura (seriál)\n\nExpozitura je český televizní seriál z vlastní produkce TV Nova. Jedná se o nejdražší seriál v české televizní historii. Seriál byl natočen v roce 2008, ale TV Nova jej do vysílání zařadila až od září 2011. Všechny díly jsou natočeny na motivy skutečných událostí – zločinů Berdychova gangu. Pod názvem \"Organised Crime Unit\" by měl být jeho remake vysílán v USA.\n\nDne 6. srpna 2013 začala TV Nova natáčet druhou sérii s názvem Atentát, kterou v letech 2015 a 2016 odvysílala s celkovým počtem 18 dílů.\n\n\n\n"}
{"id": "711392", "url": "https://cs.wikipedia.org/wiki?curid=711392", "title": "Projekt 1143", "text": "Projekt 1143\n\nProjekt 1143, také jako třída Kiev je třída letadlových lodí sovětského námořnictva. V sovětské terminologii se jednalo o těžké letadlové křižníky, čemuž odpovídala i jejich mohutná výzbroj. Klasickou těžkou letadlovou loď totiž tehdy Sovětský svaz postavit nedovedl. Úkolem lodí byla podpora hladinových lodí a ponorek sovětského námořnictva.\n\nV letech 1970–1987 byly postaveny celkem čtyři jednotky této třídy. Zatímco \"Kijev\", \"Minsk\" a \"Novorrosijsk\" byly postaveny podle projektu 1143, poslední jednotka \"Baku\" (později přejmenovaná \"Admiral Gorškov\") byla postavena ve zdokonalené verzi Projekt 1143.4. Na provoz těchto relativně nových lodí nebyly po rozpadu SSSR finance a proto byly první tři už v první polovině 90. let vyřazeny. \"Admiral Gorškov\" byla jako \"Vikramaditya\" prodána do Indie. Loď se po rozsáhlé modernizaci stala vítanou posilou indického námořnictva.\n\n\n"}
{"id": "711405", "url": "https://cs.wikipedia.org/wiki?curid=711405", "title": "Rona Cup 1995", "text": "Rona Cup 1995\n\nRona Cup 1995 byl hokejový turnaj konající se v Trenčíně v roce 1995. Pohár začínal 17. srpna a končil 19. srpna. Titul získal poprvé ve své historii HC Košice.\n\n"}
{"id": "711408", "url": "https://cs.wikipedia.org/wiki?curid=711408", "title": "Dozin' at the Knick", "text": "Dozin' at the Knick\n\nDozin' at the Knick je koncertní album americké rockové skupiny Grateful Dead. Album je složeno z nahrávek z tří koncertů 24., 25. a 26. března 1990. Všechny tři koncerty proběhly v hlavním městě státu New York, ve městě Albany. Album vyšlo 29. října 1996.\n\n"}
{"id": "711428", "url": "https://cs.wikipedia.org/wiki?curid=711428", "title": "Archer John Porter Martin", "text": "Archer John Porter Martin\n\nArcher John Porter Martin, FRS (1. března 1910 – 28. července 2002) byl britský chemik, který v roce 1952 spolu s Richardem Syngem získal Nobelovu cenu za chemii za „vynález částicové chromatografie“.\n\nJeho otec byl praktický lékař. Martin v roce 1932 vystudoval Cambridgeskou univerzitu. V roce 1948 začal pracovat v Medical Research Council. Zabýval se biochemií, konkrétně vitamíny E a B a separací aminokyselin.\n\nV roce 1943 si vzal Judith Bagenal, se kterou měl syna a tři dcery. Na konci života měl Alzheimerovu chorobu.\n\n"}
{"id": "711432", "url": "https://cs.wikipedia.org/wiki?curid=711432", "title": "Akiba Rubinstein", "text": "Akiba Rubinstein\n\nAkiba Kiwelowicz Rubinstein (1. prosince 1880, Stawiski – 15. března 1961, Antverpy, jako den narození se udává i 12. říjen 1882 či 12. prosinec 1882) byl polský šachový velmistr.\n\nKolem roku 1910 patřil k vůbec nejsilnějším šachistům světa; byl především obávaným pozičním hráčem, nepostrádal však ani schopnost mistrovské kombinační hry. Na rok 1914 měl domluven zápas o titul mistra světa s Emanuelem Laskerem, ten však překazilo vypuknutí 1. světové války. Po válce byly Rubinsteinovy výsledky již méně přesvědčivé. V důsledku propuknutí duševní nemoci se po roce 1932 stáhl z šachového života a dožil v ústavu v Antverpách.\n"}
{"id": "711434", "url": "https://cs.wikipedia.org/wiki?curid=711434", "title": "Jaromír Horáček", "text": "Jaromír Horáček\n\nJaromír Horáček (3. října 1900 Jilemnice – 8. července 1976 tamtéž) byl český regionální spisovatel a vlastivědný pracovník, jehož hlavním objektem zájmu byl region západních Krkonoš okolo Jilemnice.\n\nJaromír Horáček se narodil v rodině jilemnického obuvníka Rudolfa Horáčka a jeho manželky Emilie Kiesewettervé. Maturoval na jilemnickém reálném gymnáziu roku 1919 a následující dva roky působil jako učitel v blízkých Horních Štěpanicích, kde se zapojil do organizování místních kulturních akcí, zejména ochotnického divadla.\n\nZačátkem 20. let krátce působil na školách ve Slezsku. Brzy se však vrátil do Jilemnice a zde se opět věnoval učitelství a kulturní osvětě. V letech 1940–1942 byl vězněn gestapem, po návratu mu byla zakázána pedagogická činnost a proto se věnoval své oblíbené kulturně-osvětové činnosti v místním regionálním muzeu (toho času zavřeném pro beznadějnou přeplněnost); o rozšíření jilemnického muzea usiloval jako jeho jednatel již v minulosti. Vedle toho po několik let vedl kroniku města Jilemnice. Horáčkova kronika Jilemnice z let 1914–1919 vyšla knižně.\n\nPo skončení druhé světové války byl J. Horáček povolán k obnově české školy v Jablonci nad Jizerou, po roce byl jmenován ředitelem dívčí obecné školy v Jilemnici a nakonec povýšil až na úroveň okresního školského inspektora. V roce 1961 byl oceněn titulem \"Zasloužilý školský pracovník\". V této době dokázal sesbírat několik desítek místních příhod, v krkonošském nářečí zvaných \"poudačky\", a přetavil je do dvou knih.\n\nPochován je na katolickém hřbitově v Jilemnici.\n\nDne 18. srpna 1923 se v Praze–Libni oženil s Marií Boženou Fejfarovou (1901–??, narozena též v Jilemnici). V době sňatku byl učitelem (služebně přikázán) ve slezských Bludovicích. \n\nJeho syn, Jaromír Horáček ml. (*1924) byl pedagog, vedoucí amatérských studentských souborů, postižený v období normalizace.\n\n\n\n"}
{"id": "711440", "url": "https://cs.wikipedia.org/wiki?curid=711440", "title": "Bibliothèque interuniversitaire santé", "text": "Bibliothèque interuniversitaire santé\n\nBibliothèque interuniversitaire santé (česky \"Meziuniverzitní knihovna zdraví\") je univerzitní knihovna v Paříži, která se specializuje na literaturu o lékařství a farmacii a příbuzných oborech. Sídlí v na dvou místech v ulici \"Rue de l'École de Médecine\" č. 12 a \"Avenue de l'Observatoire\" č. 4 v 6. obvodu. Knihovna vznikla 1. ledna 2011 sloučením \"Bibliothèque interuniversitaire de médecine et d'odontologie\" (Meziuniverzitní knihovna lékařství a stomatologie) a \"Bibliothèque interuniversitaire de pharmacie\" (Meziuniverzitní farmaceutická knihovna). Knihovna je součástí univerzity Paříž V.\n\nKnihovna lékařství je původně knihovnou bývalé lékařské fakulty Pařížské univerzity, která vznikla už ve středověku a sídlila v ulici \"Rue de la Bûcherie\", později v \"Rue Jean-de-Beauvais\". Fakulta byla zrušena v roce 1793, ale už v roce 1794 Národní konvent zřídil École de santé (Škola zdraví). Po zrušení fakulty byla knihovna rozptýlena do více institucí, ale lékař a knihovník Pierre Sue její fondy opět scelil.\n\nFarmaceutická knihovna vznikla z daru, který v roce 1570 věnovali čtyři členové Společenství lékárníků v Paříži své společnosti. V roce 1777 byla vytvořena Farmaceutická kolej, která knihovnu převzala. V roce 1882 se škola i knihovna přestěhovaly se do současných prostor na \"Avenue de l'Observatoire\".\n\nPo rozdělení Pařížské univerzity získaly v roce 1972 obě knihovny statut meziuniverzitních vědeckých knihoven. Od roku 1978 byly obě knihovny převedeny pod správu Univerzity Paříž V, ovšem sloužily též univerzitám Paříž VI, Paříž VII a Paříž XI.\n\nO sloučení knihoven bylo rozhodnuto v roce 2009 a došlo k němu k 1. lednu 2011.\n\nKnihovní sbírky obsahují zhruba milión francouzských a zahraničních knih a 20 800 titulů periodik, včetně 2400 vycházejících. Na základě povinného výtisku získává všechna díla týkající se lékařství a stomatologie vydaná ve Francii.\n\nOddělení dějin lékařství obsahuje mj. asi sto prvotisků, asi tisíc rukopisů, ale i medaile a rytiny. Celá sbírka patří ke třem nejbohatším na světě spolu s National Library of Medicine (USA) a Wellcome Library (Londýn).\n\nKvůli úspoře místa je část děl (kromě starých tisků) a časopisů vydaných v zahraniční a psaných nelatinským písmem uloženo v Technickém knižním centru vysokého školství.\n\nKnihovna je připojena k Univerzitě Paříž V a na základě dohody slouží též studentům a zaměstnancům univerzit Paříž VII a Paříž XI. Slouží rovněž všem odborníkům z neuniverzitních institucí.\n\nKnihovna je přidruženým centrem Francouzské národní knihovny pro oblast lékařství a farmacie.\n\nSbírky věnované lékařství a stomatologii jsou umístěny v sídle bývalé lékařské fakulty v \"Rue de l'École-de-Médecine\" (), kde sídlí rovněž rektorát Univerzity Paříž V a Musée d'histoire de la médecine.\n\nSbírky týkající se farmacie zůstaly v sídle farmaceutické knihovny na nedaleké \"Avenue de l'Observatoire\" ().\n\n"}
{"id": "711441", "url": "https://cs.wikipedia.org/wiki?curid=711441", "title": "Dollar gap", "text": "Dollar gap\n\nDollar gap je ekonomický termín z angličtiny označující situaci, kdy zásoby amerických dolarů nejsou dostačující k uspokojení poptávky zahraničních zákazníků. Slovo \"gap\" (v překladu mezera) zde konkrétně označuje kladný rozdíl mezi exportem a importem, tedy aktivní saldo obchodní bilance USA po 2. světové válce, který vedl k rozdílu mezi potřebou dolarů a jejich omezenou nabídkou.\n\nNedostatkem dolarů trpěly zejména evropské státy po 2. světové válce, konkrétně v letech 1944-1960. Důsledkem bylo riziko zpomalení zahraničního obchodu závislého na směnitelnosti evropských měn za dolar.\nTehdy fungující Brettonwoodský měnový systém činil z dolaru klíčovou devizu používanou při mezinárodních transakcích.\n\nMezi lety 1946 a 1951, Spojené státy americké akumulovaly přebytky obchodní bilance. Výsledkem byl nedostatek dolarů, neboť Evropa potřebovala financovat své dovozy ze Spojených států, přičemž nemohla bilanci vyrovnat svým exportem.\nŘešení tohoto nedostatku bylo uskutečněno tvorbou nových dolarů a jejich odtokem mimo území Spojených států za účelem poskytnutí platebních prostředků jiným státům, což byl zároveň jeden z cílů Marshallova plánu. Dále také zavedením institucí zajišťujících zúčtování (Evropská platební unie).\n\nDlouhodobě byl dollar gap vyřešen americkými deficity platební bilance, obdobím tzv. dollar glut.\n\n\n"}
{"id": "711443", "url": "https://cs.wikipedia.org/wiki?curid=711443", "title": "Rapperswil", "text": "Rapperswil\n\nRapperswil je část obce Rapperswil-Jona ve švýcarském kantonu Sankt Gallen. Leží na východním břehu Curyšského jezera a až do roku 2007 byla samostatnou obcí.\n\nMezi turistické cíle patří historické jádro Rapperswilu a zdejší zámek.\n\n"}
{"id": "711449", "url": "https://cs.wikipedia.org/wiki?curid=711449", "title": "Gaydar", "text": "Gaydar\n\nGaydar (spojením „gay“ a „radar“) je hovorový termín označující předpokládanou schopnost poznat homosexuály na základě stereotypního hodnocení znaků vzhledu či chování. \n\nZa příznak sexuální orientace bývá často považována řada fyzických znaků i charakteristik chování. Může se jednat například o charakteristiky obličeje, postavy, hlasu, oblečení, pohybů nebo chování. \n\nDr. Lorenza Colzato z univerzity v nizozemském Leidenu publikoval studii, podle níž homosexuálové mají větší schopnost rozeznat homosexuála než heterosexuálové.\n\nJaroslava Valentová zkoumá, na základě kterých znaků relevantně přisuzujeme sexuální orientaci, a také znaky, u nichž souvislost s mužskou sexualitou stereotypně předpokládáme, avšak v rozporu se skutečností. Při výzkumu byly použity statické fotografie tváří i celých postav, vzorky hlasu, oblečení, celková vizáž, chování. Z výzkumů se zatím zdá, že pouze na základě celkového chování daného člověka lze relevantně přisoudit sexuální orientaci neznámým mužům. \n\nPodle studie „Internet Gaydar Survey“ 86,7 % homosexuálně orientovaných věřilo, že mají tuto schopnost, avšak 79 % homosexuálních respondentů se domnívalo, že tuto schopnost mají i heterosexuálně orientovaní, byť většina se domnívala, že homosexuálové jsou v rozeznávání úspěšnější. Za nejvýraznější znak bylo považováno nošení specifických odznaků a symbolů. Homosexuální muži mezi nejvýznamnějšími znaky jmenovali zaměření pohledu, jiskru v pohledu, předmět hovoru a způsob mluvy, heterosexuální muži chůzi, způsob mluvy, gesta a oblečení. Podle homosexuálních žen jsou nejdůležitějšími znaky oblečení, účes, jiskra v pohledu a předmět hovoru, podle heterosexuálních žen způsob mluvy, oblečení, chůze a gesta. \n\nPodle české studie Doňkové pro homosexuální ženy jsou nejdůležitějšími znaky celkový vzhled, postoj a držení těla, chůze a pohledy, pro homosexuální muže pohledy, gesta, navštěvování homosexuálních klubů a pohyby.\n\n"}
{"id": "711450", "url": "https://cs.wikipedia.org/wiki?curid=711450", "title": "Vojtěch Lešetický", "text": "Vojtěch Lešetický\n\nVojtěch Lešetický (24. dubna 1830 Netolice – 5. ledna 1908 Královské Vinohrady) byl český učitel, básník, redaktor a včelař. Působil jako středoškolský profesor a ředitel školy v Písku (1860–1870) a ředitel učitelského ústavu v Hradci Králové (1870–1897). V Písku spoluzakládal první vyšší dívčí školu v Čechách. Psal pedagogické spisy a básně, přednášel o včelařství, redigoval knihy pro mládež, přispíval do časopisů.\n\nNarodil se 24. dubna 1830 v Netolicích. Nejprve chodil do místní školy, poté se učil německy ve Chvalšinách. Absolvoval gymnázium v Budějovicích a Písku, studoval na pražské univerzitě.\n\nV 50. letech pracoval jako vychovatel v rodině barona Podstatského-Tonserna. Roku 1858 získal místo jako suplent na české reálce v Praze. V roce 1860 se stal řádným učitelem na obecní vyšší reálce v Písku a o dva roky později i zatímním ředitelem. V Písku se spolu s dalšími učiteli gymnázia a reálných škol zapojil do úsilí o založení první vyšší dívčí školy v Čechách. Rovněž se stal nadšeným včelařem. Zakládal píseckou včelařskou jednotu a několik let pořádal přednášky o tomto oboru pro žáky reálných škol i širokou veřejnost. Byl také členem výboru místní záložny a měšťanské besedy.\n\nRoku 1870 byl jmenován ředitelem učitelského ústavu v Hradci Králové a tuto funkci zastával do roku 1897. Zároveň se stal inspektorem pardubického okresu a o něco později i inspektorem městského okresu královéhradeckého a předsedou zkušební komise pro měšťanské školy. Jeho pedagogické výsledky, které se projevily zejména na skvělé pověsti jím řízeného učitelského ústavu, byly ve své době široce oceňované. Nadále se věnoval včelařství, a to v rámci jaroměřského spolku. Stal se rovněž dopisujícím členem odboru pro český jazyk a literaturu v Muzeu království českého.\n\nRoku 1898 odešel do důchodu a odstěhoval se na Královské Vinohrady. Za své zásluhy získal čestný titul školního rady. Zemřel 5. ledna 1908, pohřben byl na Vinohradském hřbitově.\n\nV mládí psal poezii do časopisů. Roku 1859 přispěl několika básněmi, zejména sonety, do almanachu \"Kytice\".\n\nV 60. letech společně s dalšími učiteli (Josef Pažout, Vojtěch Vlastimil Janota, Edvard Erben aj.) připravoval k vydání edici knih pro mládež — \"Zlatá kniha dívek českých\" (Zlaté klasy, Zlaté lístky).\n\nKnižně vydal:\n\nPřispíval do \"Slovníku naučného\" a do časopisů \"Diblík\", \"Zlaté klasy\", \"Lumír\", \"Škola a život\", \"Otavan\" a \"Listy včelařské\".\n\n\n"}
{"id": "711452", "url": "https://cs.wikipedia.org/wiki?curid=711452", "title": "Josef Šír", "text": "Josef Šír\n\nJosef Šír (7. ledna 1859 Horní Branná – 8. května 1920 Příchovice) byl český regionální buditel, který působil jako učitel (příp. jako řídící učitel) na školách v Krkonoších a Podkrkonoší. Bývá zaměňován se svým jmenovcem Josefem Šírem z Křížlic, který byl obdobného zaměření a působil přibližně v téže době.\n\nJosef Šír vystudoval Učitelský ústav v Jičíně.\n\nBěhem let vystřídal tato učitelská působiště: Roztoky u Jilemnice, Stará Ves u Vysokého nad Jizerou, Poniklá, Benecko, Horní Štěpanice.\n\nNapsáno bylo mnohé v různých publikacích o jeho učitelské dráze. Spoustu informací pisatelé článků neověřovali a tak se chyby opisovaly. Nebylo snadné všechny potřebné dokumenty v archivech vyhledat a doložit, jak tomu vlastně ve skutečnosti bylo či nikoliv! Ověřený (a dokumenty doložitelný) soupis o jeho působení na školách je možné najít v literárně-rodopisném sborníku Josef Šír. Tato níže vypsaná data jsou čerpána především ze školních Pamětních knih (některé zápisy dokonce psány přímo vlastní rukou spisovatele J. Š.), takže jsou správná.\n\nDo důchodu odchází 1. 4. 1919 a stěhuje se do Jičína. Avšak žádá o reaktivaci...\n\nV 8. května 1920 se Josef Šír stěhuje do Příchovic (převážně německých), kde má vyučovat na české menšinové škole. Děti se ho však nikdy nedočkaly: stihla ho pravděpodobně mrtvice v předvečer prvního dne v novém působišti, byl nalezen 9. 5. ve svém novém bytě mezi svými právě vybalovanými knihami.\n\nPohřben byl 12. 5. po boku své manželky (zemřela 5. 9. 1912) v Roztokách u Jilemnice.\n\nPozn.:\nNěkolikráte se objevila i informace, že působil na škole v Kruhu u Jilemnice. V pamětní knize školy v Kruhu však o tom záznamu není! Zde v Kruhu učil jeho zeť Josef Panýr * 1874 - Horní Branná, + 1950 - Praha). Šír se však na škole v Kruhu vyskytoval také, ale byl to Jaroslav Šír (bratranec Josefa Šíra) * 27. 4. 1871 - Horní Branná. Je však možné, že mohl na školu v okolí zaskočit za nějakého kolegu...\n\nV časopise \"Zlatá Praha\" byl Šírovi věnován osmiřádkový nekrolog s jedním překlepem: \"„Stár jen něco přes šedesát let opustil nás Josef Šír, povoláním řídící učitel, autor několika pozoruhodných prací beletistických, v nichž svérázným způsobem seznamoval nás se životem prostého lidu krkonošského. Jeho Horské prameny, Robotou života, Krkonošské povídky, Pašerák a jiné obrazy z hor, vydané nákladem Ottovým, jsou práce dobrého zrna a ceny trvalé.“\"\n\nOd roku 1896 jeho povídky uveřejňovaly \"Národní listy\", \"Zlatá Praha\", \"Ilustrovaný svět\", \"Beseda lidu\" a řada dalších časopisů. V roce 1904 mu vyšla první celistvá kniha povídek Horské prameny...\n\n\n\nAž dlouho po Šírově smrti si jeho význam uvědomil vrchlabský knihkupec a nakladatel Josef Krbal, který se od roku 1932 začal věnovat sbírání a tisku Šírových povídek z novin a časopisů. Do předmluvy druhého svazku napsal: \"„Spisovatel Josef Šír zachytil v hodině dvanácté ve svých povídkách svéráz krkonošské dědiny a krkonošských horalů. Dalekosáhlé přesuny sociálního rázu, krize průmyslu, zejména domácího tkalcovství a sklářství, přivodí brzy zánik klidu v našich horách, klidu, ve kterém vyrůstali Šírovi samorostlí filosofové, rázovité postavy horalů a jímavé životní děje krkonošských drobných lidí, jejich rodin a samot.“\":\n\nVe vydávání pokračoval Krbal i v době II. světové války, kdy byl nucen odejít z převážně německého Vrchlabí a zřídit si novou živnost v Bělohradě:\n\nPo osvobození Československa se Krbal vrátil do Vrchlabí a dovršil edici na celkem desetisvazkové vydání:\n\n\nJako pokračování Sebraných spisů vydávaných Josefem Krbalem můžeme považovat i:\n\nNa Šírovu památku byla roku 1934 odhalena v jeho rodné obci Horní Branné pamětní deska na domě čp. 27. V této obci nese jeho jméno také Základní škola a Mateřská škola a v hornobranském zámku je mu také věnována trvalá expozice.\n\nDruhá pamětní deska se nachází na Jindrově skále na Benecku (slavnostně odhalena 9. 9. 1945) s textem \"„Krkonošský lid Josefu Šírovi – spisovateli a průkopníku duchovního a sociálního osvobození českých hor“\".\n\nTřetí pamětní deska je umístěna na budově školy v Roztokách u Jilemnice, tentokrát s textem \"\"Na této škole působil Josef Šír – vlastenecký učitel, pokrokový spisovatel a buditel horského pracujícího lidu\".\n\nJako připomínku na jeho učitelské působení - v roce 1879 na škole ve Staré Vsi u Vysokého nad Jizerou - najdeme na budově bývalé staré školy další desku. Ač působil zde jen velmi krátce (leden - září), bojoval o lepší podmínky pro žáky. Budova školy byla nevyhovující... Stalo se pak, až po jeho odchodu, že obec nechala zhotovit školu novou a větší. Ale stejně jako budova staré školy i ta dnes slouží již jinému účelu, avšak obě stojí dodnes.\n\n"}
{"id": "711454", "url": "https://cs.wikipedia.org/wiki?curid=711454", "title": "Kolyma (region)", "text": "Kolyma (region)\n\nKolyma ( ) je historická oblast na severovýchodě Ruské federace, na Ruském Dálném východě. Na severu sousedí s Východosibiřským mořem a Severním ledovým oceánem, na jihu s mořem Ochotským. Její jméno je odvozeno od řeky Kolymy. V současném administrativním rozdělení odpovídá zhruba Čukotskému autonomnímu okruhu a Magadanské oblasti.\n\nČást oblasti leží za severním polárním kruhem a jsou zde velmi studené zimy dlouhé až šest měsíců. Většinu oblasti pokrývá permafrost a tundra.\n\nJsou zde bohaté zásoby surovin, zlato, stříbro, cín, wolfram, rtuť, měď, antimon, uhlí, ropa a rašelina.\n\nNejvětší město je Magadan se sto tisíci obyvateli. Kolyma se stala známou především díky desítkám táborům nucených prací, které zde byly vybudovány za Stalinovy vlády, a kde zemřely stovky tisíc lidí (viz článek Kolymské gulagy).\n"}
{"id": "711458", "url": "https://cs.wikipedia.org/wiki?curid=711458", "title": "Richard Laurence Millington Synge", "text": "Richard Laurence Millington Synge\n\nRichard Laurence Millington Synge (28. října 1914 – 18. srpna 1994) byl britský biochemik, který v roce 1952 s Archerem Martinem získal Nobelovu cenu za chemii za „vynález částicové chromatografie“.\n\nVystudoval Winchester College a Trinity College na Cambridgi. Když pracoval v Leedsu s Archerem Martinem, vyvinuli spolu částicovou chromatografii. Mezi lety 1942 a 1948 se zabýval peptidy ze skupiny gramicidinů, čehož poté využil Frederick Sanger k odhalení struktury inzulinu. V roce 1950 se stal členem Královské společnosti.\n\n"}
{"id": "711464", "url": "https://cs.wikipedia.org/wiki?curid=711464", "title": "Kambizem", "text": "Kambizem\n\nKambizem (\"KA\") je typ půdy, patřící mezi kambisol. Jedná se o nejrozšířenější půdní typ na území České republiky. Dříve byl nazýván hnědou (lesní) půdou. Název je odvozen z latinského slova \"cambiare\", změnit.\n\nJe vázána na silně členité reliéfy. Nachází se ve svažitých podmínkách v hlavních souvrstvích svahovin magmatitů a metamorfitů a zpevněných sedimentárních hornin. Mateční horniny jsou většinou nekarbonátové, skeletnaté, a proto je v půdní hmotě dostatek materiálu, který poměrně lehko podléhá zvětrávání, čímž se neustále uvolňují živiny, železo a jiné látky.\n\nKambizemě se vyskytují v mírném humidním klimatickém pásmu, a to především pod listnatými lesy.\nVyznačují se kambickým hnědým metamorfovaným horizontem bez jílových povlaků. Co se týče zrnitosti jsou kambizemě nejčastěji hlinité. Karbonáty, pokud vůbec byly v půdní hmotě, jsou úplně vyluhované. Kambizemě jsou velice rozmanité z hlediska trofismu (minerálního bohatství půdy, jež podmiňuje nasycenost či nenasycenost půd a tím i jejich odolnost vůči okyselení a podzolizaci), zrnitosti, chemických i fyzikálních vlastností a forem nadložního humusu (mul s příměsí moderu). Kambizemě jsou převážně hluboké až velmi hluboké půdy a v jejich vlastnostech se odráží vliv půdotvorného substrátu a nadmořské výšky (tzv. bioklimatický činitel). S nadmořskou výškou stoupá hloubka půdy, zvyšuje se její kyprost, roste obsah humusu a hloubka prohumóznění, zároveň však větší množství srážek způsobuje větší vymývání.\nKambizemě se vyznačují bohatým podílem volných prostorů mezi agregáty i uvnitř agregátů a vysokou biotickou aktivitou.\nKambizemě jsou vývojově mladé půdy a vyvinuly se nejčastěji z rankerů a pararendzin.\n\nPůvodní vegetací jsou listnaté lesy (dubohabrové až horské bučiny).\nHlavními půdotvornými procesy jsou humifikace a sialitizace, tj. sialitické zvětrávání s tvorbou druhotného jílu bohatého na křemík, spojená s hnědnutím.\n\n\n"}
{"id": "711467", "url": "https://cs.wikipedia.org/wiki?curid=711467", "title": "Čínské národní tenisové centrum", "text": "Čínské národní tenisové centrum\n\nČínské národní tenisové centrum (: ) je tenisový areál ležící v pekingském Olympijském parku, který byl otevřen 1. října 2007. Obsahuje dvanáct soutěžních a šest tréninkových dvorců s povrchem DecoTurf. Celková kapacita střediska činí 32 400 sedících diváků.\n\nTenisové centrum se rozkládá na ploše 16,68 hektarů. Celková kapacita k roku 2008 činila 17 400 diváků.\n\nCentrálním dvorcem je Diamond Court (diamantový kurt) pojme 15 000 návštěvníků. Dalšími třemi hlavními kurty střediska jsou Lotus Court (lotosový dvorec) s kapacitou 10 000 diváků, vzdálen 2,6 kilometru od hlavního olympijského stadionu Ptačí hnízdo, dále pak Moon Court (Měsíšní kurt) pro 4 000 přihlížejících a dvorec č. 1 pro 2 000 osob.\n\nKaždý z těchto dvorců je koncipován jako lotosový květ, jeden ze symbolů pekingské olympiády, a sestává z dvanácti částí – plodolistů květiny. Kurty byly navrženy speciálně pro maximální přirozenou cirkulaci vzduchu v arénách tak, aby minimalizovaly vyšší koncentraci zplodin v ovzduší čínské metropole. Chladicí jednotky klimatizace mohou snížit teplotu v aréně až o 5 °C. Střešní listy dvorců kryjí diváky před přímým slunečním svitem.\n\nV centru se konaly tenisové turnaje Letních olympijských her 2008 a Letních paralympijských her 2008.\n\nOd sezóny 2009 v areálu probíhá profesionální turnaj China Open, a to na přelomu září a října. V rámci mužského okruhu ATP Tour se řadí do kategorie ATP Tour 500. Ženská část patří do kategorie WTA Premier Mandatory, kdy ženský turnaj představuje poslední čtvrtou událost sezóny, po Grand Slamu, druhé nejvyšší kategorie okruhu.\n\nNa dvorcích je položen tvrdý povrch DecoTurf modré barvy.\n\nOd vzniku tenisového areálu až do roku 2009 neslo středisko název Zelené olympijské tenisové centrum (: , jednoduchá čínština: 北京奥林匹克公园网球中心; tradiční čínština: t=北京奧林匹克公園網球場; pinyin: Běijīng Àolínpǐkè Gōngyuán Wǎngqiúchǎng). Od sezóny 2009, kdy se areál stal dějištěm profesionálního turnaje China Open, získal pojmenování Čínské národní tenisové centrum.\n\n"}
{"id": "711469", "url": "https://cs.wikipedia.org/wiki?curid=711469", "title": "Vincent du Vigneaud", "text": "Vincent du Vigneaud\n\nVincent du Vigneaud (18. května 1901 – 11. prosince 1978) byl americký biochemik, který v roce 1955 získal Nobelovu cenu za chemii za „práce na sloučeninách síry, zvláště za objev polypeptidického hormonu“.\n\nPromoval na Schurz High School v roce 1918. Vystudoval University of Illinois at Urbana-Champaign, kde byl ovlivněn přednáškami Carl Shipp Marvela. Po ukončení v roce 1924 začal spolupracovat se společností DuPont. Začátek jeho akademické kariéry se datuje rokem 1925, kdy se připojil ke skupině John R. Murlina na univerzitě v Rochesteru, kde v roce 1927 získal Ph.D. za práci \"The Sulfur in Insulin\" a později se tam stal profesorem.\nPo několika postgraduálních studiích u John Jacob Abela na Johns Hopkins University, Max Bergmanna v \"Kaiser-Wilhelm-Gesellschaft zur Förderung der Wissenschaften\" v Drážďanech a dalších se stal profesorem na univerzitě v Illinois.\nV roce 1932 se stal profesorem na George Washington University a v roce 1938 na lékařské fakultě Cornell University, kde zůstal do roku 1967, kdy získal status emeritního profesora. V důchodu ještě zastával pozici na Cornellově univerzitě v Ithace (stát New York).\nV roce 1974 po mrtvici ukončil akademickou kariéru, zemřel rok po smrti své manželky v roce 1977.\n\nZabýval se převážně sírou, bílkovinami a peptidy. Jako první syntetizoval oxytocin a vazopresin.\n\n"}
{"id": "711470", "url": "https://cs.wikipedia.org/wiki?curid=711470", "title": "Wu-si", "text": "Wu-si\n\nWu-si ( , pchin-jinem \"Wúxī\") je městská prefektura v Čínské lidové republice. Leží v provincii Ťiang-su a je rozdělená na dvě části jezerem Tchaj-chu. Na západě sousedí s prefekturou Čchang-čou, na východě s prefekturou Su-čou. Na severu ji odděluje Modrá řeka od prefektury Tchaj-čou a její jižní část na jihu sousedí s provincií Če-ťiang. Městu Wu-si se někdy přezdívá „\"Malá Šanghaj\"“, neboť leží nedaleko skutečné Šanghaje a v návaznosti na ní v něm probíhá rozvoj.\n\nSoučasné jméno má čínsky význam „\"bez cínu\"“, ale je možné, že se vyvinulo z jména \"Wu-sü\", které mohlo mít význam „\"rozvaliny Wu\"“.\n\nJe zde železniční stanice na vysokorychlostní trati Peking – Šanghaj.\n\nNejvýznamnějším letiště pro Wu-si je mezinárodní letiště Su-nan Šuo-fang ležící přibližně dvanáct kilometrů jihovýchodně od centra.\n\n"}
{"id": "711472", "url": "https://cs.wikipedia.org/wiki?curid=711472", "title": "Ernst David Bergmann", "text": "Ernst David Bergmann\n\nErnst David Bergmann ( ארנסט דוד ברגמן, žil 18. října 1903 – 6. dubna 1975) byl izraelský jaderný vědec a chemik. Stál u zrodu izraelského jaderného programu a je označován za „otce izraelské bomby.“\n\nNarodil se v Karlsruhe v Německém císařství (dnešní Německo) do rodiny rabína Judy Bergmanna. Vyrůstal v Berlíně, kde získal základní a středoškolské vzdělání. Pod vedením Wilhelma Schlenka pokračoval ve studiu na Berlínské univerzitě, kde roku 1927 získal doktorát a promoval . Po ukončení studií začal na univerzitě pracovat a společně se Schlenkem sepsal dílo ( \"Podrobná učebnice organické chemie\"), které bylo ve dvou svazcích vydáno v letech 1932 a 1939. Kvůli tomu, že byl Žid, bylo jeho jméno při vydání druhého svazku v roce 1939 odstraněno z titulní strany.\n\nKrátce po vzestupu nacismu odešel v roce 1933 do Londýna, kde začal spolupracovat s chemikem a sionistickým vůdcem Chajimem Weizmannem. Odmítl nabídku sira Roberta Robinsona na pozici na Oxfordské univerzitě a v lednu 1934 odcestoval do britské mandátní Palestiny, kde pracoval ve Výzkumném institutu Daniela Sieffa. Během druhé světové války pak pracoval na obranných projektech pro Francouze, Brity a Američany. Rok po válce se vrátil zpět do Sieffova institutu v Rechovotu, který byl roku 1949 na počest prvního izraelského prezidenta Chajima Weizmanna přejmenován na Weizmannův institut věd.\n\nBěhem několika následujících let se Bergmann, který se stal slavným díky své práci a přátelství s Weizmannem, spřátelil s premiérem Davidem Ben Gurionem a byl jmenován do několika prominentních funkcí. V srpnu 1948 byl jmenován vedoucím vědeckého oddělení Izraelských obranných sil, 15. července 1951 se stal vědeckým poradcem ministra obrany a počátkem roku 1952 ředitelem výzkumu při divizi výzkumu a infrastruktury na ministerstvu obrany. V červnu 1952 jej premiér Ben Gurion jmenoval prvním předsedou Izraelské komise pro atomovou energii, kde ve své pozici sehrál klíčovou roli ve vedení izraelského jaderného programu ve spolupráci s Ben Gurionem a ministrem obrany Šimonem Peresem. Téhož roku se podílel na založení Izraelského institutu pro biologický výzkum.\n\nV roce 1952 opustil Weizmannův institut věd a stal se předsedou oddělení organické chemie na Hebrejské univerzitě v Jeruzalémě a po dva následující roky přednášel na Technionu v Haifě, kde byl zároveň školitelem několika studentů. Ve stejné době skončilo Bergmannovo přátelství s Weizmannem, když se ovdovělý Bergmann oženil s Weizmannovou sekretářkou Chani Itinovou. Weizmannova manželka Věra byla blízkou přítelkyní Bergmannovy první ženy a nové manželství a zvěsti o milostné aféře vedly ke konci vzájemného přátelství.\n\nBergmannova práce pro Komisi pro atomovou energii byla opředena tajemství a samotná existence komise byla veřejnosti prozrazena až v roce 1954. V červnu 1964 nabídl Bergmann rezignaci po Ben Gurionově odchodu a nástupu nového premiéra Leviho Eškola, ale byl přesvědčen, aby ve své pozici setrval ještě dva roky. Na post předsedy komise a dva posty na ministerstvu obrany rezignoval 1. dubna 1966\n\nBěhem svého života publikoval přes 500 recenzovaných vědeckých článků a zásadně přispěl na poli fluorové chemie.\n\nV roce 1960 byl Bergmann zvolen do Izraelské akademie věd a v roce 1968 mu byla udělena Izraelská cena v kategorii živé vědy.\n\n"}
{"id": "711476", "url": "https://cs.wikipedia.org/wiki?curid=711476", "title": "Reuma Weizmanová", "text": "Reuma Weizmanová\n\nReuma Weizmanová ( ראומה ויצמן, rodným jménem Reuma Schwartzová; * 1925) je izraelská pedagožka, bývalá první dáma a vdova po izraelském prezidentovi Ezeru Weizmanovi.\n\nNarodila se v Londýně do rodiny Rachel a Cviho Schwartzových. Její starší sestra Rut se později provdala za Moše Dajana. Když byl Reumě jeden rok, imigrovala s rodiči do britské mandátní Palestiny, kde se rodina usadila v jeruzalémské čtvrti Rechavja. Vzdělání, včetně zemědělského, získala v kibucech. V rámci jedné ze svých prvních prací se starala o židovské děti a uprchlíky druhé světové války. Po vzniku Izraele pracovala ve vládní tiskové kanceláři jako úřednice. Se svým budoucím manželem Ezerem se poprvé setkala na pobřežní silnici poblíž Herzlije. Čekala tehdy na spoj do Tel Avivu, když kolem projel džíp s Weizmanem, jež řídil jeho přítel a pozdější velitel letectva Mordechaj Hod. Weizman jej přiměl, aby zastavil a Reumu svezl. Za Weizmana se nakonec provdala v červnu 1950. Společně měli syna Saula a dceru Michal. Saul byl v červnu 1970 vážně zraněn egyptským odstřelovačem během opotřebovací války u Suezského průplavu a později v roce 1991 s manželkou zahynul během dopravní nehody.\n\nJako první dáma navštěvovala Reuma Weizmanová raněné vojáky, rodiny padlých vojáků, nezaměstnané a obyvatele žijící blízko konfliktních linií.\n\nV dubnu 2006 byla hospitalizována pro slabost. V lednu 2011 se zúčastnila pohřbu první dámy Sonji Peresové, se kterou telefonicky hovořila jen několik hodin před její smrtí.\n\n"}
{"id": "711480", "url": "https://cs.wikipedia.org/wiki?curid=711480", "title": "Jaroslav Barták (lékař)", "text": "Jaroslav Barták (lékař)\n\nMUDr. Jaroslav Barták (* 3. srpna 1958 Praha) je pražský lékař a podnikatel, v roce 1990 zakladatel a dlouholetý generální sekretář Lions Clubu Praha – Orel, od roku 1997 prezident Polikliniky Modřany. Veřejně je známý zejména dvěma aférami, v nichž figuroval. Chlubí se tím, že má mnoho vlivných známých. V roce 2013 byl pravomocně odsouzen k 14 letům odnětí svobody za znásilňování a zneužívání svých asistentek, v současné době je ve výkonu trestu.\n\nV roce 1983 dokončil studium na Fakultě všeobecného lékařství Univerzity Karlovy. Absolvoval I. a II. atestaci z vnitřního lékařství a postgraduální kurz angiologie v USA. Plynně ovládá kromě češtiny angličtinu, němčinu, ruštinu, španělštinu a italštinu.\n\nV letech 1983–1985 působil na IV. interní klinice a v letech 1985–1986 na první interní klinice FVL UK. V letech 1986–1988 působil jako internista ve Fakultní nemocnici v Motole. V letech 1988–1990 byl primářem v Měšicích. Od roku 1990 je vedoucím lékařem Interního a cévního oddělení Praha 4 a do roku 2011 byl prezidentem Polikliniky Modřany. Je viceprezidentem International College of Angiology.\nOd roku 1995, tedy od vzniku společnosti CODUM s. r. o., provozující nestátní ambulantní zdravotnické zařízení Poliklinika Modřany, byl jednatelem a původně pětinovým, od roku 2008 třetinovým vlastníkem této společnosti.V roce 2011 společnost opustil Ta je od roku 2000 též zřizovatelem společnosti Poliklinika Modřany o. p. s., jejíž činností je domácí péče a zdravotnicko-preventivní služby a v níž je jedním ze tří členů správní rady. Měl též od roku 1997 čtvrtinový a od roku 2003 třetinový podíl ve společnosti AXIS, s. r. o., která mezi jinými předměty činnosti má též provozování zdravotnického zařízení.V roce 2011 společnost opustil. Od roku 2007 je jedním ze dvou jednatelů a pětinovým vlastníkem společnosti Magnollia s. r. o., mezi jejíž předmět činnosti patří obchodní činnost, správa a údržba nemovitostí a realitní a ubytovací činnost, reklamní a marketingová činnost a školitelská činnost. Od roku 2008 je též čtvrtinovým vlastníkem společnosti Ikonostas s. r. o., zabývající se realitní činnosti a správou a pronájmem nemovitostí, kterou založila v březnu 1999 roku Pravoslavná církev v českých zemích a do roku 2008 plně vlastnila. М roce 2012 ze společnosti vystoupil a od roku 2008 v ní má už jen majoritu 51 %.\n\nSe svou manželkou má celkem čtyři děti. Kmotrem syna Dr Bartáka je arcibiskup Kryštof. Žena následně pod vlivem událostí a soudních řízení podala žádost o rozvod.\n\nZa sporty, které provozuje, považuje plavání a sex, má rád pop music a hraje na klavír. Mimořádně si váží Václava Havla i Václava Klause a z významných osobností by si na oběd vybral papeže Jana Pavla II. U spolupracovníků si nejvíce cení loajality.\n\nStředem mediálního zájmu se stal v roce 2008, kdy nestandardními postupy přiměl soukromé Gymnázium Pod Vyšehradem k tomu, že umožnilo jeho synovi Martinovi složit druhou opravnou maturitní zkoušku za okolností porušujících školský zákon, což pak vedlo k protestnímu odchodu 12 vyučujících a 25 studentů ze školy, odebrání části magistrátních dotací a školská inspekce podala ministerstvu návrh na výmaz zařízení ze školského rejstříku. Škola nakonec ministerstvem vymazána nebyla a policie případ odložila, protože vyšetřování neprokázalo, že by Jaroslav Barták dal peníze přímo za to, aby se jeho syn dostal k maturitě.\n\nV prosinci 2007 před Michnovým palácem brutálně zbil svou asistentku Lucii Ř. a silně jí mlátil hlavou o kapotu auta, takže ji museli zachraňovat kolemjdoucí. Případ projednával soud a poškozená přijala odškodnění.\n\nNa jaře 2011 Barták natáčel erotický film, ve kterém se obsadil do role kardinála. Část filmu vznikla na velvyslanectví Vatikánu v Praze. Apoštolská nunciatura pak proti tomu důrazně protestovala s tím, že Barták zneužil možnosti pohybu na velvyslanectví, kam měl přístup jako lékař.\n\nV srpnu 2011 na žádost českého ministra zahraničí Karla Schwarzenberga český velvyslanec na Filipínách Josef Rychtar před Bartákem ukryl a zachránil jeho 22letou asistentku Lucii, kterou Barták na pracovní cestě, kterou konal údajně jako zástupce Lions Clubu, podle svědectví bil, sexuálně napadal, vyhrožoval jí smrtí a zadržoval její cestovní pas a vyhrožoval jí svými známostmi s vlivnými lidmi. I velvyslance se pokoušel zastrašit svou známostí s ministrem zahraničí. Barták na dotaz novinářů z MF Dnes označil tyto informace za nějaké naprosto nesmyslné novinářské kachny. MF Dnes poté získala svědectví dalších 6 bývalých asistentek, které v uplynulých letech na služebních cestách bil a sexuálně napadal a vyhrožoval jim svými známostmi. Ve všech případech si záměrně najal na inzerát na zahraniční cestu asistentku, která neuměla cizí jazyky. České televizi pak Barták řekl, že jde o pomstu neschopných asistentek či o akci organizovaného zločinu proti němu.\n\nV září 2012 byl s Bartákem zahájen soudní proces. Čelil obžalobě z osmi závažných trestných činů, většinou sexuálního charakteru, dále vydírání či ublížení na zdraví. Policie zadokumentovala 11 žen, kterým Barták ubližoval od roku 2006.\n\nV únoru 2013 byl odsouzen na 14 let vězení, v červnu 2013 mu odvolací soud trest potvrdil. Barták prohlásil po vyhlášení rozsudku, než ho odvedla eskorta: „Jsem politický vězeň českého státu. Žádnou z těch šesti slečen jsem neznásilnil a nikoho jsem neplánoval zabít,“\n\nV listopadu 2013, v době výkonu trestu, nahlásil jeden z Bartákových spoluvězňů dozorcům a kriminální policii, že Barták plánuje vraždu minimálně tří lidí. Údajně mělo jít o pomstu za to, že proti němu svědčili u soudu ve věci trýznění asistentek. Barták měl uplácet své spoluvězně, kterým do konce trestu zbývala krátká doba, a na základě toho je přimět, aby vraždy spáchali, patrně kdesi v městské hromadné dopravě ve špičce, aby bylo složitější odhalit pachatele. Ani jeden z těchto vězňů prý neměli v úmyslu zločiny spáchat, přesto Barták byl vyšetřován pro trestný čin několikanásobné vraždy ve stádiu přípravy, za což mu hrozil až výjimečný trest.\nV roce 2016 ho za to pražský vrchní soud pravomocně odsoudil na osm let. Mezi osobami, které Barták údajně plánoval odstranit, byli někdejší šéf vojenské tajné služby Andor Šándor, pražský advokát Oldřich Choděra a pravoslavný kněz Eugen Freimann.\nV roce 1990 založil Lions Club Praha - Orel a po dlouhá léta byl jeho generálním sekretářem. Tento klub považuje Barták za pokračovatele Svobodných zednářů.\n\n20. června 2008 se konal na Vltavě již pošesté Lví parník, na němž se sešli Lvi, rotariáni a svobodní zednáři, tentokrát na oslavu 20. výročí prvního českého Lvího klubu Praha Orel, 50. narozenin jeho zakladatele a tajemníka Jaroslava Bartáka, 35. narozenin jeho choti Lenky a 55. narozenin pravoslavného arcibiskupa Kryštofa. Zúčastnilo se kolem 200 hostů, z toho 20 velvyslanců. Za diplomatický sbor promluvil velvyslanec Vatikánu arcibiskup Diego Causero a izraelský velvyslanec Yaakov Levy, za svobodné zednáře herec a velmistr Martin Štěpánek, prezidentka a velmistr lóže B‘nai B'rith. Přítomni byli i expremiér Miloš Zeman, poslanci, senátoři a hejtmani. Součástí byla i charitativní aukce pro zrakově postižené s výtěžkem 30 tisíc Kč.\n\nJeště 1. června 2011 Jaroslav Barták jako tajemník klubu společně s prezidentem klubu Ing. Tomášem Cikánem společně vítali účastníky členy pražského diplomatického sboru a další účastníky osmého Lvího parníku.\n\nLví klub Praha Orel v reakci na článek v MF Dnes v srpnu 2011 oznámil, že pan Jaroslav Barták byl v roce 2009 v souladu se stanovami vyloučen z klubu a jeho členové jsou znepokojeni tím, že je nadále s klubem spojován. Dr Barták byl vyloučen za podvody, vulgární chování a alkohol.\n\n"}
{"id": "711483", "url": "https://cs.wikipedia.org/wiki?curid=711483", "title": "Jaroslav Barták", "text": "Jaroslav Barták\n\nJaroslav Barták je jméno více významných osobností: \n\n"}
{"id": "711485", "url": "https://cs.wikipedia.org/wiki?curid=711485", "title": "Dollar glut", "text": "Dollar glut\n\nDollar glut je ekonomický termín z angličtiny označující přebytek či hromadění amerických dolarů mimo Spojené státy americké. \n\nTato situace nastala v letech 1960–1973, kdy přímé zahraniční investice zapříčinily deficit platební bilance USA a vystřídala období tzv. dollar gap, čili všeobecného nedostatku amerických dolarů ve světě, který vedl k vytvoření Marshallova plánu po 2. světové válce. Konečný přechod k dollar glut znamenal konec zlatého standardu ve Spojených státech a tím i zhroucení Brettonwoodského měnového systému.\n\nStabilita systému Bretton Woods závisela na schopnosti USA směnit dolar za zlato v poměru 35$ za unci. Americká schopnost dostát tomuto závazku se však začala snižovat poté, co poválečný nedostatek, tzv. dollar gap, vystřídal nadbytek dolarů neboli dollar glut.\n\n"}
{"id": "711487", "url": "https://cs.wikipedia.org/wiki?curid=711487", "title": "Deštenský hřbet", "text": "Deštenský hřbet\n\nDeštenský hřbet je geomorfologický podokrsek Orlických hor. Nachází se v jejich severní části a ve východní části Královéhradeckého kraje v okresu Rychnov nad Kněžnou. Nejvyšší horou hřbetu je Velká Deštná (1115 m), která je zároveň nejvyšší horou celého pohoří.\n\nDeštenský hřbet náleží do geomorfologického celku Orlické hory, podcelku Deštenská hornatina a okrsku Orlický hřbet. V rámci Orlického hřbetu jej na jihovýchodě odděluje od Kunštátského hřbetu sedlo mezi vrcholy Koruna a Homole a na severozápadě od Vrchmezského hřbetu sedlo mezi vrcholy Malá Deštná a Šerlich. Od Říčských rozsoch ho na západě oddělují údolí Bělé a Zdobnice. Východní svahy spadají do Orlickozáhorské brázdy.\n\n\nKunštátský hřbet spadá do povodí Divoké Orlice, která protéká pod jeho východními svahy. Tamtéž spadají i říčky Zdobnice a Bělá odvodňující západní svahy. V sedle mezi Velkou a Malou Deštnou se nachází rašeliniště Jelení lázeň, které je chráněno jako přírodní rezervace.\n\nPřevažující hospodářské smrčiny jsou ve většině vrcholového prostoru hřbetu vykáceny. Zbytek přirozeného smíšeného porostu dřevin autochtonní provenience je chráněn v prostoru národní přírodní rezervace Trčkov nacházející se ve východních svazích Velké a Malé Deštné.\n\nJedinou silniční komunikací vedoucí přes hřeben Orlických hor v prostoru Deštenského hřbetu je silnice II/311 z Deštného do Orlického Záhoří, která prochází sedlem v jeho severním zakončení. Nachází se zde i parkoviště a místo je významným turistickým východiskem. Jinak je hřbet obsluhován lesními cestami různých kvalit. Hřebenová cesta ze Šerlichu na Zemskou bránu je v celé své délce sledována červeně značenou Jiráskovou cestou a cyklotrasou 4071. Další trasy sestupují ze hřbetu do okolních údolí.\n\nTrvale užívaná zástavba se v prostoru Deštenského hřbetu nenachází. Na vrcholu Velké Deštné stojí jednoduchá dřevěná rozhledna, u nedalekého rozcestí pak nevelký srub horské služby příležitostně provozovaný jako stánek s občerstvením. Po celé délce hřbetu se táhne linie lehkého opevnění vybudovaná před druhou světovou válkou proti nacistickému Německu. Do východního svahu hřbetu stoupá několik lyžařských vleků.\n"}
{"id": "711489", "url": "https://cs.wikipedia.org/wiki?curid=711489", "title": "Hutní hora", "text": "Hutní hora\n\nHutní hora (německy \"Hütterberg\") je vrchol v České republice ležící v pohoří Jizerské hory a na území stejnojmenné chráněné krajinné oblasti.\n\nHutní hora se nachází v geomorfologickém celku Jizerské hory, podcelku Jizerská hornatina, okrsku Tanvaldská vrchovina a podokrsku Desenská vrchovina.\n\nPřestože geomorfologicky spadá Hutní hora již do Jizerských hor, nachází se v zakončení severozápadního výběžku nejzápadnějšího Krkonošského vrcholu Hvězdy. V rámci tohoto výběžku jí na jihovýchodě odděluje nehluboké sedlo s nadmořskou výškou asi 730 metrů. Ostatní svahy jsou prudké a vykazují značné převýšení. Spadají do údolí, ve kterém se nachází zástavba města Desná.\n\nSvahy Hutní hory náleží jsou odvodňovány řekou Desnou, která náleží do povodí Jizery. Ve východozápadním směru je vrchol obtékán v linii Příchovický potok, Černá říčka, Černá Desná.\n\nVrcholový prostor a převážná část svahů je porostlá souvislým lesem. Luční enklávy se nacházejí v blízkosti sedla v jižním a východním svahu.\n\nV prostoru vrcholu se nacházejí staré kamenné snosy a nízký kamenný val, které dokumentují fakt, že vrchol nebyl vždy souvisle zalesněn. V jižním svahu se nachází zástavba osady Morava.\n\nVrcholovým prostorem prochází nekvalitní lesní cesta. Sedlem jihovýchodně od vrcholu prochází kvalitnější cesta spojující osadu Morava s luční enklávou ve východním svahu. Turistické trasy prostorem hory nejsou vedeny.\n\nV západním svahu Hutní hory se nachází skalní útvar zvaný \"Sokolí kámen\".\n"}
{"id": "711491", "url": "https://cs.wikipedia.org/wiki?curid=711491", "title": "Kristina Holštýnsko-Gottorpská", "text": "Kristina Holštýnsko-Gottorpská\n\nKristina Holštýnsko-Gottorpská (13. dubna 1573, Kiel – 8. prosince 1625, Mariefred) byla jako manželka švédského krále Karla IX. v letech 1604–1611 švédskou královnou.\n\nKristina se narodila jako druhá dcera ze čtyř dětí vévody Adolfa Holštýnsko-Gottorpského, třetího syna dánského krále Frederika I. a jeho druhé manželky Žofie Pomořanské; její matka byla Kristýna Hesenská, dcera Filipa I. Hesenského. Rodina byla luteránského vyznání a jak Holštýnsko-Gottorpští, tak Hesenští patřili k tvrdým zastáncům protestantismu v Německu.\n\nPři hledání vhodného ženicha pro mladou princeznu byl prvním adeptem princ Zikmund Vasa, pozdější polský král Zikmund III., syn švédského krále Jana III., námluvy však skončily neúspěchem, neboť katolická výchova švédského prince, který se měl stát králem katolického Polska, byla pro Kristininu rodinu nepřekonatelnou překážkou.\n\nKristina, která nikdy nepřekonala zklamání a bolest z neuskutečněného sňatku se Zikmundem Vasou, se nakonec stala druhou manželkou švédského prince Karla, vévody ze Södermanlandu (Zikmundova strýce), pozdějšího švédského krále Karla IX., který byl od roku 1609 regentem Švédska v opozici proti Zikmundovi. Luteránský svatební obřad se konal 8. července roku 1592, 22. srpna pak obřad na zámku v Nyköpingu. Když byl v roce 1604 Zikmund III. sesazen ze švédského trůnu, stal se Karel švédským králem a Kristina královnou. Korunováni byli 15. března roku 1607 v Uppsale. Jejich potomci pak se stali nejbližšími následníky trůnu.\n\nKristina porodila Karlovi šest dětí, z nich však pouze tři dosáhly dospělosti:\n\nManželství bylo považováno za šťastné, třebaže Karel nebyl Kristině vždy věrný.\n\nSpojení Karla a Kristiny znamenalo zajištění dominance protestantismu ve Švédsku.\n\nKristina byla popisována jako plavá a urostlá žena pevné a tvrdé povahy, pověstná byla její skoupost. Velmi hospodárně nakládala s prostředky na držení dvora; podle dobové anekdoty měla sloužícím odpočítávat nitě na šití. Byla vysoce vážená, respektovaná a obávaná. Ve vztahu ke svým dětem projevovala značnou panovačnost.\n\nZásadně se postavila proti milostnému vztahu svého syna Gustava Adolfa s \"Ebbou Brahe\" a roku 1612/1613 zabránila tomu, aby se její nejmladší potomek Karel Filip stal ruským panovníkem.\n\nPo smrti svého manžela v roce 1611 se stala dočasnou regentkou Švédska, dokud její starší syn Gustav Adolf nebyl uznán králem a nebyla ustanovena poručnická rada; v prvních letech jeho panování měla významný vliv, byla stále pokládána za královnu a její regentství naprosto nebylo formální. Jako vdova byla regentkou mladšího syna Karla Filipa ve vévodství Södermanland v letech 1611–1622. Po ztrátě tohoto nejmilejšího syna v roce 1622 se stáhla do ústraní. Teprve po jeho smrti vyšel najevo jeho tajný morganatický sňatek s \"Alžbětou Ribbing\"; Kristina pak pečovala o jejich dceru \"Alžbětu Carlsdotter Gyllenhielm\" (1622–1682).\n\nZemřela 8. prosince 1625. Pohřbena byla po boku svého muže v dómu v Strängnäsu v Södermanlandu.\n\n"}
{"id": "711501", "url": "https://cs.wikipedia.org/wiki?curid=711501", "title": "Ladislav Maria Wagner", "text": "Ladislav Maria Wagner\n\nLadislav Maria Wagner (* 27. června 1945, Nitra) je český malíř, grafik, sochař a spisovatel.\n\nPochází z rodiny Jaroměřského rodu malířů, kameníků a sochařů. Zákaz studia počátkem let šedesátých neodvratně deformuje budoucnost umělce. \nJeho cesta životem se již od počátku stává odyseou, na které je talent nesnesitelnou zátěží a překážkou, jejíž překonávání znamenalo nakonec i samotnou ztrátu zdraví. Mimo náročnou práci v atelieru pracuje sedm let na šachtě jako havíř. Pro svůj vrchnosti nevyhovující občanský i výtvarný názor je vězněn a mnohokrát nuceně hospitalizován v psychiatrických ústavech. Navzdory k tak ztíženým podmínkám na soustředěnou práci narůstá v sedmdesátých létech dílo, vzbuzující zájem široké veřejnosti. Zde je i počátek přátelství s malíři Janem Zrzavým a později Ladislavem Placatkou.\n\nV Ostravské anabázi je malíř v blízkém kontaktu s básníkem a teoretikem umění Petrem Holým což dává na vernisážích podnět k protirežimním uměleckým produkcím za podpory herců Miloslava Holuba a Lenky Kucharské. Malíř se setkává s Bohumilem Slánským a Jindřichem Chalupeckým, se kterým vede až do jeho smrti korespondenci z Rožmberku nad Vltavou, kam byl režimem odsunut k zapomenutí. I přes značné riziko je atelier na faře v Rožmberku navštěvován osobnostmi tehdejší české kultury (Kemr, Kačer, Vyleťal, Šalamoun, Salamanczuk, Poš, Zaoralová Holý atd.) Zde paradoxně roste i zájem ciziny o toto odvržené dílo a formuje se pozdější úspěch výstav v zahraničí let devadesátých.\n\nExperimentální tvorba malíře je v současnosti známa po celém světě a jeho obrazy jsou součástí mnoha sbírek státních i soukromých. Mimořádné technické znalosti výtvarných technik a schopnost zasáhnou cíl řešeného výtvarného problému, vzbuzují úctu všude, kam toto rozsáhlé dílo stačilo po 40 létech zapírání proniknout. Získal významná ocenění doma i v cizině a je čestným členem několika prestižních institucí. V roce 2002 je jmenován \nkonzulem International classe homme d'art Faubourien. O rok později přebírá Cenu Evropské unie umění a je zapsán do Almanachu Evropské kultury.\nV současné době malíř žije a pracuje převážně v Písku. \nPříležitostně tvoří ve Francii.\n\n\n\nOd r. 2004 prezident \"European institute art foundation WILEMS\"\nV roce 2002 oceněn cenou Evropské unie umění.\n\nOd roku 1968 celkem 127 výstav v zahraničí a 96 výstav v Československé a České republice.\n\n\nhttps://www.facebook.com/ladislav.m.wagner/\n"}
{"id": "711503", "url": "https://cs.wikipedia.org/wiki?curid=711503", "title": "Expozitura", "text": "Expozitura\n\nExpozitura může být:\n\n\n"}
{"id": "711504", "url": "https://cs.wikipedia.org/wiki?curid=711504", "title": "Jizerský důl", "text": "Jizerský důl\n\nJizerský důl je údolí v západní části Krkonoš a na území Krkonošského národního parku.\n\nDno dolu klesá ve směru severozápad – jihovýchod. Jeho svahy jsou velmi prudké s četnými skalními výchozy. Z východu ho svírají úbočí Čertovy hory a Janovy skály, ze západu pak úbočí Kapradníku. Horní konec dolu se nachází v nadmořské výšce 570 metrů u lokality Na Mýtě v místě soutoku Jizery a Mumlavy, dolní konec pak u Dolní Rokytnice.\n\nJizerský důl se rozkládá v geomorfologickém celku Krkonoše, podcelku Krkonošské rozsochy, okrsku Vilémovská hornatina. Tvoří hranici mezi podokrsky Rokytnická hornatina a Kapradnická hornatina.\n\nOsou Jizerského dolu protéká řeka Jizera, která mu ostatně dala jméno. Z přilehlých prudkých svahů stékají četné potoky. V prostoru soutoku s Dlouhým potokem a Prudkým ručejem se v řečišti Jizery nacházejí tzv. \"obří hrnce\" či též \"čertova oka\".\n\nPřilehlé svahy jsou téměř souvisle zalesněny převážně hospodářskými smrčinami. Rozsáhlejší paseky se nacházejí ve vyšších polohách svahů.\n\nTok Jizery po dně údolí sleduje silnice I/14 spojující Harrachov a Jilemnici. Silnice je vedena v celé délce po levém břehu řeky. Východním svahem je vedena modře značená trasa 1823 z lokality Na Mýtě do Pasek nad Jizerou. Svahy jsou obsluhovány sítí lesních cest různé kvality.\n\nVelká většina dolu je prosta významných staveb. V jihovýchodní části se nachází zástavba osad Zabyly a Vilémov. V severozápadní části pak stojí několik objektů lehkého opevnění vz. 37 vybudovaných v rámci výstavby opevnění proti nacistickému Německu před druhou světovou válkou. Výstavba nebyla dokončena. Z důvodu zásobování stavenišť byla ze dna dolu do svahu Čertovy hory vybudována i dvojice nákladních lanových drah, ze kterých se do dnešní doby patrně nic nedochovalo.\n"}
{"id": "711511", "url": "https://cs.wikipedia.org/wiki?curid=711511", "title": "Zlatý pohár CONCACAF 2011", "text": "Zlatý pohár CONCACAF 2011\n\nZlatý pohár CONCACAF 2011 bylo 21. mistrovství pořádané fotbalovou asociací CONCACAF. V hostitelské zemi USA bylo na programu 25 zápasů v období od 5. do 25. června roku 2011. Vítězem se stala mexická fotbalová reprezentace, která se tak probojovala na Konfederační pohár FIFA 2013.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 2010:\n\nStředoamerická zóna - kvalifikováni přes Středoamerický pohár 2011:\n\nPozn. Účasti počítány od roku 1991.\n\nDva nejlepší týmy na třetích místech postoupily také do čtvrtfinále.\n"}
{"id": "711512", "url": "https://cs.wikipedia.org/wiki?curid=711512", "title": "B. Traven", "text": "B. Traven\n\nB. Traven, někdy též Bruno Traven (asi 1882 nebo 1890 – asi 26. března 1969) je pseudonym německého spisovatele, autora napínavých sociálně laděných románů s kritickým postojem vůči kapitalismu odehrávajících se především v Mexiku. Přes velikou popularitu jeho děl (byla přeložena do třicet dvou jazyků a mnohá z nich byla zfilmována) se mu dařilo po celý život úspěšně tajit svou identitu a ta není dodnes uspokojivě objasněna. Neochotu poskytnout informace o svém životě vysvětlil Traven svým slavným citátem: \"„Biografie tvůrčího spisovatele je nedůležitá. Nelze-li člověka poznat v jeho díle, je bezcenný buď člověk, nebo to dílo.“\"\n\nPodle nejrozšířenější hypotézy bylo jeho skutečné jméno Hermann Otto Albert Maximilian Feige, který později vystupoval pod jménem Berick Torsvan Traven, a který se narodil 23. února nebo 25. února roku 1882 v Schwiebusu (dnes Świebodzin v Polsku). Jako datum narození se však také uvádí 3. květen roku 1890 a jako místo narození Chicago nebo San Francisco, přičemž by v těchto případech měl být synem německých přistěhovalců.\n\nPřed první světovou válkou působil Traven pod jménem Ret Marut (nebo též Richard Mauerhut nebo Fred Marhut) jako herec v různých německých městech. V letech 1917-1921 vydával v Mnichově (od roku 1919 ilegálně) anarchisticky a protivládně zaměřený časopis \"Der Ziegelbrenner\", do kterého si psal články sám. Roku 1919 se podílel na vedení proletářské revoluce v Bavorsku, po její porážce byl zatčen, podařilo se mu však uprchnout do Vídně. V roce 1923 se pokusil dostat do Ameriky přes Anglii a strávil nějaký čas ve vězení v Londýně jako cizinec bez povolení k pobytu (zde právě uvedl, že se jmenuje Feige).\n\nV roce 1924 se podařilo vystěhovat se do Mexika, kde nejprve vykonával příležitostná povolání na indiánském venkově (česač bavlny, lovec, dělník na ropných polích) a později se usadil jako úspěšný spisovatel v Mexico City. Roku 1925 vyšel v Německu jeho první román \"Česači bavlny (Die Baumwollpflücker)\", v roce 1926 \"Loď mrtvých (Das Totenschiff)\" a o rok později další román \"Poklad na Sierra Madre (Der Schatz der Sierra Madre)\". Ve svém díle se snažil o zpodobnění patriarchálního, ale zcela neidylického života vykořisťovaných mexických indiánů. Na pozadí surové krásy džungle popisoval kruté zotročení indiánských i bělošských námezdních dělníků. Vlastní příběhy pak doplňoval komentáři obsahujícími společenskopolitické, anarchistické i revoluční myšlenky vztahující se na problematiku moderního světa vůbec.\n\nPoté, co byly roku 1934 jeho knihy v Německu zakázány, publikoval ve Švýcarsku a v USA.\nRoku 1951 získal mexické státní občanství. Zemřel 26. března roku 1969 v Mexico City.\n\nExistuje řada dalších hypotéz o identitě B. Travena, z nichž některé jsou značně fantastické:\n\nV roce 1909 se v divadle v Crimitschau seznámil s herečkou Elfriedou Zielkeovou, v roce 1912 se jim narodila dcera Irena. Další partnerkou a spolupracovnicí při vydávání časopisu \"Der Ziegelbrenner\" byla herečka Irena Aldová-Mermetová. Při pobytu v Mexiku žil několik měsíců u indiánské učitelky Maríi de la Luz\nMartínezové, která se starala o opuštěné indiánské děti. Z honorářů za vydané romány pak koupil dům v parku u Acapulca, kde spolu nějaký čas žili. V roce 1940 se seznámil s Esperanzou López Mateosovou, sestrou budoucího mexického prezidenta Adolfo López Mateose, která se stala jeho sekretářkou, překladatelkou jeho děl do španělštiny a zplnomocněnkyní. Travenova autorská práva v Evropě hájil až do své smrti v roce 1960 Josef Wieder, vedoucí vydavatelství Büchergilde Gutenberg v Curychu. Po smrti Mateosové nastoupila na její místo Rosa Elena Lujánová, která se podílela na vydávání ve Švýcarsku vycházejícího časopisu \"BT-Mitteilungen\" a v roce 1956 uveřejnila španělský překlad tří Travenových povídek, zfilmovaných v témže roce pod názvem \"Canasta de cuentos mexicanos\". V roce 1957 se Rosa Elena Lujánová stala jeho manželkou a podle závěti na ni přešla po Travenově smrti všechna práva.\n\n\n"}
{"id": "711513", "url": "https://cs.wikipedia.org/wiki?curid=711513", "title": "Gunilla Bielke", "text": "Gunilla Bielke\n\nGunilla Bielke (25. června 1568, Liljesta, Östergötland - 19. června 1597, zámek Bråborg) byla jako manželka švédského krále Jana III. v letech 1585-1597 švédskou královnou.\n\nGunilla (dívčím jménem \"Gunilla Johannsdotter\") nebyla královského původu. Jejími rodiči byli královský rádce Johann Axelsson (zemřel v roce 1576) a jeho manželka Markéta Posse. Gunilla vyrůstala na královském dvoře ve Stockholmu.\n\nKdyž v roce 1583 zemřela první žena švédského krále Jana III., Kateřina Jagellonská, hledal král novou manželku. Jeho volba padla na tehdy šestnáctiletou půvabnou plavou Gunillu. Ta zpočátku svého nápadníka odmítala, jsouc zamilovaná do mladého šlechtice Pera Jonssona, nakonec však nátlaku podlehla a svolila se sňatkem s králem, o třicet let starším. Svatba se uskutečnila 21. února roku 1585 v katedrále ve Västeråsu a vzápětí byla nevěsta korunována královnou Švédska.\n\nManželství bylo ve Švédsku velmi odmítáno, především členy rodiny Jana III. Hlavně jeho bratr, vévoda Karel, se mu snažil zabránit, neboť uvažoval spíše o spojení s jinými knížecími či královskými domy. Nakonec odmítl účast na svatebním obřadu; podobně se zachovala i většina královské rodiny.\n\nZ manželství se narodilo jediné dítě - syn:\n\nGunilla byla silnou osobností. Jako královna byla přívrženkyní a horlivou prosazovatelkou protestantismu a v neposlední řadě pod jejím vlivem její muž, který v podstatě choval sympatie ke katolickému vyznání, se stal přívržencem luteránské víry.\n\nKrálovna Gunilla ovdověla 17. listopadu 1592. Zemřela v devětadvaceti letech, pět let po smrti svého manžela 25. června 1597 v sídle, které jí manžel doživotně připsal - na zámku Bråborg v Östergötlandu, kde byl její syn Jan vévodou. Pochována byla po boku svého manžela v Uppsale.\n\n\n"}
{"id": "711518", "url": "https://cs.wikipedia.org/wiki?curid=711518", "title": "Life in Exile After Abdication", "text": "Life in Exile After Abdication\n\nLife in Exile after Abdication je druhé studiové album americké bubenice Maureen Tucker. Na album se podíleli i její dřívější spoluhráč z The Velvet Underground Lou Reed nebo několik členů skupiny Sonic Youth. Album vyšlo v roce 1989.\n\nVšechny skladby napsala Maureen Tucker, pokud není uvedeno jinak.\n"}
{"id": "711527", "url": "https://cs.wikipedia.org/wiki?curid=711527", "title": "Rogers Cup 2011 – ženy", "text": "Rogers Cup 2011 – ženy\n\nTenisový turnaj na okruhu WTA Rogers Cup 2011 se konal ve dnech 8.–14. srpna v kanadském Torontu venku na kurtech s tvrdým povrchem jako součást kategorie WTA Premier Tournaments. Odměny činily 2 000 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nNásledující hráčky do hlavní soutěže obdržely divokou kartu:\n\nNásledující hráčky do hlavní soutěže postoupily z kvalifikace:\n\nNásledující hráčka do hlavní soutěže postoupila jako šťastná poražená kvalifikantka:\n\nPrvní čtyři nasazené páry měly volný postup do druhého kola.\n\nHuberová s Raymondovou vyhrály turnaj ve finále bez boje, protože soupeřky Azarenková s Kirilenkovou odstoupily pro zranění pravé ruky Bělorusky.\n\n"}
{"id": "711529", "url": "https://cs.wikipedia.org/wiki?curid=711529", "title": "Krkonošské hřbety", "text": "Krkonošské hřbety\n\nKrkonošské hřbety jsou geomorfologický podcelek Krkonoš. Jedná se o nejvyšší část pohoří lemující česko - polskou státní hranici. Na území České republiky leží částečně území Libereckého a částečně na území Královéhradeckého kraje. Nejvyšším vrcholem je Sněžka (1603 m), která je zároveň nejvyšším vrcholem celého pohoří.\n\nKrkonošské hřbety náleží do geomorfologického celku Krkonoš\n. Severní svahy spadají do polského Janovického rudohoří, na západě je od Jizerských hor odděluje Novosvětský průsmyk. Skládá se z okrsků Slezský hřbet a Český hřbet, což je dvojice hlavních krkonošských rovnoběžně vedoucích hřbetů. Z jižního svahu Českého hřbetu a ve východní části i Slezského hřbetu vybíhají četné rozsochy, které společně tvoří přiléhající sousední podcelek Krkonošské rozsochy. Specifickým místem patřícím do Krkonošských hřbetů je Harrachovská kotlina, která je geomorfologickou částí v západním zakončení Slezského hřbetu.\n\nV Krkonošských hřbetech se kromě Zadní planiny vyskytují veškeré krkonošské vrcholy vyšší 1400 metrů. Drtivá většina vrcholů je soustředěna do os obou hřbetů, bočních vrcholů je minimum, některé již geomorfologicky patří do Krkonošských rozsoch. Slezský hřbet je vymezen na západě Mrtvým vrchem a na východě Čelem. Český hřbet je vymezen na západě Ptačincem a na východě Studniční horou.\n\nSlezský hřbet tvoří hlavní evropské rozvodí Severního a Baltského moře. Severní svahy spadají do povodí Odry, jižní do povodí Labe. Do jeho povodí spadá kompletně i Český hřbet. V prostoru Krkonošských hřbetů pramení významnější toky Labe, Bílé Labe, Úpa, Malá Úpa a Mumlava.\n\nJediným významnějším sídlem, jehož souvislá zástavba z větší části leží v prostoru Krkonošských hřbetů, je Harrachov, významněji sem zasahuje ještě Špindlerův Mlýn. Jinak se zde vyskytují luční enklávy s roztroušenou zástavbou, ve vrcholových partiích pak izolované horské boudy. Kromě nich se lze na hřebenech potkat i s nedokončeným opevněním budovaným před druhou světovou válkou proti nacistickému Německu.\n"}
{"id": "711531", "url": "https://cs.wikipedia.org/wiki?curid=711531", "title": "Jill Wagner", "text": "Jill Wagner\n\nJillian Suzanne Wagner (* 13. ledna 1979 Winston-Salem, Severní Karolína) je americká herečka, modelka a moderátorka.\n\nV dětství byla vychovávána hlavně svým otcem a babičkou, studovala na Ledford Senior High School a v roce 2001 promovala na Státní Universitě v Severní Karolíně, kde získala titul bakalář v oboru obchodního managementu.\n\nPo škole se přestěhovala do Kalifornie, aby podpořila kariéru modelky. V roce 2003 byla Jill obsazena jako první žena na MTV v televizním seriálu PUNK'D, což vedlo k tomu, že se objevila ve vydáních magazínů Stuff, Maxim, kde byla zvolena na 90. místě v top 100 nejpřitažlivějších žen roku 2004 a na 74. místě v roce 2014, a v časopise FHM, kde pózovala pro červenec 2006. Od roku 2005 působila v reklamních kampaních pro značku Ford Motor Company, které ji proslavily jako \"The Mercury Girl\".\n\nZahrála si v dramatu 'Junebug' a hororu 'Pod kůží', jinak se objevuje spíše v televizních seriálech.\nNyní se po sezónní pauze vrací jako spolumoderátorka do VI. série oblíbené show Drtivá porážka\n\n"}
{"id": "711533", "url": "https://cs.wikipedia.org/wiki?curid=711533", "title": "William Cowper", "text": "William Cowper\n\nWilliam Cowper (26. listopadu 1731 Berkhamsted, Hertfordshire, Anglie - 25. dubna 1800, East Dereham, Norfolk) byl anglický básník, jeden z nejznámějších básníků své doby. Jeho básně mají převážně náboženský obsah, psal také duchovní písně.\n\nJeho otec byl farářem, poslal však svého syna do Londýna, aby zahájil právnickou kariéru. V Londýně se Cowper nešťastně zamiloval do své sestřenice Theodory, jíž věnoval své první básně.\n\nV roce 1763 získal úřednické místo v administrativě parlamentu, v roce 1773 však místo pro celkové vyčerpání opustil, propadl těžké psychické poruše a několikrát se pokusil o sebevraždu (tento pokus reflektuje báseň \"Hatred and vengeance, my eternal portion\"), nakonec se však uzdravil a začal se věnovat poezii pod vlivem své nové múzy, vdovy po příteli Mary Unwinové.\n\nZprvu se věnoval tvorbě duchovních písní, ale i jiným dílům. V roce 1786 se s Mary Unwinovou přestěhoval do Westonu, začal v blankversu překládat Homéra (překlady vydány 1791). Ze smrti Mary Unwinové v roce 1796 se nikdy nevzpamatoval, uvrhla ho do neustálé deprese. Přesto přepracoval své překlady a napsal pochmurnou báseň \"Trosečník\" (\"The Castaway\").\n\nZ jeho literárního díla mají význam dvě rozsáhlé satirické epické skladby \"The Task\" (\"Úkol\") a \"The Diverting History of John Gilpin\" (\"Zábavný příběh Johna Gilpina\", obě 1785) a celá řada duchovních písní, které jsou v prostředí evangelikalismu velice známé. Vyznačují se bázní před Bohem, strachem z pekla, rychle si získaly velkou popularitu. Byl spolupracovníkem Johna Newtona.\n\n"}
{"id": "711536", "url": "https://cs.wikipedia.org/wiki?curid=711536", "title": "Galaktická říše (knižní série)", "text": "Galaktická říše (knižní série)\n\nSérie Galaktická říše je sci-fi série obsahující tři romány a jednu povídku amerického spisovatele Isaaca Asimova. Jsou to tyto (řazeno chronologicky podle obsahu):\n\nTyto příběhy jsou zasazeny do stejné budoucnosti jako série o Nadaci , která se začala objevovat v časopisech od roku 1942. Knihy navzájem navazují jen volně, každá z nich obsahuje svůj originální děj. Společným prvkem je autorova idea budoucí Galaktické říše s různými technologickými aspekty (např. blaster, neuronový bič, hyperrelé, psychická sonda, vynález vizisonoru) a určitým shodným prostředím (např. planety Trantor, Země). Další návaznost se později objevila v knize \"Roboti a impérium\", kde spisovatel odhalil, jak se Země stala radioaktivní – což je zmíněno ve všech třech románech série.\n\nPovídka „Slepá ulička“ je jediným příběhem zasazeným do univerza Nadace, v němž se vyskytuje mimozemská inteligence. Všechny ostatní příběhy obsahují pouze lidskou civilizaci. Zároveň je to první povídka, která Asimovovi vyšla v některé vědeckofantastické antologii (konkrétně v \"The Best of Science Fiction\" z roku 1946 od Groffa Conklina).\n\nIsaac Asimov později přičlenil tuto sérii k sáze Nadace a musel vymyslet dějový motiv, proč roboti ze série o robotech vymizeli z knih o Galaktické říši. Důvodem byl fakt, že Asimov psal původní povídky o robotech a o Nadaci jako oddělená témata.\n\nJiž padesát let vládnou světům království Nebuly (Mlhovina Koňská hlava) Tyrantové. Sice nevládnou krutě, ale brání ekonomickému rozmachu království Nebuly a sbírají nejsladší plody pocházející z porobených planet. Technické vědy a výuka kosmické pilotáže jsou zakázány.\nRančer Widemos z planety Nefelos – čestný a přímý muž – je členem odboje proti novým vládcům. Odešle svého syna Birona Farrilla na Zemi, jejíž povrch je z velké části radioaktivní, aby zde studoval v království zakázané technické věci. Jednoho dne je Biron probuzen Sanderem Jontim a zjistí, že nemůže odejít z pokoje ubytovny. V pokoji nalezne radiační bombu. Jonti jej vysvobodí a sdělí mu, že jeho otec byl zabit a on sám se nachází ve velkém nebezpečí, jdou po něm Tyranti. Odešle jej za direktorem Rhodie Hinrikem V.\n\nTam mladý nástupce rančera zažádá o azyl a seznámí se s dcerou direktora Artemisií a s jeho bratrancem Gillbretem. Krásná Artemisie se mu hned zalíbí. Direktor Hinrik V. z dynastie Hinriadů na Farrilla povolá tyrantské stráže a Biron Farrill prchá s Artemisií a Gillbretem na ukradené tyrantské lodi \"Nelítostný\" do kosmu. Gillbret navrhne cíl cesty: nezávislou planetu Lingan, kde sídlí autarch, jenž by mohl být nakloněn myšlence povstání proti Tyrantům.\n\nPo příletu na Lingan se mladý Farill dočká překvapení, vládce planety autarcha již zná, je jím Jonti. Farrill mu příliš nedůvěřuje, autarch navíc obviní v nepřítomnosti otce Artemisie, rhodijského direktora Hinrika V. z vraždy rančera Widemose. Farrill mu nevěří, ale jeho vztah k Artemisii ochladne. Nicméně se všichni shodnou na společném postupu, je třeba najít povstaleckou planetu, kde Gillbret v minulosti ztroskotal. Společně odlétají pátrat do mlhoviny Koňská hlava.\n\nTeprve pátá objevená planeta se jeví jako možná planeta povstalců. Nikdo z výpravy netuší, že tyrantské lodě vedené komisařem Simokem Aratapem jsou jim v patách. Biron Farrill vystoupí s lodi a s autarchem jdou instalovat vysílačku. Farrill ví, že to je past. Skutečně, autarch z Linganu – Jonti, jej chce zabít a potvrdí mu i jeho domněnku, že zabil starého rančera. Byl příliš populární – a tedy konkurent. Artemisie zahlédne teleskopem autarchova pobočníka Rizzetta jdoucího za dvojicí mužů a přestože se k ní mladý Biron chová chladně, cítí potřebu jej varovat. Rizzett však též pochopil, že autarch je zrádce a již na lodi mu vyndal energetický zásobník z jeho zbraně. Autarch je přemožen.\n\nNa linganské lodi promlouvá Biron Farrill k posádce, které byl předložen záznam rozhovoru a předchozích událostí. Většina mužů je na jeho straně, avšak někteří stále pochybují. V tomto momentě se na svéně objeví tyrantský komisař Aratap se svými vojáky a také s direktorem Hinrikem V. – otcem Artemisie. Schopný komisař věděl o celém spiknutí a nyní požaduje souřadnice planety spiklenců výměnou za beztrestnost. Autarch mu je předá, což rozzuří jeho bývalého pobočníka Rizzetta, jenž se zmocní zbraně jednoho ze strážných a se slovem \"Zrádče!\" jej usmrtí. Gillbret se vytratí a než je nalezen, stačí provést sabotáž na hyperatomovém motoru. Při prvním hyperprostorovém skoku bude celá kosmická loď zničena a planeta povstalců nebude nalezena. Tuto informaci sdělí na cele Bironovi. Biron je zděšen, k tomu nesmí dojít. Ví, že pokud se tak stane, bude vše ztraceno. Proto informuje komisaře, aby nechal zkontrolovat motory. Aratap tak učiní. Farrill tvrdí, že planeta povstalců neexistuje a souřadnice jsou Tyrantům k ničemu. Aratap nechá po opravě motorů pokračovat v misi ... a nenalezne nic. Farrill měl pravdu, zčásti. Komisař Aratap je nejen velmi inteligentní, ale též velkorysý a propouští zajatce bez trestu. Farrill již na linganské lodi vysvětluje Artemisii a Rizzettovi, proč musel zabránit explozi lodi. Na palubě byl Hinrik V., direktor Rhodie, planety povstalců a jeho smrtí by se hnutí destabilizovalo. Do místnosti vkročí Hinrik V. a jeho slova potvrdí.\n\nPracovník Mezihvězdného úřadu pro kosmoanalýzu pocházející ze Země (později vystupující v příběhu pod jménem Rik, neboť na své vlastní si nemůže vzpomenout) odhalí blížící se pohromu hrozící Florině, planetě, kde se pěstuje kyrt. Tato informace není někomu po chuti a Rikovi je za použití psychické sondy drasticky vymazána paměť. Tento zásah značně zredukuje jeho rozumové schopnosti a on je ve stavu blízkém těžké mentální retardaci nalezen na Florině v kyrtovém poli.\n\nK případu je povolán místní guvernér – měšťan Myrlyn Terens a pověří domorodku Valonu Marchovou, aby se jej ujala. Rik (jméno je odvozenina, slangový výraz dělníků pro pitomce) pracuje v továrně na zpracovávání kyrtu a postupně se mu některé vzpomínky v paměti navrací. Myrlyn Terens drží nad dvojicí ochrannou ruku a poté, co si Rik vzpomene na určité věci, vezme jej do Florinské pobočky veřejné knihovny Sarku v Horním Městě, kam má povolen přístup. Horní město obývá převážně sarkanská aristokracie. Terens doufá, že by si Rik mohl rozvzpomenout na další\ndůležité věci, pokud uvidí některá encyklopedická hesla. Skutečně, Rikovi něco řekne pojem kosmoanalýza. S ní spojené tituly jsou hlídány, neboť to nenápadně zařídil Dr.Selim Junz, pověřený pracovník Mezihvězdného úřadu pro kosmoanalýzu, jenž obdržel hlášení Pozemšťana a nyní po něm pátrá. Terens je zneklidněn a chce se svým chráněncem odejít, je však zadržen stráží na příkaz knihovnice. Hlídače eliminuje Valona, která dvojici nenápadně sledovala. Všichni tři společně prchají z Horního Města do Dolního, kde jim poskytne azyl ve svém krámu muž zvaný Pekař.\n\nPekař se jmenuje Matt Chorov a slouží na Florině jako trantorský agent. Zatímco hlídky prohledávají Dolní Město, ukryje uprchlíky ve falešné peci a umožní jim zde strávit noc.\n\nDr. Selim Junz z Mezihvězdného úřadu pro kosmoanalýzu zatím bezvýsledně pátrá po zmizelém kosmoanalytikovi a spojí se s Ludiganem Abelem, velvyslancem Trantoru na Sarku. Abel chápe jeho intervenci a přislíbí pomoc, neboť Trantor má zájem o začlenění Floriny i Sarku pod svůj vliv a zmizení kosmoanalytika může být vhodná záminka. Dr. Junz je vytrvalý, neboť navíc sympatizuje s florinským odporem a již zaslechl zprávy o napadení hlídky.\n\nMěšťan Terens už ví, že se stal psancem. Od mládí nenávidí Sarkany, protože pochopil metodu jejich útisku. V noci se vytratí z pekárny a obstará si uniformu hlídky a zbraň. Chorov má za úkol ráno odvést Rika doprovázeného Valonou do bezpečí. Obstará jim falešnou identitu a má je doprovodit na kosmodrom. Plán mu překazí Terens, jenž Chorova zastřelí. Rik pro něj představuje jedinou šanci na politický zvrat na Florině – vymanění se z otroctví. Valona s Rikem prchají, nepoznají Terense v uniformě. Dostanou se na kosmodrom, ale nalodí se na loď, s níž cestuje Samia z Fife – dcera nejbohatšího sarkanského velkozemana z Fife. Na lodi jsou odhaleni a zadrženi a lady Samia si vyslechne jejich příběh, což podnítí její zvědavost. Na lodi si Rik vzpomene na další věci, např. na to, že zkoumal kosmické proudy určitých prvků – zejména uhlíku.\n\nMyrlyn Terens následuje dvojici na kosmodrom, ale přichází pozdě. Vydává se do Horního Města, kde se zbaví již příliš podezřelé uniformy a zabije zemana. Obleče si jeho šaty a zjistí, že zeman vlastnil kosmickou jachtu. To je dobrá zprává s jedinou chybičkou, Terens neumí pilotovat. Přesto se vydává na daný kosmodrom.\n\nPřed téměř rokem na Sarku proběhla videokonference 5 místních velkozemanů, jež soustřeďují celou moc a ovládají obchod z kyrtem, kterou svolal Fife. Nastínil partnerům (z nichž každý je pánem jednoho kontinentu) situaci a zmínil se o zmizelém kosmoanalytikovi. Velkozemané dostali vyděračský dopis týkající se nebezpečí pro Florinu a ohrožení obchodu s kyrtem. Od té doby se však vyděrač neozval, něco jej vyplašilo. Nyní Fife svolává novou poradu a sdělí ostatním velkozemanům, že jeden z nich je zrádce, čímž byl nucen zrušit kontinentální autonomii a svrchovanost každého z nich. Velkozeman Steen to považuje za ambici Fifeho stát se jediným vládcem Sarku a převzít celý obchod s kyrtem a prchne na trantorské velvyslanectví.\n\nSituace graduje a po několika vyhrocených jednáních se schází u jednacího stolu všichni protagonisté příběhu. Myrlyn Terens a Steen pod trantorským patronátem, dr. Junz za úřad, Fife, jenž má v hrsti Rika s Valonou za Sark. Vyjde najevo, že Rika zbavil paměti bývalý měšťan Myrlyn Terens, jenž v něm viděl nástroj pro svůj boj proti Sarkanům. Kosmoanalytik totiž zjistil, že kvůli kosmickým proudům se florinské slunce nachází ve stadiu zrodu novy a planetě hrozí zánik. Dr. Selim Junz se svým humanistickým přesvědčením navrhne řešení vhodné pro všechny. Sark prodá výhodně Florinu Trantoru, neboť je jen otázka času, že kyrt bude možno vypěstovat i jinde (je téměř jisté, že na jeho růst má vliv slunce procházející přeměnou v novu) a planeta bude evakuována. Tak se nakonec i stane.\n\nJoseph Schwartz kráčí ulicemi Chicaga, když jej v osudovém momentě zasáhne paprsek, jenž vyzářil z nedalekého Ústavu jaderného výzkumu. Díky tomu se octl v daleké budoucnosti, kde se už zformovala Galaktická říše s centrální planetou Trantorem. Téměř vše je odlišné od toho, co dříve znal, Schwartz nerozumí ani řeči soudobých Pozemšťanů. Nejvíce se změnila samotná planeta, je totiž z velké části zamořená radioaktivitou. Obyvatelé Země nejsou mezi ostatními národy v říši oblíbení, jsou považování za potížisty a podřadné členy. V minulosti rozpoutali třikrát konflikt. Zemi spravuje říšský prokurátor, na planetární úrovni zde má největší vliv pozemský premiér a silné Bratrstvo tradicionalistů, které de facto kontroluje obyvatelstvo. Tomu je povoleno dožít se maximálně 60 let.\n\nJosepha Schwartze se ujme rodina Marenových, kteří ukrývají Grewa, otce Loy Marenové. Schwartz by se jim hodil, považují jej sice za slabomyslného, ale mohl by zastat nějakou práci a ulehčit jim. Arbin Maren se rozhodne zavézt jej do města Chico, kde vědec Affret Shekt shání dobrovolníky pro svůj „synapsifikátor“. Tento přístroj má umožnit velmi rychlé učení. O přístroj se zajímá i říšský prokurátor lord Ennius, jenž má obavy, aby se z něj nestala nová zbraň Pozemšťanů. Ke všemu na Zemi přilétá uznávaný archeolog Bel Arvardan z planety Baronn, který zastává teorii, že civilizace se rozšířila právě ze Země (to je v galaxii odmítaný názor). Hodlá zde najít důkazy pro svá tvrzení. Když cestuje stratojetem do Chica, dozví se hrůznou skutečnost. Pozemšťané podstupují před dosažením 60 let rozlučkovou cestu, po níž je čeká eutanazie. Když se pokusí o debatu na toto téma (přitom vyjde najevo, že je cizinec), lidé ve stratojetu se od něj odtáhnou. O hovor s ním se snaží pouze jistý Creen, nasazený provokatér Bratrstva tradicionalistů v pravidelné letecké lince.\n\nV Ústavu jaderného výzkumu v Chicu mezitím Joseph Schwartz podstoupil pod dohledem dr. Shekta pokusný zákrok na „synapsifikátoru“, z něhož se zotavuje. Dr. Shekt hlásí výsledek lordu Enniovi, tvrdí mu, že pokus nebyl úspěšný. Nemluví však pravdu, Schwartz nejenže přežil, ale jeho rozumové schopnosti se rychle rozvíjejí. Navíc má posílenou intuici. Po týdnu se Schwartz rozhodne z ústavu utéci. V nestřežený okamžik se mu to podaří, ale v cizím světě se nedokáže zorientovat. V jedné jídelně vyžebrá několik kreditů (platidlo) na jídlo od dvou řidičů aerotaxi. Poté jej v obchodním centru zadrží Bel Arvardan, který se snaží pomoci s pátráním Pole Shektové. Nejsou sami, kdo o Schwartzově útěku ví. Zpovzdálí vše sleduje agent Bratrstva tradicionalistů Natter, jenž vše hlásí výš. V obchodním domě vyvolá paniku tím, že imperiální posádce ohlásí výskyt radiační horečky. Sám se nabídne, že Schwartze za úplatek převede přes bezpečnostní koridor. Na místo dorazí imperiální vojáci. Schwartze nenajdou, zadrží pouze Polu a Bela Arvardana, který se vzepře arogantnímu jednání vojenského důstojníka. Je paralyzován pomocí nervových důtek a společně s Polou odvezen na základnu. Když se zjistí jeho totožnost, je propuštěn a zařídí i proupuštění pro Polu (která je mu mimochodem sympatická). Začíná chápat, jak působí předsudky vůči Pozemšťanům, kteří nejsou bráni jako plnoprávní občané Galaktické říše.\n\nNatter skutečně dopraví Schwartze do Ústavu a předá jej do rukou dr. Shekta. Vše ohlásí svým nadřízeným. Tajemník premiéra se domnívá, že jde o komplot Říše, považuje Schwartze za agenta a Arvardana za osobu, která má od něj odlákat pozornost. Rovněž podezřívají dr. Shekta ze zrady tradicionalistických ideálů. Je rozhodnuto, že se zatím nebude zasahovat do dění a bude se čekat na další kroky členů údajného spiknutí. Joseph Schwartz se vrací na farmu Marenových, kde jím pomáhá s prací. Naučil se již obstojně řeč a po práci občas hrává s Grewem šachy. Během jedné partie se odváží zeptat na otázky, které jej tíží. Dozví se, že je rok 827 galaktické éry a Země je z velké části radioaktivní. Vesmírem se rozprostírá Galaktická říše složená z milionů obydlených světů. Rozhodne se opět pro útěk.\n\nBěhem úprku je pronásledován Natterem, což díky svým vylepšeným smyslům dokáže odhalit. Jeho schopnosti jsou téměř telepatické, navíc dokáže myslí zabíjet, což učiní v případě Nattera. Je ohromen, že když zjistí, že Natter je mrtev. Vydává se do Chica, kde však jsou však na něj členové Bratrstva připraveni. Tentokrát je to Schwartz, kdo je paralyzován nervovými důtkami.\n\nBel Arvardan se sejde s premiérem a požádá o doporučující dopis pro setkání s dr. Shektem. Když se s ním sejde, fyzik vypadá velmi vyčerpaně, žije totiž v atmosféře strachu. Cítí, že je sledován, proto avizovanou schůzku s Belem Arvardanem oficiálně odmítne. Ještě předtím se svěřil své dceři Pole s vážnými věcmi. Pola naléhá, aby se obrátili na pomoc právě na Arvardana. K setkání dojde tajně. Pola Shektová naviguje Arvardanův vůz do garáží jejich domu, kde jí Bel vyjádří své city. Pole také není lhostejný, ale je trochu zdrženlivější. V domě mu dr. Shekt prozradí tajemství Bratrstva tradicionalistů. Chtějí do galaxie vypustit zmutovaný smrtelný virus (vlivem zvýšené radioaktivity je na Zemi více mutací), tzv. radiační horečku, která má zdecimovat obyvatelstvo Galaktické říše. Bel Arvardan mu uvěří a hodlá informovat říšského prokurátora Ennia, ale všichni jsou ještě v domě zadrženi tajnou službou. Při zásahu je osobně přítomen premiérův tajemník Balkis, který se již vidí galaktickým vládcem. Všichni jsou internováni ve Dvoraně nápravy v Chicu ve stejné cele. Zde se Schwartz rozhodne spolupracovat s ostatními a zabránit pohromě. Využije svých neobyčejných psychických schopností ke zmocnění mysli Balkise. Skupině vězňů se pak se svým rukojmím podaří uprchnout na základnu imperiální posádky Fort Dibburn, kde si žádají slyšení u říšského prokurátora lorda Ennia. Mezitím se před kasárnami srotí dav lidí a požaduje propuštění Balkise. Dr. Shektovi, Pole, Belu Arvardanovi a ani Josephu Schwartzovi se však prokurátora nepodaří přesvědčit o závažnosti situace. Když už se zdá, že Balkis triumfuje, podaří se Schwartzovi ovládnout mysl poručíka Claudyho a odletět s ním do Senloo, kde stojí chrám – centrum bakteriologických zbraní. Poručíku Claudymu není příliš proti mysli chrám vybombardovat, Pozemšťany hluboce nenávidí a Schwartz mu teď jen oslabil pocit disciplíny a zodpovědnosti. Útok jediné planety proti mnohamiliardové Galaxii se neuskutečnil, Bratrstvo tradicionalistů zodpovědné za tento pokus bylo rozprášeno. Na Zemi byla z ostatních planet přivezena nekontaminovaná půda.\n\nDěj se odehrává na planetě Cepheus 18, kam bylo lidmi přemístěno cca 5 000 posledních příslušníků nehumanoidní rasy z jejich umírající planety. Cepheus 18 je pojat jako kombinace obrovské rezervace a laboratoře pro tyto tvory, jejichž společnost se vyznačuje mnoha zajímavými rysy, které lákají vědce ke zkoumání (např. mezi nimi neexistuje zločinnost, mají vysokou schopnost regenerace po zranění, disponují komunikací na bázi telepatie). Vědeckou obec zastupuje Tomor Zammo, jenž nehumanoidy považuje jen za trochu inteligentnější zvířata a usiluje o povolení k bezohlednému výzkumu (nehumanoidé mají mnoho práv, která by tímto byla porušena). Zastáncem opačného, více humanistického přístupu je novinář Gustiv Bannerd, jenž se na problém dívá z filosofického hlediska. Je přesvědčen, že by mimozemšťané mohli lidem ukázat něco ze své kultury, pokud by lidé byli dostatečně trpěliví. Ve střetu těchto zájmů se nachází civilní dohlížitel Cephea 18 Loodun Antyok, kterého Bannerd i Zammo považují za nekompetentního byrokrata, jenž neriskuje přímou konfrontaci.\n\nJednoho dne se Antyok s Bannerdem sejdou s vůdcem nehumanoidů při rozhovoru. (Lidskou) vládu znepokojuje, proč se mimozemšťanům nerodí děti. Vůdce Antyokovi vysvětlí jejich pozici, lidé je sice zachránili před téměř jistým vyhynutím, ale zároveň je postavili do slepé uličky. Zmizel faktor boje o přežití, nyní mají všechny fyziologické potřeby pro život zajištěny, ale nejsou v podstatě svobodní. Není jim dovoleno opustit Cepheus 18, proto se dobrovolně rozhodli postupně vyhynout.\n\nAntyok ani zdaleka není neschopným úředníkem, za jakého jej Bannerd se Zammem považují. Naopak je to velmi kompetentní člověk, jenž dokáže v rámci pravidel a daných zákonů téměř nemožné. Osnová plán na záchranu nehumanoidů spoléhajíce se na to, že dokáží „telepaticky“ zjistit jeho záměry a využít toho. Díky vysoké prioritě udělené vládou projektu zkoumání mimozemské rasy zařídí dopravit na planetu náklad fluoreskujících koulí. Nehumanoidé se zmocní kosmických lodí (kterých Antyok objednal dost na to, aby se do nich vešli všichni) a odletí do galaxie Magellanův oblak. Když to vyjde najevo, všichni zúčastnění (kapitán kosmické flotily, Zammo i Bannerd) si uvědomí, jak rafinovaně to Antyok provedl. Ten je však díky brilantním znalostem byrokracie krytý, od všech rozhodnutí existuje dokumentace, která jej však zbavuje přímé zodpovědnosti. Tento fakt posvětí i Úřad pro Vnější provincie, který mu následně přidělí další úkol.\n\n\n"}
{"id": "711537", "url": "https://cs.wikipedia.org/wiki?curid=711537", "title": "Mladkovské sedlo", "text": "Mladkovské sedlo\n\nMladkovské sedlo (polsky \"Przełęcz Międzyleska\") je horské sedlo v Kladské kotlině na pomezí České republiky (okres Ústí nad Orlicí) a Polska (okres Kladsko). Leží ve výšce 540 m n.m..\n\nMladkovské sedlo se nachází v samotném jižním zakončení Kladského výběžku. Kladská kotlina zde prochází branou tvořenou ze západu Orlickými horami a z východu Hanušovickou vrchovinou a Králickým Sněžníkem. Sedlo je široké a ploché, z obou stran pozvolné. Příčně (po hřbetnici) jím prochází česko-polská státní hranice a hlavní evropské rozvodí Severního a Baltského moře. Území jižně od Mladkovského sedla odvodňuje řeka Tichá Orlice (do Labe), severně pak Kladská Nisa (do Odry).\n\nSvým charakterem je Mladkovské sedlo předurčeno k významnému dopravnímu využití, v rámci česko-polské mezinárodní dopravy jde o spojení nadregionálního významu.\n\nHlavním procházejícím silničním tahem je silnice I/43 ze Svitav a Brna, na kterou se napojuje silnice II/312 ze Žamberka a v Polsku navazuje silnice č. 33 do Kladska. Silnice je sledována žlutě značenou turistickou trasou 7371, která přes hranici převádí evropskou dálkovou turistickou trasu E3. Příčně, prakticky po státní hranici, je vedena zeleně značená polská turistická trasa z Králického Sněžníku do Orlických hor. O něco západněji prochází sedlem železniční trať Ústí nad Orlicí - Lichkov - Międzylesie, z níž se ještě u Lichkova odpojuje trať do Králík a Hanušovic. Původně zde stál kolejový triangl umožňující také přímou jízdu vlaků z tehdejšího Mittelwalde směrem na Hanušovice. Zbytky této spojky se v terénu zachovaly dodnes.\n\nNacistické Německo plánovalo vést Mladkovským sedlem také exteritoriální dálnici Vídeň - Vratislav.\n\nKromě budovy celnice zasahuje do prostoru sedla roztroušená zástavba obcí Dolní Lipka a Boboszów. Nachází se zde též mohutný suchý poldr na Lipkovském potoce.\n\nMladkovské sedlo je místem na severní české a dříve československé hranici, odkud je nejblíže na hranici jižní, tj. rakouskou. V době ohrožení nacistickým Německem panovaly obavy ze severojižního útoku wehrmachtu, který by měl za cíl rozetnutí Československa ve dví a k oddělení hlavních obranných sil od zápolí. Z toho důvodu byl právě v prostoru jižně od Mladkovského sedla budován jeden z nejmasívnějších systémů opevnění, jehož objekty se v okolí dochovaly dodnes. Řada z nich je muzejně zpřístupněna a celá oblast je nazývána Králickou pevnostní oblastí.\n"}
{"id": "711540", "url": "https://cs.wikipedia.org/wiki?curid=711540", "title": "Athénské olympijské tenisové centrum", "text": "Athénské olympijské tenisové centrum\n\nAthénské olympijské tenisové centrum (řecky: Ολυμπιακό Κέντρο Αντισφαίρισης; anglicky: Athens Olympic Tennis Centre) je tenisový areál ležící v athénském olympijském sportovním komplexu, který hostil soutěže tenisového turnaje na Letních olympijských hrách 2004.\nObsahuje šestnáct soutěžních dvorců. Dokončen byl v únoru 2004 a oficiálně otevřen 2. srpna téhož roku.\n\nCentrální kurt, oficiálně \"Main Court\", má kapacitu 8 600 diváků, která byla během olympiády snížena na 6 000. Na další dva dvorce, na nichž se také odehrály semifinálová utkání, má přístup 4 300 diváků, během olympijského turnaje byl počet zredukován na 3 200. Každý ze zbylých třinácti kurtů má kapacitu dvě stě osob.\n\nNa dvorcích je položen povrch DecoTurf, na němž se odehrává také čtvrtý grandslam sezóny US Open. Nevýhodou centrálního dvorce je přílišná plocha s tribunami začínajícími ve větší vzdálenosti, než je obvyklé.\n\n\n"}
{"id": "711543", "url": "https://cs.wikipedia.org/wiki?curid=711543", "title": "Methotrexát", "text": "Methotrexát\n\nMethotrexát (amethopterin) se využívá v medicíně jako cytostatikum při léčbě nádorů.\n\nMethotrexát (podobný dihydrofolátu) jako kompetitivní inhibitor blokuje enzym dihydrofolátreduktázu, který katalyzuje tvorbu kofaktoru nepostradatelného pro biosyntézu thymidylové kyseliny, která je prekurzorem DNA. Rychle se dělící rakovinné buňky, které jsou aktivně zapojeny do syntézy DNA, jsou vůči methotrexátu mnohem citlivější než pomaleji rostoucí buňky z nepostižených savčích tkání. Proto methotrexát, pokud je podáván ve správné dávce, zabíjí rakovinné buňky, aniž by zahubil jejich nositele. Léčivo se dále používá k léčbě revmatoidní artritidy.\n"}
{"id": "711544", "url": "https://cs.wikipedia.org/wiki?curid=711544", "title": "Seznam skladeb The Velvet Underground", "text": "Seznam skladeb The Velvet Underground\n\nToto je kompletní seznam všech skladeb skupiny The Velvet Underground. U každé skladby je uvedeno i album, na kterém vyšla.\n\n"}
{"id": "711546", "url": "https://cs.wikipedia.org/wiki?curid=711546", "title": "Štítná chrupavka", "text": "Štítná chrupavka\n\nŠtítná chrupavka ( \"cartilago thyroidea\", ačkoliv jazykově správně by bylo \"cartilago thyreoidea\" – z řec. \"thyreos\", štít) je hyalinní chrupavka obepínající hrtan savců, která se pravděpodobně vyvinula přeměnou IV. nebo V. žaberního oblouku za přispění buněk neurální lišty. Je to nepárová struktura, jenž se podílí na vytvoření pevného skeletu kolem hrtanu.\n\nŠtítná chrupavka je u člověka poměrně mohutný útvar, který zpředu obepíná část hrtanu a chrání ji. Skládá z levé a pravé ploténky, které jsou vpředu (na „břišní“ straně krku) spojené a vytváří oblou hranu, které se říká ohryzek (též „Adamovo jablko“, odborně \"prominentia laryngea\", tedy „hrtanový výběžek“). Ze štítné chrupavky vzadu vybíhají nahoru a dolů dva páry „rohů chrupavky štítné“. Horní pár rohů se pomocí vazů napojuje na velké rohy jazylky. Spodní pár je opatřen kloubními plochami pro kontakt s prstencovou chrupavkou. Na bocích levé a pravé ploténky se nachází vyvýšená hrana (\"linea obliqua\"), která umožňuje připojení některých svalů jazylky (konkrétně \"m. thyrohyoideus\" a \"m. sternothyroideus\").\n\nVe stáří štítná chrupavka charakteristickým způsobem osifikuje (kostnatí) a míra osifikace této chrupavky je jedním ze způsobů, jak se dá odhadnout věk (např. v soudním lékařství či v antropologii).\n"}
{"id": "711549", "url": "https://cs.wikipedia.org/wiki?curid=711549", "title": "Mlýnský kopec", "text": "Mlýnský kopec\n\nMlýnský kopec je vrchol v České republice ležící v pohoří Orlické hory.\n\nMlýnský kopec se nachází v geomorfologickém celku Orlické hory, podcelku Mladkovská vrchovina a okrsku Pastvinská vrchovina. Jedná se o jediný vrchol Mladkovské vrchoviny, který se nachází na východním břehu Tiché Orlice.\n\nMlýnský kopec se nachází v jihovýchodním cípu Orlických hor v obci Těchonín asi 4 km severně od města Jablonné nad Orlicí. I když je poněkud utopen mezi okolními vyššími vrcholy, je od svého okolí zřetelně oddělen. Pouze na jihovýchodě se nachází nepříliš hluboké sedlo s nadmořskou výškou asi 515 metrů.\nMlýnský kopec se nachází v povodí Tiché Orlice, která protéká pod jeho západním svahem. Pod severním svahem protéká její levý přítok Těchonínský potok.\n\nVrchol Mlýnského kopce pokrývá louka a tudíž je z něho dobrý kruhový rozhled. Výhled je ovšem pouze jen na obec Těchonín a nejbližší vrcholy Orlických hor, které Mlýnský kopec převyšují.\n\nDo úbočí Mlýnského kopce se šplhá zástavba obce Těchonín, v jižním svahu se pak nachází areál výzkumného ústavu Armády České republiky.\n\nSedlem jihovýchodně od vrcholu prochází silnice II/311, západním svahem pak železniční trať Ústí nad Orlicí - Lichkov - Štíty/Międzylesie. Nachází se zde i těchonínská výhybna a železniční zastávka. Vrcholovým prostorem prochází modře značená turistická trasa 1858 ze Suchého vrchu do Studeného. Přímo na kótu žádná cesta nevede.\n\n"}
{"id": "711561", "url": "https://cs.wikipedia.org/wiki?curid=711561", "title": "Slezský hřbet", "text": "Slezský hřbet\n\nSlezský hřbet je geomorfologický okrsek Krkonoš. Je považován za hlavní hřeben hor a na jejich území kopíruje polsko - českou státní hranici v téměř celé délce. Na území České republiky se nachází částečně na území Libereckého a částečně na území Královéhradeckého kraje. Nejvyšším vrcholem je Sněžka (1603 m n. m.), která je zároveň nejvyšším vrcholem celého pohoří. Původní německý název \"Schlesischer Kamm\" zahrnoval jeho část mezi Labskou loukou a Špindlerovou boudou.\n\nSlezský hřbet náleží do geomorfologického celku Krkonoš a podcelku Krkonošské hřbety. Od jižněji položeného rovnoběžného Českého hřbetu jej postupně od západu odděluje Mumlavský důl, Labský důl, Důl Bílého Labe a Obří důl. Východně od Obřího dolu na něj z jihu navazuje Růžohorská hornatina patřící již do Krkonošských rozsoch. V západním zakončení hřbetu se nachází Harrachovská kotlina, která je jeho samostatnou geomorfologickou částí. Jižně od ní se vypíná další z krkonošských rozsoch Vilémovská hornatina. Novosvětský průsmyk odděluje Slezský hřbez na západě od Jizerských hor, severní polské svahy spadají do Janovického rudohoří. Přibližně v polovině délky jej sedlo mezi vrcholy Čihadlo a Malý Šišák (u Špindlerovy boudy) rozděluje na dva geomorfologické podokrsky: Západní Slezský hřbet a Východní Slezský hřbet. Hřbet se nachází na území Krkonošského národního parku.\n\nJednotlivé vrcholy tvoří v rámci hřbetu souvislou řadu. Bočních vrcholů není mnoho. Nejzápadnějším vrcholem hřbetu je u Novosvětského průsmyku Mrtvý vrch (1059 m), nejvýchodnějším pak Čelo u Pomezních Bud.\n\nSlezský hřbet tvoří hlavní evropské rozvodí Severního a Baltského moře. Jeho severní polské svahy spadají do povodí Odry. Jižní svahy spadají do povodí Labe a odvodňují jej (od západu) Mumlava, Labe, Bílé Labe, Úpa a Malá Úpa.\n\nVe vrcholovém prostoru Slezského hřbetu nalezneme prakticky jen izolované horské boudy, v nižších polohách pak nečetné luční enklávy s nepočetnou roztroušenou zástavbou.\n"}
{"id": "711564", "url": "https://cs.wikipedia.org/wiki?curid=711564", "title": "NSW Tennis Centre", "text": "NSW Tennis Centre\n\nNSW Tennis Centre \"(Tenisové centrum Nového Jižního Walesu)\", dříve známé jako \"Sydney Olympic Park Tennis Centre\", je tenisový areál ležící v Sydneyském olympijském parku, který hostil soutěže tenisového turnaje na Letních olympijských hrách 2000 v Sydney.\n\nObsahuje šestnáct dvorců. Výstavba byla zahájena v listopadu 1998 a k oficiálnímu otevření došlo 8. prosince 1999 s náklady ve výši 42,9 miliónů australských dolarů.\n\nCentrální kurt, oficiálně Ken Rosewall Arena, získal název po australském tenistovi Kenu Rosewallovi. Jeho kapacita činí 10 000 diváků. Na druhý dvorec má přístup 4 000 osob a na třetí pak 2 000. Areál obsahuje dalších sedm soutěžních a šest tréninkových kurtů. Hraje se na tvrdém povrchu Plexicushion.\n\nKomplex každoročně hostí jeden z prvních profesionálních turnajů sezóny ženského i mužského okruhu – lednový Apia International Sydney, jakožto přípravu na úvodní grandslam Australian Open.\n\n"}
{"id": "711566", "url": "https://cs.wikipedia.org/wiki?curid=711566", "title": "Hrtanová chrupavka", "text": "Hrtanová chrupavka\n\nHrtanové chrupavky (\"cartilagines laryngi\") je společné označení chrupavek, které obklopují a chrání hrtan. Jejich embryonální původ zpravidla spočívá v původních žaberních obloucích. U člověka je těchto chrupavek devět:\nNěkteré z nich jsou hyalinní, jiné elastické.\n"}
{"id": "711570", "url": "https://cs.wikipedia.org/wiki?curid=711570", "title": "Justin Bruening", "text": "Justin Bruening\n\nJustin Bruening (* 24. září 1979, St. Helena, Nebraska, USA) je americký herec. Jeho herecká kariéra začala v roce 2003, když mu byla nabízena role do seriálu \"All My Children\". Je také známý ze seriálu \"Knight Rider – Legenda se vrací\" jako Mike Traceur a Mike Knight.\n\nBruening se zasnoubil s herečkou Alexou Havins na natáčení seriálu \"All My Children.\" Vzali se 5. června 2015. Dne 10. srpna 2010 se jim narodila dcera Lexington Grace Bruening.\n\n"}
{"id": "711572", "url": "https://cs.wikipedia.org/wiki?curid=711572", "title": "Prstencová chrupavka", "text": "Prstencová chrupavka\n\nPrstencová chrupavka ( \"cartilago cricoidea\", doslova z řec. \"krikoeides\" – prstenovitý) je hyalinní chrupavka ve tvaru vodorovně položeného prstenu, která objímá hrtan, podílí se na jeho ochraně a umožňuje upevnění různých svalů a vazů. Tato nepárová chrupavka se pravděpodobně vyvinula přeměnou částí IV. a VI. žaberního oblouku.\n\nLidská prstencová chrupavka se obtáčí jako pevný kroužek kolem hrtanu a je uložena kaudálně od chrupavky štítné („pod ní“). Připomíná pečetní prsten, jehož „destička“ (lamina) je umístěna vzadu (dorzálně). V horní části je skloubena s chrupavkou štítnou, v dolní části se nachází kloubní plochy pro kontakt s hlasivkovými chrupavkami.\n"}
{"id": "711584", "url": "https://cs.wikipedia.org/wiki?curid=711584", "title": "Jaterní testy", "text": "Jaterní testy\n\nJaterní testy, také známé jako jaterní profil či jaterní panel (: \"liver function tests\", zkráceně: LFTs) představují základní soubor laboratorních biochemických vyšetření, jejichž cílem je odhalit poškození jater, rozlišit mezi poškozením morfologickým a funkčním, odhadnout závažnost onemocnění a efektivitu nasazené léčby. Pouze na jejich základě však většinou nelze určit, o jaké konkrétní onemocnění jater se jedná a je nutné jejich doplnění dalšími metodami klinické biochemie, konkrétně metodami hematologickými, sérologickými, imunologickými a molekulárně genetickými, stejně tak i metodami zobrazovacími – ultrasonografií, nukleární magnetickou rezonancí a výpočetní tomografií. Zobrazovací metody mohou být spojeny s cílenou biopsií jater a následným histopatologickým vyšetřením.\n\nPrincipem jaterních testů je odběr žilní krve, nejčastěji z žil loketní jamky a její odeslání do laboratoře klinické biochemie. V rámci jaterních testů se v krevním vzorku obvykle stanovuje 7 parametrů. Jedná se o alaninaminotransferázu, aspartátaminotransferázu, alkalickou fosfatázu, celkový sérový bilirubin, konjugovaný sérový bilirubin, albumin a celkovou bílkovinu. Velmi často je simultánně (současně) vyžadováno stanovení γ-glutamyltransferázy, laktátdehydrogenázy a protrombinového času.\n\nPro pochopení podstaty jaterních testů je důležitá znalost histologie jater a enzymatické výbavy jednotlivých typů buněk, které se v játrech nacházejí.\n\nZákladní stavební jednotkou jater je jaterní buňka (hepatocyt). Jaterní buňky jsou uspořádány do trámců, skupina trámců pak vytváří lalůček centrální žíly (: \"lobulus venae centralis\"), jež je základní morfologickou jednotkou jater. Jaterní buňky tvoří asi 60 % jaterní tkáně, zbytek připadá na Kupfferovy buňky, Itovy buňky, endotelové buňky, buňky intrahepatálních (nitrojaterních) žlučových cest a extracelulární (mimobuněčnou) tekutinu. Jednotlivé typy buněk plní v játrech, potažmo v organismu, specifické úlohy, čemuž je přizpůsobena jejich struktura a enzymová výbava. Pro jaterní buňky, které jsou dobře zásobené kyslíkem, je typická vysoká aktivita enzymu alaninaminotransferázy, aspartátaminotransferázy, laktátdehydrogenázy, gama-glutamyltransferázy a alkalické fosfatázy. Při zhoršeném zásobení kyslíkem mají vysokou aktivitu glutamátdehydrogenázy. Buňky žlučových cest disponují vysokou aktivitou gama-glutamyltransferázy a alkalické fosfatázy. Tyto enzymy lze při poškození daných buněk detekovat v krevní plazmě.\n\n\nPodle toho, jakou funkci jater respektive hepatobiliárního systému (z řeckého \"hepar\", tj. játra a latinského \"bilis\", tj. žluč) jednotlivé parametry charakterizují, lze je rozdělit do tří základních skupin (viz tabulka). \n\nPři hepatocelulárním poškození se z hepatocytů do krve nadměrně uvolňují některé enzymy. Jejich zvýšenou aktivitu v krevní plazmě lze následně biochemicky prokázat. Je-li poškozena pouze cytoplazmatická membrána hepatocytu, uvolňují se do krve především enzymy lokalizované v cytoplazmě, tj. alaninaminotransferáza (ALT), cytoplazmatický izoenzym aspartátaminotransferázy (cAST) a jaterní izoenzym laktátdehydrogenázy (LD5). Při těžším poškození hepatocytů, kdy jsou zasaženy i mitochondrie, se do krve dostávají jednak ALT, cAST a LD5, jednak enzymy lokalizované v mitochondriích, tj. mitochondriální izoenzym aspartátaminotransferázy (mAST) a glutamátdehydrogenáza (GMD). Nejcitlivějšími indikátory morfologického poškození jater jsou aminotransferázy. O poruše funkce jater nás však tyto enzymy neinformují.\n\nAminotransferázy (starší název: transaminázy) jsou enzymy katalyzující transaminační reakce, tedy vratné (reverzibilní) reakce, při kterých dochází k přenosu aminoskupiny (NH) z aminokyseliny (AMK) na α-oxokyselinu (OK) za vzniku jiné aminokyseliny (AMK) a jiné α-oxokyseliny (OK). Kofaktorem reakce je pyridoxal-5’-fosfát (P-5’-P). Transaminační reakce je první reakcí, jíž v procesu degradace podléhají aminokyseliny pocházející z bílkovin potravy i aminokyseliny pocházející z nitrobuněčných bílkovin. Její podstatou je odstranění aminoskupiny z aminokyseliny. Uhlovodíkový řetězec zbylý z aminokyseliny je degradován dalšími procesy.\n\nJelikož transaminační reakce jsou vratné, aminotransferázy se uplatňují nejen v degradaci (katabolismu) aminokyselin, ale i v jejich biosyntéze (anabolismu). Nejdůležitějšími aminotransferázami v klinické medicíně jsou alaninaminotransferáza a aspartátaminotransferáza.\n\nAlaninaminotransferáza (zkráceně ALT, starší název: glutamát-pyruvát transamináza, zkráceně GPT) je cytoplazmatický enzym vysoce specifický pro jaterní buňku. V mnohem menší míře se nachází např. v myokardu nebo kosterním svalu. Funkcí ALT je katalýza transaminační reakce, při které dochází k přenosu aminoskupiny z alaninu na 2-oxoglutarát za vzniku pyruvátu a glutamátu. Kofaktorem reakce je pyridoxal-5’-fosfát. \nPři mírném poškození jaterní buňky při zvýšení propustnosti (permeability) cytoplazmatické membrány se ALT dostává do krve ve zvýšené míře. Průkaz zvýšené katalytické koncentrace ALT v krevním séru je velmi specifickým ukazatelem poškození jaterní buňky.\n\nFyziologická hodnota ALT v krevním séru dospělého jedince je 0,1–0,78 µkat/l. \n\nAspartátaminotransferáza (zkráceně AST, starší název: glutamát-oxalacetát transamináza, zkráceně GOT) je enzym katalyzující transaminační reakci, při které dochází k přenosu aminoskupiny z aspartátu na 2-oxoglutarát za vzniku oxalacetátu a glutamátu. AST je lokalizovaná v cytoplazmě i v mitochondriích jaterních buněk. \nRozlišujeme tedy dvě izoformy – cytoplazmatickou a mitochondriální. AST není specifická jen pro játra, vyskytuje se v celé řadě dalších tkání (ledviny, srdeční sval, kosterní sval, mozek, slinivka břišní, červené krvinky). Cytoplazmatický izoenzym AST se dostává do krve, stejně jako ALT, i při jen lehkém postižení jaterních buněk (při zvýšené propustnosti cytoplazmatické membrány jaterní buňky). Mitochondriální izoenzym AST se uvolňuje do krve až při rozpadu (nekróze) jaterních buněk. \nFyziologická hodnota AST v krevní séru dospělého jedince je 0,05–0,72 µkat/l. Výraznější zvýšení katalytické koncentrace AST je prognosticky závažnější než zvýšení ALT, protože signalizuje uvolnění cytoplazmatické i mitochondriální frakce, a tudíž rozpad jaterních buněk. Koncentrace AST může být zvýšena i u nemocí krve, ledvin, srdce, kosterních svalů či slinivky břišní.\n\nVýrazné zvýšení aminotransferáz (3–20násobné) bývá u toxického/alkoholového poškození jater, akutní i chronické hepatitidy, biliární koliky či pravostranného srdečního selhání. Mírnější zvýšení může doprovázet jaterní cirhózu, jaterní steatózu, nealkoholovou jaterní steatohepatitidu, chronickou hepatitidu, cholestatická onemocnění jater, nádory jater. Ke zvýšení aminotransferáz může dojít i při intenzivní fyzické námaze, nemocech svalů nebo při užívání některých léků (např. antibiotika erytromycinu).\n\nDe Ritisův koeficient (de Ritisův index, de Ritisův kvocient) je poměr AST/ALT, který slouží k rozlišení poškození zánětlivého a nekrotického charakteru.\n\nLaktátdehydrogenáza (zkráceně LD nebo LDH) je enzym katalyzující přeměnu laktátu na pyruvát, tj. poslední krok spalování glukózy za nepřítomnosti kyslíku (anaerobní glykolýza). Rozlišujeme 5 forem tohoto enzymu, tj. 5 izoenzymů (LD1, LD2, LD3, LD4, LD5), které se nacházejí v buňkách různých tkání. Pro játra a kosterní svaly je specifický izoenzym LD4 a LD5. I když není laktátdehydrogenáza součástí klasického jaterního panelu, stanovení jejího izoenzymu LD5 může v některých případech napomoci v diagnostice nádorového postižení jater.\n\nFyziologická hodnota koncentrace LD v krevním séru dospělého muže je 2,2–3,8 µkat/l, u dospělé ženy pak 2,2–3,6 µkat/l.\n\nK městnání žluči v játrech (odborně cholestáze) dochází nejčastěji v důsledku blokády (obstrukce) žlučových cest konkrementem (nepřesně žlučovým kaménkem) nebo nádorem. Dále může cholestáza vzniknout na podkladě zánětu, dědičných poruch či působením některých léků. \n\nBlokáda žlučových cest znemožňuje odtok žluči z jater do střeva, žluč se hromadí před překážkou (konkrement, nádor) a ve žlučových cestách roste tlak, který poškozuje výstelku (endotelové buňky) žlučových cest i jaterní buňky. Z takto poškozovaných buněk se zvýšeně uvolňují enzymy, z nichž klinicko-biochemicky nejdůležitější jsou alkalická fosfatáza a γ-glutamyltransferáza. Hromadění žluči před blokádou má za následek zvýšení koncentrace bilirubinu v séru.\n\nAlkalická fosfatáza (zkráceně ALP, další název: alkalifosfatáza) je enzym s nízkou substrátovou specificitou patřící do skupiny hydroláz. Katalyzuje hydrolýzu fosfátových esterů v alkalickém prostředí. V několika izoformách (jaterní, kostní, střevní, placentární, …) se nachází ve všech buňkách lidského organismu. U zdravých jedinců je sérová koncentrace ALP podmíněna především její jaterní a kostní izoformou. U dospělých jedinců převládá jaterní forma, u dětí (období růstu) převládá kostní izoforma.\nFyziologická hodnota koncentrace ALP v krevním séru dospělého jedince je 0,66–2,2 µkat/l. Zvýšené hodnoty doprovázejí především intrahepatální a extrahepatální cholestázu (městnání žluči v játrech a mimojaterních žlučových cestách). Mezi další stavy zvyšující sérovou koncentraci ALP patří například nemoci kostí, nádory kostí a jater včetně jejich metastatického postižení, revmatologické choroby či zvýšená funkce příštitných tělísek (hyperparatyreóza).\n\nGama-glutamyltransferáza (γ-glutamyltransferáza, γ-glutamyltranspeptidáza, zkráceně GGT nebo γGT) je enzym fyziologicky přítomný v membránách buněk s vysokou sekreční nebo absorpční aktivitou (játra, slinivka břišní, slezina, ledviny, prostata, srdce, mozek, placenta). V játrech se nachází v membráně jaterních buněk a v membráně buněk vystýlajících žlučové cesty (endotelové buňky žlučových cest).\n\nFunkcí GGT je katalýza přenosu γ-glutamylové skupiny na vodu, peptid nebo aminokyselinu; GGT hraje důležitou roli v γ-glutamylovém cyklu a metabolismu glutathionu.\n\nFyziologická hodnota koncentrace GGT v krevním séru dospělého muže je 0,14–0,84 µkat/l, u dospělé ženy pak 0,14–0,68 µkat/l. GGT se stanovuje většinou společně s ALP při podezření na onemocnění hepatobiliárního systému (jater a žlučových cest). Zvýšené sérové koncentrace nacházíme při městnání žluči v játrech, při akutních i chronických onemocnění jater včetně nádorů jater a při poškození jater dlouhodobým užíváním alkoholu. Hladina GGT však může stoupat i při některých mimojaterních onemocněních (infarkt myokardu, cukrovka, nádory slinivky břišní, chronická obstrukční bronchopulmonální nemoc apod.); také kuřáci a obézní jedinci mohou mít GGT nad horní hranicí normy.\n\n Bilirubin je žlučové barvivo. Vzniká degradací červeného krevního barviva (hemoglobinu) pocházejícího z rozpadlých červených krvinek. Degradace hemoglobinu se odehrává v buňkách retikuloendotelového systému, což je systém fagocytujících buněk vyskytujících se především v játrech, slezině a lymfatické tkáni. V malém množství vzniká bilirubin i z jiných hemoproteinů (např. z myoglobinu, cytochromů, katalázy). \n\nLidský organismus denně vytvoří cca 300 mg bilirubinu. Vzniklý bilirubin je krví transportován do jater, kde dochází k jeho konjugaci („spojení“) s kyselinou glukuronovou pomocí enzymu UDP-glukosiduronáttransferázy, čímž vzniká bilirubinmonoglukosiduronát a bilirubindiglukosiduronát. Konjugace bilirubinu je proces, kterým se bilirubin stává rozpustným ve vodě. Ve vodě rozpustná forma bilirubinu se označuje termínem konjugovaný (přímý) bilirubin. Konjugovaný bilirubin (bilirubindiglukosiduronát) je jakožto součást žluče transportován z jater žlučovými cestami do tenkého střeva. V zažívacím traktu je bilirubin dekonjugován, vzniká tak nekonjugovaný (nepřímý) bilirubin, který je dále degradován (redukován).\n\nNejdůležitějším degradačním (redukčním) produktem bilirubinu je urobilinogen. Konjugovaný bilirubin a urobilinogen mohou za určitých podmínek podléhat enterohepatálnímu oběhu, tzn. že se ze střeva vstřebají do krve a krví se vrátí zpět do jater.\n\nLaboratorní stanovení koncentrace bilirubinu v krevním séru je důležitým testem, který informuje lékaře o rozpadu červených krvinek, funkčním stavu jater a průchodnosti žlučových cest. Současně lze testovat i přítomnost konjugovaného bilirubinu a urobilinogenu v moči. Fyziologická koncentrace celkového bilirubinu (konjugovaného i nekonjugovaného) v krevním séru dospělého jedince činí 2,0–17,0 µmol/l. Fyziologická koncentrace konjugovaného bilirubinu v krevním séru dospělého jedince činí 0,0–5,1 µmol/l. Zvýšení bilirubinu v krevním séru nad 17 µmol/l se označuje jako hyperbilirubinémie. Při zvýšení nad 35 µmol/l bilirubin přestupuje z krve do tkání (sliznice, kůže, oční spojivka) a způsobuje jejich žlutavé zbarvení. Pro tento stav je vyčleněn termín žloutenka neboli ikterus. Ikterus je důležitým příznakem jaterních i některých mimojaterních onemocnění. Kromě zežloutnutí je často přítomna i změna barvy stolice a moči.\n\nKlinická medicína rozlišuje 3 základní typy ikteru:\n\nJátra jsou místem tvorby celé řady bílkovin (albumin, ceruloplazmin, haptoglobin, transferin, alfa-1-antitrypsin, lipoproteiny, faktory srážení krve), které jsou následně z jater uvolňované do krevního oběhu. Schopnost jater „vyrábět“ bílkoviny (syntetizovat proteiny) se odborně označuje jako tzv. proteosyntetická funkce jater. Při některých jaterních onemocněních (např. jaterní cirhóze) je tato funkce jater poškozena – játra pracují nedostatečně, „vyrábějí“ a do krevního oběhu uvolňují menší množství bílkovin než za fyziologického (normálního) stavu. Snížené hodnoty albuminu a celkové bílkoviny v krevním séru tak poukazují na sníženou tvorbu bílkovin v játrech, potažmo na poškození jater.\n\nAlbumin je hlavní bílkovinou lidské krve. Název albuminu pochází z latinského \"albus\", tj. bílý (podle flokulujících precipitátů albuminu majících bílou barvu). Je syntetizován (tvořen) v játrech v denním množství 12–15 g. Jedná se o důležitou bílkovinu lidského organismu, která udržuje pH a onkotický tlak krevní plazmy a zajišťuje transport celé řady látek (kupř. hořčíku, vápníku, mastných kyselin, bilirubinu, hormonů, léků). Stanovení koncentrace albuminu v krevním séru umožňuje odhadnout schopnost jater syntetizovat (tvořit, „vyrábět“) bílkoviny.\n\nFyziologická koncentrace sérového albuminu je 35–53 g/l. Sérová hladina albuminu je ovlivňována jeho syntézou, distribucí a degradací, nutričním stavem, osmotickým tlakem i hormonálně (růstový hormon, kortikoidy, inzulin, glukagon, thyroxin). Dehydratovaní pacienti a pacienti léčeni diuretiky mohou mít hladinu albuminu zvýšenou. Snížená hodnota sérového albuminu může signalizovat jaterní onemocnění, onemocnění ledvin, popáleniny, protein-ztrácející enteropatii (exudativní gastroenteropatie), malabsorpci, nedostatečný přísun bílkovin stravou, zánětlivé onemocnění aj. Hladina albuminu v séru dobře koresponduje s prognózou jaterních onemocnění – pokles pod 30 g/l bývá velmi vážný. Při akutních jaterních nemocech je hladina albuminu normální, neboť poločas albuminu je přibližně 19 dní.\n\nCelková bílkovina je souborné označení pro bílkoviny nacházející se v krevní plazmě (odborně plazmatické proteiny). Jedná se o bílkoviny s různou strukturou i funkcí (transport látek, obrana proti infekci, srážení krve apod.); většina těchto bílkovin je tvořena játry a lymfocyty. Stanovení celkové bílkoviny v krevním séru je běžná metoda dávající orientační informaci o tvorbě, užití a vylučování bílkovin v lidském organismu. Velká škála onemocnění může být příčinou změn ve složení plazmatických bílkovin, ale jen některé změny se projeví snížením nebo zvýšením hodnot celkové bílkoviny. Nejčastěji se koncentrace celkové bílkoviny stanovuje při podezření na podvýživu, zánět, onemocnění ledvin, jater nebo krve. \n\nFyziologická koncentrace celkové bílkoviny v krevním séru u dospělého jedince je 65–85 g/l. \n\nKoagulační faktory I, II, V, VII, IX a X jsou tvořeny v játrech. Syntéza faktorů II, VII, IX a X je závislá na vitaminu K. Nemoci jater doprovázené sníženou proteosyntetickou funkci jater i obstrukční ikterus mohou být příčinou snížené koncentrace těchto faktorů v krevním séru a poruchy koagulace. V případě nemocí jater dochází k nedostatečné tvorbě koagulačních faktorů, v případě obstrukčního ikteru je narušeno vstřebávání tuků a v tucích rozpustných vitaminů, mezi něž patří i vitamin K. \n\nCitlivým ukazatelem jaterního poškození je v těchto případech protrombinový čas (Quickův test, zkráceně PT nebo INR), Quickův test zachycuje aktivitu zevního koagulačního systému, jeho biochemickou podstatou je měření přeměny (konverze) protrombinu na trombin za přítomnosti tkáňového tromboplastinu a Ca. Fyziologická hodnota je 12–15 s; výsledek vyšetření se udává jako tzv. INR (z anglického \"international normalized ratio\"), což je poměr vyšetřovaného protrombinového času ku kontrolnímu normálnímu vzorku. Jelikož má protrombin krátký poločas, lze stanovení protrombinového času využít i v diagnostice akutních jaterních nemocí (např. akutní hepatodystrofie) či progrese chronických jaterních onemocnění do jaterního selhání.\nFyziologická hodnota (INR) je 0,75–1,25. Kromě nemocí jater a nedostatku vitaminu K může zvýšená hodnota signalizovat diseminovanou intravaskulární koagulopatii, vrozený deficit koagulačních faktorů, léčbu některými léky (př. warfarin, antibiotika). Stanovení protrombinového času má i spoustu dalších indikací (př. krvácivé stavy, monitorování pacientů léčených warfarinem), je součástí předoperačního vyšetření, v případě jaterních onemocnění má i prognostický význam.\n\n"}
{"id": "711585", "url": "https://cs.wikipedia.org/wiki?curid=711585", "title": "Pravá krev", "text": "Pravá krev\n\nPravá krev nebo též True Blood: Pravá krev (v anglickém originále True Blood) je americký televizní seriál vytvořený Allanem Ballem. Je založen na knižní sérii \"The Southern Vampire Mysteries\" od Charlaine Harrisové.\n\n\"Pravá krev\" pojednává o soužití upírů a lidí ve fiktivním městečku Bon Temps v Louisianě. Po vytvoření syntetické krve se upíři stávají „běžnými spoluobčany“. Sookie Stackhousová (Anna Paquinová) je telepatka a servírka ve zdejším baru Merlotte. Jednou v noci do baru zavítá Bill Compton (Stephen Moyer), pohledný 173letý upír, který se vrátil do Bon Temps po smrti svého posledního příbuzného. Tak se Sookie dostává do tajemného světa upírů. Kromě upírů se s postupem seriálu objevují také vlkodlaci, měňavci, víly a další nadpřirozené bytosti.\n\nSeriál byl premiérově uváděn v programu televizní stanice HBO od 7. září 2008. V létě 2014 byl odvysílán poslední díl jeho závěrečné, sedmé řady.\n\nSeriál se dočkal kladného hodnocení kritiků a také získal několik cen včetně Zlatého Glóbu a Emmy.\n\nSookie Stackhouse (Anna Paquin)\n\nHlavní hrdinka seriálu, pracuje jako číšnice v baru Merlotte's. Před ostatními skrývá tajemství – umí číst lidem myšlenky. Když byla malá, zemřeli jí rodiče (zabili se při autonehodě), proto ji a jejího bratra Jasona vychovávala jejich babička. Do Sookie je tajně zamilován vedoucí baru a její šéf Sam, ona však jeho city neopětuje a je zamilovaná do upíra Billa.\n\nBill Compton (Stephen Moyer)\n\n173 let starý upír, který má svoje kořeny právě v městečku Bon Temps. Své upírské sklony se snaží držet na uzdě a projevují se u něj i lidské vlastnosti – je zamilovaný do Sookie, což mu značně komplikuje život jak ve vlastní komunitě, tak i mezi lidmi. Není příliš mluvný, ovšem charismatický, galantní a trochu staromódní, za což zřejmě může fakt, že žil již v době občanské války. Stejně jako všichni upíři z okolí, i Bill se musí zodpovídat svému \"upírovi-rangerovi\" Erikovi, což mu v budoucnu způsobí nemalé problémy, kvůli jeho zvláštnímu vztahu k Sookie.\n\nEric Northman (Alexander Skarsgård)\n\nEric, ač na to vůbec nevypadá, je velice starý a silný upír. Dříve býval Viking, dokud ho upír Godric také nezměnil. Nyní je \"šerifem\" pátého okrsku – do jeho vedení spadají všichni upíři z Louisiany. Také vlastní noční klub ve Shreveportu – Fangtasia. Je v zásadě proti jakýmkoliv rozbrojům mezi upíry a lidmi, ale loajální je jen a jen své vlastní komunitě, do lidských záležitostí se neplete. Nesnese odpor a snaží se pro sebe získat Sookie, čímž se stává trnem v oku Billovi.\n\nBratr Sookie. Nevyléčitelný sukničkář a flegmatik a sexuální idol celého Bon Temps. Je zapomnětlivý, roztržitý, nespolehlivý a tak trochu \"prosťáček\", avšak dobrosrdečný. Nenarodil se zrovna pod šťastnou hvězdou a tak se dennodenně dostává do různých průšvihů. Většinou si své problémy sám nevyřeší a musí ho vysvobodit jeho sestra.\n\nTara Thorton (Rutina Wesley)\n\nNejlepší kamarádka Sookie. Nemá nejmenší problém říci to, co si právě mysli, což ji občas dostane do problému. Svým chováním dává najevo, že si nechce nikoho připustit blíže k tělu, před ostatními nosí masku \"té nezranitelné\", je však velmi citlivá. Zažívá si své se svou matkou – silnou alkoholičkou, o kterou se stará. Je zaměstnána v Samově baru, chvíli s ním má dokonce poměr.\n\nPamela „Pam“ Swynford De Beaufort (Kristin Bauer van Straten)\n\nStvořitelem této půvabné avšak drsné upírky je Eric, se kterým vlastní upírský bar Fangtasia. Umí švédsky. Její postava je zahalená tajemstvími.\n\nJessica Hamby (Deborah Ann Woll)\n\nMladá, pubertální, vznětlivá a neklidná upírka. Upírku z ní musel udělat Bill, jako trest za zabití jiného upíra. Dříve, než se stala upírkou, žila ve velmi slušné rodině, kde byla přísná výchova na první místě, ovšem poté, co z ní Bill musel udělat upírku, si až příliš rychle uvědomila svoji svobodu, sílu a volnost. Bill její povahu těžko zvládá. Jessica se zamiluje do Hoyta, chodí spolu, ale kvůli neustálým hádkám s jeho matkou a Jessičině náklonnosti k Jasonovi se vztah rozpadne.\n\nSam Merlotte (Sam Trammell)\n\nVlastní bar, kde pracuje třeba Sookie, Tara a Lafayette. Nikdo neví, odkud pochází, kdo jsou jeho rodiče a co je zač. Někdo vlastně ano, Sookie, kterou tajně miluje a těžce se vyrovnává s tím, že dívka jeho snů dala přednost upírovi, proto se na čas sblíží s Tarou. Pro ostatní obyvatele však stále zůstává podivínským, avšak oblíbeným obyvatelem Bon Temps. Už v první sérii se dovíme, že je měňavec – člověk, který se umí změnit na jakékoliv zvíře. Ve čtvrté řadě se zamiluje do další příslušnice jeho druhu a začnou spolu chodit.\n\nLafayette Reynolds (Nelsan Ellis)\n\nPracuje jako kuchař u Merlottes, ale má i spoustu dalších zdrojů peněz. Například dealer upíří krve a prostitut. Nelegální dealování a sex za peníze mu přivodí řadu problémů jak mezi lidmi, tak i mezi upíry, kteří nesnesou, aby se jejich krev prodávala, kvůli svým zvláštním účinkům. Svoji homosexualitu neskrývá, ale ani se s ní nijak neprezentuje.\n\nAlcide Herveaux (Joe Manganiello)\n\nVlkodlak. Objeví se až ve třetí sérii jako pomocník Sookie při hledání uneseného Billa. U Sookie se octne na žádost Erika, u kterého má dluh jeho otec se svou stavební firmou. Se Sookie má Alcide zvláštní vztah, chrání ji a má ji svým způsobem velmi rád, nikdy však ještě nepřiznal, že ji miluje. Sám se ve třetí řadě vzpamatovává ze vztahu se svou bývalou vlkodlačí přítelkyní Debbie, která se stala závislá na Véčku (upíří krvi) a teď chce jak Alcida tak i Sookie zabít. Ve čtvrté řadě Sookie sama vyhledá jeho pomoc, když chce najít Erika, a překvapeně zjistí, že se vrátil zpátky k Debbie, která prošla odvykačkou. Kvůli Debbie se taky Alcide, ač nerad, připojí do nové smečky, kterou vede vlkodlak Marcus.\n\n\n\n"}
{"id": "711588", "url": "https://cs.wikipedia.org/wiki?curid=711588", "title": "BAE Hawk", "text": "BAE Hawk\n\nBAE Hawk (BAe Hawk) je britský jednomotorový proudový cvičný letoun působící z pozemních základen. Letoun vyrábí společnost British Aerospace (v současnosti BAE Systems), předtím jej jako Hawker Siddeley Hawk vyráběla společnost Hawker Siddeley.\n\nPrototyp lehkého cvičného letounu Hawk T. Mk 1 vzlétl 21. srpna 1974. Letoun s turbodmychadlovým motorem ADOUR 151 se stal obrovským úspěchem britského leteckého průmyslu. Jedním z důvodů byla mimořádně dlouhá životnost stroje a nízké nároky na pozemní údržbu, která byla nejnižší na hodinu letu ze všech proudových letadel na světě. Dalším důvodem byla relativně nízká pořizovací cena, protože o stroji se od samého počátku uvažovalo pro export. Hawk má i značnou nosnost užitečného nákladu a schopnost operovat na střední vzdálenosti i v roli útočného nebo stíhacího letounu pro vybojování vzdušné převahy.\n\nS výzbrojí PLŘS AIM-9L Sidewinder jsou určeny pro plnění pomocných stíhacích úkolů ve spolupráci s letouny Tornado F Mk 2/3.\n\n\nMcDonnell Douglas/BAe T-45 Goshawk je plně navalizovaná americká varianta původního letounu Hawk 60, která slouží pro výcvik amerických námořních pilotů.\n\n\n\n\n Austrálie\n\n Finsko\n Indie\n Indonésie\n Keňa\n\n Malajsie\n Omán\n Saúdská Arábie\n Jihoafrická republika\n\n Spojené království\n\n Spojené státy americké\n"}
{"id": "711591", "url": "https://cs.wikipedia.org/wiki?curid=711591", "title": "Cathedral Quarter (Derby)", "text": "Cathedral Quarter (Derby)\n\nCathedral Quarter (česky: Katedrální čtvrť) je jedna z pěti oblastí v centru anglického města Derby, nesoucí své jméno podle Derbské katedrály Všech svatých. Je ohraničena silnicí St. Alkmund's Way na severu, ulicí Ford Street na západě, řekou Derwent na východě a ulicemi Albert Street a Victoria Street na jihu. Čtvrť je obchodním, nákupním i kulturním centrem, ve kterém se nachází mnoho turistických atrakcí. Mezi ně patří třeba Muzeum a umělecká galerie města Derby, Derbská centrální knihovna, Derbské průmyslové muzeum, umělecké centrum Derby QUAD, cechovní dům, turistické informační centrum a samozřejmě Derbská katedrála. Budova průmyslového muzea je začátkem řady továren údolí Derwentu, které dokazují významnou roli města při průmyslové revoluci a dnes patří mezi světové dědictví UNESCO. V Katedrální čtvrti se koná i mnoho venkovních akcí.\n\n"}
{"id": "711594", "url": "https://cs.wikipedia.org/wiki?curid=711594", "title": "Zadní Hrádek", "text": "Zadní Hrádek\n\nZadní Hrádek je název katastrálního území o rozloze 0,82 km. V katastrálním území leží Červený Hrádek. \n\nSamota Zadní Hrádek leží asi 1,5 km jižně od vesnice Červený Hrádek, po obou stranách silnice č. 125. Východně od silnice se rozkládá \"hospodářský dvůr\", který má dvě hlavní budovy. Západně od silnice leží \"hájovna\". Vedle hájovny stávala mohutná lípa malolistá (Tilia cordata), \"památný strom\" vedený v databázi AOPK 104082. V současnosti však z lípy zbývá pouze pařez (viz obrázek).\n\n"}
{"id": "711595", "url": "https://cs.wikipedia.org/wiki?curid=711595", "title": "Jolanda Balașová", "text": "Jolanda Balașová\n\nJolanda Balașová ( \"Iolanda Balaș\"; 12. prosince 1936 Temešvár, Banát – 11. března 2016) byla rumunská atletka, dvojnásobná olympijská vítězka a dvojnásobná mistryně Evropy ve skoku do výšky. V roce 1966 získala zlatou medaili na prvním ročníku evropských halových her (předchůdce halového ME) v Dortmundu. Ve své disciplíně jednou vyrovnala a hned třináctkrát posunula hodnotu světového rekordu pod širým nebem a čtyřikrát v hale. Její poslední vytvořený rekord 191 cm z 16. července 1961 překonala o více než 10 let později ve Vídni Rakušanka Ilona Gusenbauerová výkonem 192 cm.\n\nV říjnu roku 2012 byla společně s další někdejší výškařkou Stefkou Kostadinovovou z Bulharska uvedena do Síně slávy IAAF.\n\nTřikrát reprezentovala na letních olympijských hrách. Poprvé v roce 1956 na olympiádě v australském Melbourne, kde ji o zisk stříbrné medaile připravila jediná oprava na výšce 167 cm a celkově obsadila 5. místo. O čtyři roky později na LOH v Římě ve finále jako jediná překonala 173 cm a získala zlatou olympijskou medaili. Následně napoprvé skočila také 177 cm, napodruhé 181 cm a napotřetí zdolala i 185 cm. O stříbro se podělily Polka Jarosława Jóźwiakowská a Britka Dorothy Shirleyová, které Balașová porazila o 14 centimetrů.\n\nV roce 1964 se ji podařilo na letních olympijských hrách v Tokiu obhájit výkonem 190 cm zlatou medaili. Nejdéle s Balașovou držela krok Michele Brownová z Austrálie, která vybojovala stříbro za 180 cm. Balașová je také doposud jedinou výškařkou, které se podařilo obhájit titul na olympijských hrách. Dvě zlaté medaile má také Němka Ulrike Meyfarthová, ta však první vybojovala na hrách v Mnichově v roce 1972 a druhou až o 12 let později na olympiádě v Los Angeles.\n\nV roce 1954 získala stříbrnou medaili na evropském šampionátu v Bernu. O čtyři roky později se stala ve Stockholmu mistryní Evropy (177 cm). V roce 1962 titul obhájila na ME v Bělehradu, když ve finále skočila 183 cm.\n\n\nV roce 1967 ukončila kvůli zdravotním problémům s koleny atletickou kariéru a provdala se za svého kouče Iana Sötera. V letech 1988 - 2005 byla předsedkyní Rumunské atletické federace.\n\n"}
{"id": "711596", "url": "https://cs.wikipedia.org/wiki?curid=711596", "title": "Seznam rozhleden v Jihočeském kraji", "text": "Seznam rozhleden v Jihočeském kraji\n\nSeznam rozhleden v Jihočeském kraji představuje výčet rozhleden a vyhlídkových věží, které se nachází v Jihočeském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "711602", "url": "https://cs.wikipedia.org/wiki?curid=711602", "title": "Achères", "text": "Achères\n\nAchères je název více obcí ve Francii:\n\n"}
{"id": "711603", "url": "https://cs.wikipedia.org/wiki?curid=711603", "title": "Robert Francis", "text": "Robert Francis\n\nJméno a příjmení Robert Francis nosí více osobností:\n\n\n"}
{"id": "711604", "url": "https://cs.wikipedia.org/wiki?curid=711604", "title": "Jindřich Kàan z Albestů", "text": "Jindřich Kàan z Albestů\n\nJindřich Kàan z Albestů (29. května 1852 Tarnopol, dnes Ternopil, Ukrajina – 7. března 1926 Roudná), uváděný též s počeštěným příjmením Káan, případně jako Jindřich z Káanů, Henri de Kàan nebo Heinrich von Kàan, byl český klavírní virtuos, hudební skladatel a pedagog. Byl žákem Josefa Proksche a Viléma Blodka. V letech 1889–1918 vyučoval klavírní hru na pražské konzervatoři, od roku 1907 tam zastával funkci ředitele; zasloužil se o zlepšení její umělecké úrovně i materiálního zajištění. Vytvořil koncertní transkripce českých skladeb (zejména Bedřicha Smetany), složil balety \"Bajaja\" a \"Olim\".\n\nByl synem maďarského šlechtice, rytmistra v rakouské armádě. Když bylo Jindřichovi osm let, přestěhovala se rodina do Čech. O svém původu později uváděl, že je „Maďar předky, Polák rodištěm, Němec vychováním a Čech smýšlením a hudbou“.\n\nVedle studia na gymnáziu navštěvoval hudební kurzy nejprve v Prokšově škole, později u Viléma Blodka na pražské konzervatoři. Roku 1873 vstoupil na varhanickou školu, řízenou F. Z. Skuherským. Pod jeho vedením získal teoretické i praktické znalosti a začal komponovat.\n\nV letech 1874 a 1875 poprvé vystoupil na veřejnosti — nejprve na benefiční akci na podporu chudých právníků, o rok později uspořádal samostatný koncert. Na obou zazněly některé jeho skladby. Stal se známým výkonným umělcem, jeho další kariéru v tomto směru ale ukončila nezvladatelná tréma.\n\nNásledujících osm let byl soukromým vychovatelem synů hraběte Fürstenberga na zámku v Lánech. Svými klavírními vystoupeními, z nichž některým naslouchal i korunní princ Rudolf, si získal znamenitou pověst ve šlechtických kruzích.\n\nRoku 1884 se vrátil do Prahy a uspořádal koncert v Měšťanské besedě. Byl oceňovaný jako virtuos s velkou technickou zručností i hudební inteligencí. V roce 1889 se stal profesorem vyšší hry klavírní na pražské konzervatoři, od roku 1901 i učitelem komorní hudby. Vychoval řadu osobností, mezi jinými i svého nástupce Karla Hoffmeistera.\n\nPo smrti Karla Knittla se roku 1907 stal ředitelem konzervatoře. Zavedl nový systém praktického vyučování, zajistil zvýšení subvence a tím i učitelských platů. Roku 1909 otevřel mistrovskou školu jako nástavbu běžného středoškolského studia. Omezil počet koncertů a kladl důraz na jejich důkladné nastudování. Byl ale také nucen řešit praktické problémy spojené s vynuceným stěhováním po výpovědi z dosavadních prostor ze strany rakouského ministerstva financí. Svým důrazem na přísnou kázeň, docházku a pečlivé plnění všech povinností ze strany žáků i učitelů si ale kromě nesporných zásluh vytvořil také řadu nepřátel. Z ředitelské funkce odstoupil po zestátnění konzervatoře po roce 1918.\n\nZávěr života strávil ve městě Roudná u Soběslavi. Zemřel tam 7. března 1926, pohřben byl v nedaleké obci Janov.\n\nBěhem života byl proslulý klavírními transkripcemi českých skladeb, zejména Bedřicha Smetany, kterého tím velmi zpopularizoval, ale také Antonína Dvořáka a Viléma Blodka. Vydal v odborné revizi Smetanovu klavírní pozůstalost.\n\nJeho vlastní dílo bylo rozsáhlé, ale většího ocenění se nedočkalo. V Národním divadle i na dalších scénách se během jeho života hrály balety \"Bajaja\" a \"Olim\". Skládal i komorní hudbu, písně a melodramy.\n\nRoku 1913 vyšel jeho \"Postup při vyučování hře klavíru s dodatkem prof. Karla Hoffmeistera\".\n\n\n"}
{"id": "711605", "url": "https://cs.wikipedia.org/wiki?curid=711605", "title": "Robert Francis (herec)", "text": "Robert Francis (herec)\n\nRobert Charles Francis (26. února 1930 – 31. července 1955) byl americký herec, který zahynul při leteckém neštěstí.\n\nNarodil se v kalifornském Glendale. Ve filmu debutoval v roce 1954 westernem \"They Rode West\".\n\nNejvýraznější roli ztvárnil jako podporučík námořnictva Willie Keith ve snímku z období druhé světové války \"Vzpoura na lodi Caine\" (1954) po boku Humphreyho Bogarta a Freda MacMurrayho.\n\nPřed smrtí se objevil ještě ve dvou filmech \"The Long Gray Line\" a \"The Bamboo Prison\".\n\nZemřel v Burbanku 31. července 1955 spolu se dvěma dalšími osobami při letecké nehodě, když pilotoval malé letadlo. Je pohřben na hřbitově Forest Lawn Memorial Park v Hollywood Hills.\n\n"}
{"id": "711612", "url": "https://cs.wikipedia.org/wiki?curid=711612", "title": "Achères (Yvelines)", "text": "Achères (Yvelines)\n\nAchères je francouzská obec v departmentu Yvelines v regionu Île-de-France. Leží na levém břehu řeky Seiny u soutoku s Oise zhruba 24 km severozápadně od centra Paříže v severovýchodní části departementu Yvelines u hranic s departementem Val-d'Oise.\n\nSousední obce: Maisons-Laffitte, Saint-Germain-en-Laye, Poissy, Carrières-sous-Poissy, Andrésy, Conflans-Sainte-Honorine, Herblay a La Frette-sur-Seine.\n\nÚzemí dnešního města bylo osídleno již v neolitu. Ve středověku se zde rozkládala dvě panství, která byla spojena v roce 1525.\nOblast kolem Achères nemohla být dlouho kvůli záplavám na Seině využívána k zemědělství. Proto byla v letech 1847-1855 vybudována 6 km dlouhá hráz mezi mosty u Conflans-Sainte-Honorine a Poissy. V letech 1852 a 1866 zde proběhly epidemie cholery. A okraji obce bylo v roce 1882 vybudováno nákladové nádraží, které je již uzavřeno. Na památku významu nákladní železniční dopravy pro obec byl před radnicí umístěn nákladní vůz. V letech 1898 a 1899 se v Achères konaly rychlostní závody elektromobilů, které vypsal automobilový časopis \"La France Automobile\". První rychlostní rekord vytvořil Francouz Gaston de Chasseloup-Laubat (63 km/h), kterého překonal Belgičan Camille Jenatzy (105 km/h).\n\nBěhem nepokojů ve Francii v roce 2005 došlo i v Achères k podpalování automobilů.\n\n\"Počet obyvatel\"\n\nVe 30. letech 20. století byla u Achères vybudována čistírna odpadních vod, která je hlavním zařízením na čištění odpadních vod, které sem přivádějí pařížské stoky. Dnes se rozkládá na ploše 800 ha.\n\nAchères má s Paříží spojení prostřednictvím příměstské železnice RER A a Transilien do stanice Saint-Lazare. Dálnici A14 v sousední obci Poissy spojuje dálniční přivaděč. Kolem Achères vede národní silnice N184.\n\n\n"}
