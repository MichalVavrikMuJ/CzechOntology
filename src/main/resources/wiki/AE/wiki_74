{"id": "706406", "url": "https://cs.wikipedia.org/wiki?curid=706406", "title": "Zvíkovský rarášek (opera)", "text": "Zvíkovský rarášek (opera)\n\nZvíkovský rarášek je komická opera (Op. 49) o jednom jednání českého skladatele Vítězslava Nováka na prakticky nezměněný text stejnojmenné hry českého spisovatele Ladislava Stroupežnického z roku 1883. Poprvé byla provedena dne 10. října 1915 v Národním divadle v Praze.\n\nVítězslav Novák přistoupil ke kompozici své první opery (po řadě neuskutečněných plánů) až ve zralém věku 43 let, kdy měl již za sebou řadu úspěšných instrumentálních skladeb, například symfonických básní \"V Tatrách\" a \"Bouře\" a klavírního cyklu \"Pan\", ale i drobnějších vokálních skladeb (písně, sbory). Jednalo se již o jeho 49. dílo; bezprostředně mu předcházela symfonická \"Svatební košile\", nepříznivě přijatá jako nepovedený soupeř stejnojmenné symfonické básně Antonína Dvořáka.\n\nSkladatel se v tomto případě obešel bez libretisty: zhudebnil prakticky nezměněný text oblíbené komické aktovky Ladislava Stroupežnického \"Zvíkovský rarášek\" z roku 1883. Jejím tématem je smyšlená epizoda ze života skutečné postavy, předbělohorského literáta, vlastence, bonvivána a známého prostopášníka Mikuláše Dačického z Heslova. Novák již od dětství znal a miloval hrad Zvíkov a myšlenku na zhudebnění právě tohoto díla choval velmi dlouho, již od roku 1895, tehdejší plán však ztroskotal na neochotě libretisty Karla Šípka.\n\nO svém návratu k původní myšlence po mnoha letech Novák píše: „Nabyl jsem zatím mnoha zkušeností a zejména nalezl jsem humor. Humor, jehož člověk nabývá teprve po mnoha životních zkouškách a bolestech. Kompoziční a orchestrační technika za tu dost dlouhou dobu získaná umožnila mi skládati operu přímo na text originálu, bez jakýchkoliv změn nebo zkratek. Byla zde ještě jiná okolnost, velmi závažná, proč jsem teprve tehdy přistoupil ke skládání Raráška. Moje umělecká tvorba brala se vždy souběžně s mým niterným životem. Bylo tudíž samozřejmé, že se v ní zřetelně projeví můj přechod ze stavu svobodného do stavu manželského.“ Skutečně skladatel zažíval nejšťastnější období svého života brzy po sňatku, v průběhu skládání opery se mu narodil syn Jaroslav, a tato bezstarostnost a tvůrčí sebevědomí se odrážejí v partituře Zvíkovského raráška.\n\nNovák se dohodl s dědici Ladislava Stroupežnického na autorských právech, započal práci na konci listopadu 1913 a již v polovině ledna 1914 měl hotovu podrobnou skicu, do konce června 1914 pak i úplnou partituru a do konce srpna i klavírní výtah. Národní divadlo ji mělo původně uvést bezprostředně v sezóně 1914/15, ale situace (začátek první světové války, mobilizace) nebyla příznivá a Novák sám požádal o odložení do následující sezóny, takže premiéra se konala počátkem sezóny 1915/16 (v kombinaci s Lortzingovou \"Zkouškou na operu\"). Roku 1915 vydala také vídeňská Universal Edition klavírní výtah, ale zájem Vídeňské státní opery o uvedení skladatel odmítl.\n\nPrvotní ohlasy v tisku byly rozpačité až negativní, zejména zničující byla kritika Zdeňka Nejedlého, který vyčítal skladateli touhu po „okázalosti úspěchu operního“ a \"Raráška\" nepříznivě poměřoval ideálem smetanovské komické opery. Přesto se Zvíkovský rarášek stal druhou nejhranější Novákovou operou a zejména v meziválečné době jednou z nejhranějších českých oper vůbec. Národní divadlo jej po první inscenaci z roku 1915 (obnovena 1920) nastudovalo nově v letech 1930, 1944 a 1945 (obnovena 1949); poslední inscenace se hrála po třináct let, naposledy 15. listopadu 1958. Na půdě Stavovského divadla Raráška roku 1928 uvedla též Státní konservatoř hudby. Opera se hrála i v ostatních českých divadlech (Brno 1921 a 1937, Ostrava 1930, Olomouc 1931, Plzeň 1943) a ve Slovenském národním divadle v Bratislavě (1929, 1931). SND ji představilo v roce 1929 na zájezdě ve Vídni, což bylo jediné uvedení \"Raráška\" mimo bývalé Československo. Po druhé světové válce ji vedle Národního divadla a divadla Disk Akademie múzických umění v Praze inscenovala divadla v Ostravě (1948), Liberci (1949), Jihlavě (1950, 1969), Olomouci (1950), Plzni (1950, 1968), Opavě (1960) a dosud naposledy opět v Liberci (1982). Nejčastěji je dávána spolu s Ostrčilovou aktovkou \"Poupě\", s níž ji spojuje doba vzniku i základní skladatelský přístup.\n\nNovákův \"Zvíkovský rarášek\" je příspěvkem do diskuse o dalším směřování opery vedené počátkem 20. století. Jako jedna z prvních českých oper je napsán na prozaický text, ba dokonce na nijak nezměněný původně činoherní kus (je třetí takovou českou operou po Janáčkově \"Její pastorkyni\" a Ostrčilově \"Poupěti\"). Stroupežnického aktovka předvádí jednoduchý, jevištně velmi účinný anekdotický příběh, přestože komika je hlavně situační a slovní a postavy postrádají hlubší charakterizaci. Podle Anny Hostomské je to „spíše hudební veselohra než komická opera“, hudební hříčka.\n\nTěžištěm hudebního zpracování je orchestrální proud, který charakterizuje postavy i sleduje tok děje pomocí příznačných motivů a tvoří tak jeho „výmluvný motivický komentář“ (Jan Trojan). Hudba je náladová, rytmicky živá, místy parodická až groteskní, využívá často prostředků zvukomalby, vyjadřuje neproblematické veselí a dobromyslný humor. Oproti svým symfonickým skladbám zde Novák orchestrální hudbu poněkud harmonicky zjednodušil, přesto však její kontrapunktické zpracování, harmonie i impresionisticky barvitá instrumentace jsou v určitém rozporu s prostým anekdotickým dějem. Zpěvní hlasy jsou vedeny přísně deklamačně, v rychlých dialozích sledují spád mluvené řeči a nikdy se nerozvinou do ariózních ploch, ansámbly nebo sbory chybějí. Skladatel využívá pamětných motivů jednotlivých postav (Dačický, Eliška, Markéta, Petříček, rodina Švamberkova), včetně motivu manželské nevěry převzatého z písňového cyklu \"Erotikon\" (Op. 46), deklamační princip však znatelně převažuje. Vztah mezi orchestrem a zpěvem je slabinou díla: málo zpěvný recitativ působí po jisté době jednotvárně, orchestr poutá pozornost větší melodičností a často překrývá hlasy pěvců a tím ztěžuje porozumění textu, pro komickou operu nezbytné. Emil Hradecký uznává Novákovo hudební řešení za stylově čisté a umělecky odpovědné, ale poznamenává: „Záleží ovšem na našem osobním názoru či spíše přesvědčení, zda je pokládáme za řešení vskutku operní v pravém smyslu slova.“\n\nOdehrává se na hradě Zvíkově roku 1585.\n\nV síni pana Kryštofa ze Švamberka popíjí hradní pán se svým hostem Mikulášem Dačickým z Heslova, nákladníkem na Kutných Horách a známým spisovatelem a bonvivánem. Pánové Kryštof a Mikuláš se znají již z doby bojů proti Turkům v Uhrách. Švamberk má pana Mikuláše rád jako zábavného a duchaplného společníka pro sebe i pro svého čtrnáctiletého syna Petra, ale jeho vyhlášené „freje“ mu začínají být na obtíž, zvláště když mu neušlo, že Dačický pokukuje po jeho manželce, ctné paní Elišce rozené z Rožmberka. Ta je nyní na hradě Orlíku, aby dohlédla na výmalbu síní svěřenou italským mistrům, ale brzy by se měla vrátit. Švamberk Dačického před pletkami přátelsky, ale důrazně varuje.\n\nPáže Michálek ohlašuje hradnímu pánovi návštěvu. Dívka jménem Markéta Zvěřinová, poddaná z Mirotic a na měšťanské děvče poněkud honosně oblečená v sametu se španělským límcem, přišla požádat o výhostní list z poddanství, protože by se ráda provdala za mladého muže ze sousedního panství. Panu Švamberkovi se upejpavá, naivní a trochu koketní dívčina líbí a nakonec si od Markéty jako odměnu za podpis na listu vyprosí „otcovské políbení“, které pýřící se měšťanka udělí. Protože však Mirotice drží pan Kryštof společně se svou paní, je nutný ještě její podpis.\n\nPan Mikuláš přichází varovat, že „zdi hradu Zvíkova se otřásají ve svých fundamentech“, vskutku vzápětí vpadnou do síně Petr ze Švamberka a klíčnice Salomena ve velké vádě o (v pořadí třináctý) medový koláč, který ctihodná paní Salomena odmítá mladému pánovi vydat. Přísná otcova slova Petra naoko ukázní, po straně však „babizně“ přísahá pomstu. Pan Švamberk odchází sepsat výhostní list a paní Salomeně nařizuje pohostit Markétu. Zlostný Petr na odchodu pohodí v koutě zmačkaný španělský límec.\n\nV pokoji zůstává Mikuláš Dačický a přemítá o tom, jak těžké je ubránit se hříchu v blízkosti paní Elišky. Ta se právě vrací. Dvoření, kterým ji Dačický zahrnuje, je jí nemilé, ale pak naoko povolí a s postranním úmyslem od něj přijme milostné „skládání“, které uschová do kabelky. Poté zahlédne na zemi dámský krejzl, což Dačický uvádí do souvislosti s návštěvou mladé měšťky u jejího manžela. Co se asi dělo, že při tom přišla o límec? Paní Elišky se zmocňuje žárlivost. Zvláště když návštěvu tuze pěkného děvčete se španělským límcem, která se panu otci jistě líbila, potvrzuje i Petřík.\n\nŠvamberk vítá svou ženu a prosí ji o podpis na výhostní list, Eliška se však chová odměřeně a věc s podpisem si prý ještě rozmyslí. Nepozoruje, že jí Petr mezitím vytáhl z kabely Dačického báseň. Chlapec si ji čte a ovšem nerozumí: „Jak vroucně tebe miluju, však hořem v hrob se schyluju.“ Proč by se pan Mikuláš, jenž se oddává všem dostupným radovánkám, schyloval v hrob? Ptá se na vysvětlení otce. Ten odpovídá jen vyhýbavě, zato existence milostného listu v kabelce jeho manželky značně upoutá jeho pozornost.\n\nMezitím hovoří Eliška s panem Dačickým: nyní má v ruce písemný důkaz, že usiluje o její ctnost a zpronevěřuje se postavení hosta. Neodjede-li z hradu – pod jakoukoli záminkou – do tří hodin, předloží jeho báseň svému muži, který jistě nebude váhat s trestem. Dačický uznává svou porážku a chystá se k odjezdu. Salomena představuje paní Elišce Markétu, nyní bez límce, což posílí Eliščino podezření.\n\nMezi manželi Švamberkovými dochází k rodinné konfrontaci. Co má znamenat ten límec v pánově pokoji? A co báseň v panině kabelce? Eliška má v argumentaci navrch: ona svou nevinu prokáže do tří hodin, ale její choť se neodvažuje přísahat, že se v její nepřítomnosti nezpronevěřil manželské věrnosti. Eliška znovu vyslýchá Markétu: dozví se nejen to, že mezi ní a urozeným panem došlo jn na jedno políbení, ale i to, že nalezený krejzl není Markétin: ta si svůj límec schovala na Salomenino doporučení, že hradní paní nerada u poddaných vidí panský úbor. Eliška ještě chvíli manžela pro onu hubičku potrápí, ale pak přijme jeho odprošení. A už přichází pan Dačický z Heslova, který musí naléhavě odjet na nákladnickou schůzi do Kutné Hory. Ani prosby Petříka, ani poněkud méně upřímné protesty pána a paní ze Švamberka jej nemohou zadržet. I záhada s krejzlem se vyřeší, protože právě takový začala postrádat nasupená paní Salomena: to Petr jí ho sebral jako odplatu za historku s medovými koláči. Dačický se kavalírsky loučí a na odchodu nabízí rámě paní Salomeně.\n\nČeskoslovenský rozhlas pořídil dvě dosud nevydané nahrávky \"Zvíkovského raráška\":\n\n\n"}
{"id": "706407", "url": "https://cs.wikipedia.org/wiki?curid=706407", "title": "Nachal Gat", "text": "Nachal Gat\n\nNachal Gat (: נחל גת) je vádí v pahorkatině Šefela v Izraeli. Začíná v nadmořské výšce přes 150 metrů severovýchodně od vesnice Sde Moše. Směřuje pak k západu mírně zvlněnou a zemědělsky využívanou krajinou. Prochází mezi obcemi Sde Moše a Gat, stáčí se k jihozápadu a na severovýchodním okraji města Kirjat Gat poblíž pahorku Tel Erani ústí zprava do toku Lachiš, podél kterého zde vede dálnice číslo 35.\n\n"}
{"id": "706410", "url": "https://cs.wikipedia.org/wiki?curid=706410", "title": "Cory Monteith", "text": "Cory Monteith\n\nCory Allan Monteith (11. května 1982 – 13. července 2013 Vancouver, Britská Kolumbie) byl kanadský herec a muzikant. Jeho nejznámější rolí je Finn Hudson v seriálu \"Glee\".\n\nNarodil se v městě Calgary v Albertě a vyrůstal ve Victorii v Britské Kolumbii. Měl jednoho staršího bratra. Jeho rodiče se rozvedli, když mu bylo sedm let. Ve třinácti letech, kdysi nadějný student, který se naučil číst v pěti letech, přestal chodit do školy. Do šestnácti let navštívil dvanáct různých škol včetně alternativních programů pro problematické dospívající. S kamarády pil alkohol a vyzkoušel drogy. V devatenácti letech šel na léčení, protože od své rodiny dostal ultimátum, aby se šel léčit, nebo se obrátí na policii, protože ukradl velké množství peněz jednoho člena rodiny. Nakonec se úspěšně vyléčil.\n\nPředtím, než se stal hercem, pracoval ve Victorii jako umývač vozů, řidič taxi, řidič školního autobusu a pokrývač. V roce 2011 získal středoškolský diplom po absolutoriu alternativní školy ve Victorii.\n\nJeho přítelkyní byla herečka a zpěvačka Lea Michele.\n\nJeho herecká kariéra začala ve Victorii. Hrál menší role ve filmech \"Nezvratný osud 3\", \"Šepot\" a \"Budiž světlo\". Měl občasnou roli v seriálu \"Kyle XY\". Hostoval také v kanadských televizních seriálech jako např.\"Smallville\", \"Lovci duchů\", \"Flash Gordon\", \"Hvězdná brána\" a \"\".\n\nV roce 2009 byl obsazen do role Finna Hudsona do seriálu televize Fox s názvem \"Glee\". Finn byl hlavní zpěvák školního sboru a fotbalista střední školy v McKinley. Při konkurzu na roli zpíval píseň Billyho Joela „Honesty“. V červenci 2011 autor seriálu \"Glee\" Ryan Murphy v interview prozradil, že se spolu s Chrisem Colferem (Kurt) a Leou Michele (Rachel) ve čtvrté sérii objeví, i když se zdá že v seriálu skončili, protože opustili střední školu.\n\nV dubnu 2010 byl obsazen do romantické komedie \"Monte Carlo\". 8. srpna 2010 uváděl Teen Choice Awards. 13. listopadu 2010 v Torontu uváděl také Gemini Awards..\n\nHrál na bubny ve skupině Bonnie Dune, která vznikla v Los Angeles.\n\nV sobotu 13. července 2013 byl nalezen mrtev ve svém pokoji v hotelu The Fairmont Pacific Rim ve Vancouveru v Kanadě. Příčinou smrti bylo předávkování heroinem a sloučení s alkoholem. Krátce předtím dokončil léčení ze závislosti na lécích.\n\nV seriálu \"Glee\" mu byla věnována epizoda The Quarterback, kde se všichni symbolicky rozloučili s ním i s Finnem, tedy jeho postavou.\n\n"}
{"id": "706411", "url": "https://cs.wikipedia.org/wiki?curid=706411", "title": "Ondřej Malý (herec, 1991)", "text": "Ondřej Malý (herec, 1991)\n\nOndřej Malý (* 15. července 1991 Ostrava) je český herec.\n\nMezi jeho koníčky patřil florbal a hra na kytaru než zjistil, že ho baví herectví. Chodil na zpěv, kde ho pěvkyně a pedagožka Eliška Pappová přesvědčila, aby šel na hereckou konzervatoř, což také udělal. \n\nV 17 letech natočil s režisérem Tomášem Krejčím svůj první film \"Fredy a Zlatovláska\" (2008). \n\nTomáš Krejčí ho poté obsadil do jedné z hlavních rolí v prvním českém animovaném fantasy filmu \"Poslední z Aporveru\", který však nebyl dokončen.\n\nS režisérem Pavlem Jandourkem natočil hlavní roli „počátačového mága“ Milana Doubravy v sedmidílném seriálu ze školního prostředí pod pracovním názvem \"Gymplíz\", který byl v České televizi poprvé uveden v květnu až červnu 2011 pod názvem \"4teens\".\n"}
{"id": "706416", "url": "https://cs.wikipedia.org/wiki?curid=706416", "title": "Nachal No'am", "text": "Nachal No'am\n\nNachal No'am (: נחל נועם) je vádí na pomezí pahorkatiny Šefela a pobřežní nížiny v Izraeli. Začíná v nadmořské výšce okolo 300 metrů západně od pahorku Giv'at Gad a jihovýchodně od vesnice Lachiš. Směřuje pak k severozápadu prakticky neosídlenou, mírně zvlněnou krajinou, která je částečně zalesněna a částečně zemědělsky využívána. Vádí zde míjí Národní park Me'arot Samach a pahorky Giv'at Azar a Giv'at Samach. Podchází pak těleso dálnice číslo 6 a míjí ze severovýchodu vesnici No'am. Za ní od jihu přijímá vádí Nachal Šalva a vstupuje do zastavěného území města Kirjat Gat. Zde podél něj krátce vede železniční trať Tel Aviv-Beerševa. Od jihu přijímá i vádí Nachal Uza. Na severním okraji města ústí zleva do toku Lachiš.\n\n"}
{"id": "706421", "url": "https://cs.wikipedia.org/wiki?curid=706421", "title": "Nachal Šalva", "text": "Nachal Šalva\n\nNachal Šalva (: נחל שלוה nebo נחל שלווה) je vádí na pomezí pahorkatiny Šefela a pobřežní nížiny v Izraeli. Začíná v nadmořské výšce přes 200 metrů na jižním okraji Národního parku Me'arot Samach. Směřuje pak k západu prakticky neosídlenou, mírně zvlněnou krajinou, která je částečně zemědělsky využívána. Podchází těleso dálnice číslo 6, stáčí se k severozápadu a severu. Míjí ze západu vesnici No'am. Na jihovýchodním okraji města Kirjat Gat ústí zleva do toku Nachal No'am.\n\n"}
{"id": "706426", "url": "https://cs.wikipedia.org/wiki?curid=706426", "title": "Nachal Uza", "text": "Nachal Uza\n\nNachal Uza (: נחל עוזה) je vádí na pomezí pahorkatiny Šefela a pobřežní nížiny v Izraeli. Začíná v nadmořské výšce okolo 150 metrů severně od vesnic Even Šmu'el a Ejtan poblíž dálnice číslo 40. Směřuje pak k severu mírně zvlněnou, zemědělsky využívanou krajinou. Z východu míjí vesnici Uza. Od jihu vstupuje do zastavěného území města Kirjat Gat, kde pak zleva ústí do toku Nachal No'am.\n\n"}
{"id": "706428", "url": "https://cs.wikipedia.org/wiki?curid=706428", "title": "Nachal Jo'av", "text": "Nachal Jo'av\n\nNachal Jo'av (: נחל יואב) je vádí v pobřežní nížině v Izraeli. Začíná v nadmořské výšce přes 150 metrů severně od vesnice Ejtan, poblíž železniční tratě Kirjat Gat-Aškelon. Směřuje pak k severozápadu plochou a zemědělsky využívanou krajinou. Z východu míjí vesnici Zohar a umělou vodní nádrž Ma'agar Zohar. Stáčí se potom k severu a vede mezi vesnicemi Nir Chen, Nehora a Šachar. Z východu pak obchází vesnice Ocem a Jad Natan, u které zleva ústí do toku Lachiš.\n\n"}
{"id": "706431", "url": "https://cs.wikipedia.org/wiki?curid=706431", "title": "Intercontinental Rally Challenge 2011", "text": "Intercontinental Rally Challenge 2011\n\nIntercontinental Rally Challenge 2011 byl šestý ročník Intercontinental Rally Challenge. Sezóna se skládala z dvanácti soutěží a startoval ji 19. ledna 79. Rallye Monte-Carlo. Sezóna skončila 5. listopadu Kyperskou rally FxPro Cyprus Rally.\n\nŠestý ročník bude zaveden novým bodovacím systémem pro sezónu 2011, FIA zavedla bodovací systém takto: - 25-18-15-12-10-8-6-4-2-1 -, který byl představen v rámci dalších šampionátů v posledních dvanácti měsících. V rámci nového systému budou poslední dvě soutěže ve Skotsku a na Kypru nabízet více bodů pomocí hodnocení koeficientu. Skotsko bude nabízet posádkám 1,5 koeficient, což znamená, že vítěz získá 37,5 bodů, druhé místo 27 bodů, třetí místo, 22,5 bodu a tak dále. Kypru bude nabízet dvojnásobek bodů, což znamená, že vítěz obdrží 50 bodů, druhé místo 36, třetí místo 30 a tak dále.\n\nPeugeot UK potvrdil vstup do sezóny 2011 s Guy Wilksem, který závodil za Škoda UK, místo šampiona z roku 2009 Kris Meeke, který bude jezdit v Mistrovství Světa (WRC), za nový tým MINI. Mistr světa z roku 2003 Petter Solberg pojede jednorázově na Rallye Monte Carlo pro Peugeot. Škoda UK, rovněž oznámilo svůj plán v soutěžit IRC v roce 2011. Za tým bude jezdit Andreas Mikkelsen, který bude soutěžit ve Škoda Italia-run auto, za Škoda Motorsport bude opět jezdit mistr z roku 2010 Juho Hanninen a dvojnásobný vicemistr z let 2009 a 2010 Jan Kopecký.\n"}
{"id": "706432", "url": "https://cs.wikipedia.org/wiki?curid=706432", "title": "Bain", "text": "Bain\n\nBain je příjmení osob:\n"}
{"id": "706433", "url": "https://cs.wikipedia.org/wiki?curid=706433", "title": "Nachal Daganim", "text": "Nachal Daganim\n\nNachal Daganim (: נחל דגנים) je vádí v pobřežní nížině v Izraeli. Začíná v nadmořské výšce necelých 100 metrů u vesnice Jad Natan. Směřuje pak k severu plochou a zemědělsky využívanou krajinou. U obce Merkaz Šapira zleva ústí do toku Lachiš.\n\n"}
{"id": "706437", "url": "https://cs.wikipedia.org/wiki?curid=706437", "title": "Nachal Oved", "text": "Nachal Oved\n\nNachal Oved (: נחל עובד) je vádí v pobřežní nížině v jižním Izraeli. Začíná v nadmořské výšce přes 50 metrů u vesnice Talmej Jafe. Směřuje pak k jihozápadu plochou a zemědělsky využívanou krajinou. Od jihovýchodu přijímá vádí Nachal Gvar'am a od severu Nachal Ge'a. Pak se stáčí k jihu. Vede podél dálnice číslo 4 a železniční vlečky (budoucí železniční trať Aškelon-Beerševa). Z východu míjí vesnici Jad Mordechaj, za ní pak ústí zprava do vádí Nachal Šikma.\n\n"}
{"id": "706439", "url": "https://cs.wikipedia.org/wiki?curid=706439", "title": "Nachal Gvar'am", "text": "Nachal Gvar'am\n\nNachal Gvar'am (: נחל גברעם) je vádí v pobřežní nížině v jižním Izraeli. Začíná v nadmořské výšce přes 50 metrů u vesnice Gvar'am. Směřuje pak k severozápadu plochou a zemědělsky využívanou krajinou. Jihozápadně od vesnice Talmej Jafe ústí zleva do vádí Nachal Oved.\n\n"}
{"id": "706442", "url": "https://cs.wikipedia.org/wiki?curid=706442", "title": "UKTV Bright Ideas", "text": "UKTV Bright Ideas\n\nUKTV Bright Ideas \"(UKTV Chytré nápady)\" byl digitální televizní kanál vysílaný ve Spojeném království jako součást sítě kanálů UKTV. Tento kanál vysílal rozličné programy, často převzaté z kanálů UKTV Style, UKTV Food či UKTV Gardens. Vysílané programy se často zaměřovaly na vaření, Do it yourself a zahradnictví, nicméně od roku 2005 (rozšíření vysílání v britské DVB-T síti Freeview) začal UKTV Bright Ideas vysílat programy pod značkou UKTV Sport.\n\nUKTV Bright Ideas byl spuštěn 15. ledna 2003 jako \"UK Bright Ideas\", hlavně pro diváky britské DVB-T sítě, později však i pro diváky jiných platforem. 8. března roku 2004 se předpona v názvu změnila s ostatními kanály sítě z UK na UKTV a kanál se tak přejmenoval na UKTV Bright Ideas. Vysílací čas byl sdílen s kanálem Ftn, který byl však 1. října 2007 nahrazen kanálem Virgin1. \n\nV září 2007 bylo oznámeno, že bude kanál uzavřen a nahrazen kanálem Dave. Důvodem měla být nízká sledovanost (0,1%).\n\nUKTV Bright Ideas ukončil své vysílání 14. října 2007 v 18:00 hodin.\n\n\n"}
{"id": "706443", "url": "https://cs.wikipedia.org/wiki?curid=706443", "title": "Nachal Ge'a", "text": "Nachal Ge'a\n\nNachal Ge'a (: נחל גיאה) je vádí v pobřežní nížině v jižním Izraeli. Začíná v nadmořské výšce okolo 50 metrů u vesnice Ge'a. Od východu přijímá vádí Nachal Tejma. Směřuje pak k jihozápadu plochou a zemědělsky využívanou krajinou. Jihovýchodně od vesnice Mavki'im ústí zprava do vádí Nachal Oved. Poblíž se kříží železniční trať Kirjat Gat-Aškelon a budoucí železniční trať Aškelon-Beerševa.\n\n"}
{"id": "706448", "url": "https://cs.wikipedia.org/wiki?curid=706448", "title": "Nachal Tejma", "text": "Nachal Tejma\n\nNachal Tejma (: נחל תימה) je vádí v pobřežní nížině v jižním Izraeli. Začíná v nadmořské výšce okolo 100 metrů jihozápadně od vesnice Kochav Micha'el. Od východu přijímá vádí Nachal Tejma. Směřuje pak k severozápadu plochou a zemědělsky využívanou krajinou. Východně od vesnice Bejt Šikma ústí do vádí Nachal Ge'a.\n\n"}
{"id": "706449", "url": "https://cs.wikipedia.org/wiki?curid=706449", "title": "Jozef Chládek", "text": "Jozef Chládek\n\nJozef Chládek (12. března 1856 Smržovka – 25. března 1928 Ružomberok), byl český hudební skladatel působící převážně na Slovensku.\n\nPocházel ze smíšeného česko-německého manželství. Měl čtyři sourozence, kteří se všichni věnovali hudbě. Po smrti otce se matka se všemi dětmi přestěhovala do Prahy. Josef navštěvoval gymnázium a na studia si vydělával po večerech hudbou. Po maturitě studoval na varhanním oddělení Pražské konzervatoře u Zdeňka Skuherského. Spřátelil se s Antonínem Dvořákem se kterým hrál v chrámu sv. Víta. Po absolvování konzervatoře studoval další tři roky na \"Prager Kunstschule für Kirchenmusik in Böhmen\".\n\nPo ukončení studií byl rok varhaníkem v Mladé Boleslavi a další tři roky v Kouřimi. Na doporučení Skuherského se přihlásil ke konkurzu na místo regenschoriho v Ružomberoku, ve kterém zvítězil a od 5. srpna 1879 do konce svého života působil jako varhaník a ředitel kůru v chrámu sv. Ondřeje v Ružomberoku. Oženil se s dcerou místního starosty a aktivně se účastnil hudebního i společenského života města. Měl čtyři děti, které všechny dostaly hudební vzdělání, ale profesionálně se hudbě věnoval pouze nejstarší z nich – Richard. Stal se varhaníkem a skladatelem drobnějších chrámových skladeb.\n\nKromě svých povinností v hlavním chrámu a dalších ružomberských kostelech řídil dvojjazyčný (slovenský a maďarský) smíšený sbor založený při \"Katolickém kruhu\". V jeho repertoáru byla převážně chrámová hudba. Rovněž vyučoval hudbě na dívčí měšťanské škole a na piaristickém gymnáziu a vedle toho měl i soukromé žáky. Jedním z jeho nejznámějších žáků byl pozdější významný slovenský hudební skladatel Frico Kafenda. Při piaristickém gymnáziu založil komorní soubor složený z profesorů školy a žákovský smyčcový orchestr. Vedle toho ještě řídil amatérský orchestr železničářů ve Vrútkách věnovaný populární hudbě.\n\nZemřel ve věku 73 let. Na pohřbu zpíval sedmdesátičlenný smíšený sbor \"Smuteční píseň\", kterou sám skladatel pro tuto příležitost složil.\n\n\n\n\nSvětská tvorba Jozefa Chládka obsahuje hlavně různé příležitostné skladby zábavného či tanečního charakteru psané pro orchestr ve Vrútkách. Kromě toho komponoval i písně, sborové úpravy slovenských lidových písní a drobnější komorní a orchestrální skladby. Ve svém díle nepřekročil rámec klasického kompozičního stylu, přesto však mělo význam nejen pro hudební život Ružomberku a okolí, ale i pro počátky slovenské národní hudby.\n\n\n"}
{"id": "706452", "url": "https://cs.wikipedia.org/wiki?curid=706452", "title": "Žilkův dub", "text": "Žilkův dub\n\nŽilkův dub je památný strom nacházející se v lese Doubrava v okrese Hodonín, dva kilometry od Bzence-Přívozu, nedaleko lesní cesty vedoucí k turistické základně Littner a dále na Ratíškovice. Dub je vysoký 22 metrů, jeho kmen má obvod 4,8 metru a průměr koruny je zhruba 34 metry (je to největší strom České republiky spolu se stromem v Hýslích u zámku. Stáří stromu se odhaduje na tři sta let. Je jedním z mála pozůstatků původního dubového porostu, podle kterého se oblast nazývá Doubrava, ačkoli dnes zde rostou převážně borovice. V blízkosti stromu byla instalována informační tabule a altánek s posezením.\n\nKe stromu se vztahuje legenda o loupežníkovi, který se svou tlupou řádil v jeho okolí za časů velké bídy v druhé polovině 18. století. Údajně se jmenoval \"Vincenc Žilka\" a pocházel ze Skalice. Dlouho se nedal chytit, až vrchnost vypsala odměnu pro toho, kdo k němu ukáže cestu, a skutečně se našel pytlák, který Žilku zradil. Do nitra lesa se vypravilo vojsko, jenže lapka bystře vyšplhal do větví stromu a útokům odtud zdatně odolával. Bitka to byla nekonečná, jednomu z vojáků nakonec došly patrony, utrhl si tedy knoflík, nabil a loupežníka sestřelil.\n\n\n"}
{"id": "706454", "url": "https://cs.wikipedia.org/wiki?curid=706454", "title": "Dědův odkaz (opera)", "text": "Dědův odkaz (opera)\n\nDědův odkaz je opera (lyrická zpěvohra) (Op. 57) o třech jednáních českého skladatele Vítězslava Nováka. Libreto napsal český spisovatel Antonín Klášterský na námět stejnojmenné básně Adolfa Heyduka z roku 1879. Poprvé byla provedena dne 16. ledna 1926 v Národním divadle v Brně.\n\nNa tvorbě nové opery začal Vítězslav Novák pracovat již roku 1923, v době, kdy byla jeho předchozí opera \"Lucerna\" teprve připravována k uvedení v pražském Národním divadle. Po prvních třech operách, v nichž jako základ libreta použil populární a divadelně osvědčené činohry, zvolil riskantnější přístup a využil námětu spisovatele Antonína Klášterského, aby napsal operu na jeho libreto vytvořené na základě básně \"Dědův odkaz\" Adolfa Heyduka z roku 1879. Klášterský sám vyjednal s Emílií Heydukovou poskytnutí autorských práv.\nNebyl přitom první z českých skladatelů, kdo projevil zájem o tuto báseň. Již Bedřich Smetana žádal Jana Nerudu o její zpracování do jevištního tvaru, k tomu ale nedošlo. Hlavní epizodu básně, milostný příběh vesnického chasníka a lesní víly, již využil Karel Kádner pro libreto k poslední opeře Josefa Richarda Rozkošného \"Černé jezero\".\n\nNovákův přístup byl mnohem ambicióznější, hodlal zhudebnit celý příběh básně především včetně jejího hlavního poselství, totiž apoteózy tvůrčí síly umělce a současně lidové umělecké tradice: jejich zhmotněním jsou chasníkovy housle, odkázané mu jeho dědem, kterým lesní víla propůjčila čarovnou sílu. Libretista Klášterský ideu své úpravy charakterizoval takto: „Chtěl jsem podati v ní pouť umělce, který z lidu vycházeje, roste ztrátou a bolestí a stále touží, hledá a nenalézá. Milovaná bytost stává se mu nakonec, jako Dantova Beatrice a Petrarcova Laura, jen ideálem krásy a umění, k němuž stále spěje a jehož tragikou osudu dostihne snad jen na jediný okamžik – ve chvíli svého skonu.“ Jen dějiště příběhu skladatel přesunul z původní Šumavy na Slovensko, jehož lidové hudební tradice mu byly bližší. Jakousi přípravou byla skladateli bezprostředně předcházející práce na slovenských lidových písních.\n\nNa partituře skladatel pracoval od Nového roku 1923 do 1. května 1925 a věnoval ji „své drahé ženě“. Premiéru svěřil nikoli pražskému Národnímu divadlu, ale Národnímu divadlu v Brně, kde se uskutečnila následujícího roku; dirigoval František Neumann, režii měl Ota Zítek, výpravu pořídil Čeněk Kvíčala.\n\n\"Dědův odkaz\" je nejméně úspěšná Novákova opera. Otázka mravního základu umělecké formy představená formou poněkud naivní symbolické pohádky v moderní a prozaické době 20. let 20. století obecenstvo nezaujala. Novák si přitom svého díla velmi cenil, srovnával je příznivě s Dvořákovou \"Rusalkou\". Sám se vyjádřil, že „hudba posledního obrazu, jakož i pátého, kde Janovi, truchlícímu nad ztrátou Silvany, dostává se od ní uměleckého posvěcení, náleží k nejniternějším, co jsem kdy napsal“. Proto byl neúspěchem díla velmi zklamán – nepřijal ani Státní cenu na rok 1925 – a od operního žánru se na zbytek života odvrátil.\n\nInscenační historie \"Dědova odkazu\" je chudá. Po premiéře v Národním divadle v Brně (1926, obnovená inscenace 1928) ji vzápětí uvedlo i pražské Národní divadlo (obnovená inscenace roku 1930 v rámci novákovského cyklu) a o rok později též české divadlo v Moravské Ostravě. Roku 1941 ji uvedlo divadlo v Plzni. Pro druhou inscenaci v pražském Národním divadle skladatel o prázdninách roku 1942 operu podstatně přepracoval. První inscenace této nové verze (premiéra 3. ledna 1943, naposledy 20. června 1944) je současně i prozatím poslední inscenací \"Dědova odkazu\" vůbec.\n\nKlavírní výtah opery upravený Romanem Veselým vydala Hudební matice roku 1926. Při příležitosti nové inscenace v pražském Národním divadle skladatel partituru revidoval roku 1942.\n\nPodle Johna Tyrrella se v této opeře skladatel „vrátil k tomu, co pro sebe považoval za pevnější půdu: k symfonické tvorbě“. Od realistického a dramatického zpracování \"Lucerny\" se zde vrací k subjektivitě. Opera sice obsahuje reálné prvky, ba dokonce i parodické až groteskní vykreslení současného velkoměsta (6. obraz), nebo prvky erotické až na hranici lascívnosti (7. obraz) (obě epizody se v Heydukově básni nevyskytují a jsou libretistovým přídavkem), ty jsou však kontrastovány s pohádkovým světem víl a duchů. Reálný děj ustupuje, i vnější struktura je mozaikovitější, sestává většinou ze statických obrazů, jen ve 2. a 4. obraze probíhá souvislý dramatický děj. Jedinou skutečnou postavou je hlavní hrdina Jan; vedle toho vystupuje Silvana jako zosobnění tvůrčího principu, jejíž hudební motivy vystupují i v obrazech, kde se její postava neobjevuje. Všechny ostatní postavy vystupují vždy jen v jednom obraze a jsou ryze epizodní.\n\nHudebně je opera velmi pestrá, harmonicky i zvukově rafinovaná. Zpracování zpěvních hlasů hlasu se odpoutává od realistické deklamace, vyskytují se melismata i koloratura (zvláště ve scéně s kněžnou Castelmare), časté jsou ansámbly, na rozdíl od ostatních svých oper zde Novák hojně zapojuje sbor i tanec. Přitom hlavní úloha zůstává orchestru, který přichází ke slovu zejména v rozsáhlých mezihrách a postludiích a i zpěvní hlasy vyrůstají z jeho melodií. Zvláštní úloha připadá titulnímu předmětu opery, zděděným houslím a jejich lyrické kantiléně.\n\nHlavním záměrem skladatele bylo dát dílu morální vyznění. Studuje v něm prameny a podmínky tvůrčího uměleckého činu, zamýšlí se nad úlohou umění jako léku na osobní krize.\n\nVýsledný tvar opery je však přes veškero barvitost značně nesourodý. Na neúspěchu se jistě podepsalo i nedramatické a zastarale zveršované libreto, Novákův životopisec Vladimír Lébl je pro jeho nepoetičnost, těžkopádnost, manýrovitost a křiklavost až nechtěnou komiku považuje za „balvan, se kterým skladatel nemohl pohnout ani nejdůmyslnějším zhudebněním.“ Vedle jednotlivých dramatických slabostí však dílo tíží i celková absence nosné, nové a aktuální myšlenky. Lyrická místa se blíží sentimentalitě, „národní“ prvky (lidové výjevy ve 2. obraze, tzv. Ančiny písničky ve 4. obraze) jsou využívány poněkud podbízivě (V. Lébl: „typická manýra lidových scén českého operního eklekticismu“) a některá místa, zejména rozsáhlá symfonická interludia, kritika již od počátku označovala za nudná a zdlouhavá. Některé z těchto nedostatků se skladatel snažil napravit revizí podniknutou roku 1942, zejména přepracováním tří nejkritizovanějších posledních obrazů a zkrácením dvou interludií, ale i přes nadšení např. Aloise Háby se kritika shodla, že „ani tyto radikální zásahy nemohly potlačit zásadní negativní rysy opery“. Problém spočívá, ve formulaci Emila Hradeckého, že „není to již vlastně opery“, „operní forma byla spíše přítěží“. V tomto ohledu se stává logickým, že se Novák v následujících letech přiklonil k taneční pantomimě.\n\n(1. obraz) V chudé chaloupce za časného jitra umírá dědeček. Nemá, co by svému jedinému vnukovi odkázal. Ale ve snu viděl hrát svého otce na housle, které jsou nyní vedle několika grošů na pohřeb jeho jediným majetkem. Ty tedy odkazuje Janíčkovi: snad v nich najde alespoň trochu radosti v chudobě tak, jako jeho praděd.\n\n(2. obraz) Náves s lípou, vesnická muzika vyhrává mládeži k tanci. Jen Jan se veselí straní a nechce tancovat ani s Lenkou, se kterou se ještě před několika dny měli rádi. Pak se tady ale u muziky ukázala neznámá dívčina jménem Silvana a od té doby se Jan nemůže zbavit myšlenek na ni. Lenka se trápí a žárlí. Svěřuje se staré Hátě, jež jí radí, aby hodila dívce při tanci pod nohy květ úročníku. Je-li to víla, jak se Háta domnívá, bude muset ihned utéci. Když se Silvana skutečně dostaví a tancuje s Janem, učiní Lenka podle Hátiny rady. Silvana skutečně vykřikne, vytrhne se Janovi z náručí a prchá k lesu. Jan utíká za ní.\n\n(3. obraz) V lese na palouku touží Silvana po Janovi, ale do vsi se už vrátit nemůže. Jan však přichází za ní, ohlašován zvukem houslí. Dívka se mu svěřuje se svou láskou i se svým zakletím: Je jen napůl vílou, protože její matka byla lidská bytost, ale král duchů ji zaklel a vysvobodit ji může jen ten, kdo ji z lásky vyvede z lesa. Jan ji odvádí a Silvana se může stát jeho ženou, ale pod jednou podmínkou: pokud by ji Jan v hněvu udeřil, byť jen květinou, je navždy ztracena a musí se vrátit do lesa. Jan si je jist svou láskou a slibuje, že k tomu nedojde.\n\n(4. obraz) Od té doby, co získal Silvanu, se Janovi daří: má nejlepší hospodářství ve vsi. Vesničany však nepřešla nevraživost vůči cizí ženě. Jan odchází na trh do města a rozdává rozkazy čeledi: Trávu na louce je třeba posíci, žito však ještě není zcela zralé a musí ještě zůstat. Silvana se s ním nerada loučí, má neblahou předtuchu. Když Jan odejde, náhle cítí pohromu a na nebi vidí mračna a cítí vichřici, i když stále svítí slunce. Káže proto obilí pokosit, což čeledi jde jakoby kouzlem velmi rychle. Sotva je obilí pod střechou, Jan se vrací a rozzloben nad Silvaniným činem ji šlehne několika nezralými klasy po ruce. Silvna se mění v lesní žínku, zašeptá „Buď sbohem“ a zmizí. Vzápětí začíná obrovská bouře, která všem vesničanům pobije obilí, jen Janovo je v bezpečí. Teď hospodář poznává, že ženě křivdil, je ale pozdě. Vesničané jsou přesvědčeni, že jejich neštěstím je vinna zlá víla, a zapalují Janův statek. Jan prchá bez ženy a ožebračen, zbyly mu jen jeho housle.\n\n(5. obraz) Je podzimní noc, palouk, na kterém kdysi Jan našel Silvanu Nyní chce odejít do světa, předtím však naposledy vidět toto místo. Usíná. Zjevuje se Silvana: nemůže se k Janovi vrátit ani se mu ukázat, ale alespoň včaruje svým dotekem do jeho houslí nejkrásnější tóny, kterými budou nadále spojeni. Jan se probouzí. Ve snu viděl Silvanu a pochopil její poselství. Bere housle a odchází sloužit Písni a Hudbě.\n\n(6. obraz) Čarovný zvuk houslí činil z Jana slavného houslistu a skladatele. V pokoji pro umělce za koncertním sálem přijímá obdivovatele a odpovídá na otázky novinářů. Ale Jan má jen prosté odpovědi: naučil se hrát v lese, od ptáků, od přírody – a je tak unaven…\n\n(7. obraz) Krásná kněžna Castelmare nabízí slavnému virtuosovi bohatství i lásku, ale Jan je ve vzpomínkách stále u Silvany. Povrchní okolí jej má za pošetilce.\n\n(8. obraz) Zestárlý Jan se vrací na lesní palouk. Nedokáže vysvětlit svému impresáriovi, proč odřekl všechny koncerty, slávu a bohatství, aby odešel sem. Ale Jan naposledy hraje na své housle; hudba jej po celý život jeho pojila se Silvanou. Ta se mu nyní zjevuje, krásná a mladá jako vždy, aby jej ve smrti provázela do věčné říše krásy.\n\nDosud neexistuje celková nahrávka \"Dědova odkazu\". Československý rozhlas pořídil roku 1953 nahrávku některých scén s Miladou Šubrtovou, Jaroslavou Vymazalovou a Ivo Žídkem, Pěvecký sbor Československého rozhlasu v Praze a Symfonický orchestr pražského rozhlasu řídí Jiří Pinkas starší. Tuto nahrávku vydal Radioservis, a.s., roku 2015 na CD „Česká romantická opera“ (CR0782-2). Nejpopulárnější číslo opery, Ančiny písničky z 2. dějství, v rozhlase nahrála též Libuše Domanínská a Daniela Šounová-Brouková.\n\n"}
{"id": "706458", "url": "https://cs.wikipedia.org/wiki?curid=706458", "title": "Státní liga 1945/46", "text": "Státní liga 1945/46\n\nTento článek pojednává o jednom ze soutěžních ročníků Československé fotbalové ligy. Ještě před začátkem sezony 1944/45 došlo k vyostření válečné situace na území Evropy i Československa. Z tohoto důvodu nebyl ročník ani rozehrán. Následující sezona tak navazovala na ročník 1943/44 až po konci války. Odehrála se pod starým názvem Státní liga 1945/46. Jednalo se o celkově 21. ročník nejvyšší fotbalové ligové soutěže (včetně 6 ročníků odehraných za období Protektorátu). Titul z tohoto ročníku získala AC Sparta Praha, která si zajistila 11. mistrovský titul.\n\nNárodní liga se hrála zvlášť v Čechách a na Moravě a zvlášť na Slovensku. Poslední ročník měl v Čechách a na Moravě 14 členů a na Slovensku členů 12. Z důvodu sloučení těchto soutěží nastal problém s počtem účastníků, protože 26 účastníků je na jednu soutěž neúměrně mnoho. Řešením se stalo rozdělení na dvě skupiny, jejichž vítězové sehráli vzájemné finále hrané na dva zápasy. Do soutěže tak mohlo postoupit 20 soutěžních týmů. Poměr byl 14 pro Čechy a Moravu, pro Slovensko připadlo postů 6. Do každé skupiny bylo zařazeno sedm týmů z Čech a Moravy a tři ze Slovenska, přičemž do čela byla nasazena slavná pražská 'S' (Sparta a Slavia).\n\nKarel Bláha (-/0/-),\nKarel Horák (19/0/-) –\nLubomír Bláha (-/...),\nJaroslav Cejp (6/6),\nJosef Gründl (-/...),\nFrantišek Hájek (-/13),\nJosef Hronek (-/3),\nMiloslav Jankovský (-/...),\nVáclav Kokštejn (-/14),\nKarel Kolský (-/1),\nLadislav Koubek (-/1),\nJosef Ludl (-/14),\nJan Říha (-/7),\nKarel Senecký (-/2),\nRudolf Šmejkal (-/0),\nJaroslav Štumpf (-/0),\nJaroslav Vejvoda (-/11),\nJiří Zástěra (-/0),\nJiří Zmatlík (-/18) –\ntrenér Ferenc Szedlacsek\n\nFrantišek Jordák (18/1/1) –\nRudolf Bartonec (-/1),\nLudvík Dupal (-/2),\nJosef Hlobil (-/2),\nVladimír Hönig (-/14),\nMiloslav Hromniak (5/0),\nJosef Humpál (-/0),\nKarel Humpál (-/8),\nJosef Janík (-/9),\nStanislav Kocourek (-/0),\nKarel Michlovský (-/9),\nMiloslav Novák (-/0),\nGustav Prokop (-/0),\nJiří Sobotka (-/3),\nJaromír Stelzer (-/0),\nOldřich Šindelář (-/0),\nAntonín Tichý (-/16),\nKarel Zeissberger (-/1) –\ntrenér ...\n\nMiroslav Králik (-/0/-),\nTheodor Reimann (-/0/-) –\nJán Arpáš (14/14),\nJozef Baláži (-/4),\nJozef Bačkor (-/0),\n... Beránek (-/1),\nEmil Dulovič (-/0),\nKarol Gašpar (-/0),\nŠtefan Gürtler (-/2),\nKarol Hrnčiar (-/0),\nIvan Chodák (-/0),\nJozef Karel (-/1),\nJúlius Korostelev (-/16),\nJozef Luknár (-/4),\nLadislav Putyera (-/2),\nPeter Švantner (-/0),\nViktor Tegelhoff (-/11),\n... Vajsábel (-/0),\nViliam Vanák (-/0)\nVladimír Venglár (-/0),\nMichal Vičan (-/0),\nGustáv Žáček (-/0) –\ntrenér Ferdinand Daučík\n\nEmil Krischke (1/0/0),\nSvatopluk Schäfer (16/0/-) –\nJan Blačinský (-/3),\nVladimír Bouzek (-/14),\nJaroslav Červený II (3/1)\nAntonín Dostál (-/1),\nOldřich Foldyna (16/0),\nVáclav Horák (-/1),\nJiří Křižák (-/15),\nBohumír Marynčák (16/0),\nOldřich Ondřej (2/0),\nAlois Pszczolka (-/7),\nKarel Radimec (-/0),\nLadislav Reček (-/11),\nJiří Křístek (-/1),\nZdeněk Šajer (-/0),\nEmil Šlapák (-/0),\nVlastimil Vidlička (15/0),\nJosef Vnenk (-/1) –\ntrenéři František Bělík a František Kuchta\n\nVladimír Leština (7/0/1),\nAdolf Štojdl (11/0/1) –\nOtakar Češpiva (11/1),\nFrantišek Havlíček (3/0),\nVáclav Jíra (15/0),\nJan Kalous (15/0),\nLadislav Kareš (1/0),\nJosef Kejř (3/3),\nJaroslav Liška (16/7),\nJan Melka (18/10),\nVáclav Mikeš (4/2),\nJaroslav Panec (1/0),\nJiří Pešek (14/4),\nFerdinand Plánický (15/14),\nJiří Provalil (13/12)\nMilan Röder (16/0),\nOldřich Urban (18/0),\nJosef Vedral (17/4) –\ntrenér Antonín Lanhaus\n\nMilan Pochaba (-/0/-),\nKarol Šanca (-/0/-) –\nJozef Bielek (-/15),\nJozef Čelko (-/0),\n... Kaschl (-/3),\nAnton Krásnohorský (-/0),\nViliam Meissner (-/3),\nLászló Németh (-/0),\nEmil Pažický (-/0),\nFerenc Rakovský-Rákóczi (-/0),\nMilan Riedl (-/2),\nĽudovít Skach (-/2),\nEmil Stalmašek (-/0),\nRadoslav Stárek (-/1),\nĽudovít Szabó (-/4),\nOndrej Šedo (-/0),\nĽudovít Šterbák (-/0),\nBoris Timkanič (-/1),\nJosef Ullrich (-/3),\nVojtech Zachar (-/9),\nJános Zörgő (-/0) –\ntrenéři Jozef Bielek (podzim) a Josef Kuchynka (jaro)\n\nVlastimil Ronc (18/0/2) –\nLubomír Bláha (-/0),\nZdeněk Bozděch (-/0),\nVáclav Diepold (-/5),\nRudolf Hyrman (-/4),\nBohumil Chmelař (-/0),\nJosef Ibl (-/6),\nVáclav Jindra (-/0),\nFrantišek Kolman (-/0),\nVladimír Kluc (-/0),\nOldřich Nejedlý (-/8),\nKarel Polcar (-/0),\nJosef Tobiáš (-/10),\nBřetislav Vostatek (-/6) –\nhrající trenér Oldřich Nejedlý\n\nJiří Studnička (-/0/1),\nJiří Tesař (-/0/0) –\nMiroslav Beneš (-/0),\nVáclav Beran (-/1)\nJaroslav Bílek (-/6),\nLudvík Bradáč (-/1),\nVasil Buchta (-/3),\nStanislav Jelínek (-/0),\nJosef Kloubek (-/0),\n... Kutil (-/4),\nJiří Mrázek (-/3),\nJiří Polák (-/2),\nVlastimil Preis (-/11),\nKarel Vokoun (-/3),\nJosef Zeman (6/2),\nJosef Zoubek (-/1),\nBohumil Žák (-/0) –\ntrenér Antonín Puč\n\nFrantišek Matys (18/0/2) –\nVáclav Blažejovský (-/2),\nJosef Bouška (-/0),\nKarel Čáp (-/8),\nVratislav Fikejz (-/12),\nVladislav Kračmar (-/0),\nZdeněk Kukal (-/0),\nJosef Kvapil (-/6),\nJosef Pajkrt (26/19),\nJosef Pfeffer (-/0),\nJiří Trkal (-/1),\nBohumil Trubač (-/8),\nVladislav Valoušek (-/1),\nJan Vančura (-/0),\nKarel Vlnas (-/0) –\ntrenér Josef Čapek\n\nFrantišek Číž (13/0/-),\nJozef Valentovič (5/0/-) –\nAnton Albrecht (10/1),\nJozef Bartek (4/0),\nTibor Čiták (9/0),\n... Dücker (1/0),\nFrantišek Gbelský (4/0),\nVojtech Chmilnický (6/0),\nKarol Jokl (14/5),\nFrantišek Masarovič (10/5),\nJúlius Meliš (1/1),\nImrich Modory (18/2),\nPavol Molnár (9/0),\nLadislav Nagy (15/1),\nAlexander Pajszer (8/1),\nKarol Polák (3/0),\nImrich Psičák (13/0),\nJán Salay (2/1),\nJozef Špirko (3/0),\nMichal Štibrányi (18/0),\nLadislav Uličný (10/0),\nĽudovít Venutti (9/3),\nImrich Záhorský (13/0) –\ntrenér Štefan Čambal\n\nKarel Finek (14/0/-),\nEmil Kabíček (6/0/-) –\nJosef Bican (16/31),\nAntonín Bradáč (18/13),\nFrantišek Hampejs (19/4),\nJiří Hanke (20/0),\nOta Hemele (14/7),\nJindřich Holman (20/15),\nStanislav Kocourek (2/0),\nVlastimil Kopecký (16/10),\nVlastimil Luka (17/0),\nBohumil Říha (18/0),\nKarel Trojan (15/0),\nFrantišek Vlk (3/3),\nČestmír Vycpálek (17/11),\nJiří Žďárský (5/6) –\ntrenér Emil Seifert\n\nKarel Kopecký (18/0/2) –\nJaroslav Červený II (1/0),\nJosef Galáb (17/1),\nRudolf Krejčíř (9/4),\nKarel Nepala (3/1),\nKarel Plšek (2/1),\nOldřich Rulc (18/2),\nBohuslav Sláma (8/0),\nZdeněk Sobotka (8/5),\nJan Šimek (18/26),\nFrantišek Štěpán (13/10),\nKarel Trnka (15/5),\nEduard Vaněk (18/0),\nMiroslav Vaněk (10/0),\nVladimír Vrzal (18/0),\nFrantišek Zapletal (18/2) –\ntrenér Josef Eremiáš\n\nMiloslav Beneš (-/0/-),\nFrantišek Lacina (-/0/-) –\nVáclav Bartoš (-/0),\nFrantišek Berka (-/0),\nJaroslav Bešťák (-/0),\nVladimír Bína (-/0),\nFrantišek Formánek (-/4),\nVladimír Hönig (-/16),\nVladimír Perk (-/17),\nOtakar Prokeš (-/0),\nRudolf Sloup (-/4),\nZdeněk Sloup (-/3),\nVáclav Svoboda (-/1),\nLadislav Šamberger (-/5),\nMiloslav Štekl (-/9),\nJosef Vokurka (-/0),\nKarel Zeissberger (-/1) –\ntrenér Jan Kuželík\n\nTamás Andó (-/0/-),\nLadislav Beller (-/0/-),\nJános Klimcsók (-/0/-),\nJozef Molnár (-/0/-) –\nIstván Csiszár (-/1),\nCebek Čančinov (-/1),\nMiloslav Danko (-/10),\nZoltán Fazekaš (-/14),\nFrantišek Greškovič (-/8),\nJozef Hučka (-/0),\nPavol Kaincz (-/0),\nJozef Kertész (17/6),\nMiloš Klimek (-/7),\nJozef Marga (-/0),\nGyörgy Marik (-/0),\nOndrej Nepko (-/1),\nVasil Papp (-/0),\nAndrej Pásztor (-/2),\nLadislav Putyera (-/0),\nJános Stibinger-Štrba (-/1),\nJozef Takáč (-/0),\nIstván Turek (-/5),\nEugen Vinnyei-Prošovský (-/0),\nFrantišek Vysocký (1/1),\nRudolf Zibrínyi (-/0) –\ntrenéři Anton Regecký, Géza Kalocsay a Antonín Fivébr\n\nJan Biskup (-/0/-),\nVladimír Leština (-/0/-) –\nVladimír Carvan (-/0),\nFrantišek Kusala (-/0),\nEduard Möstl (-/0),\nVáclav Mrázek (-/3),\nMiloš Mrvík (-/3),\nVáclav Peták (-/2),\nFrantišek Rašplička (-/1),\nVojtěch Rašplička (-/1),\nAntonín Rýgr (-/15),\nJan Seidl (-/20),\nKarel Sklenička (-/0),\nVáclav Sršeň (-/13),\nJosef Sýkora (-/0),\nFrantišek Zika (-/0) –\ntrenéři Josef Holman a František Kusala\n\nMiroslav Mader (-/0/-),\nJosef Tůma (-/0/-) –\nVladimír Breburda (-/6),\nAntonín Filip (-/1),\nMiroslav Frydrych (-/0),\nKarel Hloušek (-/3),\nJiří Jouza (-/2),\nAntonín Kračman (-/0),\nLadislav Linhart (9/3),\nOldřich Menclík (-/1),\nAlois Mourek (-/0),\nVilém Příbek (-/0),\nJosef Randák (-/0),\nEvžen Valtr (-/2),\nMiroslav Vrátil (-/9),\nBohuslav Vyletal (-/8),\nMiroslav Zuzánek (-/10) –\ntrenér Ladislav Ženíšek\n\nJán Gogoľ (18/0/0) –\n... Čudek (-/0),\nJán Droják (-/3),\nŠtefan Grman (-/...),\n... Hroznár (-/0),\nAugustín Kostolník (-/14),\nJozef Kostolník (-/...),\nJosef Košťálek (-/0),\nFrantišek Krištofík (-/0),\nFrantišek Matúšek (-/...),\nMartin Matúšek (-/...),\nEduard Mecko (-/0),\nJozef Mužík (-/...),\nMiroslav Petrášek (-/8),\nNándor Roth (-/6),\nEduard Stráňovský (-/1),\n... Škvarenina (-/...),\n... Turanček (-/1),\nVlastimil Ipser (-/0) –\nhrající trenér Josef Košťálek\n\nVojtech Lukovič (-/0/-),\nJán Šarmír (4/0/0),\nViliam Tomašovič (-/0/-) –\nLadislav Babušek (-/5),\nMichal Benedikovič (-/1),\nFrantišek Bolček (-/8),\n... Bošanský (-/3),\nJozef Brezovský (-/0),\nJozef Hagara (-/0),\nJozef Kováč (-/0),\nAnton Malatinský (-/7),\nJozef Marko (-/1),\n... Mečiar (-/0),\n... Meliška (-/0),\nViliam Ormandy (-/0),\nJozef Papp (-/5),\nJán Pastucha (-/2),\nAntonín Plemeník (-/0),\nŠtefan Stankovič (-/0),\nŠtefan Šipka (-/0),\nJozef Tibenský (-/0),\nJozef Ulehla (-/4),\nKarol Valentovič (-/0),\nF... Vokoun (-/0) –\ntrenér Ervín Kovács\n\nEvžen Jurka (-/0/0),\nJiří Kujal (-/0/0),\nFrantišek Šrám (-/0/0) –\nFrantišek Buchta (18/6),\nJiří Gazda (-/2),\nZdeněk Haisl (7/2),\nOldřich Juříček (-/1),\nAlfons Klammert (-/3),\nOldřich Kvapil (-/1),\nMiloš Kýr (-/0),\nJan Linhart (-/0),\nRudolf Němeček (-/0),\nVlastimil Ohlídal (-/0),\nJosef Omachlík (-/0),\nJan Pavelka (-/7),\nAlois Procházka (-/1),\n... Zankl (-/0),\nJan Zdráhal (-/2) –\ntrenér ...\n\nLadislav Klement (1/0/0),\nStanislav Stria (3/0/0),\nJaroslav Štětka (6/0/0),\nFrantišek Vondrouš (8/0/0) –\nEmil Anger (12/2),\nJaroslav Cejp (13/5),\nMiroslav Grunt (4/0),\nFrantišek Holý (1/0),\nVáclav Janda (6/2),\nJosef Jelínek II (6/1),\nVáclav Kaiser (9/0),\nAlois Kalivoda (8/4),\nLadislav Kareš (9/8),\nJosef Novák I (17/0),\nJosef Pešava (12/0),\nKarel Pospíšil (3/0),\nMiroslav Potůček (2/0),\nLudvík Procházka (6/0),\nFerdinand Růžička (15/0),\nJosef Skala (4/1),\nEmanuel Slavíček (3/1),\nMaxmilián Synek (11/0),\nJosef Šváb (9/0),\nRudolf Toman (15/6),\nFrantišek Veselý (9/4),\nBohumil Zoubek I (3/0),\nLadislav Žantovský (3/0)\n+ 1 vlastní branka Bohumil Říha (Slavia Praha) –\ntrenér ...\n\n\n"}
{"id": "706460", "url": "https://cs.wikipedia.org/wiki?curid=706460", "title": "Kvalifikace na Mistrovství světa ve fotbale 1970", "text": "Kvalifikace na Mistrovství světa ve fotbale 1970\n\nV kvalifikaci na Mistrovství světa ve fotbale 1970 se národní týmy ze šesti fotbalových konfederací ucházely o 14 postupových míst na závěrečný turnaj. Pořadatelské Mexiko spolu s obhájcem titulu - Anglií měli účast na závěrečném turnaji jistou. Kvalifikace se účastnilo 75 zemí.\n\nCelkem 68 týmů sehrálo alespoň jeden kvalifikační zápas. Sehráno jich bylo 172 a padlo v nich 542 branek (tj. 3,15 na zápas).\n\n\"(13 týmů bojujících o 1 místenku)\"\n\nPo vyloučení dvou týmů čekaly na 11 týmů celkem tři fáze. První dvě byly hrány vyřazovacím systémem doma a venku, přičemž nejvýše nasazený tým byl nasazen až do druhého kola. Ve třetí fázi utvořila trojice týmů jednu skupinu, ve které se utkaly dvoukolově každý s každým doma a venku a vítěz postoupil na MS.\n\n\"(7 týmů bojujících o 1 místenku)\"\n\nSpolečné kvalifikace Asie a Oceánie se zúčastnilo 7 týmů (včetně Rhodesie, člena CAF). Nejníže nasazená trojice se utkala v první fázi v jedné skupině jednokolově na centralizovaném místě. Vítěz skupiny postoupil do druhé fáze, kde byla čtveřice týmů rozlosována do dvou skupin po dvou. Týmy se zde utkaly dvouzápasově. Vítězové postoupili do třetí fáze, kde se utkali doma a venku o postup na MS.\n\n\"(29 týmů bojujících o 8 místenek)\"\n\nCelkem 29 týmů bylo rozlosováno do osmi skupin po čtyřech, resp. třech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(10 týmů bojujících o 3 místenky)\"\n\nVšech 10 účastníků jihoamerické zóny bylo rozlosováno do třech skupin po čtyřech, resp. třech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(13 týmů bojujících o 1 místenku)\"\n\nPo vyloučení jednoho týmu byla zbylá dvanáctka účastníků rozlosována do čtyř skupin po třech týmech, ve kterých se utkal každý s každým dvoukolově doma a venku. Druhá a třetí fáze se hrála vyřazovacím systémem doma a venku. Vítěz třetí fáze postoupil na MS. Dvojutkání druhé fáze mezi týmy a dokonce vyústilo ve válečný konflikt mezi oběma zeměmi, kvůli němuž zahynulo celkem přibližně 2 100 lidí.\n\n"}
{"id": "706463", "url": "https://cs.wikipedia.org/wiki?curid=706463", "title": "Tržnice", "text": "Tržnice\n\nTržnice je obvykle samostatná budova, která je projektována a vybavena tak, aby se v ním mohly konat trhy. V přeneseném významu ale takto může být označeno vhodné místo pod širým nebem, které je vymezeno pro nesystematickou maloobchodní činnost (stánkový prodej). Jde tedy o hovorové označení pro tržní místo.\n\n\n"}
{"id": "706465", "url": "https://cs.wikipedia.org/wiki?curid=706465", "title": "John Gallagher mladší", "text": "John Gallagher mladší\n\nJohn Howard Gallagher mladší (* 17. června 1984 Delaware, Spojené státy americké) je americký herec, zpěvák, skladatel a muzikant.\n\nJeho nejslavnější divadelní rolí je Moritz Stifel v muzikálu \"Probuzení jara\" \"(Spring Awakening)\" v původním obsazení na Broadwayi. Dále se objevil v hlavní roli Johnnyho aka „Jesus of Suburbia“ v muzikálu podle písniček Green Day s názvem \"American Idiot\" a ztvárnil Leeho v muzikálu \"Jerusalem\". Z televizních obrazovek je známý ze svých rolí v seriálech \"Newsroom\" a \"Olive Kitteridgeová\".\n\nNarodil se a vyrůstal ve Wilmingtonu v Delaware s dvěma staršími sestrami. Jeho rodiče John a June byli muzikanti a příležitostně hrál na kytaru pro mnoho kapel.\n\nPřed a během muzikálu \"Probuzení jara\" působil v kapele \"Old Springs Pike\". Dne 23. ledna 2008 byl oficiálně oznámen jeho odchod a o den později to ještě potvrdil na Myspace. Kapela později změnila jméno na \"The Spring Standards\".\n\nJako dítě hrál \"Toma Sawyera\" v dětském divadle v Delaware.\n\nObjevil se ve třech hrách Davida Lindsaye-Abaira. Vytvořil roli Jeffa ve hře \"Kimberly Akimbo\", objevil se v britské produkci hry \"Fuddy Meers\" a přijal ohlas u kritiků za jeho roli v \"Rabbit Hole\". Hra \"Rabbit Hole\" byla jeho debut na Broadwayi. Také se objevil v Manhattanském divadelním klubu v \"Current Events\".\n\nVytvořil roli \"Moritze Stiefla\" v muzikálu \"Probuzení jara\", který měl premiéru na Broadwayi 10. prosince 2006 a za tuto roli získal v roce 2007 cenu Tony pro nejlepšího muzikálového herce ve vedlejší roli. Moritze také hrál mimo Broadway a na workshopech v Lincoln Center. 16. prosince 2007 opustil \"Probuzení jara\" a o dva dny později byl nahrazen Blakem Bashoffem.\n\nPodílel se na \"American Idiot\", muzikálu založeném na albu Green Day stejného jména. Muzikál měl světovou premiéru 4. září 2009 v divadle v Berkeley. Muzikál skončil 15. listopadu 2009 a začaly přípravy pro jeho uvedení na Broadwayi- v divadle St James. Muzikál měl na Broadwayi oficiální premiéru 20. dubna 2010. Muzikál byl nominován na tři ceny Tony a získal dvě. Gallagher hrál hlavní roli Johnnyho, známého jako Jesus of Suburbia. 10. února 2011 bylo oznámeno, že John 27. února 2011 muzikál opustí a v roli ho nahradil Van Hughes . Muzikál měl derniéru v dubnu 2011.\n\nDne 17. února 2011 bylo oznámeno, že John bude hrát v broadwayském muzikálu \"Jerusalem\" . Muzikál měl premiéru 21. dubna 2011 v divadle \"Music Box\". Hrál hlavní roli \"Leeho\", dokud muzikál neopustil (17. července 2011).\n\nObjevil se v několika televizních pořadech včetně seriálů \"Západní křídlo\", \"\", \"Policie New York\", \"Ed\", \"Love Monkey - Hoch se zlatým uchem\" a \"Autokino Plameňák\". Mezi filmy, ve kterých se objevil, patří \"Večeře s April\", \"Užívej si, co to jde\" od Woodyho Allena, \"Jonah Hex\" a \"Margaret\".\n\nJeho velká příležitost přišla v seriálu z produkce HBO, \"Newsroom\", ve kterém ztvárnil roli Jima, mladíka zamilovaného do Maggie, kterou hraje Alison Pill.\n\n"}
{"id": "706466", "url": "https://cs.wikipedia.org/wiki?curid=706466", "title": "P-fenylendiamin", "text": "P-fenylendiamin\n\np\"-Fenylendiamin (též para\"-fenylendiamin, 1,4-fenylendiamin či PPD; systematický název \"benzen-1,4-diamin\") je organická sloučenina se vzorcem CH(NH). Je derivátem anilinu a jedná se o bezbarvou tuhou látku; často však obsahuje nečistoty vzniklé oxidací, které způsobují nažloutlé zbarvení. Používá se hlavně jako složka při výrobě polymerů a kompozitů, je také součástí některých barev na vlasy.\n\nPPD se vyrábí třemi způsoby. V nejčastější metodě se nechává působit amoniak na 4-nitrochlorbenzen a vzniklý 4-aminonitrobenzen se poté hydrogenuje:\n\nV DuPontově metodě se anilin převádí na difenyltriazin, ten dále kyselou katalýzou na 4-aminoazobenzen. Jeho hydrogenací se získá PPD.\n\nPPD je prekurzorem aramidových plastů a vláken, například Kevlaru. Tyto aplikace těží z dvojfunkčnosti PPD, tj. z přítomnosti dvou aminů, které umožňují spojovat molekuly do řetězu. Polymer vzniká reakcí PPD a tereftaloylchloridu. Reakce PPD s fosgenem poskytuje diisokyanát, prekurzor urethanových polymerů.\nPPD je složkou některých barev na vlasy. Zde je však vytlačován jinými anilinovými analogy a deriváty, například 2,5-diamino(hydroxyethyl)benzenem a 2,5-diaminotoluenem. Mezi další populární deriváty patří tetraaminopyrimidin, indoaniliny a indofenoly. Deriváty diaminopyrazolu poskytují červené a fialové barvy. V těchto aplikacích téměř bezbarvý prekurzor teprve oxiduje na samotné barvivo.\n\nPPD snadno podléhá oxidaci, proto se jeho deriváty používají jako antiozonanty (k ochraně před působením ozonu) do gumových výrobků. Na účinnost a dráždivé působení na kůži mají vliv substituenty, například naftyl nebo isopropyl.\n\nPPD se používá jako vyvolávací látka ve vývojce pro jemnozrnné zpracování černobílých filmů a barevných filmů. Reaguje se krystaly halidů stříbra ve filmu a v exponovaných místech vytváří kovové stříbro, které tvoří obraz. Derivát p-fenylendiaminu (viz CD-4 ; 4-(N-Ethyl-N-2-hydroxyethyl)-2-methylphenylenediamin síran monohydrát) se používá ve zpracovatelském procesu C-41.\n\nSmrtná koncentrace pro vodní živočichy je 0,028 mg/l. Podle zprávy EPA, založené na několika studiích, se u potkanů a myší chronicky vystavených prostřednictvím potravy působení PPD snižovala tělesná hmotnost, nebyly však pozorovány žádné jiné znaky toxicity. Jedna revize 31 anglicky psaných článků vydaných mezi lednem 1992 a únorem 2005, která pátrala po asociaci mezi používáním barev na vlasy a rakovinou, našla „přinejmenším jednu dobře navrženou studii s detailním vyhodnocením expozice“, která pozorovala spojení mezi používáním těchto barev a nehodgkinovským lymfomem, vícečetným myelomem, akutní leukémií a rakovinou močového měchýře, takové asociace nebyly však napříč studiemi konzistentně pozorovány. Formální meta-analýza nebyla možná vzhledem k heterogenitě hodnocení expozice v různých studiích.\n\nCDC uvádí PPD jako kontaktní alergen. Cesty expozice jsou vdechováním, vstřebání přes kůži, požití a kontakt s kůží nebo očima. Mezi příznaky expozice patří podráždění krku (hltanu a hrtanu), průduškové astma a kontaktní dermatitida. Senzibilizace je doživotní, což může znamenat přecitlivělost na mnoho výrobků, například obarvené oděvy, různé inkousty, barvy na vlasy, obarvenou kůži a kožešinu, na různé fotografické výrobky apod. American Contact Dermatitis Society zvolila v roce 2006 PPD alergenem roku.\n\nOtravy PPD jsou v západních zemích vzácné.\n\n\n"}
{"id": "706474", "url": "https://cs.wikipedia.org/wiki?curid=706474", "title": "Fenylendiamin", "text": "Fenylendiamin\n\nFenylendiamin (též diaminobenzen) je souhrnné označení tří izomerů derivátu benzenu, který obsahuje dvě aminoskupiny; chemický vzorec je CH(NH). Též může označovat směs těchto izomerů. Jako fenylendiaminy se označují deriváty odvozené od oněch tří izomerů.\n\n"}
{"id": "706479", "url": "https://cs.wikipedia.org/wiki?curid=706479", "title": "Vojenský pakt", "text": "Vojenský pakt\n\nVojenský pakt je uskupení států, které jsou si blízké ideologicky nebo územně a které společně vytvářejí vojenské instituce.\n\n\n"}
{"id": "706481", "url": "https://cs.wikipedia.org/wiki?curid=706481", "title": "Výprava", "text": "Výprava\n\nVýprava může být:\n\n\n\n"}
{"id": "706482", "url": "https://cs.wikipedia.org/wiki?curid=706482", "title": "Závislost na pornografii", "text": "Závislost na pornografii\n\nZávislost na pornografii je přílišné užívání pornografie, které narušuje každodenní život. Dle MKN-11 není závislost na pornografii ani duševní poruchou, ani závislostí.\n\nV současnosti neexistuje shoda odborné veřejností nad pojmem a definicí závislosti na pornografii. Je však možné vyjít z široce akceptovatelného návrhu definice závislosti na sexu od Dr. Patricka Carnese, který toto označuje za patologický návykový nebo nutkavý vztah k určitým sexuálním praktikám, nad nimiž člověk ztratil kontrolu. Totéž analogicky platí i pro závislost, návyk na pornografii, denní nadměrné užívání pornografie. Jedná se tedy o patologický vztah poskytující schopnost měnit náladu, unikat od vlastní intimity k pornografickému materiálu s negativními důsledky na celostní (biologický, sociální, psychický i duchovní) rozvoj osobnosti.\n\n\nJeho kruh závislosti sestává ze 4 základních fází. Na počátku je zranění, většinou trauma z dětství. \n\n\n\n\nMírná závislost se na vztahové úrovni projevuje snahou stále ještě řešit vztahy, které jsou relativně funkční. Úniky k pornografii jsou krátkodobého rázu. Popření problému, tvrzení, že jde o nevinné zpestření života. Na pozadí se objevuje neřešený problém a s tím související opuštěnost, izolovanost, strach, prázdnota. \n\nStřední závislost provází nárůst napětí ve vztazích. Pornografie představuje snadné řešení všech problémů, nahrazuje celé spektrum emocí. Úniky jsou stále častější. Období závislosti je delší a častější. Objevuje se již Carnesův cyklus závislosti. Dochází ke střídání období zápasu a rezignovanosti. Nastupuje sebeklam pro sebe i okolí, „když budu chtít, přestanu a zvládnu to“. Závislostí jsou zasaženy i jiné oblasti jako zaměstnání, škola, finance, vztahy, čas na zájmy aj. \n\nÚnik k pornografii je již jediné řešení. Následuje deformace vztahů, jež jsou všechny vnímány jako sexuální. Reálné vztahy jsou nezvladatelné a prostoupené systémem lží, taktizováním a manévrováním. Narůstá hrůza z odhalení. Člověk je stěží schopen emocionálního spojení s druhými, vše je řízeno jedním směrem. Myšlení a zájmy se zužují na posedlost sexuálními fantaziemi. Překračuje své osobní hranice a zábrany, s čímž souvisejí vážné problémy v rodině, ve vztazích, zaměstnání, s financemi, plnění povinností, jednání na hraně zákona. Vnímání skutečnosti je narušené, probíhá více ve sféře sexuálních představ než v realitě. Pocity bezvýchodnosti, rezignace atd.\n\nVedle individuální či skupinové psychoterapie existují ve světe, po vzoru Anonymních alkoholiků, různé svépomocné skupiny anonymních pornoholiků či sexaholiků, které využívají 12krokový program. Jeho základem je přestat užívat pornografii ve všech jejich formách, přijetí paradoxu bezmocnosti vůči závislosti, hledání pomoci a samotné pomáhání, sdílení naděje a síly k uzdravení s ostatními závislými ve skupině. V ČR působí např. svépomocné společenství Anonymních pornoholiků. \n\n"}
{"id": "706483", "url": "https://cs.wikipedia.org/wiki?curid=706483", "title": "1. hokejová liga SR 2006/2007", "text": "1. hokejová liga SR 2006/2007\n\n1. hokejová liga SR 2006/2007 byla čtrnáctou sezónou 1. hokejové ligy na Slovensku, které se zúčastnilo 16 týmů. Vítězem ligy se stal tým MHK Kežmarok, jenž ve finále playoff porazil tým HK Spišská Nová Ves 4:2 na zápasy. MHK Kežmarok nemusel hrát baráž o nejvyšší ligu (Slovnaft extraliga), protože se extraliga rozšiřovala na dvanáct účastníků.\n\nTým HKm Humenné se do následující sezóny nepřihlásil. Z 2. hokejové ligy postoupily týmy MHK Dolný Kubín a HC 46 Bardejov.\n\n\n\n\n"}
{"id": "706485", "url": "https://cs.wikipedia.org/wiki?curid=706485", "title": "Rutherfordův model atomu", "text": "Rutherfordův model atomu\n\nRutherforův model atomu (též planetární model atomu) je model atomu, který navrhl Ernest Rutherford v roce 1911 na základě analýzy experimentů Geigera a Marsdena. V tomto modelu je atom složen z velmi malého hmotného jádra, kolem nějž obíhají elektrony ve vzdálenosti cca 10000krát větší než je poloměr jádra atomu.\n\nV letech 1909–1910 prováděli Hans Geiger a Ernest Marsden rozptylové experimenty částic alfa a beta.\nMimo jiné ozařovali alfa částicemi zlatou a platinovou fólii, jejichž tloušťka byla v řádu 10 metrů (cca 10000 atomových vrstev). V těchto experimentech zjistili, že většina alfa částic není atomy fólie příliš ovlivněna a že střední odchylka od původního směru pohybu alfa částic způsobená fólií je přibližně 1°. Nicméně si Geiger a Marsden všimli, že určité množství alfa částic (cca 1 z 20000 pro zlatou fólii) neprošlo fólií a byly rozptýleny o úhel větší než 90°. Tento poznatek byl rozhodující pro pozdější Rutherfordovu interpretaci experimentu a vytvoření planetárního modelu atomu.\n\nRutherford předpokládal, že alfa částice mající náboj +2e interagují s atomy fólie pouze elektricky, tedy v souladu s Coulombovým zákonem. Na základě tohoto předpokladu odvodil vzorec, který z celkového počtu nalétávajících alfa částic určí počet alfa částic, které atom fólie odchýlí o úhel formula_1. Dnes se používá spíše diferenciální tvar tohoto vzorce a určuje veličinu, která se nazývá diferenciální srážkový průřez Rutherfordova rozptylu\n\nkde formula_3 je coulombovský potenciál, formula_4 je hmotnost nalétávající částice alfa, formula_5 je hybnost částice alfa, formula_1 je úhel rozptylu a formula_7 je prostorový úhel.\n\nK objevení malého hmotného atomového jádra a správné interpretaci rozptylových experimentů, přispěly mimo jiné následující skutečnosti:\nKdyby některá z těchto skutečností neplatila, pak by interpretace Geigerových a Marsdenových experimentů byla významně obtížnější.\n\nHlavním problémem Rutherfordova modelu je stabilita atomu. Pokud by se elektrony pohybovaly kolem hmotného jádra, podobně jako planety kolem centra soustavy, pak by byly dostředivě urychlovány a podle klasické elektromagnetické teorie by měly vyzařovat energii ve formě elektromagnetických vln. Vyzařování by mělo snižovat energii elektronu a tedy by se elektron měl postupně přibližovat k jádru atomu až by měl na jádro spadnout. V případě atomu vodíku by stačilo pouhých 10 sekundy, aby elektron na jádro spadl.\nZ experimentu ale vyplývá, že atomy vodíku jsou \"stabilní\". Tento problém vyřešil až Bohrův model atomu.\n\n"}
{"id": "706486", "url": "https://cs.wikipedia.org/wiki?curid=706486", "title": "M. Night Shyamalan", "text": "M. Night Shyamalan\n\nManoj Nelliyattu Shyamalan, v uměleckém světě známý jako M. Night Shyamalan (malajálamsky: , ; \"Maṉōj Nelliyāṭṭu Śyāmaḷaṉ\"; narozen 6. srpna 1970, Mahé, Puduččéri) je v Indii narozený americký scenárista, filmový režisér, producent a herec vedlejších rolí, známý tvorbou soudobých snímků s nadpřirozenou tematikou, které mají překvapivé vyústění vedoucí k přehodnocení charakterů postav. Příběhy často lokalizuje do prostředí okolo pensylvánské Filadelfie, kde vyrostl.\n\nDebutem se stal v roce 1992 \"Praying with Anger\". V té době stále studoval na New York University. Druhý film \"Úplně vzhůru\" natočil roku 1995, ale premiéra proběhla až po třech letech kvůli potížím s financováním.\n\nMezinárodní ohlas získal v roce 1999 až třetí snímek \"Šestý smysl\", který zaznamenal jak komerční úspěch, tak šest nominací na Oscara, včetně kategorií za nejlepší film, nejlepší režii a nejlepší původní scénář. Následující rok měl premiéru \"Vyvolený\", jenž obdržel kladné kritické ohlasy. Snímek z roku 2002 \"Znamení\", v němž si zahrál roli Raye Reddyho, měl také pozitivní odborné reakce a dobrý finanční výdělek. Smíšenou odezvu přinesla mysteriózní \"Vesnice\" (2004), přestože vydělala přibližně třikrát více než byly její náklady.\n\nFantasy \"Žena ve vodě\" (2006) měla negativní kritiku, stejně tak se jednalo o kasovní neúspěch. Film z roku 2008 \"Stalo se\" obdržel přes komerční úspěch záporné ohlasy odborné veřejnosti. \"Poslední vládce větru\", jehož premiéra proběhla v roce 2010, byl ve Spojených státech přijat špatně a připsal si pět anticen Zlatá malina. Přesto celosvětově vydělal téměř 320 miliónů dolarů. Snímek, na němž se podílel jako producent a autor příběhu, s názvem \"Devil\", zaznamenal smíšenou kritiku a jeho výdělek převýšil náklady.\n\nNarodil se v roce 1970 v indickém Mahé do rodiny Nelliyattu C. Shyamalana, malajalámsky mluvícího lékaře a tamilské gynekoložky Jayalakšmi. Po studiích lékařství na Jawaharlal Institute of Postgraduate Medical Education & Research v Puduččéri se rodiče rozhodli odjet v 60. letech do Spojených států. První potomek Veena se narodil ještě předtím v Indii. Stejně tak se jeho matka vrátila do Čennaíe na posledních pět měsíců těhotenství, aby porodila Manoje v této zemi.\n\nPrvních šest týdnu prožil v Puduččéri, poté s matkou odjel do pensylvánského Penn Valley, předměstí Filadelfie. Navštěvoval soukromou římskokatolickou základní školu Waldron Mercy Academy, ačkoli byl hinduista. Poté pokračoval na střední soukromé episkopální škole v Merionu. V roce 1988 získal stipendium na New York University, kde byl posluchačem Tisch School of the Arts se sídlem na Manhattanu. Absolvoval ji v roce 1992. V době studií přijal své prostřední jméno Night.\n\nZájem o kinematografii projevil již v dětství poté, co dostal kameru Super-8. Přestože jeho otec požadoval, aby pokračoval v rodinné lékařské praxi, matka jeho vášeň k filmu podporovala. Doma natočil 45 videí. Záběry jednoho z nich zakomponoval do úvodu \"Šestého smyslu\". Každé DVD s jeho snímkem, vyjma \"Ženy ve vodě\", také obsahuje ukázku těchto domácích videí.\n\nV roce 1993 se oženil s psycholožkou Bhavnou Vaswani, spolužačkou z univerzity, se kterou má dvě dcery. Rodina žije v rozlehlém obydlí v pensylvánském Willistownu. Založil produkční společnost Blinding Edge Pictures se sídlem v Devon-Berwynu.\n\n"}
{"id": "706491", "url": "https://cs.wikipedia.org/wiki?curid=706491", "title": "Šmu'el Tankus", "text": "Šmu'el Tankus\n\nŠmu'el „Šmulik“ Tankus (: שמואל טנקוס, narozen 14. listopadu 1914 – 4. března 2012) byl izraelský admirál, který v letech 1954 až 1960 zastával pozici velitele Izraelského vojenského námořnictva. Stal se autorem prvního navigačního manuálu psaného v hebrejštině.\n\nNarodil se ve čtvrti Neve Šalom v Jaffě. Je potomkem klanu kavkazských Židů, kteří se do země izraelské přesídlili po vidění klanového stařešiny. Studoval na Hebrejském gymnáziu Herzlija v Tel Avivu. Jako mladík pomáhal židovským imigrantům při vyloďování. V pozdější době se podílel na výstavbě telavivského přístavu.\n\nVstoupil do Palmach a sloužil v jejím námořním oddílu Paljam, kde působil jako instruktor. V roce 1942 se oženil s Jafou Grobshteinovou, se kterou měli dceru Rut, jenž se přihlásila ke službě u námořnictva. Tankus žil od roku 1952 v Haifě. O dva roky později se stal velitelem námořnictva a v této vrcholné funkci působil šest let. V roce 2001 mu byla udělena cena \"Friend or Beloved of the municipality\".\n\n"}
{"id": "706495", "url": "https://cs.wikipedia.org/wiki?curid=706495", "title": "Fulton Street (Manhattan)", "text": "Fulton Street (Manhattan)\n\nFulton Street je ulice v New Yorku, ve státě New York, USA. Nachází se na Lower Manhattanu, na tzv. Financial District, 6 bloků severně od Wall Street. Táhne se od Church Street u Ground Zero až po South Street Seaport na jihovýchodě. Poslední blok Fulton Street je pěší zóna.\n\nUlice je pojmenována po Robertu Fultonovi, oficiálním vynálezci parníku.\n\nV budově na dnešní adrese 40 Fulton Street byla 4. září 1882 spuštěna elektrárna, která napájela Edisonův první podzemní systém rozvodu elektřiny ve Spojených státech. Ten se stal základem pro dnešní newyorský systém rozvodu elektřiny.\n\nNa Fulton Street leží podzemní stanice newyorského metra stejného jména.\n"}
{"id": "706502", "url": "https://cs.wikipedia.org/wiki?curid=706502", "title": "RIA Novosti", "text": "RIA Novosti\n\nRIA Novosti, Ruská informační agentura Novosti (rusky \"Российское агентство международных новостей «РИА Новости»\") byla ruská státní zpravodajská agentura pro mezinárodní informace se sídlem v Moskvě. Dne 9. prosince 2013 podepsal ruský prezident Vladimir Putin dekret o zrušení této agentury a rozhlasové stanice Hlas Ruska a jejich sloučení do nově vzniklé agentury Rusko dnes (Rossija segodňa).\n\nAgentura vydávala zprávy a informace o sociálně-politických, ekonomických, vědeckých a finančních tématech na internetu a posílá e-mailem v hlavních evropských jazycích, stejně jako v perštině, japonštině, čínštině a arabštině. Měla zpravodajskou síť v Rusku, Společenství nezávislých států a více než 40. dalších zemích mimo SNS. Mezi její klienty patřili prezidentská administrativa, ruská vláda, Rada federace, Státní duma, ministerstva a vládní úřady, správy ruských regionů, zástupci ruských a zahraničních obchodních kruhů, diplomatické mise, a veřejné organizace.\n\nHistorie agentury sahá do 24. června 1941, kdy dva dny po napadení Sovětského Svazu byla založena Sovětská informační kancelář (\"Советское Информационное Бюро; Совинформбюро\"). Byla založena usnesením vlády Sovětského svazu a ÚV KSSS. Jejím hlavním úkolem bylo přinášet informace o zahraničních vojenských událostech a o událostech v domácím životě. V jisté době byl vydáván bulletin v papírové podobě a vysílán v rádiu (od 14. října 1941 do 3. března 1942). Hlavním úkolem bylo sestavovat zprávy o situaci na frontové válečné linii, situaci na domácí frontě a v partyzánském hnutí.\n\nRuská informační agentura Novosti vznikla v září roku 1991 na základě spojení IAN a RIA. Vyhláškou ruského prezidenta ze dne 22. srpna 1991 podléhala RIA Novosti kompetencím Ministerstva tisku a informací. RIA Novosti měla přibližně 80 kanceláří v zahraničí, více než 1500 odběratelů v zemích SNS a asi sto v dalších zemích. Poslední hlavní editorkou a generální ředitelkou agentury byla Světlana Mironjuková.\n\nDne 9. prosince 2013 podepsal ruský prezident Vladimir Putin dekret o zrušení této agentury a rozhlasové stanice Hlas Ruska a jejich sloučení do nově vzniklé agentury Rusko dnes (Rossija segodňa).\n\nRIA Novosti byla poslední ruskou státní organizací, která se díky nárokům klientů z celého světa snažila o vyvážené zpravodajství. Informovala i o tématech, s nimiž měl Kreml problémy, a o stanoviscích opozice. Novou agenturu Rusko dnes povede Putinův příznivce, ultrakonzervativní Dmitrij Kiseljov. Podle kritiků a opozice se tak dovršuje trend velmi silné státní kontroly nad ruským státním mediálním sektorem.\n\nPro agenturu pracovali nebo pracují následující fotoreportérky a fotoreportéři:\n\n\n\n\n\n\n\n\n\n\n\n\n\n\n\n\n\n\n\n\n\n\nV roce 2011 darovala sto historických fotografií ze svých archivů, které byly nahrány na úložiště volných obrázků Wikimedia Commons.\n\n"}
{"id": "706508", "url": "https://cs.wikipedia.org/wiki?curid=706508", "title": "Operační program Doprava", "text": "Operační program Doprava\n\nOperační program Doprava 2007–2013 (OPD) je finanční nástroj pro čerpání prostředků z fondů Evropské unie určených na rozvoj dopravní infrastruktury v České republice. OPD byl pro programové období EU 2007–2013 v rámci celé ČR největším operačním programem. Jeho celková alokace činila 5,821 miliardy EUR (až cca 150 mld. Kč), což představovalo přibližně 22 % ze všech prostředků určených České republice z fondů EU pro toto období. OPD je financován ze dvou evropských zdrojů, a to z Fondu soudržnosti (FS) a z Evropského fondu pro regionální rozvoj (ERDF). Národní spolufinancování projektů je zajišťováno ze zdrojů státního rozpočtu z kapitoly Ministerstva dopravy.\n\nMinisterstvo dopravy vykonává pro OPD roli Řídícího orgánu (ŘO OPD), který má celkovou odpovědnost za realizaci programu. V rámci Ministerstva dopravy byl výkonem činností Řídícího orgánu pověřen Odbor fondů EU. Do realizace OPD je v roli Zprostředkujícího subjektu zapojen i Státní fond dopravní infrastruktury (SFDI), který pro většinu projektů zajišťuje faktické uvolňování finančních prostředků.\n\nOPD je věcně zaměřen především na naplňování dopravních priorit evropského a celostátního významu a zároveň na realizaci priorit a cílů daných Dopravní politikou České republiky na léta 2005–2013. Globálním cílem OPD je pak zlepšení dostupnosti dopravou. Tento cíl vychází z Národního strategického referenčního rámce. Globálního cíle OPD bude dosaženo prostřednictvím specifických cílů, které jsou vyjádřeny prostřednictvím jednotlivých prioritních os OPD. \n\nKonkrétně je z OPD podporována především výstavba a modernizace dopravní infrastruktury ve vlastnictví České republiky. Většina prostředků programu (až 65 %) je směřována na podporu infrastruktury na železniční a silniční síti na takzvané transevropské dopravní síti (TEN-T). OPD je dále zaměřen i na podporu infrastruktury na sítích mimo TEN-T a také na podporu městské hromadné dopravy v Praze, multimodální dopravy, vnitrozemské plavby, modernizace plavidel a rozvoje inteligentních dopravních systémů.\n\n\nMajoritními příjemci podpory jsou Ředitelství silnic a dálnic ČR (ŘSD), Správa železniční dopravní cesty, státní organizace (SŽDC) a Ředitelství vodních cest ČR (ŘVC), pro které je vyčleněno 91 % celkové alokace OPD a projekty těchto příjemců jsou financovány prostřednictvím SFDI. Dalším velmi významným příjemcem je hlavní město Praha, které čerpá finanční prostředky na systémy řízení městského silničního provozu a výstavbu metra.\n\n\"Typy podporovaných aktivit:\" Podpora v této prioritní ose je soustředěna především na ty úseky železniční sítě, které jsou součástí tzv. prioritních projektů uvedených v rozhodnutí Evropského parlamentu a Rady č. 884/2004/ES. Konkrétně bude podporována např. modernizace tranzitních koridorů a rozhodujících železničních uzlů na síti TEN-T, zajišťování interoperability implementací TSI a dálkového řízení provozu, včetně úprav železničních vozidel, realizace technických opatření k minimalizaci vlivů již dokončených staveb na životní prostředí a veřejné zdraví apod. \n\n\"Příjemci podpory:\" Vlastníci/správci dotčené infrastruktury (zejména SŽDC), v případě zavádění interoperability i vlastníci železničních vozidel a provozovatelé železniční dopravy.\n\n\"Typy podporovaných aktivit:\" Předmětem podpory je výstavba nových úseků dálniční a silniční sítě, které nahradí v současnosti již nevyhovující úseky silniční sítě TEN-T. Dále je předmětem podpory zlepšování parametrů na již existujících úsecích dálnic a silnic ležících na síti TEN-T. Podpora je soustředěna především na ty úseky dálniční a silniční sítě, které jsou součástí tzv. prioritních projektů uvedených v rozhodnutí Evropského parlamentu a Rady č. 884/2004/ES. Konkrétně je podporována např. výstavba dalších úseků sítě TEN-T, modernizace a zvýšení kapacity již provozovaných úseků kategorie D, R a ostatních silnic I. třídy sítě TEN-T, zavádění inteligentních dopravních systémů na dálniční síti a sítích navazujících apod. Dále je podporována také realizace technických opatření k minimalizaci vlivů dokončených staveb na životní prostředí a veřejné zdraví.\n\n\"Příjemci podpory:\" Vlastníci/správci dotčené infrastruktury (zejména ŘSD).\n\n\"Typy podporovaných aktivit:\" Předmětem podpory je především modernizace a rozvoj železničních tratí celostátní důležitosti ležících mimo síť TEN-T. Konkrétně je podporována např. elektrizace železničních tratí, modernizace zabezpečovacích zařízení, zvyšování traťových rychlostí, zajišťování souladu s technickou specifikací pro interoperabilitu (TSI), vybavování prostor pro cestující za účelem zvýšení kultury cestování a zajištění přístupu osobám s omezenou schopností pohybu a orientace. Dále jsou podporovány také intervence pro snížení negativního vlivu železniční dopravy na životní prostředí a veřejné zdraví. \n\n\"Příjemci podpory:\" Vlastníci/správci dotčené infrastruktury (zejména SŽDC).\n\n\"Typy podporovaných aktivit:\" Předmětem podpory je především výstavba a modernizace rychlostních silnic mimo sítě TEN-T a ostatních silnic I. třídy. Konkrétně je podporováno např. odstraňování závad na silnicích I. třídy, modernizace silnic I. třídy, budování silnic I. třídy sloužících jako obchvaty měst a obcí, implementace telematických systémů na silnicích I. třídy a zabezpečování dostatečné kapacity silniční infrastruktury v příhraničních a citlivých oblastech. Dále je podporována také realizace technických opatření vedoucích k minimalizaci vlivů již dokončených staveb na jednotlivé složky životního prostředí a veřejného zdraví a ke zvýšení bezpečnosti. \n\n\"Příjemci podpory:\" Vlastníci/správci dotčené infrastruktury (zejména ŘSD).\n\n\"Typy podporovaných aktivit:\" Předmětem podpory bude především výstavba nových úseků pražského metra a také podpora systémů řízení a regulace městského silničního provozu v Praze. \n\n\"Příjemci podpory:\" Vlastníci/správci dotčené infrastruktury (Magistrát hl. m. Prahy, případně jím zřízené organizace).\n\n\"Typy podporovaných aktivit:\" Předmětem podpory může být jednak rozvoj multimodálních přepravních systémů a dále pak i rozvoj a modernizace vnitrozemských vodních cest. V oblasti multimodální dopravy se může jednat o podporu revitalizace železničních vleček nebo dále např. i podporu vzniku mutimodálních terminálů a veřejných logistických center. V oblasti vodní dopravy je podporováno především dobudování vnitrozemských vodních cest splavněním dosud nesplavných úseků a dále pak i zlepšování parametrů již využívaných vodních cest, a to především v rámci sítě TEN-T. Je podporována i modernizace říčních plavidel. \n\n\"Příjemci podpory:\" Vlastníci/správci dotčené infrastruktury multimodální dopravy, vlastníci/správci dotčené infrastruktury vnitrozemské vodní dopravy (zejména ŘVC), provozovatelé/ vlastníci říčních plavidel.\n\n"}
{"id": "706515", "url": "https://cs.wikipedia.org/wiki?curid=706515", "title": "Elektronická konference", "text": "Elektronická konference\n\nElektronická konference představuje společenské setkání lidí z různých oborů ve virtuálním světě. Lidé spolu komunikují a sdílejí informace prostřednictvím internetu. Touto cestou si vzájemně předávají rady a diskutují o problematice. Osobní společenská setkání skupin či jednotlivců v různých oborech se nazývají konference. Osobní setkání představitelů firem, organizací nebo jiných společností a zástupců médií jsou tiskové konference.\n\n\n\n\nElektronické konference v podobě univerzitních konferenčních sítí jsou moderní aplikace umožňující přes www reálné propojení účastníků konference. Elektronické konference mají stejný průběh jako fyzicky pořádané konference. Přes elektronickou pozvánku na konferenci se zájemce o téma konference na konferenci zaregistruje. Aktivní účastník po splnění formálních náležitostí (sdělení kontaktních údajů, uhrazení konferenčního poplatku, upřesnění univerzitního pracoviště apod.) zasílá svůj příspěvek konference administrátorům (členům programového výboru). Příspěvky všech účastníků jsou zařazeny do databází a v první den konference zpřístupněny ostatním účastníkům. Chod elektronické konference je následně totožný s fyzicky pořádanou konferencí.\n\nElektronické konference (elektronická pošta) si může zřizovat každý majitel serveru zvlášť. Např. knihovnický institut Národní knihovny ČR. AKM: akm-request@cvut.cz, DISKUSE@MEMORIA.CZ: info@memoria.cz, EKNIHY: eknihy@cvut.cz, KATPOL: listserv@cesnet.cz atd.\n\n"}
{"id": "706516", "url": "https://cs.wikipedia.org/wiki?curid=706516", "title": "Klášter kapucínů v Roudnici nad Labem", "text": "Klášter kapucínů v Roudnici nad Labem\n\nKlášter kapucínů v Roudnici nad Labem je i s přidruženým kostelem sv. Václava chátrající barokní stavba z let 1615–1628 v Roudnici nad Labem. \n\nJako druhý český kapucínský konvent byl založen v letech 1614–1615 a financován Polyxenou z Pernštejna a Zdenkem Vojtěchem Popelem z Lobkovic. Kvůli stavbě navazující na zámecký areál bylo přesunuto židovské ghetto a kostel se stal i lobkovickou hrobkou. Pod správou lobkovického rodu byl klášter do roku 1948. O dva roky později byl zrušen a roku 1952 došlo i ke zrušení kostela. Objekt zabrala Československá armáda, která v něm setrvala až do devadesátých let 20. století. Po jejím odchodu zůstal bez využití.\n\n"}
{"id": "706517", "url": "https://cs.wikipedia.org/wiki?curid=706517", "title": "2-ethylhexan-1-ol", "text": "2-ethylhexan-1-ol\n\n2-Ethylhexan-1-ol (někdy také jen 2-ethylhexanol nebo isooktanol) je mastná kapalina, derivát uhlovodíku, která se vyrábí ve velkém měřítku. Je prakticky nerozpustná ve vodě, avšak dobře rozpustná ve většině organických rozpouštědel.\n\nTéměř všechen 2-ethylhexanol, který se vyrábí, je používán na výrobu esterů, které zpravidla mají změkčující účinky. Asi nejdůležitější z nich je bis(2-ethylhexyl) ftalát (zkratka je DEHP), změkčovadlo používané v PVC. Dále se taktéž používá na výrobu bis(2-ethylhexyl)adipátu nebo oktylsalicylátu.\n\n2-ethylhexanol se vyrábí z butyraldehydu. Vyrábí se jej přes 2 500 000 tun ročně.\n\nV laboratoři je možné vyrobit 2-ethylhexanol ze změkčeného PVC. Jelikož změkčené PVC nejčastěji obsahuje bis(2-ethylhexyl) ftalát, který můžeme rozpustit v organických rozpouštědlech, čímž oddělíme DEHP od PVC. Přidáním hydroxidu sodného do roztoku vznikne 2-ethylhexanol a ftalát sodný.\n\n2-ethylhexanol lze nazvat isooktanolem, avšak to může znamenat i jiné izomery (viz isooktanol).\n"}
{"id": "706519", "url": "https://cs.wikipedia.org/wiki?curid=706519", "title": "Isooktanol", "text": "Isooktanol\n\nIsooktanol je obecný název pro izomery oktanolu. Využívají se na výrobu esterů, které se používají jako maziva, na změkčení plastu nebo jako aroma. Jsou prakticky nerozpustné ve vodě, avšak rozpustné v organických rozpouštědlech, například isopentanolu. Asi nejdůležitějším izomerem je 2-ethylhexanol (který se jako isooktanol označuje nejčastěji), používaný na výrobu bis(2-ethylhexyl)ftalátu.\n"}
{"id": "706520", "url": "https://cs.wikipedia.org/wiki?curid=706520", "title": "Radvánovický potok", "text": "Radvánovický potok\n\nRadvánovický potok pramení u vsi Roudný (obec Karlovice) v okrese Semily a vlévá se asi p 3,6 km do řeky Libuňka u vsi Sedmihorky (taktéž obec Karlovice). Je to její pravostranný přítok. Radvánovický potok nese své jméno po vsi Radvánovice, kde také napájí Roudenský rybník.\n\nRadvánovický potok je pojmenován po vsi Radvánovice, jejímž katastrem protéká.\n\nRadvánovický potok pramení ve vsi Roudný. Následně se zařezává do hlubokého koryta na jehož březích se směrem jižním a jihozápadním nachází různé chalupy a statky se zahrádkami. Vydatnost potoka je zde během léta velmi slabá. Dále pokračuje potok směrem západním současně s asfaltkou z Roudného k silnici spojující Roudný a Radvánovice. V této části potok doprovází olše a jiné stromy a keře včetně nižších rostlin.\n\nNásledně protéká Roudenským rybníkem, který slouží k letní rekreaci. Přes hráz Roudenského rybníka, který se nachází severně od vsi Radvánovice, teče Radvánovický potok směrem severozápadním. Zde je opět obklopen stromy, keři a jinými rostlinami. Asi po 450 m se zleva vlévá další rameno, které pramení na východním okraji vsi Roudný. Toto rameno je obklopeno úzkým pásem lesa tvořeného převážně listnáči. Je obloukovitého tvaru. Nejprve teče směrem západním a pak se stáčí jižně k soutoku.\n\nPo soutoku s pravým ramenem pokračuje Radvánovický potok severozápadním směrem, obrostlý porostem, až do soutoku s dalším ramenem zprava v Sedmihorkách. Toto rameno pramení na severu pod osadou \"Posvátnice\", východně od vsi Svatoňovice. Odtud toto rameno teče jižním směrem, kde dvakrát podtéká silnici spojující Sedmihorky, Karlovice a Svatoňovice. Tento tok se tak dostává i do katastru vsi Karlovice.\n\nDále meandruje skrz ves Sedmihorky směrem jihozápadním obklopen chatami a roubenými chalupami. Protéká pod silnicí první třídy číslo 35 a pod železničním tratí č. 041 Hradec Králové - Turnov. Jižně od Sedmihorek se pak vlévá do řeky Libuňka.\n"}
{"id": "706521", "url": "https://cs.wikipedia.org/wiki?curid=706521", "title": "Pasai", "text": "Pasai\n\nPasai, také Samudera Pasai, byl městský stát na severním cípu indonéského ostrova Sumatry existující od 13. do 16. století. Vznikl kolem roku 1267. Vládci měli zpravidla titul sultán. Roku 1292 se zde několik měsíců zdržel Marco Polo. Roku byl 1521 dobyt Portugalci a poté připadl Acehu.\n\nVe 13. století, v souvislosti s rozpadem Šrívidžaji a vzrůstem pirátství v jižní části Malackého průlivu, se v Indonésii střediska dálkového obchodu s Indií a Čínou přesunula na sever Sumatry. Oblast byla bohatá na zlato a dřevo, od začátku 15. století se zde pěstoval pepř. Procházel přes ni obchod mezi Indonésií a Indickým oceánem. S arabskými a indickými muslimskými kupci se šířil islám, na severní Sumatře zapustil kořeny koncem 13. století. Tehdy zde existovala knížectví Pasai a Perlak. Marco Polo zde strávil 5 měsíců, o Pasai píše ve své knize. Sultanát navštívil i ibn Battúta na cestě do Číny. V polovině 14. století na Pasai zaútočil Madžapahit. Koncem 14. století se Pasai stal bohatým obchodním střediskem, větší význam si získala (od začátku 15. století) pouze Malakka na jihozápadě Malajského poloostrova.\n\nEkonomický úspěch Pasaie závisel na obchodu. Muslimští kupci se účastnili vlády v Pasai od samotného počátku. Nezanedbávali ani šíření své víry, do 15. století se islám rozšířil po celé oblasti. Z Pasaie se s muslimskou kulturou šířil i místní jazyk – raná forma malajštiny – a používání upraveného arabského písma (jawi). Pod vlivem vycházejícím z Pasaie vznikaly muslimské obchodní státy na Sumatře i Jávě. Tyto státy obchodovaly s Indií i Čínou, vyvážely rýži do Malakky. Vliv muslimských kupců přiměl vládce Malakky, navzdory prestiži Šrívidžaji, přijmout islám.\n\nRoku 1521 Pasai dobyli Portugalci, deset let po dobytí Malakky. Poté oblast připadla k Acehu.\n"}
{"id": "706523", "url": "https://cs.wikipedia.org/wiki?curid=706523", "title": "Tenisová akademie v Baku", "text": "Tenisová akademie v Baku\n\nTenisová akademie v Baku je tenisový areál v ázerbájdžánském hlavním městě Baku.V letech 2011–2015 se stal dějištěm ženského profesionálního turnaje okruhu WTA Baku Cup. \n\nCentrální dvorec má kapacitu 3 000 diváků, každý z dalších 12 dvorců pak 200 osob. Hraje se na tvrdém povrchu. \n\nRekonstruovaný centrkurt oficiálně otevřel 29. června 2011 prezident Ilham Alijev s chotí. Dvorec také slouží pro volejbal, házenou, minifotbal či ke koncertům. V jeho podzemí je parkoviště s kapacitou 75–80 parkovacích míst. \n"}
{"id": "706529", "url": "https://cs.wikipedia.org/wiki?curid=706529", "title": "Jessalyn Gilsig", "text": "Jessalyn Gilsig\n\nJessalyn Gilsig (* 30. listopadu 1971) je kanadská herečka, známá pro své role v televizních seriálech \"Bostonská střední\", \"Plastická chirurgie s.r.o.\" a jako exmanželka Willa Schuestra v seriálu \"Glee\". Také se objevila v pár epizodách v seriálech \"Policie New York\", \"Útěk z vězení\" a \"Hrdinové\".\n\nNarodila se v městě Montreal v Québecu jako dcera autorky a překladatelky Claire a inženýra Tobyho Gilsigových. Začala hrát ve svých 12 letech. Navštěvovala střední školu pro dívky Trafalgar v centru Montrealu. Později studovala v americkém repertoárovém divadle na Harvardově univerzitě a navštěvovala v letech 1989–1993 univerzitu McGill. Absolvovala v roce 1993.\n\nGilsig poprvé potkala Bobbyho Salomona, když oba chodili na Montrealskou střední školu. Chodili spolu a Gilsig k tomu říká, že Salomon byl cool kluk a fotbalista. Když se Salomon, nyní filmový producent, přestěhoval do Hollywoodu v roce 2002, on a Gilsig obnovili jejich přátelství a začali spolu znovu chodit. Pár se vzal 1. ledna 2005. Protože Salomon je žid a Gilsig má židovského otce, měli tradiční židovskou svatbu. Mají spolu dceru Penelope, která se narodila 26. září 2006. 8. září 2010 ale podala Gilsig žádost o rozvod- kvůli neslučitelným rozdílům. Žijí odděleně od roku 2009.\n\nKariéru začala jako dabérka. Dabovala filmy \"Mascarade\" a \"The Journey Home\" a televizní seriály \"Malí létající medvídci\", \"Young Robin Hood\" a \"Gulliverovy cesty\".\n\nV roce 1995 se přestěhovala do New Yorku, kde se objevila v několika divadelních hrách mimo Broadway. Také se objevila v některých kanadských seriálech na konci osmdesátých a na počátku devadesátých let. Její televizní kariéra začala ke konci devadesátých let, kdy hostovala v televizních seriálech jako \"Viper\" a \"Sedm dní\". Pak díky Davidovi E. Kelleymu získala hlavní roli v seriálu \"Bostonská střední\".\n\nPo hostování ve dvou epizodách v seriálu \"Advokáti\", byla obsazena do dalšího programu Kelleyho, do seriálu \"Čmuchalové\". Seriál ale kvůli nízké sledovanosti skončil, a tak Kelley napsal roli Lauren Davisové v \"Bostonské střední\" přímo pro ni. Seriál měl premiéru v září 2000 na americkém televizním kanálu FOX. Gilsig opustila seriál na konci série v květnu 2002. Po jejím odchodu z Bostonské střední se připojila k obsazení seriálu \"Plastická chirurgie s. r. o.\" v roce 2003 jako Gina Russová a v seriálu zůstala až do roku 2008, kdy byla její postava zabitá. V roce 2004 se objevila v pěti epizodách seriálu \"Policie New York\", následovaly pak čtyři epizody v seriálu televize FOX- \"Útěk z vězení\" a poté hostování v epizodě seriálu \"Zákon a pořádek\".\n\nVedle svých rozsáhlých zkušeností s divadlem a televizí, má taky Gilsig zkušenosti s filmy. V roce 1998 měla malou roli ve filmu \"Zaříkávač koní\" a propůjčila svůj hlas Kayley v animovaném filmu \"Kouzelný mč- Cesta na Camelot\". V roce 2004 se objevila ve filmech \"Hokejová máma\" a \"See This Movie\".\n\nGilsig má v současné době občasné role ve třech televizních seriálech. V seriálu \"Friday Night Lights\" vysílaném na NBC, hraje Shelley, sestru Tami Taylorové. V seriálu \"Hrdinové\" hraje Meredith Gordonovou, biologickou matku Claire Bennetové. Gilsig hraje vedlejší roli Terri Schuester v seriálu \"Glee\". V roce 2007 si zahrála jednu z hlavních rolí ve filmu \"Potopa\". V roce 2017 se připojila k obsazení seriálu \"Skandál\".\n\n"}
{"id": "706534", "url": "https://cs.wikipedia.org/wiki?curid=706534", "title": "Tomáš Kalas", "text": "Tomáš Kalas\n\nTomáš Kalas celým jménem Tomáš Libor Kalas (* 15. května 1993, Olomouc) je český fotbalový obránce a reprezentant, hráč klubu Bristol City. Mimo Česko působil na klubové úrovni v Anglii, Nizozemsku a Německu. Je to typ rychlého a atletického fotbalisty. Hraje primárně na pozici stopera (střední obránce), ale může alternovat i na obou stranách obranné řady. Jeho fotbalovým vzorem je anglický obránce John Terry.\n\nZa rok 2012 zvítězil v české anketě Fotbalista roku v kategorii Talent roku.\n\nV mládí se věnoval také atletice v klubu AK Olomouc. V roce 2009 na mistrovství ČR dorostu vyhrál skok daleký s výkonem 676 cm a v běhu na 100 m s časem 11,09 skončil třetí. Osobní rekord ve skoku dalekém má 696 cm. V roce 2010 vyhrál ve skoku do výšky hanáckou laťku v kategorii celebrit s výkonem 186 cm. \n\nSvoji fotbalovou kariéru začal v Sigmě Olomouc. V první polovině roku 2009 hrál za výběr Sigmy do 17 let, v druhé polovině roku již za devatenáctileté.\n\nV zimní přestávce sezóny 2009/10 zahájil přípravu s prvním týmem a také hrál na zimním turnaji Tipsport, poté na jaře 2010 pokračoval v dorosteneckém týmu.\n\nV první české lize Kalas debutoval 5. května 2010 proti Slovanu Liberec, ve věku 16 let, 11 měsíců a 20 dní (výhra 2:0), odehrál celý zápas. Byl to jeho jediný ligový start za tým.\n\nV létě roku 2010, po mistrovství Evropy do 17 let se o něj začaly zajímat přední evropské kluby, například Arsenal FC, AC Milán, Bayer 04 Leverkusen nebo Chelsea FC, do které nakonec 7. července 2010 za cca 160 milionů korun přestoupil. Podzim sezóny 2010/11 strávil na hostování v mateřské Sigmě Olomouc, v lednu 2011 se vrátil zpátky do Chelsea. V rezervním týmu Chelsea debutoval 21. února 2011. V létě 2012 podepsal s Chelsea FC novou smlouvu do června 2017.\n\nPo návratu z hostování ve Vitesse v červenci 2013 bojoval o místo v sestavě A-týmu Chelsea, odehrál několik přípravných zápasů, ale při jednom z tréninků se zranil (naštípnutá lýtková kost). Soutěžní premiéru v A-týmu Chelsea absolvoval 29. října 2013 v utkání Anglického ligového poháru proti domácímu Arsenalu, kdy nastoupil na hřiště na poslední minutu střetnutí. Chelsea vyhrála 2:0. Stal se třetím českým fotbalistou, který nastoupil v A-mužstvu Chelsea (po Petru Čechovi a Jiřím Jarošíkovi). V týmu zaujal místo čtvrtého stopera (za Johnem Terrym, Davidem Luizem a Gary Cahillem). V evropských pohárech debutoval za Chelsea v Lize mistrů 18. března 2014 v odvetě osmifinále proti tureckému Galatasaray SK (výhra 2:0). Opět naskočil v závěru, ve třetí minutě nastavení. V Premier League debutoval 27. dubna 2014 v souboji s Liverpool FC, v němž odehrál kompletní zápas na místě levého stopera (za zraněného kapitána Johna Terryho) po boku Branislava Ivanoviće, a svým výkonem v defenzivně pojatém střetnutí (ze strany Chelsea) pomohl k výhře 2:0. Společně se spoluhráči se mu podařilo „vymazat“ ze hřiště nejlepšího kanonýra Premier League Luise Suáreze. Při své premiéře mohl vstřelit i branku, ale jeho hlavička po rohovém kopu mířila mimo tyče. Jeho výkon ocenil britský tisk i trenér José Mourinho. Dobrý pocit z jeho výkonu měli i experti v Británii. \"Kalas s Ivanovičem byli excelentní,\" prohlásil bývalý útočník Celtiku Glasgow John Hartson pro BBC. Chelsea porazila přímého konkurenta v boji o titul a zachovala si naději na vítězství v anglické lize. V červenci 2015 podepsal s týmem nový kontrakt do konce sezony 2017/18.\n\nPo přestupu do Chelsea byl v létě 2010 obratem poslán zpět na hostování do Sigmy Olomouc, kde strávil podzimní část ročníku 2010/11. Odehrál zde čtyři střetnutí v lize, ve kterých se gólově neprosadil.\n\n22. srpna 2011 byl Tomáš Kalas zapůjčen na hostování do nizozemského klubu Vitesse pro sezónu 2011/12. Zde obdržel dres s číslem 2 a stal se mj. spoluhráčem Wilfrieda Bonyho. Debutoval v zápase proti klubu Roda JC Kerkrade, utkání skončilo vítězstvím Vitesse 5:0.\n\nV létě 2012 podepsal s Chelsea FC novou smlouvu do června 2017, pro sezónu 2012/13 zůstal na hostování ve Vitesse. 15. září 2012 přispěl brankou na 2:0 k vítězství svého týmu nad domácím FC Groningen (výhra 3:0). Byl to první gól českého obránce v sezoně. Celkem za Vitesse nastoupil k 67 ligových zápasů v nichž se 2x gólově prosadil.\n\nPo sezoně 2013/14 odešel v červenci 2014 na hostování do německého celku 1. FC Kolín, tehejšího nováčka 1. německé Bundesligy. Zde neodehrál pod trenérem Peterem Stögerem na podzim ani jedno soutěžní utkání a v lednu 2015 se vrátil do Chelsea. Ačkoli mělo jít původně o celosezónní hostování, klauzule o minimálním počtu odehraných zápasů ve smlouvě o hostování mu umožnila vrátit se již v zimě.\n\nO hráče se zajímal Queens Park Rangers FC, ale nakonec v lednu 2015 zamířil na půlroční hostování do anglického druholigového klubu Middlesbrough FC. Debutoval 10. ledna v ligovém zápase proti Reading FC (remíza 0:0), odehrál kompletní utkání. S týmem bojoval o postup do Premier League, který se nezdařil. Ještě před koncem ročníku se 20. dubna 2015 vrátil do Chelsea. V červenci 2015 bylo hráčovo hostování o rok prodlouženo. V ročníku 2015/16 pomohl Middlesbroug k přímému postupu do nejvyšší soutěže, kam se tým vrátil po sedmi letech. Celkem v dresu Middlesbrough nastoupil v lize ke 43 zápasům, branku nevstřelil.\n\nV létě 2016 odešel na roční hostování do klubu Fulham FC. V dresu Fulhamu debutoval 5. srpna 2016 v ligovém utkání 1. kola proti Newcastlu United, odehrál celých devadesát minut a pomohl svému týmu k výhře 1:0. V rozmezí devátého až čtrnáctého kola nehrál kvůli zranění a léčil se v Chelsea. K soutěžnímu střetnutí nastoupil až 29. října 2016 a svým gólem ze 34. minuty se podílel na vysoké výhře 5:0 nad Huddersfieldem Town. Kalas se v ligovém utkání prosadil po čtyřech letech, naposledy dal branku v září 2012 při hostování ve Vitesse.\n\nAktuální k červenci 2019\n\nV mládežnické reprezentaci debutoval 5. září 2009 za tým do 17 let v kvalifikaci na ME. Zúčastnil se i závěrečného turnaje mistrovství Evropy ve fotbale hráčů do 17 let v květnu 2010 v Lichtenštejnsku. V červenci 2011 hrál za Česko na mistrovství Evropy hráčů do 19 let 2011 v Rumunsku, kde se dostal s týmem vedeným trenérem Hřebíkem až do finále proti Španělsku a získal stříbrnou medaili po porážce 2:3 v prodloužení.\n\nTrenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n6. listopadu 2012 byl poprvé nominován trenérem Michalem Bílkem do českého reprezentačního A-týmu pro přípravný zápas se Slovenskem 14. listopadu 2012 v Olomouci. Do utkání nastoupil v 74. minutě, když vystřídal na hřišti Davida Limberského. Český národní tým vyhrál nad Slovenskem 3:0. K dalšímu zápasu v národním týmu nastoupil pod trenérem Pavlem Vrbou 13. října 2015 v kvalifikaci na EURO 2016 v Amsterdamu proti týmu Nizozemsku (výhra 3:2). S českým týmem slavil postup na EURO 2016 ve Francii.\n\nGóly Tomáše Kalase v A-týmu české reprezentace \n\n\n"}
{"id": "706536", "url": "https://cs.wikipedia.org/wiki?curid=706536", "title": "American Airlines", "text": "American Airlines\n\nAmerican Airlines, Inc., zkráceně AA, často nazývaná také jen American je hlavní americká letecká společnost se sídlem v Texaském městě Fort Worth. Jedná se o největší leteckou společnost na světě z pohledu počtu letadel a příjmu, zároveň druhá největší s počtem obsluhovaných destinací (v roce 2016). AA jsou zakládajícím členem aliance leteckých společností Oneworld, která byla založena v roce 1999.\n\nAmerican Airlines byly založeny v roce 1930 pod názvem American Airways. V listopadu 2011 vyhlásila společnost bankrot. Společnost zahájila s vnitřní rekonstrukcí, v říjnu 2015 American Airlines odkoupily aerolinky US Airways a tyto společnosti se sloučily s American Airlines.\n\nOd 9. května 2018 tato společnost létá také do hlavního města Česka, Prahy na letiště Václava Havla z americké Filadelfie. Spojení je provozováno po dobu letní sezóny denně, obsluhuje ho Boeing 767-300ER. Po aerolinii Delta která létá sezónně do New Yorku šlo o druhou leteckou společností létající přímou linku z Česka do USA. Od 7. května 2019 nasadila společnost na tuto linku kapacitně větší Airbus A330-200.\n\nDalší destinací, ze které budou American Airlines do Prahy létat je Chicago. V letní sezóně bude tato linka létat pětkrát týdně od 8. května 2020. Na lince bude typ nasazen Boeing 787-8.\n\nFlotila American Airlines v květnu 2019 čítala 964 letounů průměrného stáří 11 let:\n\n"}
{"id": "706543", "url": "https://cs.wikipedia.org/wiki?curid=706543", "title": "Global Greens", "text": "Global Greens\n\nGlobal Greens (zkráceně GG, v překladu též Globální zelení nebo Světoví zelení) je celosvětová síť politických stran a politických hnutí, které prosazují zelenou politiku. Byla založena v roce 2001 v australském městě Canberra na 1. kongresu globálních zelených. Na tomto kongresu byla schválena Charta globálních zelených. Druhý kongres se uskutečnil v roce 2008 v brazilském Sao Paolo, třetí kongres proběhnul v dubnu 2012 v Dakaru v Senegalu.\n\nGlobal Greens spolupracují se čtyřmi kontinentálními asociacemi:\n\nGlobal Greens sdružují 89 řádných členů (28 afrických, 13 amerických, 11 asijsko-pacifických a 37 evropských stran).\n\n\n\n\n\n\n\n\n"}
{"id": "706547", "url": "https://cs.wikipedia.org/wiki?curid=706547", "title": "Mistrovství světa v plavání 2003", "text": "Mistrovství světa v plavání 2003\n\nMistrovství světa v plavání v roce 2003 bylo v pořadí desátým světovým šampionátem v plaveckých sportech. Konalo se ve dnech 12. až 27. července 2003 v Barceloně. Mistrovství se účastnilo celkem 2015 plavců a plavkyň. Z českého pohledu se jednalo o dosud nejúspěšnější šampionát, vedle zisku dvou stříbrných medailí - Ilony Hlaváčkové na 50 metrů znak a Jany Pechanové na pět kilometrů, které obě jen těsně zaostaly za vítězkami svých disciplín, je velmi cenné čtvrté místo Květoslava Svobody v nabité konkurenci na 200 metrů volný způsob.\n\n\n\n\n\n\n\n"}
{"id": "706549", "url": "https://cs.wikipedia.org/wiki?curid=706549", "title": "Porubka", "text": "Porubka\n\nPorubka je potok tekoucí v okresech Opava a Ostrava-město v Moravskoslezském kraji, levostranný přítok řeky Odry. Celková délka toku činí 18,6 km. Plocha povodí měří 66,5 km². Část toku tvoří historickou zemskou hranici Moravy a Slezska.\n\nPramení v Nízkém Jeseníku, východně od Pusté Polomi, v nadmořské výšce 434 m. Po celé své délce teče převážně východním směrem. Na středním toku protéká Dolní Lhotou a ostravskou čtvrtí Krásné Pole. Níže po proudu protéká obcí Vřesina a ostravskými čtvrtěmi Poruba a Svinov, kde se vlévá do Odry v nadmořské výšce 209 m.\n\n\nPrůměrný průtok Porubky u ústí činí 0,43 m³/s. Stoletá voda zde dosahuje 60,0 m³/s.\n\n\n"}
{"id": "706557", "url": "https://cs.wikipedia.org/wiki?curid=706557", "title": "Německá AB-Aktion v Polsku", "text": "Německá AB-Aktion v Polsku\n\nAB-Aktion (Außerordentliche Befriedungsaktion) byla nacistická německá kampaň během druhé světové války zaměřená na odstranění intelektuálů a vyšších vrstev společnosti polské národnosti. Na jaře a v létě roku 1940 bylo v Německem okupovaném Polsku zatčeno nacistickými představiteli více než 30 000 Poláků. Kolem 7 000 velitelů, profesorů, učitelů a duchovních (označených jako pachatelé trestní činnosti) bylo následně povražděno na různých místech včetně lesa v Palmiry. Ostatní byli převezeni do německých koncentračních táborů. \n\nMasové vraždění polských velitelů, politiků, umělců, aristokratů, inteligence a lidí podezřelých z možné protinacistické aktivity bylo vnímáno jako preventivní opatření k rozptýlení polského odporu. Chtěli tak zabránit vzpouře Poláků během plánované německé invaze do Francie. Tato protipolská kampaň byla připravena Hansem Frankem, velitelem generálního gouvernementu, a byla také projednána se sovětskými úředníky během řady tajných konferencí gestapo-NKVD.\n\nPrvní odstranění polské inteligence proběhlo brzy po německé invazi do Polska, která trvala od podzimu 1939 do jara 1940. Operace Intelligenzaktion byl plán na odstranění polské inteligence a polské vedoucí třídy realizovaný Einsatzgruppen a Selbstschutz. Následkem této operace bylo zabito 60 000 polských šlechticů, učitelů, podnikatelů, sociálních pracovníků, duchovních, soudců a politických aktivistů v 10 regionálních akcích. Intelligenzaktion pokračovala německou AB-Aktion v Polsku. Lidé byli zatčeni v souladu s \"říšským seznamem nepřátel\" - Sonderfahndungsbuch Polen, který byl připravený před válkou členy německé menšiny žijící v Polsku ve spolupráci s německou výzvědnou službou.\n\nPřed akcí, na konci roku 1939 a na začátku roku 1940, většina polských profesorů, intelektuálů, spisovatelů, politiků, učitelů a dalších členů elity polské společnosti byla krátce zatčena gestapem. Frank konečně 16. května 1940 přijal a schválil \"Ausserordentliche Befriedungsaktion\". V následujících týdnech německá policie, gestapo, SD (Sicherheitsdienst) a jednotky wehrmachtu zatkli zhruba 30 000 Poláků ve velkých polských městech jako Varšava, Lodž, Lublin a Krakov. Internovaní byli drženi v řadě věznic včetně neslavného Pawiaku, kde byli předmětem brutálních výslechů nacistických úředníků. Po čase stráveném ve věznicích ve městech Varšava, Krakov, Radom, Kielce, Nowy Sącz, Tarnov, Lublin nebo Wiśnicz byli uvěznění Poláci převezeni do německých koncentračních táborů, především do nově otevřeného tábora v Osvětimi, Sachsenhausenu a Mauthausenu. Přibližně 3 500 členů polské inteligence bylo zavražděno v masových vraždách ve vesnici Palmiry nedaleko Varšavy, ve Firlej, Wincentynów nedaleko města Radom a v Bliżynském lese nedaleko města Skarżysko-Kamienna. \n\nMezi zavražděnými byli Maciej Rataj, Stefan Bryła, Tadeusz Tański, Mieczysław Niedziałkowski a Janusz Kusociński. Akce byly zahájeny v podobném rozsahu i na jiných polských územích připojených nacistickým Německem.. Podle mnohých historiků, včetně Normana Daviese, byla akce proti polským vůdcům koordinována orgány Sovětského svazu, které ve stejné době spáchaly masové vraždy 22 000 polských důstojníků v Katyńi i na dalších místech.\n\nAktivní pronásledování polských intelektuálů pokračovalo až do konce války. Přímým pokračováním AB-Aktion byla německá kampaň na východě, která začala po invazi Německa do SSSR. Mezi nejvýznačnější masové popravy polských profesorů patří masakr lwówských profesorů, ve kterém bylo zavražděno přibližně 45 profesorů z univerzity ve městě Lwów společně s jejich rodinami a hosty. Mezi zavražděnými byli Tadeusz Boy-Żeleński, bývalý polský premiér Kazimierz Bartel, Włodzimierz Stożek a Stanisław Ruziewicz. Tisíce dalších zahynuly při masakru v Ponarech, v německých koncentračních táborech a ghettech.\n\nPo válce bylo mnoho lidí zodpovědných za organizaci AB-Aktion postaveno před Norimberský soud. Nicméně většina odpovědných německých velitelů byla buď zabita nebo zmizela během války. Přesné počty obětí, data poprav a příčiny smrti polských představitelů inteligence v německém zajetí jsou často napadené jinými evropskými historiky, kteří odmítají podobnost s Katyňskými masakry.\n\n"}
{"id": "706560", "url": "https://cs.wikipedia.org/wiki?curid=706560", "title": "Samuel Masury", "text": "Samuel Masury\n\nSamuel Masury (asi 1818–1874) byl americký fotograf působící v 19. století v Bostonu ve státu Massachusetts.\n\nMasury vystudoval umění fotografie u daguerrotypisty Johna Plumba v Bostonu asi v roce 1842.\n\nV letech 1853-1855 měl společně s G. M. Silsbeem společnost s názvem \"\"Masury & Silsbee\"\" a vyráběli daguerrotypie na Washington Street v Bostonu. \"Masury & Silsbee\" nebyli v tomto podnikání sami: dalšími prominentními daguerrotypisty byli například Southworth & Hawes a také John Adams Whipple. Whipple a Southworth & Hawes byli v Bostonu největší, avšak po roce 1853 je zastínila fotografická studia Mathewa Bradyho a M. M. Lawrence v New Yorku. \n\nMasury \"v roce 1855 odcestoval do Paříže, aby se naučil negativní proces na skleněné negativy od bratří Bissonových, jejichž krajinářské a architektonické snímky začaly prožívat mezinárodní slávu.\" \n\nOd roku 1858 Masury provozoval své vlastní studio v Bostonu na Washington Street.\n\nSvá díla prezentoval v roce 1860 na výstavě Massachusetts Charitable Mechanic Association.\n\n"}
{"id": "706561", "url": "https://cs.wikipedia.org/wiki?curid=706561", "title": "Methyl-butyrát", "text": "Methyl-butyrát\n\nMethyl-butyrát nebo methylester kyseliny máselné, systematický název methyl-butanoát, dříve zvaný máselnan methylnatý), je ester methanolu a kyseliny máselné. Díky relativně dlouhému řetězci má vysoký bod tání a tak má podstatně slabší vůni, než například ethylformiát. Jelikož je ve vodě málo rozpustný, tak se při vylití do vody hromadí na hladině.\n\nVyskytuje se zejména v jablkách a ananasech, a způsobuje jejich vůni. Jelikož se vyskytuje i v ostatních rostlinách, je obsažen i v bionaftě.\n\nSynteticky se vyrábí reakcí kyseliny máselné a methanolu, nezbytná je katalýza, např. kyseliny sírové.\n\nPři reakci se odštěpuje voda, která se odstraní dekantací. Dále se ze směsi odstraňuje zbylá voda vysoušedly a následně se předestiluje, aby se odstranily zbytky reaktantů.\n\nMethylbutanoát je hořlavý, reaguje s kyslíkem za vzniku oxidu uhličitého a vody.<br>\nSe zásadami reaguje za vzniku methanolu a solí kyseliny máselné.\n"}
{"id": "706564", "url": "https://cs.wikipedia.org/wiki?curid=706564", "title": "Tablet (počítač)", "text": "Tablet (počítač)\n\nTablet je označení pro přenosný počítač ve tvaru desky s integrovanou dotykovou obrazovkou, která se používá jako hlavní způsob ovládání. Místo fyzické klávesnice se často používá virtuální klávesnice na obrazovce nebo psaní pomocí stylusu.\n\nBěhem 20. století vznikaly různé představy o zařízeních s těmito vlastnostmi. Předchůdcem tabletů a notebooků byla koncepce Dynabook z roku 1968. Na přelomu století se Microsoft pokusil definovat koncepci výrobků Microsoft Tablet PC jakožto mobilní počítač pro obchodní práci v terénu, ale tato zařízení nedosáhla masového rozšíření především kvůli ceně a problémům s použitelností. V dubnu 2010 uvolňuje společnost Apple Inc. svůj výrobek iPad, tablet zaměřený na konzumaci multimédií. Posun v zaměření, spolu se zvýšenou použitelností a kvalitou celkově (oproti předchozím tabletům) je vnímán jako určení nové třídy spotřebitelských zařízení, a iPad tak vymezil trh tabletů v následujícím období.\n\nPojem tablet se vztahuje na různou formu zařízení, která se liší umístěním obrazovky ve vztahu ke klávesnici. Běžná je forma anglicky nazývaná \"slate\" (\"[slejt]\" – břidlice, břidlicová tabulka), která neobsahuje integrovanou klávesnici; ta však může být připojena bezdrátovým spojem nebo rozhraním USB.\n\nTablet a s ním související speciální provozní software úzce souvisí s technologií stylus, a proto má rozvoj tabletu hluboké historické kořeny.\n\nElektrická zařízení se vstupem a výstupem dat na plochém informačním displeji existovala již v roce 1988.\nV průběhu 20. století bylo představeno mnoho zařízení s těmito vlastnostmi, ať už jako diazotypie, prototypy, nebo komerční produkty. Většinou to byly koncepty od Dynabook a staly se tak předchůdci tabletu a notebooků. V osmdesátých letech dvacátého století se krom akademických a výzkumných systémů objevilo několik společností, které přišly na trh s prvními komerčními produkty, založenými na této technologii.\n\nPočátkem tohoto milénia se Microsoft pokusil definovat Microsoft Tablet PC jako mobilní počítač pro práci v terénu v oblasti obchodu. Navzdory snaze Microsoftu, se pro jejich zařízení nenašlo u veřejnosti široké využití, a to hlavně kvůli jejich ceně a problémům se širší využitelností tohoto produktu mimo jejich omezený účel.\n\nV dubnu 2010 firma Apple vydala iPad, který znamenal posun v účelu a spolu se zvýšenou použitelností, životností baterie, jednoduchostí, nižší hmotností, cenou a celkovou kvalitou byl s ohledem na předchozí tablety vnímán jako nová třída spotřební elektroniky a vytvaroval komerční trh pro tablety v následujících letech.\n\nV důsledku toho se od roku 2011 na trhu objevily dva zřetelně odlišné druhy tabletů, a to Tablet PC a Post-PC tablety, jejichž operační systémy jsou jiného původu.\n\nTradiční Tablet PC je přenosný osobní počítač vybavený dotykovým displejem jako primární vstupní zařízení, který má nainstalovaný klasický desktop operační systém, který je upravený pro použití dotykových displejů. Tyto tablety jsou navrženy pro provoz a vlastnictví jednotlivců. Termín Tablet PC byl koncept, který předložila firma Microsoft v roce 2000 - 2001, ale původní název tablet PC poukazuje na tablet o velikosti osobního počítače s libovolným operačním systémem.\n\nTablety PC jsou převážně založeny na x86 architektuře IBM-PC a jsou plně funkčními osobními počítači, používajícími mírně upravený operační systém osobního počítače (např. Windows nebo Linux Ubuntu) tak, aby podporovali jejich dotykové obrazovky namísto tradičních displejů, myší a klávesnic. Typický tablet PC musí být řízen stylusem, protože ovládání na ploše OS vyžaduje vysokou přesnost pro výběr ovládacích prvků, jako je například tlačítko zavřít okno.\n\nOd poloviny roku 2010, byly zavedeny nové tablety s mobilními operačními systémy, které jíž nepodporují procesory Intel x86 a OS Microsoft Windows (někdy taky zvaný Wintel). Ty mají jiné rozhraní a na místo tradičních desktopových OS, představují nový typ počítačového zařízení. Tyto „post-PC\" tablety (mobilní tablety s operačním systémem) nejčastěji používají kapacitní dotykové obrazovky s podporou vícedotykové ovládání, na místo jednoduchých odporových dotykových obrazovek typických řízený stylusem.\n\nJedním z nejúspěšnějších byl iPad Apple s operačním systémem iOS. Samsung Galaxy Tab a další následovaly v návaznosti na dnes zaběhlé trendy s vícedotykovým ovládáním a dalšími prvky uživatelského rozhraní, jako například flash paměti, SSD úložištěm a \"warm-boot times\" (funkce umožňující rychlejší startování bez předešlého úplného vypnutí operačního systému jako je např. hibernace, reset...), navíc je možné standardní připojení externí USB, nebo nejčastěji lze i připojit Bluetooth klávesnici. Nejčastější operační systémy používané na tabletech, které nejsou založeny na tradiční PC architektuře, jsou založeny na unixových operačních systémech jako je Darwin, Linux, nebo QNX. Některé mají kompatibilitu s 3G mobilními telefony.\n\nBěžnou součástí mezi PC tablety je dotykové ovládání. To umožňuje uživateli používat třeba virtuální klávesnici a procházet snadno a intuitivně virtuálním prostředím na obrazovce.\n\nZpracování operačních systémů musí více reagovat na somatosenzorické systémy (doteky, teplota, pozice těla...) než na klávesnici nebo myš. Ačkoli se zařízení implementací liší od tradičních počítačů a notebooků, je tablet konkurencí pro běžné notebooky a to ve prospěch současných tabletů, a to hlavně díky vícedotykovému ovládání („multi-touch“ rozhraní), které často napodobuje skutečné objekty tak, jak se reálně chovají.\n\nProtože Tablet PC normálně používá stylus, má často implementované tzv. rozpoznávání rukopisu, zatímco tablety s prstem řízenými obrazovkami ho zpravidla nemají. Prstem řízené obrazovky jsou však potenciálně vhodnější pro vkládání kódových tabulek se znaky pro psaní třeba v čínštině, japonštině, korejštině a to hlavně díky jejich schopnosti snímání tlaku. Nicméně v tuto chvíli není možné většinu těchto možností využit. V důsledku toho čínští uživatelé často používají na tabletech pro vstup virtuální klávesnice.\n\nSnímače dotyku mají obvykle jednu ze dvou forem:\n\n\n\nTablet začaly využívat školy při výuce. Pomocí tabletu je možné vyučovat až dvě třetiny předmětů, výhodou je, že díky tomu odpadá žákům nošení těžkých učebnic. Pro tyto výhody Praha 6 jako první vybavila tablety všechny své základní školy. Tablety také mohou být využity jako nástroj k ověřování znalostí žáků.\n\nOvšem současně tato zařízení odnaučují učit se, protože utlumují kritické myšlení, hlubší chápání smyslu informace a porozumění kontextu, a naopak posilují a rozvíjí způsoby práce a jednání spoléhající na okamžitý přístup k informacím bez použití vlastní paměti a vlastního přemýšlení. Školy by měly zamezovat nadužívání tabletů, určit plán jejich využívání a zamezit, aby žáci na tabletech nehráli hry a nebrouzdali po internetu bez souvislostí s výukou.\n\nZatím jsou tablety nasazeny experimentálně pouze v některých školách, zda jimi budou vybaveny trvale, závisí na srovnání výsledků žáků s tablety a jejich protějšků vybavených učebnicemi a sešity a na finančních možnostech škol.\n\n\n"}
{"id": "706565", "url": "https://cs.wikipedia.org/wiki?curid=706565", "title": "Z pekla", "text": "Z pekla\n\nZ pekla je komiksová minisérie, kterou vytvořili komiksový scenárista Alan Moore a kreslíř Eddie Campbell. Předkládá fiktivní příběh vraha prostitutek Jacka Rozparovače. Název díla byl odvozen z úvodu dopisu z roku 1888, jehož autor se představil jako Jack Rozparovač. Série byla poprvé publikována mezi roky 1991 a 1996. V roce 2001 byl na motivy komiksu natočen stejnojmenný film.\n\"Z pekla\" bylo původně vydáváno epizodicky v komiksovém sborníku Taboo; sborník byl vydáván v nakladatelství Steve Bissetteho Spiderbaby Grafix. \"Taboo\" vyšlo pouze několik čísel a Moore s Campellem zkusili svůj epizodický román vydat nejdříve v Tundra Publishing, a následně Kitchen Sink Press. Minisérie byla vydána v deseti epizodách v letech 1991 až 1996; dodatek vyšel roku 1998. Zkompletován vyšel román pod nakladatelstvím Eddie Campbell Comics roku 1999.\n\n\n"}
{"id": "706568", "url": "https://cs.wikipedia.org/wiki?curid=706568", "title": "Emese", "text": "Emese\n\nEmese či Emes byla pololegendární postava maďarských dějin, žijící podle legend na začátku 9. století. Byla turkického původu. Zdál se jí sen, že k ní do lože přiletěl jakýsi pták Turul a zmocnil se jí. To pověděla svému otci a o devět měsíců se jí narodil syn Álmoš. Byla už vdaná za Ugyeka, pololegendárního náčelníka Skytů z Ugrofinského národa, kteří se do východní Ukrajiny dostali z Uralu. Ten prý podle legend z rodu Turul sám pocházel a jeho matka byla možná dcera čínského císaře. Emese bylo předpovězeno, že její syn Álmoš zavede své kmeny na západ, ale svou novou zem nespatří. Álmoš se stal náčelníkem kmenu Megyeri, smíšených kmenů ugrofinsko-turkického národa. Ten prý spatřil Turula a kmen běžel za ním. Álmoš se kolem roku 855 se stal Maďarským knížetem. Maďaři se přes čtyřicet let dostával na západ a Álmoš v roce 895 zemřel a svou novou zem nespatřil. Jeho manželka se prý jmenovala Enáh a s ní měl syna Arpáda. Ten se po smrti otce stal náčelníkem, překročil Karpaty a v roce 896 se dostal do dnešního Maďarska. Přijal titul uherský kníže a po jeho smrti Maďaři vyvrátili Velkomoravskou říši.\n"}
{"id": "706570", "url": "https://cs.wikipedia.org/wiki?curid=706570", "title": "Dimitr Blagoev", "text": "Dimitr Blagoev\n\nDimitr Blagoev Nikolov (bulharsky: Димитър Благоев Николов); (14. červen 1856 Zagoričani – 7. květen 1924 Sofie Bulharsko) byl bulharský politik, zakladatel první sociálně demokratické strany na Balkáně. Patřil k velkým zastáncům vytvoření Balkánské federace. Je považován za Bulhara, sám se jako Bulhar identifikuje, zřídkakdy je považován za makedonského Slovana.\n"}
{"id": "706571", "url": "https://cs.wikipedia.org/wiki?curid=706571", "title": "Plíšek", "text": "Plíšek\n\nPlíšek může být:\n\n\n"}
{"id": "706575", "url": "https://cs.wikipedia.org/wiki?curid=706575", "title": "Csaba Somogyi", "text": "Csaba Somogyi\n\nCsaba Somogyi (* 7. dubna 1985, Dunaújváros, Maďarsko) je maďarský fotbalový brankář hrající za anglický klub Fulham FC. Poté, co hrál několik let v jeho rodném Maďarsku, v létě roku 2011 podepsal jednoroční smlouvu ve Fulhamu, kam si ho přivedl Martin Jol, bývalý trenér nizozemského Ajaxu Amsterdam.\n\n"}
{"id": "706578", "url": "https://cs.wikipedia.org/wiki?curid=706578", "title": "Státní liga 1946/47", "text": "Státní liga 1946/47\n\nTento článek pojednává o jednom ze soutěžních ročníků Československé fotbalové ligy. Sezona 1946/47 se odehrála pod názvem Státní liga 1946/47. Jednalo se o celkově 22. ročník nejvyšší fotbalové ligové soutěže (včetně 6 ročníků odehraných za období Protektorátu). Titul získala SK Slavia Praha. Byl to její v pořadí již 14. mistrovský titul, což bylo nejlepší \"skóre\". Nikdo však netušil, že je to titul poslední na celých 49 let. Ten další získala Slavia totiž až v sezoně 1995/96.\n\nPředchozí ročník byl v historii ligy tak trochu ojedinělý a experimentální. Nastala tudíž změna v hracím systému, který se vrátil zpět k osvědčenému „tabulkovému“ formátu. Obětí však byl sestup hned 8 týmů z minulého ročníku. Naopak aby měla soutěž 14 členů, mohli dva týmy z nižší soutěže postoupit.\n\nVítězslav Deršák (3/0/-),\nEmil Kabíček (-/0/-),\nBedřich Němec (-/0/-) –\nJosef Bican (23/41),\nAntonín Bradáč (22/11),\nVasil Buchta (-/0),\nJiří Černý (-/1),\nFrantišek Hampejs (-/0),\nJiří Hanke (-/0),\nOta Hemele (-/16),\nJindřich Holman (-/16),\nFrantišek Ipser (-/1),\nStanislav Kocourek (-/0),\nVlastimil Kopecký (-/6),\nVlastimil Luka (-/...),\nJosef Pajkrt (-/10),\nBohumil Říha (-/0),\nMilan Sandhaus (-/...),\nKarel Trojan (-/0),\nFrantišek Vlk (-/4),\nČestmír Vycpálek (-/1),\nJiří Žďárský (-/0) –\ntrenér Josef Pojar\n\nKarel Horák (26/0/6) –\nBohuslav Bílý (-/...),\nLubomír Bláha (-/0),\nJaroslav Cejp (23/25),\nFrantišek Hájek (-/13),\nJosef Hronek (-/3),\nVáclav Kokštejn (-/13),\nKarel Kolský (-/1),\nLadislav Koubek (-/0),\nJosef Ludl (-/6),\nJan Říha (-/8),\nKarel Senecký (-/0),\nJaroslav Vejvoda (-/16),\nJiří Zástěra (-/0),\nJiří Zmatlík (-/18) –\ntrenér Ferenc Szedlacsek\n\nJan Biskup (26/0/2) –\nStefan Božkov (-/2),\nVladimír Carvan (-/0),\nBorislav Futekov (-/...),\nEduard Möstl (-/4),\nVáclav Mrázek (-/10),\nMiloš Mrvík (-/...),\nVáclav Peták (-/12),\nFrantišek Rašplička (-/...),\nVojtěch Rašplička (-/2),\nAntonín Rýgr (-/15),\nJan Seidl (-/10),\nKarel Sklenička (-/0),\nVáclav Sršeň (-/11),\nJosef Sýkora (20/0),\nVáclav Svatoň (-/0),\nJosef Šváb (-/...),\nFrantišek Zika (-/0) –\ntrenér Vilém König\n\nMilan Pochaba (-/0/-),\nKarol Šanca (-/0/-) –\nJozef Bielek (-/15),\nJozef Čelko (-/0),\n... Haner (-/0),\n... Kaschl (-/0),\nAnton Krásnohorský (-/0),\nLászló Németh (-/3),\nEmil Pažický (-/15),\nFerenc Rakovský-Rákóczi (-/1),\nMilan Riedl (-/0),\nĽudovít Skach (-/0),\nEmil Stalmašek (-/1),\nRadoslav Stárek (-/1),\nĽudovít Szabó (-/1),\nOndrej Šedo (-/0),\nĽudovít Šterbák (-/0),\nBoris Timkanič (-/0),\nJosef Ullrich (-/5),\nVojtech Zachar (-/18),\n... Zeman (-/1),\nJános Zörgő (-/1) –\ntrenéři Emil Riff a Antal Mally\n\nVladimír Leština (26/0/2) –\nVinko Golob (13/16),\nFrantišek Havlíček (11/0),\nBohumil Chmelař (2/0),\nVáclav Jíra (26/1),\nJan Kalous (24/1),\nJaroslav Liška (20/7),\nJan Melka (4/3),\nLadislav Müller (13/5),\nJaroslav Panec (7/0),\nJiří Pešek (26/11),\nFerdinand Plánický (15/15),\nJiří Provalil (9/2),\nMilan Röder (17/1),\nJiří Rubáš (15/7),\nOldřich Urban (22/0),\nJosef Vedral (22/4),\nJiří Žďárský (11/4) –\ntrenér Antonín Lanhaus\n\nJozef Antoš (-/0/-),\nTheodor Reimann (20/0/-) –\nJán Arpáš (-/17),\nEmil Arpáš (-/0),\nJozef Baláži (-/0),\nFrantišek Hinduliak (-/0),\nRudolf Horský (-/4),\nIvan Chodák (-/0),\nRudolf Illovszky (-/0),\nJozef Karel (-/0),\nJúlius Korostelev (-/7),\nLadislav Kubala (-/13),\nJozef Luknár (-/1),\n... Nemečkay (-/...),\nFerenc Procenko (-/...),\nJozef Ružovič (-/0),\nJúlius Schubert (-/9),\nGejza Šimanský (-/11),\nPeter Švantner (-/0),\nViktor Tegelhoff (-/12),\nVladimír Venglár (-/0),\nMichal Vičan (-/2),\nEugen Wellisch (-/1),\nGustáv Žáček (-/0) –\ntrenéři Ferdinand Daučík a Tom Sneddon\n\nEmil Krischke (4/0/0),\nSvatopluk Schäfer (-/0/-) –\nJan Blačinský (-/1),\nVladimír Bouzek (-/15),\nĽudovít Dubovský (-/8),\nOldřich Foldyna (-/0),\nJan Hramec (-/0),\nLadislav Indráček (-/0),\nJiří Křístek (-/0),\nJiří Křižák (-/10),\nBohumír Marynčák (-/0),\nViliam Meissner (-/2),\nAlois Pszczolka (-/13),\nKarel Radimec (-/3),\nLadislav Reček (-/5),\nZdeněk Šajer (-/0),\nJaroslav Šimonek (-/5) –\ntrenér Josef Kuchynka\n\nTamás Andó (-/0/-),\nJános Klimcsók (-/0/-),\nFrantišek Matys (-/0/-),\nLadislav Tarhaj (-/0/-) –\nIstván Csiszár (-/11),\nMiloslav Danko (-/7),\nLadislav Hájik (-/0),\nJozef Hučka (-/0),\nPavol Kaincz (-/0),\nJozef Kertész (25/2),\nMiloš Klimek (-/11),\nAndrás Kliment (-/0),\nJozef Kuchár (-/7),\nGyörgy Marik (-/0),\nOndrej Nepko (-/1),\nAndrej Pásztor (-/0),\nLadislav Putyera (-/1),\nĽudovít Schimara (-/0),\nJános Stibinger-Štrba (-/4),\nJozef Takáč (-/0),\nIstván Turek (-/20),\nEugen Vinnyei-Prošovský (14/0),\nRudolf Zibrínyi (-/0) –\ntrenéři Antonín Fivébr a Emil Riff\n\nJan Benedikt (-/0/-),\nMiroslav Burián (-/0/-),\nEmil Folta (-/0/-) –\nFrantišek Berka (-/1),\nJaroslav Bešťák (-/0),\nVladimír Bína (-/0),\nFrantišek Formánek (-/1),\nLadislav Kareš (-/19),\nVladimír Perk (-/13),\nOtakar Prokeš (-/1),\nRudolf Sloup (-/8),\nZdeněk Sloup (-/0),\nVáclav Svoboda (-/2),\nLadislav Šamberger (-/9),\nMiloslav Štekl (-/7),\nJosef Tajčner (-/1),\nJosef Vokurka (-/0),\nVáclav Volek (-/5) –\ntrenér Jan Kuželík\n\nFrantišek Jordák (26/0/3) –\nRudolf Bartonec (-/2),\nMatěj Bekeský (-/0),\nJosef Hlobil (-/1),\nJosef Hořínek (-/0),\nVladimír Hönig (-/26),\nJosef Janík (-/6),\nJiří Konečný (-/3),\nJaroslav Kvasnica (-/1),\nKarel Michlovský (-/13),\nMiloslav Novák (-/0),\nJosef Pařízek (1/0),\nJosef Pastrňák (-/0),\nJosef Prokop (-/0),\nSlavomír Řepka (-/0),\nFrantišek Skřivánek (1/0),\nJaromír Stelzer (1/0),\nOtakar Sýkora (2/0),\nOldřich Šindelář (-/0),\nAntonín Tichý (-/9),\nKarel Zeissberger (-/0) –\ntrenér ...\n\nJosef Janák (4/0/0),\nKarel Kopecký (11/0/2),\nPetar Losev (9/0/2),\nKarel Sochor (2/0/0) –\nFrantišek Buchta (16/0),\nJaroslav Červený II (3/2),\nJosef Galáb (13/0),\nFrantišek Havránek (2/0),\nOta Hemele (6/2),\nRudolf Krejčíř (11/6),\nBožin Laskov (4/4),\nVladimír Licek (9/6),\nFrantišek Matúšek (9/2),\nKarel Plšek (18/0),\nOldřich Rulc (24/7),\nAlfréd Sezemský (13/0),\nBohuslav Sláma (19/0),\nZdeněk Sobotka (24/18),\nJan Šimek (10/9),\nFrantišek Štěpán (16/1),\nKarel Trnka (7/2),\nEduard Vaněk (25/1),\nMiroslav Vaněk (6/0),\nFrantišek Veselý (7/0),\nVladimír Vrzal (5/0),\nFrantišek Zapletal (13/1) –\ntrenéři Josef Eremiáš, František Holas, Jan Smolka, Matthias Kaburek\n\nVladimír Doležal (26/0/5) –\nFrantišek Bezděk (-/12),\nVladimír Čabaňa (-/0),\nFrantišek Dycka (-/0),\n... Dvořák (-/4),\nLudvík Hendrych (-/0),\nVladimír Holiš (-/0),\n... Chytilík (-/1),\nKarel Kocík (-/7),\nJosef Krupka (-/0),\nJosef Lang (-/0),\nJozef Luknár (-/0),\nOtakar Nožíř (-/0),\nAlois Schenk (-/0),\nJaromír Slaný (-/3),\nVladimír Sonntag (-/0),\nLadislav Šimůnek (-/0),\nJiří Tauber (-/7),\nLeopold Trenčanský (-/10),\nJan Vojtíšek (-/0) –\ntrenér ...\n\n... Hanzl (4/0/-),\nMiroslav Mader (-/0/-) –\nZoltán Adam (1/0),\nVladimír Breburda (-/7),\nAlois Dolejší (1/0),\nAntonín Filip (-/0),\nMiloslav Frydrych (-/0),\nJiří Fuchs (-/1),\nJiří Jouza (-/1),\n... Kocina (1/0),\nAntonín Kračman (-/0),\nJosef Kvapil (-/6),\nOldřich Menclík (-/2),\nAlois Mourek (-/1),\n... Pejša (2/1),\nZdeněk Procházka (21/2),\nJosef Pravda (12/8),\nJosef Randák (-/0),\nKarel Soukup (6/2),\nAlois Šmejkal (-/0),\nEvžen Valtr (-/3),\nMiroslav Vrátil (-/8),\nBohuslav Vyletal (-/1),\nMiroslav Zuzánek (-/1) –\ntrenéři Ladislav Ženíšek a ... Kubišta\n\nVáclav Cabrnoch (-/0/-),\nOtakar David (-/0/-),\nEmil Ludvík (-/0/-) –\nOtto Bureš (11/0),\nJiří Cihelka (-/0),\nLászló Czinkota (-/0),\nVladimír Čermák (-/0),\nZlatko Červený (-/0),\nMiroslav Ferkl (-/0),\nAntonín Filip (-/2),\nOldřich Halama (-/0),\nAntonín Hamrlík (-/2),\nAntonín Krenk (-/0),\nRudolf Lampl (-/5),\nJózsef Liszkai (-/2),\nBohumil Marek (-/1),\nMiloš Mizera (-/0),\n... Moravec (-/5),\n... Nagy (-/0),\nJosef Novák (-/4),\nMiroslav Novotný (-/0),\nMiroslav Nový (-/0),\nBohumil Pospíšil (-/0),\nKarel Satran (-/1),\nAlois Šmejkal (-/0),\nKarel Vokoun (-/3),\nAntonín Záhora (-/0),\nJindřich Zima (-/0) –\ntrenér ...\n\n\n"}
{"id": "706579", "url": "https://cs.wikipedia.org/wiki?curid=706579", "title": "Status Praesents", "text": "Status Praesents\n\nStatus Praesents je pražská skupina, která ve své tvorbě kříží hardcore s rap-metalem. \n\nSkupina se zformovala roku 1996. První demo s názvem \"Demo 00\" natočili na jaře 2000 ještě v čtyřčlenné sestavě. První studiové album \"Way to the Lord\" vzniklo v říjnu 2000 ve studiu Hostivař. \"Ready to fly\" natočili v nové sestavě na podzim 2001 opět ve studiu Hostivař. První oficiální album \"510\", na kterém je jediná skladba od Status Praesents v češtině, natočili v listopadu 2002 zase v hostivařském studiu. Další nahrávka \"Come Alive\" z roku 2003 obsahuje jen 4 písně. Další řadové album \"Aatra\" vyšlo v březnu 2005 a bylo natočeno ve studiu LK audio v Konstantinových lázních. Následující, třetí řadové album \"Crematory Country\", které obsahuje např. hymnu českého poháru ve 4X \"proX\", vyšlo v červenci 2007 a bylo nahráno opět ve studiu Hostivař u Zdeňka Šikýře. \"Machochistaan\", další řadové album, nahráli taktéž ve studiu Hostivař. Album vyšlo v dubnu 2009 a obsahuje i předělávku skladby \"Coolboye\" z předešlé desky Crematory Country od slovenské skupiny Problem.\nV roce 2013 vychází další řadová deska El Criplebro, natočena opět ve Studiu Hostivař. Krátce po vydání se ke kapele připojuje druhý kytarista Jindřich \"Gigina\" Číp,dříve působící např. v kapele Luca Brasi. V roce 2014 vychází singl LIVE AND DIE ON THIS DAY, který obsahuje 3 nové skladby. Na přelomu roku 2017/2018 ze zdravotních důvodů končí Jindřich a nově nastupuje na pozici druhého kytaristy Rodrigo Villabolos. Zároveň vychází deska Atrum Tremorandum, která je prakticky celá,poprvé, s českými texty.\n\n\n\n"}
{"id": "706581", "url": "https://cs.wikipedia.org/wiki?curid=706581", "title": "Sócrates Brasileiro Sampaio de Souza Vieira de Oliveira", "text": "Sócrates Brasileiro Sampaio de Souza Vieira de Oliveira\n\nSócrates Brasileiro Sampaio de Souza Vieira de Oliveira známý jako Sócrates (19. února 1954, Belém, Brazílie – 4. prosince 2011, São Paulo) zvaný také \"Doktor\", byl brazilský fotbalový reprezentant, hrající na postu útočného záložníka, a dětský lékař. Vyznačoval se 193 cm vysokou postavou, kudrnatými vlasy a plnovousem, skvělou poziční hrou, elegantním pohybem, brilantními patičkami a kopáním penalt bez rozběhu. Pelé ho roku 2004 zařadil mezi 125 nejlepších žijících fotbalistů.\n\nJeho otec byl profesor a milovník antiky, proto ho pojmenoval po filosofovi Sókratovi. Vystudoval pediatrii a do profesionálního fotbalu nastoupil až v roce 1978, kdy se stal hráčem SC Corinthians Paulista. V letech 1979–1986 byl členem národního týmu, za který odehrál 63 zápasů a vstřelil 25 branek. Zúčastnil se světových šampionátů ve Španělsku (kdy byl kapitánem mužstva) a v Mexiku – tehdy jím neproměněná penalta rozhodla o vyřazení Brazilců v památném čtvrtfinále s Francií. V roce 1983 byl zvolen Fotbalistou roku Jižní Ameriky. Svoji kariéru zakončil v italském klubu ACF Fiorentina.\n\nŠlo patrně o posledního špičkového fotbalistu, u kterého nebyl fotbal na prvním místě v životě. Zajímalo ho umění, medicína a politika, kouřil dvě krabičky cigaret denně a za své idoly označoval Johna Lennona a Che Guevaru. Byl velkým kritikem brazilského vojenského režimu. Za svého působení v Corinthians založil hnutí „korintská demokracie“ (narážka na antický původ názvu), usilující o větší vliv hráčů a fanoušků na fungování klubu. Byl majitelem kliniky zaměřené na léčbu sportovních zranění a působil také jako komentátor fotbalových utkání.\n\nFotbalistou byl také jeho mladší bratr hrající pod přezdívkou Raí – nedosahoval sice jeho talentu, ale na rozdíl od něj získal titul mistra světa – v USA 1994.\n\nZemřel 4. prosince 2011 ve věku 57 let. Zanechal po sobě manželku a šest dětí.\n\n"}
{"id": "706584", "url": "https://cs.wikipedia.org/wiki?curid=706584", "title": "Daniela Rathová", "text": "Daniela Rathová\n\nDaniela Mareen Rath (* 6. května 1977, Willich, Severní Porýní-Vestfálsko) je bývalá německá atletka, jejíž specializací byl skok do výšky.\n\nJejím největším mezinárodním úspěchem je bronzová medaile, kterou vybojovala v roce 1997 na prvním ročníku evropského šampionátu do 23 let ve finském Turku. Dvoumetrovou hranici pod širým nebem poprvé překonala v roce 2003 na evropském poháru ve Florencii. O rok později zdolala rovné dva metry také na evropském halovém poháru v Lipsku. Na halovém MS 2004 v Budapešti obsadila ve finále výkonem 197 cm 5. místo.\n\nV současné době působí jako trenérka.\n\n"}
{"id": "706586", "url": "https://cs.wikipedia.org/wiki?curid=706586", "title": "Kvalifikace na Mistrovství světa ve fotbale 1970 (UEFA)", "text": "Kvalifikace na Mistrovství světa ve fotbale 1970 (UEFA)\n\nKvalifikace na Mistrovství světa ve fotbale 1970 zóny UEFA určila 8 účastníků finálového turnaje.\n\nCelkem 29 týmů bylo rozlosováno do osmi skupin po čtyřech, resp. třech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\nČeskoslovensko a Maďarsko měly stejný počet bodů. O postupu tak musel rozhodnout dodatečný zápas na neutrální půdě.\n\n"}
{"id": "706587", "url": "https://cs.wikipedia.org/wiki?curid=706587", "title": "Nachal Chanun", "text": "Nachal Chanun\n\nNachal Chanun (: נחל חנון) je vádí v severní části Negevské pouště, která spadá do pobřežní nížiny, v jižním Izraeli a v pásmu Gazy.\n\nZačíná v nadmořské výšce okolo 150 metrů na východním okraji města Netivot, poblíž vesnice Bejt ha-Gadi. Směřuje pak k severu mírně zvlněnou a zemědělsky využívanou krajinou, která díky systematickému zavlažování ztratila pouštní ráz. V tomto úseku ji sleduje trasa dálnice číslo 34. Ze západu míjí vesnici Jošivja, z východu Tkuma. Od východu přijímá vádí Nachal Šlachim (s přítokem Nachal Jošivja) a stáčí se k severozápadu. Prochází mezi vesnicemi Kfar Aza a Mefalsim, kde z jihu přijímá vádí Nachal Sa'ad, míjí pahorek Tel Mefalsim a od východu přijímá vádí Nachal Mefalsim. Pokračuje k západu a vstupuje na území pásma Gazy, kde míjí po východním okraji město Džabalija a severovýchodním směrem vede k městu Bajt Chanun, u kterého do něj od jihovýchodu ústí vádí Nachal Chajal. Poblíž hraničního přechodu Erez se opět vrací na území Izraele. Zde z východu obchází vesnici Netiv ha-Asara a ústí zleva do toku Nachal Šikma.\n\n"}
{"id": "706591", "url": "https://cs.wikipedia.org/wiki?curid=706591", "title": "Kvalifikace na Mistrovství světa ve fotbale 1970 (CONMEBOL)", "text": "Kvalifikace na Mistrovství světa ve fotbale 1970 (CONMEBOL)\n\nKvalifikace na Mistrovství světa ve fotbale 1970 zóny CONMEBOL určila 3 účastníky finálového turnaje.\n\nVšech 10 účastníků jihoamerické zóny bylo rozlosováno do třech skupin po čtyřech, resp. třech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\nPeru postoupilo na Mistrovství světa ve fotbale 1970.\n\nBrazílie postoupila na Mistrovství světa ve fotbale 1970.\n\nUruguay postoupila na Mistrovství světa ve fotbale 1970.\n\n"}
{"id": "706592", "url": "https://cs.wikipedia.org/wiki?curid=706592", "title": "Nachal Chajal", "text": "Nachal Chajal\n\nNachal Chajal (: נחל חיל nebo נחל חייל) je vádí v severní části Negevské pouště, která spadá do pobřežní nížiny, v jižním Izraeli a v pásmu Gazy.\n\nZačíná v nadmořské výšce okolo 100 metrů severně od vesnice Mefalsim v Izraeli, poblíž vrchu Giv'at Nizmit. Směřuje pak k severozápadu mírně zvlněnou a zemědělsky využívanou krajinou a okamžitě vstupuje na území pásma Gazy. Zde prochází volnou zástavbou v jižní a jihozápadní části města Bajt Chanun, u kterého pak zprava ústí do toku Nachal Chanun.\n\n"}
{"id": "706596", "url": "https://cs.wikipedia.org/wiki?curid=706596", "title": "Robert Parish", "text": "Robert Parish\n\nRobert Lee Parish (narozen 30. srpna 1953 Shreveport, Louisiana) je bývalý americký profesionální basketbalista, jenž hrál na pozici centra. Byl známý pro svou výbornou obranu a střelbu z výskoku. V roce 2003 byl uveden do basketbalové síně slávy. V roce 1996 byl také zvolen do TOP 50 NBA basketbalistů všech dob. \n\nJeho kariéra začala na Centenary College of Louisiana v letech 1972–1976. V NBA nastoupil poprvé v roce 1976 za tým Golden State Warriors, kde působil do roku 1980. Dále hrál za týmy Boston Celtics (1980–1994), Charlotte Hornets (1994–1996) a Chicago Bulls (1996–1997).\n\nMezi jeho největší úspěchy patří zisk titulu v NBA (1981, 1984, 1986, 1997) či 9× umístění v NBA All Star Týmu (1981–1987, 1990–1991). Za svou kariéru nastřílel 23 334 bodů, doskočil 14 715 míčů a provedl 2 361 bloků. V roce 1998 bylo jeho číslo „00“ v Bostonu vyřazeno a tudíž jej už na sebe nikdy žádný hráč Celtics neoblékne.\n\nJe vegetarián. \n"}
{"id": "706597", "url": "https://cs.wikipedia.org/wiki?curid=706597", "title": "Nachal Mefalsim", "text": "Nachal Mefalsim\n\nNachal Mefalsim (: ) je vádí v severní části Negevské pouště, která spadá do pobřežní nížiny, v jižním Izraeli.\n\nZačíná v nadmořské výšce přes 100 metrů jižně od města Sderot, poblíž vesnice Gevim. Směřuje pak k západu mírně zvlněnou a zemědělsky využívanou krajinou, která díky systematickému zavlažování ztratila pouštní ráz. Kříží dálnici číslo 34. Z jihu míjí vesnici Mefalsim a poblíž ní, u pahorku Tel Mefalsim, ústí zprava do toku Nachal Chanun, nedaleko od hranice s pásmem Gazy.\n\n"}
{"id": "706601", "url": "https://cs.wikipedia.org/wiki?curid=706601", "title": "Kvalifikace na Mistrovství světa ve fotbale 1970 (CONCACAF)", "text": "Kvalifikace na Mistrovství světa ve fotbale 1970 (CONCACAF)\n\nKvalifikace na Mistrovství světa ve fotbale 1970 zóny CONCACAF určila jednoho postupujícího na Mistrovství světa ve fotbale 1970.\n\nPo vyloučení jednoho týmu byla zbylá dvanáctka účastníků rozlosována do čtyř skupin po třech týmech, ve kterých se utkal každý s každým dvoukolově doma a venku. Druhá a třetí fáze se hrála vyřazovacím systémem doma a venku. Vítěz třetí fáze postoupil na MS. Dvojutkání druhé fáze mezi týmy a dokonce vyústilo ve válečný konflikt mezi oběma zeměmi, kvůli němuž zahynulo celkem přibližně 2 100 lidí.\n\nUSA postoupily do druhé fáze.\n\nTrinidad a Tobago hrál všechny své zápasy venku.\nHaiti postoupilo do druhé fáze.\n\nHonduras postoupil do druhé fáze.\n\nSalvador postoupil do druhé fáze.\n\nHaiti postoupilo do třetí fáze.\n\nTýmy Salvador a Honduras měly stejný počet bodů a o postupu tak musel rozhodnout zápas na neutrální půdě. Po odvetném utkání propukly násilné incidenty, které vyústily v ozbrojený konflikt.\n\nSalvador postoupil do třetí fáze.\n\nTýmy Salvador a Haiti měly stejný počet bodů a o postupu tak musel rozhodnout zápas na neutrální půdě.\n\nSalvador postoupil na Mistrovství světa ve fotbale 1970.\n\n"}
{"id": "706602", "url": "https://cs.wikipedia.org/wiki?curid=706602", "title": "Nachal Sa'ad", "text": "Nachal Sa'ad\n\nNachal Sa'ad (: נחל סעד) je vádí v severní části Negevské pouště, která spadá do pobřežní nížiny, v jižním Izraeli nedaleko od hranice s pásmem Gazy.\n\nZačíná v nadmořské výšce přes 100 metrů západně od vesnice Tkuma. Směřuje pak k severozápadu mírně zvlněnou a zemědělsky využívanou krajinou, která díky systematickému zavlažování ztratila pouštní ráz. Ze severovýchodu míjí vesnici Šuva, z východu obce Sa'ad a Kfar Aza. Ústí zleva do toku Nachal Chanun.\n\n"}
{"id": "706607", "url": "https://cs.wikipedia.org/wiki?curid=706607", "title": "Nachal Šlachim", "text": "Nachal Šlachim\n\nNachal Šlachim (: נחל שלחים) je vádí v severní části Negevské pouště, která spadá do pobřežní nížiny, v jižním Izraeli, nedaleko od hranice s pásmem Gazy.\n\nZačíná v nadmořské výšce okolo 150 metrů poblíž vesnice Mabu'im. Směřuje pak k severozápadu mírně zvlněnou a zemědělsky využívanou krajinou, která díky systematickému zavlažování ztratila pouštní ráz. Z východu míjí vesnici Zru'a. Jihozápadně od vesnice Nir Moše se stáčí k západu a jihozápadu. Od jihovýchodu přijímá vádí Nachal Zru'a a Nachal Jošivja. Kříží dálnici číslo 34 a krátce nato ústí zprava do toku Nachal Chanun.\n\n"}
{"id": "706610", "url": "https://cs.wikipedia.org/wiki?curid=706610", "title": "Kvalifikace na Mistrovství světa ve fotbale 1970 (CAF)", "text": "Kvalifikace na Mistrovství světa ve fotbale 1970 (CAF)\n\nKvalifikace na Mistrovství světa ve fotbale 1970 zóny CAF určila jednoho účastníka závěrečného turnaje.\n\nPo vyloučení dvou týmů čekaly na 11 týmů celkem tři fáze. První dvě byly hrány vyřazovacím systémem doma a venku, přičemž nejvýše nasazený tým byl nasazen až do druhého kola. Ve třetí fázi utvořila trojice týmů jednu skupinu, ve které se utkaly dvoukolově každý s každým doma a venku a vítěz postoupil na MS.\n\nTunisko postoupilo do druhé fáze díky celkovému vítězství 2–1.\n\nCelkové skóre dvojzápasu bylo 2–2. O postupu rozhodl dodatečný zápas na neutrální půdě.\n\nMaroko postoupilo do druhé fáze.\n\nEtiopie postoupila do druhé fáze díky celkovému vítězství 5–3.\n\nCelkové skóre dvojzápasu bylo 6–6, ale Súdán postoupil do druhé fáze kvůli tomu, že vstřelil ve druhém zápase více gólů.\n\nNigérie postoupila do druhé fáze díky celkovému vítězství 4–3.\n\nCelkové skóre dvojzápasu bylo 0–0. O postupu rozhodl dodatečný zápas na neutrální půdě.\n\nMaroko postoupilo do třetí fáze díky hodu mincí.\n\nSúdán postoupil do třetí fáze díky celkovému vítězství 4–2.\n\nNigérie postoupila do třetí fáze díky celkovému vítězství 3–2.\n\nMaroko postoupilo na Mistrovství světa ve fotbale 1970.\n\n"}
{"id": "706613", "url": "https://cs.wikipedia.org/wiki?curid=706613", "title": "Nachal Zru'a", "text": "Nachal Zru'a\n\nNachal Zru'a (: נחל זרועה) je vádí v severní části Negevské pouště, která spadá do pobřežní nížiny, v jižním Izraeli, nedaleko od hranice s pásmem Gazy.\n\nZačíná v nadmořské výšce okolo 150 metrů západně od vesnice Talmej Bilu. Směřuje pak k severozápadu mírně zvlněnou a zemědělsky využívanou krajinou, která díky systematickému zavlažování ztratila pouštní ráz. Ze západu míjí vesnici Zru'a. Stáčí se k západu a ústí zleva do toku Nachal Šlachim.\n\n"}
{"id": "706617", "url": "https://cs.wikipedia.org/wiki?curid=706617", "title": "Nachal Jošivja", "text": "Nachal Jošivja\n\nNachal Jošivja (: נחל יושיביה) je vádí v severní části Negevské pouště, která spadá do pobřežní nížiny, v jižním Izraeli, nedaleko od hranice s pásmem Gazy.\n\nZačíná v nadmořské výšce necelých 150 metrů východně od vesnice Jošivja. Směřuje pak k severozápadu mírně zvlněnou a zemědělsky využívanou krajinou, která díky systematickému zavlažování ztratila pouštní ráz. Poblíž dálnice číslo 34 ústí zleva do toku Nachal Šlachim.\n\n"}
{"id": "706619", "url": "https://cs.wikipedia.org/wiki?curid=706619", "title": "Asijsko-pacifická zelená síť", "text": "Asijsko-pacifická zelená síť\n\nAsijsko-pacifická zelená síť (v angličtině Asia Pacific Greens Network, zkráceně APGN) je federace politických stran a politických hnutí orientovaných na prosazování zelené politiky z oblasti Asie a Pacifiku. Je jednou ze čtyř organizací sdružených v Globálních zelených. Vznikla v únoru 2005 v japonském Kjótu.\n\nŘádnými členy APGN jsou strany z Austrálie, Filipín, Indie, Japonska, Jižní Koreje, Nového Zélandu, Pákistánu a Taiwanu. Přidružení členové pocházejí z Austrálie, Filipín, Francouzské Polynésie, Mongolska, Nepálu a Srí Lanky. \n\n"}
{"id": "706621", "url": "https://cs.wikipedia.org/wiki?curid=706621", "title": "Kvalifikace na Mistrovství světa ve fotbale 1970 (AFC a OFC)", "text": "Kvalifikace na Mistrovství světa ve fotbale 1970 (AFC a OFC)\n\nSpolečná Kvalifikace na Mistrovství světa ve fotbale 1970 pro zóny AFC a OFC určila jednoho účastníka finálového turnaje.\n\nSpolečné kvalifikace Asie a Oceánie se zúčastnilo 6 týmů (včetně , člena CAF). na poslední chvíli účast vzdala. Nejníže nasazená trojice se utkala v první fázi v jedné skupině jednokolově na centralizovaném místě. Vítěz skupiny postoupil do druhé fáze, kde byla čtveřice týmů rozlosována do dvou skupin po dvou. Týmy se zde utkaly dvouzápasově. Vítězové postoupili do třetí fáze, kde se utkali doma a venku o postup na MS.\n\nAustrálie postoupila do druhé fáze.\n\nOba zápasy hrány na neutrální půdě.\n\nAustrálie a Zimbabwe měly stejný počet bodů, o postupu tak musel rozhodnout dodatečný zápas.\n\nAustrálie postoupila do třetí fáze.\n\nOba zápasy hrány v Izraeli.\n\nIzrael postoupil do třetí fáze.\n\nIzrael postoupil na Mistrovství světa ve fotbale 1970.\n\n"}
{"id": "706622", "url": "https://cs.wikipedia.org/wiki?curid=706622", "title": "Africká federace zelených stran", "text": "Africká federace zelených stran\n\nAfrická federace zelených stran (v angličtině Federation of Green Parties of Africa, zkráceně AGF) je federace politických stran a politických hnutí orientovaných na prosazování zelené politiky z oblasti Afriky. Je jednou ze čtyř organizací sdružených v Globálních zelených. \n\n"}
{"id": "706623", "url": "https://cs.wikipedia.org/wiki?curid=706623", "title": "Nachal Mekorot", "text": "Nachal Mekorot\n\nNachal Mekorot (: נחל מקורות) je vádí v severní části Negevské pouště, která spadá do pobřežní nížiny, v jižním Izraeli a v pásmu Gazy.\n\nZačíná v nadmořské výšce okolo 100 metrů západně od vesnice Nir Am. Směřuje pak k západu mírně zvlněnou krajinou a krátce nato vstupuje na území pásma Gazy. Zde se stáčí k severu a vede podél východního okraje pásma, na okraji města Bajt Chanun. Od východu do něj z území Izraele přitéká vádí Nachal Tajach. Jižně od vesnice Erez vstupuje vádí opět na izraelské teritorium. Od jihovýchodu přijímá vádí Nachal Koses. Na severním okraji obce Erez ústí zleva do toku Nachal Šikma.\n\n"}
{"id": "706626", "url": "https://cs.wikipedia.org/wiki?curid=706626", "title": "203,2mm kanón typu 3. roku", "text": "203,2mm kanón typu 3. roku\n\n203,2mm kanón typu 3. roku japonského císařského námořnictva byl vyvinut na přelomu dvacátých a třicátých let 20. století na základě staršího 200mm kanónu typu 3. roku a dočkal se nasazení i za druhé světové války. Kanón měl ráži 203,2 milimetrů, hlaveň délky 50 ráží a používal dělený náboj. Oficiální označení bylo \"50-kókei 3-nen šiki 2-gó 20-senči hó\" ( ~ 50kaliberní 20cm kanón typu 3. roku číslo 2).\n\n203,2mm kanóny byly na počátku druhé světové války v Tichomoří vyzbrojeny všechny japonské těžké křižníky: od počátku je nesly jednotky tříd \"Takao\" a \"Tone\", zatímco jednotky tříd \"Furutaka\", \"Aoba\", \"Mjókó\" a \"Mogami\" je získaly během přezbrojení ve 30. letech.\n\nV roce 1924 přijalo císařské námořnictvo do výzbroje 200mm kanón typu 3. roku. Ten ale nevyužíval maximální povolené ráže, kterou pro vedlejší kategorie válečných plavidel stanovila washingtonskou konferencí, tedy 8 palců (203,2 mm).\n\nDne 6. dubna 1931 byl proto císařským námořnictvem přijat do výzbroje 20cm kanón typu 3. roku číslo 2 s hlavní ráže 203,2mm. Jelikož nový kanón používal stejný závěr, navržený již roku 1914, zůstalo novému kanónu označení jako typ 3. roku (éry Taišó: \"3-nenšiki\" – t.j. roku 1914). Původní 200mm kanón byl ke stejnému dni přeznačen na 20cm kanón typu 3. roku číslo 1.\n\nJako první byly nové 203,2mm kanóny instalovány na čtyřech těžkých křižnících třídy \"Takao\". Zároveň byly v období od prosince 1931 do ledna 1934 na 203,2mm kanóny přezbrojeny všechny čtyři křižníky třídy \"Mjókó\". Každá z těchto osmi jednotek nesla deset kanónů. Ve druhé polovině třicátých let byly 203,2mm kanóny přezbrojeny i všechny jednotky tříd \"Furutaka\" a \"Aoba\" (každá nesla po šesti hlavních), přičemž dvanáct děl třídy \"Furutaka\" byly ve skutečnosti převrtané 200mm kanóny sejmuté z křižníků \"Ašigara\" a \"Haguro\". V letech 1939 až 1940 byly 203,2mm kanóny instalovány na všech čtyřech křižnících třídy \"Mogami\", kde nahradily tříhlavňové 155mm kanóny typu 3. roku, zatímco oba křižníky následující třídy \"Tone\" byly na 203,2mm kanóny upraveny již během stavby (původně měly nést rovněž pouze 155mm kanóny) a dokončeny každý s osmi 203,2mm kanóny ve dvouhlavňových věžích na přídi.\n\n203,2mm kanóny měly být vybaveny i oba těžké křižníky třídy \"Ibuki\", ale ani jeden z nich nebyl dokončen. Každý měl nést po deseti kanónech ve dvouhlavňových věžích.\n\n203,2mm kanóny (spolu s japonskými těžkými křižníky) prodělaly celou druhou světovou válku v Pacifiku. Kromě hladinových střetnutí se zapojovaly i do protiletadlové palby, neboť všechny lafetace měly větší či menší schopnost vedení protiletadlové palby. Od roku 1943 byl k dispozici dokonce speciální granát typu 3 – \"san-šiki dan\" () – se zápalnou submunicí používaný proti letadlům. Po válce byly zachované kanóny zkoumány Spojenci a \"U. S. Naval Technical Mission\" je zahrnula ve svých reportech 0-47(N)-1 a 0-54(N).\n\nSložená hlaveň se skládala z duše A, omotané drátem a nakonec plášťované vnějším prstencem po celé délce. Vývrt hlavně tvořilo 48 drážek o hloubce 2,28 mm a šířce 8,299 mm. Pole mezi drážkami mělo 5,0 mm. Drážkování bylo konstantní a jeden závit měl hloubku 27,56 ráží (5600,192 mm)\n\nNábojová komora měla objem 68 dm a při výstřelu v ní byl vyvinut tlak 3130 kg/cm. Závěr byl šroubovací, ovládaný hydraulicky, případně ručně.\n\nŽivotnost hlavně byla 320 až 400 výstřelů.\n\nPro 203,2mm kanóny typu 3. roku bylo vyvinuto celkem sedm typů munice:\n\nVšechny lafetace 203,2mm kanónů typu 3. roku byly ve dvouhlavňových dělových věžích. Ve všech věžích byla děla umístěna ve vzdálenosti 190 cm od sebe a nabíjela se při elevaci +5 ° nebo +7 °. Otáčení věží bylo elektro–hydraulické a velmi hlučné. Maximální rychlost změny odměru byla 4 °/s Jednalo se o lafetace C a D, což byly přestavěné lafetace starších 200mm kanónů typu 3. roku, a nové lafetace modelu E (a jeho modifikace):\n\n\nTřída \"Takao\" nesla po dokončení dělostřelecký zaměřovač typu 14 kombinovaný s koincidenčními dálkoměry typu 14 (tři 6m na dělových věžích č. 1, 2 a 4 + tři 4,5m na můstku a nad hangárem), \"sokutekiban\" typu 13, \"henkjo ricuban\" typu 11 a \"kjori tokei\" typu 10 nebo 11. Na \"Takao\" a \"Atago\" byl v letech 1938 a 1939 instalován nový systém, založený na zaměřovači typu 94, 6m dálkoměrech typu 14, \"sokutekiban\" typu 92 a balistickém počítači typu 92.\n\nKřižníky třídy \"Mjókó\" si po přezbrojení ponechaly starý systém řízení palby, jako pro původní 200mm kanóny typu 3. roku, ale během pozdějších přestaveb ve 30. letech jednotky postupně obdržely nový systém obdobně jako \"Takao\" a \"Atago\". Jednotky tříd \"Furutaka\" a \"Aoba\" obdržely stejný systém přímo při přezbrojení.\n\nTřída \"Mogami\" byla po přezbrojení vybavena 8m dálkoměry typu 13, 6m dálkoměry typu 14, dělostřeleckým zaměřovačem typu 94 a balistickém počítači typu 92 modifikace 1. Třída \"Tone\" nesla systém o stejném složení již od počátku.\n\nCísařské námořnictvo koncem třicátých let pracovalo na způsobu, jak zmenšit rozptyl salvy při střelbách na velké vzdálenosti. Zejména u desetihlavňových jednotek byl rozptyl neúměrně velký: třída \"Takao\" na střelbách v roce 1933 měla rozptyl dokonce až 483 metrů při střelbách na vzdálenost 19 300 metrů. Počátkem 30. let desetihlavňové jednotky vykazovaly přibližně poloviční pravděpodobnost zásahu, než jednotky tříd \"Furutaka\" a \"Aoba\", které byly vybavené pouze šesti 203,2mm kanóny – viz Statistiky zkušebních paleb.\n\nŘešení bylo nalezeno v tzv. dělostřeleckém zpožďovači typu 98, který byl přijat do výzbroje 17. června 1938 a následně instalován na japonské těžké křižníky. Sestával ze dvou částí: první snížila zpoždění výstřelu na méně než 0,1-0,2 sekundy po sepnutí okruhu v místnosti řízení palby a druhá zavedla časovou prodlevu 0,03 s mezi výstřelem jednotlivých děl v dělové věži. Tím se snížilo vzájemné ovlivňování letících granátů a došlo ke snížení rozptylu salvy.\n\n"}
{"id": "706627", "url": "https://cs.wikipedia.org/wiki?curid=706627", "title": "Nachal Tajach", "text": "Nachal Tajach\n\nNachal Tajach (: נחל טיח nebo נחל טייח) je vádí v severní části Negevské pouště, která spadá do pobřežní nížiny, v jižním Izraeli a v pásmu Gazy.\n\nZačíná v nadmořské výšce okolo 100 metrů na západním okraji města Sderot, poblíž dálnice číslo 34. Směřuje pak k západu mírně zvlněnou krajinou a krátce nato vstupuje na území pásma Gazy. Zde ústí východně od města Bajt Chanun zprava do toku Nachal Mekorot.\n\n"}
{"id": "706630", "url": "https://cs.wikipedia.org/wiki?curid=706630", "title": "Camilla Belle", "text": "Camilla Belle\n\nCamilla Belle, rozená Camilla Belle Routh (* 2. října 1986 v Los Angeles, Kalifornie, USA) je americká herečka. Hrála ve filmech jako jsou např.: \"\", \"Na lince je vrah\", \"10,000 PNL\", \"The Quiet\" a \"Push\".\n\nNarodila se jako Camilla Belle Routh v Los Angeles. Její matka Cristina je módní návrhářka s brazilskými kořeny a její otec Jack Wesley Routh vlastní stavební firmu a je skladatelem country hudby. Vychovávána byla v přísné katolické domácnosti. Chodila do školy St. Paul's Catholic Elementary School a poté na Marlborough School, což je dívčí střední škola v Los Angeles. Plynně mluví anglicky, španělsky a portugalsky.\n\nUž ve svých devíti měsících točila reklamy. Ve svých pěti letech byla obsazena do hlavní role svého prvního filmu zvaného \"Trapped Beneath the Earth\". Svoji kariéru zahájila menší rolí ve filmové produkci románu \"A Little Princess\", kde hlavní roli hrála Liesel Matthews. Svoji první hlavní roli získala v roce 2000 ve filmu \"Rip Girls\", což byl film Disney Channelu. Po krátké pauze si zahrála hlavní roli v remaku \"When a Stranged Calls\". Svoji další roli si odbyla v celovečerním filmu \"10,000 PNL\" režírované Rolandem Emmerichem. Její další velký posun v kariéře představovala role Kiry Hollis ve filmu \"Push\", což je sci-fi thriller o partě mladých lidí se super schopnostmi, kteří se musí skrývat před tajnou vládní agenturou.\n\nPo následujícím obratu, kdy hrála dceru Stevena Seagala ve filmu \"Patriot\"(1998), získala roku 1999 ocenění Film Young Artist Award za ztvárnění Sandry Bullockové jako malé holčičky ve filmu \"Practical Magic\" (1998). Své další ocenění získala v témže roce za svoji roli v jednom z dílů seriálu \"Walker, Texas Ranger\". Své třetí a čtvrté ocenění získala za televizní film \"Replacing Dad\" (1999) a za roli v disneyovském filmu \"Rip Girls\"(2000).\n\nV roce 2009 byla označena jako třetí v \"nejkrásnějších tvářích světa\" a roku 2010 byla na prvním místě tohoto žebříčku.\n\nV říjnu roku 2008 začala po účinkování ve videoklipu k písni \"Lovebug\" skupiny Jonas Brothers chodit s Joem Jonasem. Na konci července 2009 však oznámili, že po roční známosti svůj vztah ukončili. Spekuluje se i o tom, že tento vztah byl inspirací pro píseň \"Better Then Revenge\" z alba \"Speak Now\" od country zpěvačky Taylor Swift.\n"}
{"id": "706631", "url": "https://cs.wikipedia.org/wiki?curid=706631", "title": "Nachal Koses", "text": "Nachal Koses\n\nNachal Koses (: נחל כוסס) je vádí v severní části Negevské pouště, která spadá do pobřežní nížiny, v jižním Izraeli, nedaleko pásma Gazy.\n\nZačíná v nadmořské výšce okolo 100 metrů na severozápadním okraji města Sderot, poblíž dálnice číslo 34. Směřuje pak k severozápadu mírně zvlněnou krajinou a jihovýchodně od vesnice Erez ústí zprava do toku Nachal Mekorot.\n\n"}
{"id": "706633", "url": "https://cs.wikipedia.org/wiki?curid=706633", "title": "Státní liga 1947/48", "text": "Státní liga 1947/48\n\nTento článek pojednává o událostech jednoho ze soutěžních ročníků Československé fotbalové ligy. Zároveň jsou zde popsány i události ročníku 1948, který zůstal vinou zejména politických událostí nedohrán. Není tak považován za oficiální a nevzešel z něj ani titulovaný mistr. Došlo zde i k dalším událostem, zejména ke změně názvu velkého množství klubů.\n\nSezona 1947/48 se odehrála pod názvem Státní liga 1947/48. Jednalo se o celkově 23. ročník nejvyšší fotbalové ligové soutěže (včetně 6 ročníků odehraných za období Protektorátu). Byl to také na určitou dobu poslední ročník hraný formátem Podzim-jaro, který byl hned následujícího roku vystřídán za formát Jaro-podzim. Titul získala AC Sparta Praha. Byl to její v pořadí 12. mistrovský titul.\n\nKarel Bláha (-/0/-),\nKarel Horák (-/0/-),\nZdeněk Roček (-/0/-) –\nBohuslav Bílý (-/1),\nLubomír Bláha (-/0),\nJaroslav Cejp (-/21),\nFrantišek Hájek (-/1),\nJosef Hronek (-/2),\nVáclav Kokštejn (-/10),\nKarel Kolský (-/1),\nLadislav Koubek (-/2),\nJosef Ludl (-/6),\nJan Říha (-/9),\nKarel Senecký (-/0),\nAntonín Slaba (-/0),\nJaroslav Vejvoda (-/7),\nJiří Zástěra (-/0),\nJiří Zmatlík (-/1) –\ntrenéři Ferenc Szedlacsek a Josef Kuchynka\n\nVítězslav Deršák (-/0/-),\nAndré Houška (-/0/-),\nEmil Kabíček (-/0/-) –\nFrantišek Benda (-/0),\nJosef Bican (-/20),\nAntonín Bradáč (-/10),\nVasil Buchta (-/1),\nJosef Crha (-/3),\nFrantišek Hampejs (-/0),\nJiří Hanke (-/0),\nOta Hemele (-/9),\nLadislav Hlaváček (-/8),\nJindřich Holman (-/3),\nFrantišek Ipser (-/0),\nStanislav Kocourek (-/0),\nVlastimil Kopecký (-/2),\nVlastimil Luka (-/0),\nJosef Pajkrt (-/1),\nBohumil Říha (-/0),\nZdeněk Sobotka (9/4),\nKarel Trojan (-/0),\nJiří Trnka (-/1),\nFrantišek Vlk (-/1) –\ntrenér Jan Reichardt\n\nTheodor Reimann (20/0/3) –\nEmil Arpáš (-/1),\nJozef Baláži (-/2),\nMiloslav Danko (-/3),\nJosef Forejt (-/8),\nŠtefan Gürtler (-/1),\nFrantišek Hinduliak (-/1),\nJosef Kajml (-/2),\nJozef Karel (-/0),\nLadislav Kubala (-/1),\nBožin Laskov (-/3),\nVlastimil Pokorný (-/0),\nJozef Ružovič (-/0),\nJúlius Schubert (-/11),\nGejza Šimanský (-/16),\nMihail Uram (6/0),\nVladimír Venglár (-/0),\nMichal Vičan (-/1),\nEugen Wellisch (-/1),\nGustáv Žáček (-/5) –\ntrenér Tom Sneddon\n\nVladimír Leština (13/0/-),\nVáclav Pavlis (7/0/-) –\nOldřich Bílek (2/1),\nOtmar Černý (1/1),\nLadislav Fišer (5/0),\nVinko Golob (19/11),\nFrantišek Havlíček (14/1),\nMiloslav Charouzd (4/0),\nVáclav Jíra (16/0),\nJan Kalous (18/1),\nJaroslav Liška (16/4),\nJosef Martínek (3/0),\nLadislav Müller (12/7),\nJiří Pešek (15/7),\nFerdinand Plánický (19/9),\nMilan Röder (8/0),\nJiří Rubáš (16/0),\nJosef Špígl (2/2),\nOldřich Urban (1/0),\nJosef Vedral (18/6),\nJiří Žďárský (11/5) –\ntrenér Antonín Lanhaus\n\nKarol Štajer (20/0/4) –\nFrantišek Bartal (-/0),\nMichal Benedikovič (-/2),\nMikuláš Chavko (-/0),\nViliam Jakubčík (-/3),\nKarol Kohúcik (-/2),\nErvín Križan (-/0),\nAnton Malatinský (-/6),\nJozef Marko (-/3),\nJozef Papp (-/6),\nJán Pastucha (-/4),\nJozef Podhorec (-/0),\nVojtech Schottert (-/1),\nŠtefan Stankovič (-/1),\nKarol Tibenský (-/9),\nJozef Ulehla (-/1) –\ntrenér Ervín Kovács, hrající trenér Anton Malatinský\n\nFrantišek Matys (20/0/2) –\nIstván Csiszár (-/0),\nMiloslav Danko (-/2),\nKarol Dobay (-/0),\nJozef Hučka (-/0),\nPavol Kaincz (-/0),\nJozef Kertész (5/1),\nMiloš Klimek (-/6),\nJozef Kuchár (-/6),\nLadislav Labodič (3/0),\nMichal Mycio (-/0),\nLadislav Putyera (-/11),\nFerenc Rakovský-Rákóczi (-/1),\nFrantišek Semeši (-/8),\nJozef Steiner (-/0),\nJozef Takáč (-/0),\nGejza Tesár (-/0),\nIstván Turek (-/6),\nEugen Vinnyei-Prošovský (14/0),\nRudolf Zibrínyi (-/0) –\ntrenér Ferenc Szedlacsek\n\nSvatopluk Schäfer (20/0/2) –\nVladimír Bouzek (13/11),\nDrahomír Broskevič (-/0),\nĽudovít Dubovský (-/5),\nOldřich Foldyna (-/0),\nRichard Grochol (4/0),\nJosef Janík (14/8),\nJiří Křižák (19/9),\nKarel Kuběna (3/1),\nBohumír Marynčák (-/0),\nViliam Meissner (2/1),\nAlois Pszczolka (-/8),\nKarel Radimec (-/0),\nLadislav Reček (-/0),\nZdeněk Šajer (19/0),\nJaroslav Šimonek (-/5),\nVlastimil Vidlička (1/0) –\ntrenéři Josef Kuchynka, Jan Gavač a Václav Horák\n\nEmil Folta (20/0/2) –\nFrantišek Berka (-/1),\nJaroslav Bešťák (-/0),\nVladimír Bína (-/0),\nJaroslav Böhm (-/1),\nAntonín Honomichl (-/0),\nLadislav Kareš (-/1),\nFrantišek Kubáň (-/0),\nVladimír Perk (-/7),\nFrantišek Plánička (-/0),\nOtakar Prokeš (-/1),\nRudolf Sloup (-/7),\nZdeněk Sloup (-/9),\nKarel Süss (-/0),\nVáclav Svoboda (-/2),\nLadislav Šamberger (-/4),\nJosef Šnajdr (-/1),\nJosef Tajčner (-/0),\nJosef Vokurka (-/0),\nVáclav Volek (-/7),\nJiří Zmatlík (-/8) –\ntrenér Jan Kuželík\n\nIvan Kružliak (-/0/-),\nMilan Pochaba (-/0/-),\nKarol Šanca (-/0/-) –\nGustáv Bánovec (-/3),\nJozef Barčík (-/...),\n... Báthory (-/1),\nJozef Bielek (-/4),\nJosef Cíha (-/...),\nLadislav Ganczner (-/3),\nJán Chrupka (-/...),\nKarel Kocík (-/6),\nAnton Krásnohorský (-/0),\nLászló Németh (-/2),\nEmil Pažický (-/8),\nFerenc Rakovský-Rákóczi (-/0),\nMilan Riedl (-/0),\nEmil Stalmašek (-/4),\nRadoslav Stárek (-/0),\nĽudovít Szabó (-/1),\nOndrej Šedo (-/0),\nĽudovít Šterbák (-/0),\nBoris Timkanič (-/0),\nLeopold Trenčanský (-/3),\nJosef Ullrich (-/...),\nVojtech Zachar (-/1) –\ntrenéři Jaroslav Turnauer (podzim) a Gabriel Rainer (jaro)\n\nKarel Čapek (20/0/0),\nOldřich Šťastný (nenastoupil) –\nHynek Bonuš (12/0),\n... Diesner (2/0),\nJaroslav Freiberg (20/2),\nJiří Hemelík (19/9),\nAntonín Hojer (1/0),\nOldřich Chudoba (18/2),\nVáclav John (19/2),\nJán Karel (8/1),\nJaroslav Kubeš (9/0),\nRudolf Nowak (13/5),\nFrantišek Ondok (6/1),\nJiří Polák (20/1),\nVilém Příbek (19/4),\nOldřich Smutný (5/2),\nMiroslav Šedivý (14/9),\nMiloslav Šerý (3/0),\nJosef Zeman (12/4) –\ntrenéři Josef Pojar a Rudolf Vytlačil\n\nJiří Studnička (-/0/-),\nJiří Tesař (-/0/-) –\nAntonín Balzer (-/...),\nMiroslav Beneš (-/0),\nJaroslav Bílek (-/4),\nLudvík Bradáč (-/1),\nOtakar Češpiva (-/1),\nVratislav Fikejz (-/3),\nStanislav Jelínek (-/1),\nJosef Kloubek (-/0),\n... Kutil (-/3),\nJiří Mrázek (-/...),\nVlastimil Preis (-/10),\nJiří Provalil (-/0),\nOtakar Rybář (-/...),\nJosef Sousedík (-/10),\nFrantišek Veselý (15/5),\nKarel Vokoun (-/4),\nBohumil Žák (-/0) –\ntrenér František Rajgl\n\nZe sezony 1948/49 byla odehrána pouze podzimní část (13 z 26 zápasů). V zimní přestávce došlo ke změně (reorganizaci) na ruský systém Jaro-zima. Po podzimu vedla SK Slavia Praha.\n\nVítězslav Deršák (6/0/-),\nEmil Kabíček (-/0/-) –\nFrantišek Benda (-/0),\nJosef Bican (-/21),\nAntonín Bradáč (-/7),\nVasil Buchta (-/1),\nJiří Hanke (-/0),\nOta Hemele (-/6),\nLadislav Hlaváček (-/18),\nFrantišek Ipser (-/0),\nStanislav Kocourek (-/0),\nVlastimil Kopecký (-/5),\nMiloslav Kupsa (-/1),\nJosef Pajkrt (-/1),\nBohumil Říha (-/0),\nFrantišek Štěpán (-/5),\nJiří Trnka (-/2),\nBohumil Trubač (-/4) –\ntrenér Jan Reichardt\n\nJan Benedikt (-/0/-),\nEmil Folta (-/0/-) –\nVáclav Bartoš (-/0),\nFrantišek Berka (-/0),\nJaroslav Böhm (-/0),\nLadislav Fikrle (-/2),\nFrantišek Formánek (-/0),\nAntonín Honomichl (-/0),\nDalibor Mikeš (-/4),\nVladimír Perk (-/12),\nRudolf Sloup (-/1),\nZdeněk Sloup (-/6),\nKarel Süss (-/1),\nVáclav Svoboda (-/1),\nLadislav Šamberger (-/7),\nJosef Šnajdr (-/1),\nJindřich Švajner (-/2) –\ntrenér ...\n\nKarel Horák (-/0/-),\nJosef Tišler (-/0/-) –\nJaroslav Bílek (-/3),\nLubomír Bláha (-/0),\nVáclav Blažejovský (-/2),\nJaroslav Cejp (-/9),\nJosef Hronek (-/4),\nVáclav Kokštejn (-/6),\nLadislav Koubek (-/0),\nJiří Kuchler (-/7),\nMiloslav Kundrát (-/0),\nJosef Ludl (-/7),\nOldřich Menclík (-/0),\nJan Říha (-/4),\nKarel Senecký (-/0),\nMiroslav Šedivý (-/0) –\ntrenér Erich Srbek\n\nVáclav Pavlis (13/0/4) –\nLadislav Fišer (11/0),\nVinko Golob (9/2),\nFrantišek Havlíček (12/0),\nMiloslav Charouzd (1/0),\nVáclav Jíra (13/1),\nJan Kalous (9/0),\nJosef Kvapil (7/2),\nJaroslav Liška (6/0),\nJiří Pešek (13/7),\nFerdinand Plánický (7/4),\nJiří Rubáš (13/0),\nKarel Tomáš (12/13),\nJosef Vedral (4/2),\nJiří Žďárský (12/6) –\ntrenér Antonín Lanhaus\n\nIvan Kružliak (-/0/-),\nŠtefan Lešický (-/0/-) –\nGustáv Bánovec (-/0),\nJozef Bielek (-/0),\nJosef Cíha (-/1),\nLadislav Ganczner (-/2),\nVladimír Holiš (-/0),\nVojtech Jankovič (-/1),\nKarel Kocík (-/5),\nAnton Krásnohorský (-/0),\nViliam Meissner (-/0),\nEmil Stalmašek (-/11),\nĽudovít Szabó (-/0),\nEugen Šeffer (-/2),\nĽudovít Šterbák (-/0),\nBoris Timkanič (-/0),\nVojtech Zachar (-/3),\nJán Zvara (-/0) –\ntrenér Antal Mally\n\nKarol Štajer (13/0/3) –\nMichal Benedikovič (-/0),\nRudolf Galbička (-/1),\nJozef Hagara (-/),\nAlexander Ištvánovič (-/0),\nViliam Jakubčík (-/7),\nJán Klein (-/0),\nKarol Kohúcik (-/6),\nErvín Križan (-/0),\nJaroslav Kubovič (-/0),\nAnton Malatinský (-/4),\nJozef Marko (-/1),\nŠtefan Pšenko (-/0),\nŠtefan Slanina (-/0),\nKarol Tibenský (-/1),\nĽudovít Zelinka (-/3) –\ntrenér Ervín Kovács\n\nFrantišek Matys (13/0/1) –\nTibor Čiták (-/1),\nKarol Dobay (-/7),\nJozef Hučka (-/0),\nPavol Kaincz (-/0),\nJozef Kertész (3/1),\nMiloš Klimek (-/2),\nJozef Kuchár (-/0),\nLadislav Labodič (10/1),\nJán Polgár (-/8),\nLadislav Putyera (-/3),\nFerenc Rakovský-Rákóczi (-/1),\nFrantišek Semeši (-/4),\nJozef Steiner (-/0),\nGejza Tesár (-/0),\nIstván Turek (-/1),\nEugen Vinnyei-Prošovský (13/0) –\ntrenér Ferenc Szedlacsek\n\nEmil Folta (-/0/0),\nAlois Jonák (12/0/0) –\nGustáv Bánovec (-/0),\nVojtech Čiták (-/0),\nJozef Gašparík (-/1),\nOta Hemele (-/1),\nVladimír Holiš (-/0),\nAndrej Iľko (-/0),\nMiloš Klimek (-/0),\nVáclav Kokštejn (-/4),\nAnton Krásnohorský (-/0),\nJosef Majer (-/0),\nLadislav Müller (-/4),\nJosef Pajkrt (-/0),\nAntonín Plemeník (-/1),\nJozef Podhorec (-/0),\nLadislav Putyera (-/3),\nJosef Říha (-/0),\nFrantišek Semeši (-/2),\nZdeněk Sloup (-/0),\nZdeněk Sobotka (-/2),\nVáclav Sršeň (-/0),\nBoris Timkanič (-/0),\nJiří Trnka (-/0),\nBohumil Trubač (-/0),\nJosef Vedral (-/1),\nFrantišek Vlk (-/0),\nMiroslav Zuzánek(-/0) –\ntrenér Jiří Zástěra\n\nVlastimil Havlíček (10/0/2),\nLadislav Tikal (3/0/0) –\nJosef Baur (3/0),\nMiroslav Cikánek (8/0),\nFrantišek Fiktus (10/6),\nFrantišek Hampejs (11/0),\nKarel Hloušek (4/0),\nAntonín Houdek (13/0),\nVlastimil Chobot (4/0),\nJosef Janík (3/1),\nLadislav Kareš (11/11),\nMiloslav Malý (11/4),\nJiří Pacenhauer (9/2),\nGábor Rákoczi (13/0),\nJosef Sýkora (6/0),\nVáclav Volek (9/3),\nRudolf Vostatek (3/0),\nJosef Vostrý (12/0) –\ntrenér Rudolf Vytlačil\n\nTheodor Reimann (9/0/-),\nJúlius Tomanovič (4/0/-) –\nJozef Baláži (10/0),\nMiloslav Danko (11/4),\nFrantišek Hinduliak (1/0),\nJozef Jajcaj (11/0),\nJosef Kajml (11/0),\nJúlius Kováč (3/0),\nBožin Laskov (3/3),\nEmil Pažický (4/3),\nVlastimil Pokorný (5/0),\nVlastimil Preis (13/1),\nJozef Ružovič (12/0),\nKarol Samuelčík (3/1),\nJúlius Schubert (3/0),\nGejza Šimanský (12/3),\nAlexander Šipoš (1/0),\nViktor Tegelhoff (10/5),\nMihail Uram (2/0),\nVladimír Venglár (10/0),\nMichal Vičan (5/0) –\ntrenér Ferdinand Daučík\n\nJaroslav Aniol (4/0/0),\nSvatopluk Schäfer (9/0/0) –\nVladimír Bouzek (10/5),\nĽudovít Dubovský (10/1),\nOldřich Foldyna (-/0),\nRichard Grochol (-/0),\nJan Hramec (-/0),\nJosef Janík (-/2),\nFrantišek Kaločík (-/0),\nLadislav Kaňak (-/2),\nJiří Křižák (-/5),\nStanislav Mohyla (-/1),\nLadislav Reček (-/0),\nZdeněk Šajer (-/0),\nJaroslav Šimonek (-/0),\nVlastimil Vidlička (-/0),\nJosef Vnenk (-/0),\nMiroslav Wiecek (-/2) –\ntrenér Václav Horák\n\nJan Biskup (13/0/0) –\nFrantišek Bragagnolo (-/0),\nVladimír Carvan (-/0),\nVladimír Čermák (-/0),\nKarel Kolský (-/0),\nEduard Möstl (-/1),\nVáclav Mrázek (-/7),\nVáclav Peták (-/3),\nVojtěch Rašplička (-/0),\nAntonín Rýgr (-/8),\nLadislav Rys (-/0),\nJan Seidl (-/9),\nKarel Sklenička (-/0),\nVáclav Souček (-/0),\nVáclav Šofr (-/4),\nVáclav Švejda (-/0),\nFrantišek Zika (-/0) –\ntrenér Karel Kraus\n\nKarel Kopecký (10/0/1),\nVáclav Škarytka (3/0/0) –\nPavel Antl (2/0),\nFrantišek Buchta (12/1),\nFrantišek Čejka (12/0),\nJaroslav Červený II (1/0),\nJindřich Holman (8/1),\n... Klen (2/0),\nRudolf Krejčíř (10/7),\nFrantišek Moos (11/1),\nMiroslav Poláček (5/1),\nOldřich Rulc (7/1),\nJosef Sauer (6/1),\nFrantišek Smítal (6/0),\nZdeněk Sobotka (5/5),\nKarel Trnka (7/2),\nEduard Vaněk (13/1),\nMiroslav Vaněk (11/0),\nFrantišek Zapletal (13/0) –\ntrenéři Josef Eremiáš a Jan Smolka\n\nJozef Blaho (-/0/0),\nMilan Filus (-/0/0),\nJán Gogoľ (-/0/0) –\nFrantišek Bartal (-/1),\n... Čudek (-/0),\n... Hroznár (-/1),\nVlastimil Ipser (-/0),\n... Jarábek (-/1),\nEmil Kálnay (-/3),\nAugustín Kostolník (-/3),\nĽudovít Magdolen (-/0),\n... Mesiarik (-/0),\nJozef Mužík (-/0),\nMiroslav Petrášek (-/8),\nJiří Polák (-/1),\nEduard Stráňovský (-/1),\nAlois Šmejkal (-/0),\nFrantišek Trutz (-/0),\nRudolf Vavrovič (-/4) –\ntrenér Gustáv Škultéty\n\n"}
{"id": "706635", "url": "https://cs.wikipedia.org/wiki?curid=706635", "title": "Nachal Rivja", "text": "Nachal Rivja\n\nNachal Rivja (: נחל רביה) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce necelých 100 metrů severovýchodně od vesnice Erez. Směřuje pak k jihozápadu mírně zvlněnou a zemědělsky využívanou krajinou. Nedaleko od vesnice Erez, poblíž dálnice 34, zprava ústí do toku Nachal Šikma.\n\n"}
{"id": "706637", "url": "https://cs.wikipedia.org/wiki?curid=706637", "title": "Nachal Sumsum", "text": "Nachal Sumsum\n\nNachal Sumsum (: נחל שומשום) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů jižně od vesnice Gvar'am. Směřuje pak k jihu mírně zvlněnou, zčásti zalesněnou a zčásti zemědělsky využívanou krajinou. Severozápadně od vesnice Or ha-Ner zprava ústí do toku Nachal Šikma.\n\n"}
{"id": "706638", "url": "https://cs.wikipedia.org/wiki?curid=706638", "title": "Antoine de Lhoyer", "text": "Antoine de Lhoyer\n\nAntoine de Lhoyer (6. září 1768, Clermont-Ferrand, Francie – 15. března 1852, Paříž) byl francouzský hudební skladatel. Jeho tvorba je významná především pro oblast klasické kytary.\n\nSvé hudební vzdělávání začal v Paříži. Navzdory hudebnímu vzdělání krátce po propuknutí Velké francouzské revoluce nastoupil ke královské stráži ve Versailles. V roce 1791 však musel kvůli politické situaci emigrovat.\n\nV roce 1800 se usadil v Hamburku, kde se opět začal věnovat hudbě. V Hamburku byla také vydána jeho první kompozice. Jednalo se skladbu \"IV Adagios pour la Guitare avec accompainmet d ́un Violon obligé.\" Protože Lhoyer opustil zemi jako voják bez povolení, nemohl se vrátit. Od roku 1796 žádal francouzskou vládu o udělení amnestie, ovšem neúspěšně. I přesto podnikal krátké výlety do vlasti.\n\nKoncem roku 1802 odcestoval do ruského Petrohradu. Zde se živil především vyučováním kytary. Získal si také významné postavení u carského dvora. Skladby, které v Petrohradu zkomponoval, věnoval členům carské rodiny a jsou napsány pro pětistrunnou kytaru, která byla v té době v Rusku populární. V Rusku zůstal do roku 1812, kdy se začaly zhoršovat vztahy mezi Francií a Ruskem.\n\nPo návratu do Paříže pokračoval v komponování. Skladby jsou psány pro šestistrunnou kytaru. Setkal se zde s kytaristou Ferdinando Carullim, který mu věnoval skladbu \"Trois Solos pour le Guitare composes et dedies à Monsieur L'Hoyer\", op 76.\n\nV roce 1814 (abdikace Napoleona) opět vstoupil do služeb královského vojska. V letech 1816–1820 působil jako primátor na ostrově Oléron. Po roce 1820 se usadil ve městě Niort a oženil se s Marií Antoinettou Leclercovou, s níž měl tři děti.\n\nV roce 1826 byl ve městě Saint-Florent na Korsice Lhoyer jmenován královským náměstkem. Po revoluci v roce 1830 ztratil svou funkci důstojníka a získal jen malou penzi. Po roce 1836 odcestoval do Alžíru a od roku 1852 byl s rodinou zpět v Paříži, kde ale téhož roku zemřel.\n\n\n\n"}
{"id": "706641", "url": "https://cs.wikipedia.org/wiki?curid=706641", "title": "Nachal Mardim", "text": "Nachal Mardim\n\nNachal Mardim (: נחל מרדים) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů severně od města Sderot. Směřuje pak k severu mírně zvlněnou, zemědělsky využívanou krajinou. Jihozápadně od vesnice Or ha-Ner u pahorku Tel Ma'arat Aza zleva ústí do toku Nachal Šikma.\n\n"}
{"id": "706643", "url": "https://cs.wikipedia.org/wiki?curid=706643", "title": "Nachal Ner (Sderot)", "text": "Nachal Ner (Sderot)\n\nNachal Ner ( נחל נר) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů severně od města Sderot. Směřuje pak k severu mírně zvlněnou, zemědělsky využívanou krajinou. Jihozápadně od vesnice Or ha-Ner zleva ústí do toku Nachal Šikma.\n\n"}
{"id": "706646", "url": "https://cs.wikipedia.org/wiki?curid=706646", "title": "Nachal Nir'am", "text": "Nachal Nir'am\n\nNachal Nir'am ( נחל נירעם) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů na jižním okraji města Sderot poblíž vesnice Nir Am a dálnice číslo 34. Směřuje pak k severu mírně zvlněnou krajinou, která je využita pro zástavbu města Sderot. Na severním okraji města přijímá od západu boční vádí Nachal Tal. Vede pak severovýchodním směrem zemědělsky využívanou krajinou a jihovýchodně od vesnice Or ha-Ner zleva ústí do toku Nachal Šikma.\n\n"}
{"id": "706651", "url": "https://cs.wikipedia.org/wiki?curid=706651", "title": "Nachal Tal", "text": "Nachal Tal\n\nNachal Tal ( נחל טל) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů na jihozápadním okraji města Sderot poblíž vesnice Nir Am a dálnice číslo 34. Směřuje pak k severovýchodu mírně zvlněnou krajinou, která je využita pro zástavbu města Sderot. Na severním okraji města ústí zleva do vádí Nachal Nir'am.\n\n"}
{"id": "706653", "url": "https://cs.wikipedia.org/wiki?curid=706653", "title": "AMD VISION Engine Control Center", "text": "AMD VISION Engine Control Center\n\nAMD\" VISION Engine Control Center někdy taky stále AMD\" Catalyst je program na úpravu nastavení ovladačů GPU společnosti AMD nebo ATI. AMD vydává dvě verze, jednu pro Windows a druhou pro Linux, obě varianty jsou, jak v 32-bitovém, tak 64-bitovém provedení. Linux verzi programuje podstatně méně lidí. Verze Catalyst je spojení roku vydání (7, 10, 11…) a za tečkou je měsíc, kdy byl vydán (1, 2, 6,…), příklad v červnu 2010 byla vydána verze 10.6, v únoru 2011 byla vydána verze 11.2 atd.\n\nProgram má podporu následujících 22 jazykových mutací (po stáhnutí příslušné verze): angličtina, čeština, čínština zjednodušená a tradiční, dánština, finština, francouzština, nizozemština, italština, japonština, korejština, maďarština, němčina, norština, polština, portugalština, thajština, turečtina, ruština, řečtina, španělština a švédština.\n\nOd verze 10.2 jsou podporovány pouze už GPU R600 a novější, to jsou grafické karty ATI Radeon HD 2000 a novější\n\nPopis platí pro VISION Engine Control Center verze 11.7 a nemusí jít o celý seznam. Seznam je zobrazen po kliknutí na rozšířené zobrazení.\n\nNyní programují 3 lidi (Q3 2011).\n\nOvladač v operačním systému Linux se jmenuje fglrx. Jde o uzavřené ovladače, to jest bez uvolnění zdrojových balíčků (kódů), proto komunita vytváří vlastní otevřené ovladače pomocí reverzního inženýrství a dokumentace, kterou uvolňuje společnost AMD při uvedení nové řady. Do otevřených ovladačů přispívají i pracovníci společnosti AMD.\n\nPůvodní název byl ATI Catalyst, následně AMD Catalyst a nyní AMD VISION Engine Control Center (Q3 2011).\n\nPři vydání linuxové verze 7.11 byl změněn název z ATI Proprietary Linux driver na ATI Catalyst Linux.\n\nVydáno: 31. říjen 2011\n\nVerze samotných balíčků:\n\nVydáno: 15. listopadu 2011\n\n11.11a\n\n11.11b\nVydáno: 25. listopadu 2011\n\n11.11c\n\nVydáno 15. listopadu 2011\n\nVydáno 25. ledna 2011\n\nVerze samotných balíčků:\nVerze Catalyst: 12.1\nCCC: 2011.1205.2215.39827\nD3D: 7.14.10.0887\nOGL: 6.14.10.11399\nVerze ovladače: 12/05/2011, 8.930.0.0000\n8.93–111205a-132104C-ATI\nCertifikace: 20. ledna (Microsoft WHQL)\n\n\n\n"}
{"id": "706654", "url": "https://cs.wikipedia.org/wiki?curid=706654", "title": "Évette-Salbert", "text": "Évette-Salbert\n\nÉvette-Salbert je francouzská obec ležící v departementu Belfort, kantonu Giromagny.\n\nObec Évette-Salbert vznikla 3. března 1972 sloučením dvou do té doby samostatných obcí.\n\nPrvní zmínka o Evette je z roku 1024, název pravděpodobně pochází z německého \"weide\" – pastvina. V roce 1347 získali obec i se sousedním Salbertem na více než dvě století Habsburkové. Po roce 1648 získal toto území od francouzského krále kardinál Jules Mazarin, který začal se zakládáním rybníků. Po jeho smrti získala panství jeho neteř Hortensie Mancini, manželka vévody Meilleraye, a jejich rod zde vládl až do revoluce 1789. V roce 1781 byl v Evette postavený kostel sv. Klaudia, do té doby patřila pod farnost v Chaux. V roce 1880 byla postavena železniční trať s nádražím na trase Paříž – Belfort.\n\nSalbert získal své jméno podle hory, na jejímž úpatí leží. Stejně jako Evette je zdejší zástavba rozptýlená.\n\n\n"}
{"id": "706656", "url": "https://cs.wikipedia.org/wiki?curid=706656", "title": "David Hasselhoff", "text": "David Hasselhoff\n\nDavid Michael Hasselhoff (* 17. července 1952 Baltimore, Maryland, USA) je americký herec, zpěvák, režisér, producent, scenárista a podnikatel. Je známý např. ze seriálů \"Knight Rider\", kde si zahrál Michaela Knighta, a \"Pobřežní hlídka\", v níž ztvárnil Mitche Buchannona.\n\nNa podzim 2015 oznámil ve videu na YouTube údajnou změnu svého jména na „David Hoff“. Změna ale nebyla skutečná, jednalo se pouze o ukázku z jeho připravované reklamní kampaně. Dlouhodobě však používá přezdívku „The Hoff“.\n\n\n\n"}
{"id": "706657", "url": "https://cs.wikipedia.org/wiki?curid=706657", "title": "Chris Tomlinson", "text": "Chris Tomlinson\n\nChristopher (\"Chris\") George Tomlinson (* 15. září 1981, Middlesbrough, Severovýchodní Anglie) je britský atlet, jehož hlavní disciplínou je skok daleký.\n\nV roce 2004 na halovém MS v Budapešti skončil na 6. místě a reprezentoval na letních olympijských hrách v Athénách, kde ve finále obsadil výkonem 825 cm 5. místo. Od bronzové medaile, kterou získal Španěl Joan Lino Martínez ho dělilo šest centimetrů.\n\nPrvní velkou medaili vybojoval v roce 2008 na halovém MS ve Valencii, kde získal stříbrnou medaili. Jeho nejdelší pokus z první série měřil 806 cm. O dva centimetry dál skočil jen Godfrey Khotso Mokoena z JAR a stal se halovým mistrem světa. V témže roce nepostoupil na olympiádě v Pekingu z kvalifikace, když skočil jen 770 cm. Posledním, dvanáctým postupujícím do finále byl Roman Novotný, který předvedl 794 cm.\n\nV roce 2010 získal na evropském šampionátu v Barceloně za 823 cm bronzovou medaili.\n\n\n"}
{"id": "706658", "url": "https://cs.wikipedia.org/wiki?curid=706658", "title": "Nachal Mašlim", "text": "Nachal Mašlim\n\nNachal Mašlim ( נחל משלים) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce necelých 150 metrů poblíž vesnice Nir Moše. Směřuje pak k severu mírně zvlněnou krajinou, která je zemědělsky využívána. Jižně od obce Dorot ústí zleva do toku Nachal Hoga.\n\n"}
{"id": "706662", "url": "https://cs.wikipedia.org/wiki?curid=706662", "title": "Nachal Dorot", "text": "Nachal Dorot\n\nNachal Dorot ( נחל דורות) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce přes 150 metrů jižně od vesnice Ruchama. Směřuje pak k severozápadu mírně zvlněnou krajinou, která je zemědělsky využívána. Od východu přijímá vádí Nachal Buta. Z východu míjí vesnici Dorot, u které do něj od východu u pahorku Tel Šega ústí vádí Nachal Ruchama a Nachal Dov. Na severozápadním okraji Dorot pak poblíž farmy Chavat Šikmim zprava ústí do toku Nachal Hoga.\n\n"}
{"id": "706664", "url": "https://cs.wikipedia.org/wiki?curid=706664", "title": "Nachal Buta", "text": "Nachal Buta\n\nNachal Buta ( נחל בוטה) je vádí v severní části Negevské pouště, v jižním Izraeli, poblíž pásma Gazy.\n\nZačíná v nadmořské výšce necelých 200 metrů jihovýchodně od vesnice Ruchama. Směřuje pak k západu mírně zvlněnou krajinou, která je zemědělsky využívána. Ústí zprava do toku Nachal Dorot.\n\n"}
{"id": "706666", "url": "https://cs.wikipedia.org/wiki?curid=706666", "title": "Benrátská linie", "text": "Benrátská linie\n\nBenrátská linie je hranice (izoglosa) mezi dolnoněmeckými (\"Plattdeutsch\") a ostatními německými dialekty. Pojmenována je podle města Benrath, nyní součásti Düsseldorfu. Severně od ní se spisovné \"„ch“\" vyslovuje jako \"„k“\" (\"machen\" jako \"maken\"). \n\nBenrátská linie se táhne od belgického města Eupen a přes Cáchy, Hünshoven, Linnich, Odenkirchen, Neuss, Düsseldorf-Benrath, Merscheid, Burg, Wipperfürth, Gummersbach, Freudenberg, Hilchenbach, Schmallenberg, Sachsenberg, Sachsenhausen, Zierenberg, Immenhausen, Hedemünden, Worbis, Sachsa, Benneckenstein, Ballenstedt, Aschersleben, Calbe, Barby, tokem řeky Labe, přes Aken, Rosslau, Zahna – Seyda – Dahme – Märkisch Buchholz – Königs Wusterhausen, obloukem obchází Berlín přes Köpenick, Charlottenburg, Špandavu a pak dál přes Fürstenwalde, Frankfurt nad Odrou, Kostřín, Gorzów Wielkopolski, Obrzycko a končí východně Poznaně.\n\n"}
{"id": "706668", "url": "https://cs.wikipedia.org/wiki?curid=706668", "title": "Nachal Ruchama", "text": "Nachal Ruchama\n\nNachal Ruchama ( נחל רוחמה) je vádí v severní části Negevské pouště, v jižním Izraeli, poblíž pásma Gazy.\n\nZačíná v nadmořské výšce přes 150 metrů poblíž vesnice Ruchama. Směřuje pak k severozápadu mírně zvlněnou krajinou, která je zčásti zemědělsky využívána. Ústí u pahorku Tel Šega na východním okraji vesnice Dorot zprava do toku Nachal Dorot.\n\n"}
{"id": "706670", "url": "https://cs.wikipedia.org/wiki?curid=706670", "title": "Nachal Dov", "text": "Nachal Dov\n\nNachal Dov ( נחל דב nebo נחל דוב) je vádí v severní části Negevské pouště, v jižním Izraeli, poblíž pásma Gazy.\n\nZačíná v nadmořské výšce okolo 150 metrů severně od vesnice Ruchama. Směřuje pak k západu mírně zvlněnou krajinou, která je zčásti zemědělsky využívána. Ústí severně od pahorku Tel Šega na východním okraji vesnice Dorot zprava do toku Nachal Dorot.\n\n"}
{"id": "706674", "url": "https://cs.wikipedia.org/wiki?curid=706674", "title": "Nachal Selek", "text": "Nachal Selek\n\nNachal Selek ( נחל סלק) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce přes 100 metrů severozápadně od vesnice Nir Moše. Směřuje pak k severu mírně zvlněnou krajinou, která je zemědělsky využívána. Západně od vesnice Dorot a farmy Chavat Šikmim zleva ústí do toku Nachal Hoga.\n\n"}
{"id": "706678", "url": "https://cs.wikipedia.org/wiki?curid=706678", "title": "Nachal Bal'at", "text": "Nachal Bal'at\n\nNachal Bal'at ( נחל בלאט) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů jihovýchodně od města Sderot. Směřuje pak k severu mírně zvlněnou krajinou, která je zemědělsky využívána. Západně od farmy Chavat Šikmim zleva ústí do toku Nachal Hoga.\n\n"}
{"id": "706682", "url": "https://cs.wikipedia.org/wiki?curid=706682", "title": "Fej Sin", "text": "Fej Sin\n\nFej Sin (; 1385 - po 1436) byl jedním z vojáků účastnících se plaveb Čeng Chea vypravených v první třetině 15. století vládou říše Ming do Indického oceánu. O plavbách napsal knihu \"Sin čcha šen-lan\" (, \"Všestranný přehled [o cestách] hvězdného voru\").\n\nNarodil se, podle zmínek v jeho knize, roku 1385. Jeho rodina žila v Kchun-šanu v dnešní čínské provincii Ťiang-su. Podle svých slov pocházel z chudého prostředí. Rodina patřila k vojenským rolníkům, přičemž v armádě sloužil jeho starší bratr, který kolem roku 1398 zemřel a Fej Sin nastoupil na jeho místo v posádce blízkého Tchaj-cchangu.\n\nBěhem vojenské služby se mu podařilo najít čas na vzdělávání. Z přístavu Liou-ťia-kang u Tchaj-cangu mingská vláda vypravovala námořní expedice, včetně expedic Čeng Chea. Osazenstvo výprav bylo doplňováno vojáky místních posádek a i Fej Sin skončil na palubě lodi mířící do Indického oceánu. Zúčastnil se čtyř plaveb Čeng Chea.\n\nO svých cestách roku 1436 napsal knihu \"Sin čcha šen-lan\" (, \"Všestranný přehled [o cestách] hvězdného voru\"), jejíž předmluva je datována rokem 1436. Není známo nic o jeho životě po roce 1436, ani o době jeho smrti.\n\nNeexistují spolehlivé informace o Fej Sinově víře, mnichovský sinolog Roderich Ptak považuje za nepravděpodobné, že by byl muslim jako Čeng Che nebo Ma Chuan. Svou knihu sice ukončil popisem Mekky, ale v tom se patrně projevil vliv díla Ma Chuana.\n\nFej Sinova kniha se dochovala v množství odlišných vydání mingské doby. První anglický překlad byl publikován v letech 1914–1915, poslední vydání v překladu J. V. G. Millse, doplněné poznámkami Rodericha Ptaka, vyšlo roku 1996.\n\n"}
{"id": "706683", "url": "https://cs.wikipedia.org/wiki?curid=706683", "title": "20cm kanón typu 3. roku", "text": "20cm kanón typu 3. roku\n\nJako 20cm kanón typu 3. roku ( \"50-kókei 3-nen šiki 20-senči hó\") byly označovány dva lodní kanóny japonského císařského námořnictva:\n"}
{"id": "706684", "url": "https://cs.wikipedia.org/wiki?curid=706684", "title": "John Adams Whipple", "text": "John Adams Whipple\n\nJohn Adams Whipple (10. září 1822 Grafton, Massachusetts – 10. dubna 1891) byl americký vynálezce a průkopník fotografie. Jako první ve Spojených státech začal vyrábět chemikálie používané pro daguerotypie; propagoval astronomickou a noční fotografii, byl laureátem za mimořádný snímek Měsíce a byl první kdo vyfotografoval jinou hvězdu než Slunce (hvězdy Vega a Mizar, která byla až do roku 2009 považována za dvojhvězdu).\n\nNarodil se 10. září 1822 v Graftonu v Massachusetts rodičům Jonathanovi a Melindě (Grout) Whippleovým. Jako mladý byl horlivý student chemie a po zavedení procesu daguerrotypie do Spojených států (1839-1840) byl první, kdo dokázal vyrábět potřebné chemikálie.\n\nKvůli této práci se však začalo zhoršovat jeho zdraví, proto se pak začal raději věnovat fotografii. Své první daguerrotypie pořídil v zimě 1840 \"s využitím slunečních brýlí jako objektivu, krabici na svíčky jako fotografického boxu a rukojeti stříbrné lžičky jako náhrady za desku.\" V průběhu doby se stal prominentním portrétním daguerotypistou v Bostonu. Kromě portrétů ve studiu \"Whipple and Black\", Whipple fotografoval významné budovy v okolí Bostonu, včetně domu generála George Washingtona v roce 1775 a 1776.\n\nWhipple si vzal Elizabeth Mannovou 12. května 1847.\n\nMezi lety 1847 a 1852 Whipple a astronom William Cranch Bond, ředitel Harvardské vysokoškolské observatoře, který používal Harvardský teleskop přezdívaný \"Great Refractor\" (\"Velký Refraktor\") pořídili snímky Měsíce, které byly významné svými detaily a estetickou hodnotou. V té době to byl největší dalekohled na světě a za jejich snímky Měsíce získali ocenění za technickou dokonalost na Světové výstavě 1851 v Křišťálovém paláci v Londýně.\n\nV noci ze 16. na 17. července 1850 Whipple s Bondem pořídili ve hvězdárně Harvardovy univerzity první daguerotypii fixní hvězdy Vegy – montáž dalekohledu však pro expoziční dobu 100 sekund nebyla dostatečně přesná.\n\nV roce 1863 Whipple využil elektrické osvětlení k pořízení noční fotografie Bostonského parku.\n\nJohn Adams Whipple nebyl ve fotografickém podnikání sám - dalšími prominentními daguerrotypisty byli například Southworth & Hawes nebo \"Masury & Silsbee\". Whipple a Southworth & Hawes byli v Bostonu největší, avšak po roce 1853 je zastínila fotografická studia Mathewa Bradyho a M. M. Lawrence v New Yorku.\n\nWhipple byl plodný jak fotograf tak i jako vynálezce. Vynalezl daguerotypii crayon a crystallotypii (daguerrotypii na skle). Se svým partnerem Jamesem Wallacem Blackem vyvinul proces pro výrobu papírových tisků ze skleněných albuminových negativů (crystallotypů). Jeho americké patenty obsahují patent číslo 6056 - \"Crayon Daguerreotype\" a patent číslo 7 458 - \"Crystallotype\".\n\n"}
{"id": "706686", "url": "https://cs.wikipedia.org/wiki?curid=706686", "title": "Nachal Azur", "text": "Nachal Azur\n\nNachal Azur ( נחל עזור) je vádí v severní části Negevské pouště, respektive v pobřežní nížině, v jižním Izraeli, poblíž pásma Gazy.\n\nZačíná v nadmořské výšce okolo 100 metrů jihovýchodně od města Sderot, poblíž vesnice Gevim. Směřuje pak k severu podél východního okraje Sderotu mírně zvlněnou krajinou, která je zemědělsky využívána. Zleva potom ústí do toku Nachal Hoga.\n\n"}
{"id": "706689", "url": "https://cs.wikipedia.org/wiki?curid=706689", "title": "Nachal Dašaš", "text": "Nachal Dašaš\n\nNachal Dašaš ( נחל דשש) je vádí v severní části Negevské pouště, v jižním Izraeli, poblíž pásma Gazy.\n\nZačíná v nadmořské výšce okolo 100 metrů východně od města Sderot. Směřuje pak k západu a zprava ústí do toku Nachal Hoga.\n\n"}
{"id": "706691", "url": "https://cs.wikipedia.org/wiki?curid=706691", "title": "Baby Lock", "text": "Baby Lock\n\nBaby Lock je jedna z nejvýznamnějších firem zabývajících se výrobou overlocků a šicích strojů na světě. Značka Baby Lock pochází a její počátky sahají do roku 1964, kdy se skupinka manažerů a inženýrů z japonské firmy Tokyo Juki Industrial Company rozhodla vyrobit overlock pro domácí šití. Firma se zabývala výrobou průmyslových šicích strojů a její vedení návrh na výrobu strojů pro domácnost nepřijalo. Tým však věřil, že s tímto nápadem prorazí, a tak opustil mateřskou firmu a založil si vlastní, která nesla název Juki Co. LTD. Zde začaly vznikat první sériově vyráběné overlocky nesoucí název Baby Lock. První sériově vyráběný overlock na světě tak vyrobila firma Baby Lock roku 1967.\n\nMezi patenty firmy patří automatické navlékání nití vzduchem Jet-Air Threading a trubkové smyčkovače. Další ojedinělou funkcí je patentované automatické napínání nití – Automatic Thread Delivery System.\n\n"}
{"id": "706692", "url": "https://cs.wikipedia.org/wiki?curid=706692", "title": "Americká federace zelených stran", "text": "Americká federace zelených stran\n\nAmerická federace zelených stran (ve španělštině Federacion de Partidos Verdes de las Americas, zkráceně FPVA) je federace politických stran a politických hnutí orientovaných na prosazování zelené politiky pocházejících ze Severní i Jižní Ameriky. Je jednou ze čtyř organizací sdružených v Globálních zelených. Hlavním sídlem federace je Mexico City. \n\nFederace sdružuje strany z Brazílie, Chile, Dominikánské republiky, Kanady, Kolumbie, Mexika, Nikaragui, USA, Uruguaye a Venezuely.\n\n"}
{"id": "706693", "url": "https://cs.wikipedia.org/wiki?curid=706693", "title": "Rolling Stone - 100 nejlepších kytaristů všech dob", "text": "Rolling Stone - 100 nejlepších kytaristů všech dob\n\nToto je žebříček 100 nejlepších kytaristů všech dob podle ankety časopisu Rolling Stone. V roce 2003 uveřejnil časopis Rolling Stone seznam s názvem 100 největších kytaristů všech dob . Tento seznam zahrnoval 100 kytaristů, které časopis považoval za nejlepší. První v tomto seznamu je americký kytarista Jimi Hendrix. Seznam je sestaven silně ve prospěch amerických blues rockových kytaristů. V roce 2011 vznikl nový seznam, který dali dohromady různí kytaristé.\n"}
{"id": "706697", "url": "https://cs.wikipedia.org/wiki?curid=706697", "title": "Jodisol", "text": "Jodisol\n\nJodisol je volně prodejný lék. 95 % Jodisolu tvoří ethanol, zbývajících 5 % připadá na jodovaný povidon, který má široké antiseptické a dezinfekční účinky. Jod vázaný v roztoku se uvolňuje v rozmezí 1–5 minut a uvolní se ho takové množství, které nepoškodí kůži ani sliznici. \n\nJodisol se používá k odstranění všech nežádoucích mikroorganismů, virů, bakterii a spor. Vhodným pomocníkem je také při odstraňování přisátého klíštěte. Při dezinfekci otevřených ran a sliznic je dobré užívat i zředěnější roztoky.\n\nJodisol vyrábí od 70. let 20. století firma SpofaDental sídlící v Jičíně.\n\n"}
{"id": "706701", "url": "https://cs.wikipedia.org/wiki?curid=706701", "title": "Zahraniční vztahy Abcházie", "text": "Zahraniční vztahy Abcházie\n\nZahraniční vztahy Abcházie představují především zahraniční vztahy částečně mezinárodně uznané \"Republiky Abcházie\". Území Abcházie si nárokuje jako své Gruzie, jež ji de iure považuje jako svou součást – Autonomní republika Abcházie.\n\nAbcházie získala dílčí nezávislost na Gruzii během rozpadu Sovětského svazu, ale do války v Jižní Osetii v roce 2008 nezískala uznání ze strany žádného členského státu OSN. Status Abcházie je sporný, Gruzie a většina mezinárodního společenství považuje Abcházii za součást Gruzie.\n\nAbcházie, uznaná jen sedmi státy, navázala diplomatické styky se sedmi z nich. První navázala diplomatické styky s Abcházií Jižní Osetie, posledním státem, který tak učinil je Tuvalu. Nadstandardní diplomatické vztahy na úrovni velvyslanectví udržuje Abcházie s Ruskem, Venezuelou a Jižní Osetií.\n\nAbchazská velvyslanectví jsou v Rusku a ve Venezuele, v abchazském Suchumi byla otevřena velvyslanectví Jižní Osetie a Ruska. Abcházie otevřela neoficiální zastupitelské mise v Německu, Řecku, Itálii, Turecku, Sýrii a dalších státech.\n\n\n\n\nZde je seznam všech ambasád a zastupitelských úřadů Republiky Abcházie.\n\n\n\n\n\nNa území Abcházie byl otevřen pouze ruský konzulát v Gagře. Konzulární sekce existuje při ruském velvyslanectví v Suchumi. Abcházie jinak spadá do konzulárních obvodů konzulů sídlících mimo Abcházii.\n\nJedinou obchodní misi v Abcházii otevřelo v Suchumi Rusko.\n\nAbcházie v zahraničí neotevřela žádný samostatný konzulát. Konzulární pobočku má velvyslanectví v Moskvě, konzulární (vízové) sekce existují při abchazské misi v Řecku (v Athénách a v Soluni).\n\nV Británii a v Číně působí honorární konzulové Abchazské republiky. Honorárním konzulem v Británii je Prof.George Hewitt,MA,Ph.D.,FBA. Tento profesor kavkazských jazyků na Škole orientálních a afrických studií Londýnské univerzity je významným britským advokátem abchazské nezávislosti.\n\nAbcházie otevřela svoji první obchodní misi v Moskvě.\n\nSvoboda cestování abchazských občanů do zahraničí je značně omezena. Problematické je cestování do mnoha států světa jak s abchazským pasem, tak i s ruským pasem v případech dvojího občanství. Několik států\nběžně odmítá vydávat Abcházcům víza.\n\n\n\n\n\n\n\nObčané Abcházie nepotřebují při cestách do zahraničí víza ke vstupu do Ruska, Nikaraguy, Vanuatu, Jižní Osetie a Podněsterska.\n\nDo Abcházie mohou vstupovat bez víz na základě příslušných mezistátních smluv o vzájemném bezvízovém styku občané Ruska, Nikaraguy, Vanuatu, Jižní Osetie a Podněsterska. Vedle toho též občané dalších států na základě jednostranného abchazského rozhodnutí, a to občané Venezuely, Nauru a členských států SNS.\n\nAbcházie rozvíjí mezistátní styky na oficiální úrovni se státy, které uznaly její nezávislost, především s Ruskem, Venezuelou a Nikaraguou. Rusko je pro Abcházii klíčový partner, Venezuela je pro Abcházii branou do Latinské Ameriky. Abcházie také začíná navazovat styky se státy Tichomoří. Silně se rozvíjejí vztahy s Jižní Osetií, která se nachází v obdobném mezinárodněpolitickém postavení. Abcházie současně udržuje neoficiální styky s dalšími státy světa, především z Latinské Ameriky a z Blízkého východu. Abcházie se snaží rozvíjet vztahy se sousedním Tureckem, kde žije významná abchazská diaspora.\n\nAbchazská diaspora vznikla během Kavkazské války v letech 1817-1864, kdy z Abcházie odešla více než polovina obyvatel, především do Turecka a na Blízký východ. V Abcházii dle sčítání lidu z roku 2011 žije 241 tisíc obyvatel, z toho etnických Abcházců je 122 tisíc. V zahraničí však dle některých odhadů žije přes půl milionu etnických Abcházců.\n\nVztahy s diasporou jsou pro Abchazskou republiku důležité. Abchazská vláda se snaží vytvářet podmínky pro podnikání svých krajanů v Abcházii. Časté jsou kontakty mezi představiteli abchazského státu a členy diaspory. Abchazská delegace v čele s prezidentem Sergejem Bagapšem navštívila ve dnech 7.-10. dubna 2011 Turecko a setkala se s krajany v Istanbulu, Ankaře a dalších městech. V abchazském parlamentu byl k podpoře vztahů s krajany ustaven Výbor pro vztahy s krajany. Abcházie podporuje také repatriaci krajanů do své původní vlasti. K tomuto účelu byla zřízena Státní repatriační komise. Z Turecka se do Abcházie dosud vrátilo na 2 tisíce Abcházců.\n\nOrganizací abchazské diaspory v Turecku je Federace abchazských asociací (ABHAZFED). Abchazská diaspora je součástí širší abchazsko-čerkeské diaspory a celé severokavkazské diaspory. Tato diaspora dle některých odhadů čítá až 6 milionů osob. Významnou zastřešující organizací, sdružující na 60 krajanských sdružení, je Federace kavkazských asociací v Turecku (KAFFED). Severokavkazská diaspora je silným zastáncem abchazské nezávislosti. Dne 9. června 2011 zaslal prezident KAFFED Cihan Candemir otevřený dopis předsedovi vlády Vanuatu Sato Kilmanovi: \"Jménem KAFFED v Turecku Vám vřele gratuluji k uznání nezávislosti Abchazské republiky Vanuatskou republikou. Uvědomujeme si, že to bylo těžké rozhodnutí a opravdu obdivujeme Vaši statečnost a odvahu při přijímání historického rozhodnutí, které dále posílilo nezávislost Abcházie.\"\n\nCestování mezi Abcházií a zahraničím omezuje blokáda Abcházie ze strany Gruzie. Překračování abchazsko-gruzínské hranice je problematické, pro držitele abchazských či ruských pasů fakticky nemožné. Gruzie blokuje i mořskou hranici, a zadržuje v mezinárodních vodách plavidla plující z nebo do Abcházie. Pravidelná lodní doprava mezi Suchumi a tureckým Trabzonem tak dosud nebyla obnovena. Lodní doprava je od roku 2011 provozována mezi abchazskou Gagrou a ruským Soči. Pravidelné plavby jsou zajišťovány vysokorychlostními katamarány. Z mezinárodního letiště v Suchumi nejsou provozovány žádné civilní mezinárodní lety. Plánované letecké spojení mezi Suchumi a Moskvou dosud nebylo zahájeno.\n\nNejvýznamnější dopravní spojení Abcházie se zahraničím je pozemní spojení přes Rusko. V roce 2008 byl otevřen silniční přechod, 30. června 2011 bylo obnoveno železniční spojení do Soči, a od 29. července 2011 jsou vypravovány přímé vlakové spoje mezi Suchumi a Moskvou.\n\nDalší komplikací při cestách abchazských občanů do zahraničí mohou být abchazské řidičské průkazy a dále registrační značky vozidel či pojištění vozidel registrovaných v Abcházii. Mezinárodní poznávací značka používaná Abcházií je ABH. Jelikož nebyla Abcházii přidělena ze strany OSN, patří do skupiny neoficiálních značek.\n\nAbchazská pošta zajišťuje poštovní služby na území Abchazské republiky. Od roku 1993 emituje abchazské poštovní známky. Abcházie není členem UPU, která abchazské poštovní známky neuznává. Poštovní zásilky opatřené abchazskými známkami lze zasílat pouze v rámci Abcházie, zásilky směřující mimo abchazské území musí být opatřeny ruskými známkami.\n\nPošta směřující do Abcházie musí být místo \"Abcházie\" označena \"poštovní schránka č.1455, Soči, Rusko\". V Soči Abchazská pošta 1x týdně poštovní zásilky vyzvedává a vozí do Abcházie, kde je následně rozváží adresátům.\n\nAbcházie není členem ITU a nemá možnost přidělení vlastního mezinárodního směrového čísla. 28. září 2009 podepsaly Abcházie a Rusko memorandum o spolupráci v oblasti spojů. Na jeho základě Rusko poskytlo Abcházii svůj územní telefonní kód. Na ruský kód +7, dosud užívaný Ruskem, Kazachstánem a Jižní Osetií přešla Abcházie 15. listopadu 2009. Platnost gruzínského kódu +995 skončila 1. ledna 2010. Pevné telefonní linky v Abcházii mají nyní mezinárodní telefonní předvolbu +7 840, mobilní linky mají předvolbu +7 940.\n\nV Abcházii působí řada mezinárodních nevládních organizací a také agentury (rozvojové programy, fondy) OSN. Vzhledem k následkům vojenského konfliktu s Gruzií z let 1992-1993 a následné blokády se jedná především o humanitární organizace. K nejvýznamnějším organizacím oficiálně registrovaným v Abcházii patří následující:\n\n\n\n\n\n\n\n\n\nAbcházie je členem nevládní Organizace nezastoupených států a národů (UNPO) a členem mezivládního Společenství za demokracii a práva národů. Do dalších mezinárodních organizací se dosud Abcházii nepodařilo vstoupit.\n\nAbchazské sportovní federace dosáhly přijetí do mezinárodních federací v několika případech. Nejvýznamnější je přijetí do federací futsalu a domina. V takových případech abchazští sportovci oficiálně reprezentují Abcházii.\n\nVzhledem ke sporům o status Abcházie se do větších federacích vstoupit Abcházii dosud nepodařilo. Abchazští sportovci se pak mezinárodních soutěží účastní obvykle v rámci ruských týmů a formálně reprezentují Rusko. K nejvýznamnějším sportovcům, kteří nemohou oficiálně reprezentovat Abcházii, patří abchazský mistr světa v boxu David Aršba a vítěz Amerického poháru ve freestyle wrestlingu Denis Tsarguš. V Abcházii se hraje fotbalová liga, její týmy se nemohou kvalifikovat do evropských pohárových soutěží. V prosinci 2011 byla abchazská fotbalová reprezentace pozvána na turnaj v San Marinu.\n\n\n"}
{"id": "706707", "url": "https://cs.wikipedia.org/wiki?curid=706707", "title": "Bryce Dallas Howardová", "text": "Bryce Dallas Howardová\n\nBryce Dallas Howardová, nepřechýleně Bryce Dallas Howard (* 2. března 1981, Los Angeles, Kalifornie) je americká herečka a dcera režiséra Rona Howarda. Filmový debut zaznamenala v roce 1989, kdy se objevila v otcově snímku \"Rodičovství\". Během dalšího období několik let ztvárňovala vedlejší postavy. Současně studovala na Tisch School of the Arts New York University. Po ukončení školy s titulem bakalář umění \"(Bachelor of Fine Arts, BFA)\", pokračovala studiem dramatického umění. První výraznou rolí získala v roce 2004 v mysteróizním filmu Nighta Shyamalana s názvem \"Vesnice\". Stejný režisér ji o dva roky později obsadil do fantasy \"Žena ve vodě\", jenž neuspěl u kritiky ani u diváků. Výkon ve snímku \"As You Like It\" (2006) jí v roce 2008 vynesl nominaci na cenu Zlatý glóbus.\n\nDo širšího povědomí se dostala rolí Gwen Stacy v akčním filmu z roku 2007 \"Spider-Man 3\" a také romantickým dramatem \"\" (2010), v němž hrála podlou upírku toužící po odplatě. Tyto dva filmy spolu s filmem z roku 2009 \"Terminator Salvation\" představují nejvýdělečnější projekty, na kterých se podílela, přestože odezva v tisku a médiích byla smíšená. Mimo herectví se také stala společně s otcem koproducentkou ve snímku Guse Van Santa \"Restless\" a režijním debutem pro ni bude film \"The Original\".\n\nProstřední jméno jí bylo dáno podle texaského Dallasu, kde ji rodiče počali. Narodila se 2. března 1981 v kalifornském Los Angeles do rodiny spisovatelky Cheryl Howardové, rozené Alleyové a filmového herce a režiséra Rona Howarda, který natočil filmy Apollo 13 a Šifru mistra Leonarda. Její prarodiče z otcovy strany jsou herci Rance Howard a zesnulá Jean Speegle Howardová; strýc Clint Howard stejně jako kmotr Henry Winkler jsou také herci, kteří spolupracovali s otcem na sitcomu \"Happy Days\". Má dvě mladší sestry – dvojčata Jocelyn Carlyle Howardovou a Paige Carlyle Howardovou (nar. 1985) a mladšího bratra Reeda Crosse Howarda (nar. 1987). Prostřední jména sourozenci získali také po místě jejich početí. Všichni jsou aktivní ve světě showbyznysu.\n\nVyrostla v newyorském Westchesteru a na farmě v Greenwichi v Connecticutu.\n\nSpolu s Natalií Portmanovou navštěvovala divadelní tábor Stagedoor Manor na severu státu New York. Po ukončení střední školy pokračovala na Tisch School of the Arts New York University. Během vysokoškolského studia zakončeného bakalářským diplomem v oboru drama roku 2003, také navštěvovala experimentální obor konzervatoře Stelly Adlerové a účastnila se pobytu na katedře mezinárodního herectví v Amsterdamu. Je absolventkou Steppenwolf Theatre Company's School ve Steppenwolfu v Chicagu a Hereckého centra (The Actors Center) v New Yorku. Během života v tomto městě byla členkou hereckého souboru Theater Mitu. V období, kdy studovala herectví nepoužívala příjmení, aby se vyhnula možnému protekčnímu zacházení. Spojení prvních dvou jmen ji znělo jako jméno pornohvězdy.\n\n17. června 2006 se vdala za herce Setha Gabela, se kterým žije v Hollywoodu. Poznali se během studií na New York University a před svatbou udržovali vztah pět let. Rodičovství plánovali po třicítce, ovšem týden po svatbě herečka zjistila, že je těhotná. 16. února 2007 se narodil syn Theodore Norman Howard Gabel, přezdívaný Theo. Jeho kmotrem se stal Josh Gad. V roce 2012 se jim narodila dcera Beatrice. \n\n"}
{"id": "706711", "url": "https://cs.wikipedia.org/wiki?curid=706711", "title": "Trương Tấn Sang", "text": "Trương Tấn Sang\n\nNguyen Tan Trương Tấn Sang (* 21. ledna 1949, provincie Long An) je bývalý vietnamský prezident a člen předsednictva politbyra Komunistické strany Vietnamu. \nZa vedoucího činitele strany byl zvolen na 11. sjezdu KS Vietnamu v Hanoji v lednu 2011. Prezidentem Socialistické republiky Vietnam jej zvolilo národní shromáždění 25. července 2011. Truong Tan Sang byl členem politbyra od roku 1996, v letech 1996–2000 působil jako stranický tajemník v Ho Či Minově Městě (Saigon). V říjnu 2009 byl zvolen druhým tajemníkem KS Vietnamu. K získání pozice generálního tajemníka musel zvítězit nad předsedou vlády Nguyen Tan Dungem. Dne 25. července 2011 zvolen parlamentem prezidentem Vietnamu.\n"}
{"id": "706714", "url": "https://cs.wikipedia.org/wiki?curid=706714", "title": "Osvald Chlubna", "text": "Osvald Chlubna\n\nOsvald Chlubna (22. července 1893 Brno – 30. října 1971 tamtéž) byl český hudební skladatel a pedagog.\n\nPo maturitě na reálném gymnáziu studoval na \"České technice\" a absolvoval abiturientský kurz na \"Obchodní akademii\". Stal se úředníkem Cyrilometodějské spořitelny a záložny v Brně, kde pracoval až do roku 1953. V roce 1914 vstoupil na Janáčkovu varhanní školu v Brně a stal se jeho žákem a obdivovatelem. Janáčkova varhanní škola byla v roce 1919 povýšena na samostatnou konzervatoř a Chlubna zde přednášel harmonii, instrumentaci a nauku o nástrojích. Po vzniku Janáčkovy akademie múzických umění přednášel i zde teoretické předměty.\n\nByl velmi činný ve skladatelských organizacích a v moravském hudebním životě. Byl členem výboru \"Klubu moravských skladatelů\", pokladníkem a posledním předsedou \"Syndikátu moravských skladatelů\" (zrušen v roce 1948), pracoval v Českém hudebním fondu i v organizačním výboru festivalu Pražské jaro. V roce 1952 se stal předsedou brněnské odbočky Svazu československých skladatelů. Rovněž byl členem výboru festivalu \"Brněnský hudební máj\". Za své zásluhy byl jmenován řádným členem České akademie věd a umění a několikrát vyznamenán.\n\nVe své tvorbě vycházel z odkazu Leoše Janáčka. Svůj vztah k němu vyjádřil i tím, že instrumentoval třetí verzi Janáčkovy opery \"Šárka\" (Janáček dokončil pouze klavírní výtah) a dokončil podle Janáčkových poznámek nedokončenou symfonii \"Dunaj\". Byl silně ovlivněn instrumentací Richarda Strausse a zvukovou barevností Claude Debussyho.\n\n\n\n\n\n\n\n\n\nKromě vlastních libret k několika operám, se ve svém hudebněvědném díle věnoval zejména tvorbě Leoše Janáčka. Psal rovněž články a referáty do odborných hudebních časopisů i denního tisku.\n\n\n"}
{"id": "706715", "url": "https://cs.wikipedia.org/wiki?curid=706715", "title": "Sahelanthropus tchadensis", "text": "Sahelanthropus tchadensis\n\nSahelanthropus tchadensis je druh vyhynulých hominidů, žijící ve svrchním miocénu (asi před 6,8 - 7,2 miliony let) na území dnešního Čadu ve střední Africe. Vývojově stojí velmi blízko poslednímu společnému předku moderních šimpanzů a lidí a možná již patří přímo k lidské vývojové linii (subtribus Hominina). Pokud je tomu tak, jedná se zatím o nejstaršího známého zástupce této větve. Předchází tak mladším rodům homininů, jako jsou \"Orrorin\", \"Ardipithecus\" a \"Australopithecus\".\n\nRod je v současnosti zastoupen jediným druhem, pojmenovaným \"Sahelanthropus tchadensis\" (česky \"„Sahelský člověk z Čadu“\"). Návrh českého odborného názvu zní \"Sahelantrop čadský\".\n\nOstatky rodu \"Sahelanthropus\" byly objeveny až na počátku 21. století. Dosud jsou známé pouze ze tří úseků lokality \"Toros-Menalla\" na poušti Djourab v západním Čadu, asi 800 km severně od hlavního města N'Djamena. Jedná se o úseky \"TM 266\", \"TM 247\" a \"TM 292\", které jsou od sebe vzdálené několik kilometrů.\n\nPrvní nález - téměř kompletní lebku - zachytil Ahounta Djimdoumalbaye dne 19. července 2001 v úseku \"TM 266\". Další čtyři zlomky spodních čelistí a čtyři izolované zuby byly francouzsko-čadským výzkumným týmem postupně odhaleny v období od července 2001 do března 2002. V současnosti je tak k dispozici celkem devět vzorků, patřících nejméně šesti jedincům. Nálezy v letech 2002 a 2005 popsal francouzský paleoantropolog Michel Brunet z university v Poitiers. Neoficiální zdroje navíc hovoří o objevu hominidní stehenní kosti, která by mohla patřit k lebce, to ovšem dosud nebylo oficiálně potvrzeno a publikováno.\n\nNalezená lebka s označením TM 266-01-060-1 získala přezdívku Toumaï \"(čti Tumaj)\". Jedná se o rodné jméno v jazyce Dazaga, který používá místní etnikum Gouran. Vybral je čadský prezident Idriss Déby. V překladu znamená „naděje života“ a tradičně se v oblasti Djourab dává dětem, narozeným na počátku období sucha, protože jejich šance na přežití jsou výrazně menší než u ostatních.\n\nČad je přitom pro paleoantropologii velmi neobvyklým místem, neboť ostatky vyhynulých homininů jsou nalézány téměř výhradně ve východní a jižní Africe. To může být ale dáno jen tím, že ostatní oblasti Afriky jsou dosud málo prozkoumané. V Čadu již byl v roce 1995 objeven i druh \"Australopithecus bahrelghazali\".\n\nStáří ostatků bylo nejprve určeno na základě biostratigrafie, protože v poušti Djourab chybí dobře datovatelné vrstvy sopečného popela, jaké se nacházejí ve východní Africe. Původní datace tak byla stanovena v rozsáhlém intervalu 6–7 milionů let. Novější studie, ve které bylo využito izotopů berylia, stáří zpřesnila na 6,8–7,2 milionů let.\n\nSprávnost datování byla napadena, protože alespoň část ostatků měla být zachycena v písku, nikoliv v pevné hornině. Na místo nálezu tudíž mohly být přemístěny silným větrem spolu s písčitými přesypy, původně však mohly být uloženy jinde, v odlišně starých sedimentech. Objevily se také pochybnosti, zda v moderní době nedošlo k přemístění ostatků nomády, kteří se je pokusili znovu pohřbít. Tyto domněnky jsou však podle dostupných informací velmi nepravděpodobné.\n\nRod \"Sahelanthropus\" je v současnosti známý pouze ze zlomků lebky, čelistí a zubů. Nalezená lebka je téměř úplná, ovšem popraskaná a deformovaná. Než bylo možné provést potřebná měření, musela být podrobena detailnímu nasnímání a následnému narovnání pomocí počítačové tomografie. Jednotlivé zlomky byly virtuálně zbaveny zbytků sedimentů a podle prasklin vráceny na původní místo. Rektifikovaná verze pak byla „vytištěna“ na 3D tiskárně.\n\nPodle dochovaných ostatků mohl \"Toumaï\" měřit asi 115–125 cm a vážit až 45 kg, dosahoval tedy zhruba velikosti moderní šimpanzí samice. Jeho lebka nese unikátní mozaiku primitivních a moderních znaků.\n\nZnaky mozkovny:\nZnaky obličejové části:\n\nZnaky na zubech:\n\nPro další závěry je klíčová otázka pohlaví nalezeného jedince. Jeho spolehlivé určení ztěžuje zvláštní mozaikovitá skladba primitivních a odvozených znaků i nedostatek nálezů bez možnosti vzájemného porovnávání. Podle objevitelů se jedná spíše o samce, zejména podle celkově robustní lebky a velmi výrazného nadočnicového valu. Malé špičáky i celková velikost lebky by naopak mohly ukazovat na samici. Jedná-li se však o samici, je její lebka nevídaně robustní. Samec by přitom musel být ještě mohutnější, což je vzhledem k velikosti již těžko představitelné. Proto je pravděpodobnější, že jde skutečně o samce. Malé špičáky, plošší obličej i chybějící diastema a ostřící komplex by v tom případě byly významnými znaky vývoje směrem k člověku.\n\nNa velmi zajímavý fakt ukazuje umístění a orientace velkého týlního otvoru (\"foramen magnum\"), kudy prochází do lebky mícha. Tento otvor se v porovnání se šimpanzi nachází poměrně vpředu, i když ještě ne tolik, jako u rodů Australopithecus nebo Homo. To znamená, že \"Sahelanthropus\" se alespoň příležitostně mohl pohybovat vzpřímeně, po dvou končetinách. Určování schopnosti bipední chůze pouze podle pozice týlního otvoru je ovšem nejednoznačné. K potvrzení tohoto předpokladu budou v budoucnu potřeba i nálezy postkraniální kostry, zejména kostí končetin, které však dosud chybí.\n\"Toumaï\" mohl žít v řídce zalesněné krajině, v okolí rozlehlého Čadského jezera, které bylo v miocénu mnohem větší než dnes a mohlo zaujímat přes 300 000 km². Nálezy z lokality Toros-Menalla zahrnují kromě ostatků Sahelanthropa více než 10 000 kusů fosilií, celkem ze 42 druhů obratlovců – sladkovodních ryb, obojživelníků, hadů, krokodýlů a želv, ale také primátů, hlodavců, slonovitých, žirafovitých, antilop, anthracotherií, koňovitých, prasatovitých i turovitých. Podle těchto nálezů byla domovem rodu \"Sahelanthropus\" pestrá mozaikovitá krajina mezi rozsáhlým jezerem a již tehdy existující pouští. Otevřené travnaté prostory zřejmě dominovaly a doplňovaly je jen nevelké úseky lesních či křovinatých porostů. Celkově se krajina svým rázem mohla podobat současné deltě řeky Okavango v Botswaně.\n\nKonkrétní biotop rodu \"Sahelanthropus\" zatím nelze s jistotou určit. Potravu mohl \"Toumaï\" získávat v otevřené krajině i v lesních porostech, stromy mu ale kromě plodů zřejmě poskytovaly i útočiště před dravci. Právě vzpřímený postoj mu mohl umožnit v různorodé krajině přežít, dvounohou chůzí se možná dokázal snáze přesouvat mezi jednotlivými úseky lesa a křovin. Zajímavé je, že mozaikovitá krajina, ačkoliv více zalesněná než v Toros-Menalla, se předpokládá i na lokalitách, odkud pocházejí jiní časní homininé – Orrorin a Ardipithecus.\n\n\"Sahelanthropus\" se pravděpodobně živil převážně rostlinnou stravou, ale její konkrétní složení také dosud není známé. V oblasti Toros-Menalla mohlo být měkké ovoce dostupné jen sezónně, takže bylo zřejmě doplňováno tužší potravou, jako jsou listy, výhonky, kořínky nebo hlízy. Tomu odpovídá silnější sklovina stoliček i masivnější spodní čelist a velké žvýkací svaly. Vyloučit nelze ani příležitostnou konzumaci hmyzu či drobných obratlovců. Právě potřeba žvýkání a efektivního drcení potravy mohla vést ke zmenšení překážejících špičáků.\n\n\"Sahelanthropus\" může stát velmi blízko poslednímu společnému předku moderních šimpanzů a lidí a možná již patří přímo k lidské vývojové linii. V současnosti ale jeho fylogenetická pozice není jistá a zpřesnit ji mohou jen další nálezy. Podobně nejisté postavení má také o málo mladší rod Orrorin. Ostatky obou rodů však prakticky nelze porovnat, protože z rodu \"Sahelanthropus\" zatím není známa postkraniální kostra, zatímco u rodu Orrorin není doložena většina lebky. Oba taxony jsou v současnosti často řazeny mimo skupiny Hominina a Panina jako blíže neurčení homininé (\"Hominini incertae sedis\").\n\nZásadním argumentem pro zařazení Sahelanthropa mezi předky lidí je umístění velkého týlního otvoru a z něj odvozovaná pravděpodobnost bipední chůze. Možnost příslušnosti k podtribu Hominina je podporována i dalšími znaky, zejména na obličejové části lebky - celkovou stavbou tváře bez vystupujících čelistí, malými špičáky, absencí diastemy a ostřícího komplexu. Rektifikace lebky tyto znaky, popsané již v roce 2002 na základě deformovaného originálu, potvrdila.\n\nMožnost bipedie ovšem vyvolává spory, protože pro ni neexistuje žádný jiný důkaz, například kosti dolních končetin. Není jisté, nakolik se \"Toumaï\" pohyboval vzpřímeně. Mohl tak činit jen příležitostně, i když zřejmě trávil ve stoje víc času než současní lidoopi. Případná bipedie u Sahelanthropa jistě nebyla příliš dokonalá a plně vyvinutá. S tímto typem pohybu navíc mohlo „experimentovat“ více tvorů (například Oreopithecus), ovšem pouze předchůdci lidí jej rozvinuli. V současnosti však nelze bez dalších nálezů rozhodnout, zda je \"Toumaï\" předkem australopitéků a lidí a nebo jen slepou vývojovou větví.\n\nPředmětem diskusí je také datace ostatků, protože na základě genetických analýz se předpokládalo oddělení vývojové linie šimpanzů a lidí asi před 6 miliony let, podle mnoha studií spíše později. \"Sahelanthropus\" se proto zdá být příliš starý na to, aby mohl reprezentovat zástupce taxonu Hominina. Stejně tak ovšem mohou být chybné i výsledky genetických metod, které se v současné době stále vyvíjejí.\n\nNález nejstaršího lidského předka v Čadu, 2500 km západně od Velké příkopové propadliny by také přímo odporoval teorii „East Side story“, kterou zpopularizoval Yves Coppens. Podle ní se lidská a šimpanzí vývojová linie oddělily právě díky vzniku východoafrické příkopové propadliny. Šimpanzi se vyvíjeli na západ od tohoto útvaru, kde zůstaly lesy. Naopak lidé vznikli na východě, v prostředí savany.\n\nMezi odpůrce rodu \"Sahelanthropus\" coby hominina lidí patří zejména Milford Wolpoff, John Hawks, Brigitte Senut a Martin Pickford. Podle nich je čadský nález „pouhým“ lidoopem a může být spíše předkem moderních goril (vyhynulí předci goril a šimpanzů ovšem nejsou dosud známí, takže neexistuje jiný srovnávací materiál než moderní druhy). Malé špičáky pak zdůvodňují tím, že se jedná o samici, nikoliv o samce. Předpokládají, že Toumaï byl kvadrupední lidoop se silným žvýkacím aparátem, který mu umožnil přežívat v sušším prostředí oblasti Sahelu. Proto se u něj vyvinuly znaky, upomínající na australopitéky (obývající podobné prostředí) i lidi. Ve skutečnosti se však může jednat o důsledek konvergentního vývoje.\n\nNámitky proti zařazení rodu \"Sahelanthropus\" mezi Hominina:\n\nV každém případě jsou nalezené ostatky velmi cenným materiálem pro poznání evoluce hominidů v závěru miocénu. Významné jsou i proto, že z tohoto období, klíčového pro vznik lidské vývojové linie, existuje z Afriky dosud jen velmi málo podkladů a nalezená lebka je navíc nevídaně dobře dochovaná. \"Toumaï\" ukazuje, jak asi mohl vypadat poslední společný předek moderních šimpanzů a lidí, i kdyby jím sám nebyl. Zároveň naznačuje, že tento předek se příliš nepodobal ani dnešním šimpanzům, protože ti prošli během následujících 7 milionů let podobně výraznou proměnou jako člověk.\n\n\n\n"}
{"id": "706716", "url": "https://cs.wikipedia.org/wiki?curid=706716", "title": "Warboys", "text": "Warboys\n\nWarboys je velká farnost a vesnice v Anglii v Huntingdonshire (nyní v Cambridgeshire). Zabírá plochu zhruba 34 tisíc metrů čtverečních. Na severovýchodě leží na slatinné oblasti, vyšší území se rozkládá na jihu vesnice, kde je podloží tvořeno tuhým jílem. \n\nJedna z prvních zmínek o vesnice se vyskytuje v Domesday Book z roku 1086, kde byla řazena pod opatství St. Benedict sídlícího ve městě Ramsey. Vesnice zde byla uváděna pod jménem \"Wardebusc\", během 12. století bylo užíváno jména \"Wardebusche\" a během 13. a 14. století vesnice vystupovala jako \"Wardeboys\".\n\nMezi lety 1589 a 1593 zde proběhl případ označovaný jako Čarodějnice z Warboys. Alice Samuel a její rodina (dcera a manžel) byli odsouzeni z čarodějnictví a roku 1593 popraveni oběšením.\n\nBěhem druhé světové války se jihovýchodně od vesnice nacházelo letiště pro bombardéry nazývané RAF Warboys. Sloužilo až do konce leteckých operací roku 1945. Všechny budovy letiště byli následně roku 1964 prodány. \n\n"}
{"id": "706721", "url": "https://cs.wikipedia.org/wiki?curid=706721", "title": "Palais d'Orsay", "text": "Palais d'Orsay\n\nPalais d'Orsay byla administrativní budova v Paříži, která se nacházela na \"Quai d'Orsay\".\n\nV roce 1810 se zde usídlila Státní rada, avšak stavba byla dokončena až v roce 1840. V roce 1842 se sem nastěhoval také Účetní dvůr.\n\nV roce 1870 na konci druhého císařství zde sídlil provizorní výbor (15. března 1870 - srpen 1872), který nahradil Státní radu. Během Pařížské komuny byly knihovna, archiv a umělecké předměty 18. března 1871 převezeny do Versailles. Samotný palác vyhořel během bojů v noci z 23. na 24. května 1871 a už nebyl nikdy obnoven. Požár popisuje Émile Zola ve svém románu \"Rozvrat\" (1892).\n\nObnovená Státní rada v srpnu 1872 přesídlila do ulice \"Rue de Grenelle\" do Palais Royal, kde sídlí dodnes. Účetní dvůr se rovněž přestěhoval do Palais Royal a roku 1912 přesídlil do Palais Cambon, vybudovaného pro jeho potřeby. Prostranství po bývalém paláci Orsay koupila železniční společnost \"Compagnie Paris-Orléans\", která na jeho místě vybudovala nádraží Orsay, ve kterém dnes sídlí Musée d'Orsay.\n"}
{"id": "706722", "url": "https://cs.wikipedia.org/wiki?curid=706722", "title": "Palais Cambon", "text": "Palais Cambon\n\nPalais Cambon je administrativní budova v Paříži, která se nachází v 1. obvodu v ulici \"Rue Cambon\" č. 13. Od roku 1993 je chráněná jako historická památka.\n\nPalác byl postaven na místě bývalého ženského kláštera, ze kterého se dochoval jen kostel Nanebevzetí Panny Marie. Palác byl určen pro Účetní dvůr, který se po požáru Palais d'Orsay přestěhoval do Palais Royal. V roce 1898 začala demolice kláštera a v roce 1901 byla hrubá stavba hotová. Pětipodlažní budova s vnitřním nádvořím byla otevřena 16. října 1912. V letech 1948-1967 byla k paláci přikoupena a stavebně připojena i sousedící budova na \"Rue Saint-Honoré\". V komplexu rovněž sídlí Dvůr rozpočtové a finanční kázně (Cour de discipline budgétaire et financière). Od roku 1993 jsou chráněny střechy, fasáda a vnitřní výzdoba ve 2. patře.\n\n"}
{"id": "706723", "url": "https://cs.wikipedia.org/wiki?curid=706723", "title": "Seznam pokémonů (494-513)", "text": "Seznam pokémonů (494-513)\n\nNásledující stránka obsahuje seznam 494. – 513. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Victini, japonsky \"Victini\" (ビクティニ). V národním pokédexu č.494, v regionálním pokédexu Unova č.0.Typ: psychický / ohnivýVývoj: - Externí odkaz: bulbapedia (anglicky)\n\nPokémon Snivy, japonsky \"Tsutarja\" (ツタージャ). V národním pokédexu č.495, v regionálním pokédexu Unova č.1.Typ: travníVývoj: \"Snivy\" (od 17.úrovně) → Servine (od 36.úrovně) → SerperiorExterní odkaz: bulbapedia (anglicky)\n\nPokémon Servine, japonsky \"Janovy\" (ジャノビー). V národním pokédexu č.496, v regionálním pokédexu Unova č.2.Typ: travníVývoj: Snivy (od 17.úrovně) → \"Servine\" (od 36.úrovně) → SerperiorExterní odkaz: bulbapedia (anglicky)\n\nPokémon Serperior, japonsky \"Jalorda\" (ジャローダ). V národním pokédexu č.497, v regionálním pokédexu Unova č.3.Typ: travníVývoj: Snivy (od 17.úrovně) → Servine (od 36.úrovně) → \"Serperior\"Externí odkaz: bulbapedia (anglicky)\n\nPokémon Tepig, japonsky \"Pokabu\" (ポカブ). V národním pokédexu č.498, v regionálním pokédexu Unova č.4.Typ: ohnivýVývoj: \"Tepig\" (od 17.úrovně) → Pignite (od 36.úrovně) → EmboarExterní odkaz: bulbapedia (anglicky)\n\nPokémon Pignite, japonsky \"Chaoboo\" (チャオブー). V národním pokédexu č.499, v regionálním pokédexu Unova č.5.Typ: ohnivý / bojovýVývoj: Tepig (od 17.úrovně) → \"Pignite\" (od 36.úrovně) → Emboar Externí odkaz: bulbapedia (anglicky)\n\nPokémon Emboar, japonsky \"Enbuoh\" (エンブオー). V národním pokédexu č.500, v regionálním pokédexu Unova č.6.Typ: ohnivý / bojovýVývoj: Tepig (od 17.úrovně) → Pignite (od 36.úrovně) → \"Emboar\"Externí odkaz: bulbapedia (anglicky)\n\nPokémon Oshawott, japonsky \"Mijumaru\" (ミジュマル). V národním pokédexu č.501, v regionálním pokédexu Unova č.7.Typ: vodníVývoj: \"Oshawott\" (od 17.úrovně) → Dewott (od 36.úrovně) → SamurottExterní odkaz: bulbapedia (anglicky)\n\nPokémon Dewott, japonsky \"Futachimaru\" (フタチマル). V národním pokédexu č.502, v regionálním pokédexu Unova č.8.Typ: vodníVývoj: Oshawott (od 17.úrovně) → \"Dewott\" (od 36.úrovně) → SamurottExterní odkaz: bulbapedia (anglicky)\n\nPokémon Samurott, japonsky \"Daikenki\" (ダイケンキ). V národním pokédexu č.503, v regionálním pokédexu Unova č.9.Typ: vodníVývoj: Oshawott (od 17.úrovně) → Dewott (od 36.úrovně) → \"Samurott\"Externí odkaz: bulbapedia (anglicky)\n\nPokémon Patrat, japonsky \"Minezumi\" (ミネズミ). V národním pokédexu č.504, v regionálním pokédexu Unova č.10.Typ: normílníVývoj: \"Patrat\" (od 20.úrovně) → WatchogExterní odkaz: bulbapedia (anglicky)\n\nPokémon Watchog, japonsky \"Miruhog\" (ミルホッグ). V národním pokédexu č.505, v regionálním pokédexu Unova č.11.Typ: normálníVývoj: Patrat (od 20.úrovně) → \"Watchog\"Externí odkaz: bulbapedia (anglicky)\n\nPokémon Lillipup, japonsky \"Yorterrie\" (ヨーテリー). V národním pokédexu č.506, v regionálním pokédexu Unova č.12.Typ: normálníVývoj: \"Lillipup\" (od 16.úrovně) → Herdier (od 32.úrovně) → StoutlandExterní odkaz: bulbapedia (anglicky)\n\nPokémon Herdier, japonsky \"Haderia\" (ハーデリア). V národním pokédexu č.507, v regionálním pokédexu Unova č.13.Typ: normálníVývoj: Lillipup (od 16.úrovně) → \"Herdier\" (od 32.úrovně) → StoutlandExterní odkaz: bulbapedia (anglicky)\n\nPokémon Stoutland, japonsky \"Mooland\" (ムーランド). V národním pokédexu č.508, v regionálním pokédexu Unova č.14.Typ: normálníVývoj: Lillipup (od 16.úrovně) → Herdier (od 32.úrovně) → \"Stoutland\"Externí odkaz: bulbapedia (anglicky)\n\nPokémon Purrloin, japonsky \"Choroneko\" (チョロネコ). V národním pokédexu č.509, v regionálním pokédexu Unova č.15.Typ: temnýVývoj: \"Purrloin\" (od 20.úrovně) → LiepardExterní odkaz: bulbapedia (anglicky)\n\nPokémon Liepard, japonsky \"Lepardas\" (レパルダス). V národním pokédexu č.510, v regionálním pokédexu Unova č.16.Typ: temnýVývoj: Purrloin (od 20.úrovně) → \"Liepard\"Externí odkaz: bulbapedia (anglicky)\n\nPokémon Pansage, japonsky \"Yanappu\" (ヤナップ). V národním pokédexu č.511, v regionálním pokédexu Unova č.17.Typ: travníVývoj: \"Pansage\" (použitím předmětu Leaf Stone) → SimisageExterní odkaz: bulbapedia (anglicky)\n\nPokémon Simisage, japonsky \"Yanakkie\" (ヤナッキー). V národním pokédexu č.512, v regionálním pokédexu Unova č.18.Typ: travníVývoj: Pansage (použitím předmětu Leaf Stone) → \"Simisage\"Externí odkaz: bulbapedia (anglicky)\n\nPokémon Pansear, japonsky \"Baoppu\" (バオップ). V národním pokédexu č.513, v regionálním pokédexu Unova č.19.Typ: ohnivýVývoj: \"Pansear\" (použitím předmětu Fire Stone) → SimisearExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706724", "url": "https://cs.wikipedia.org/wiki?curid=706724", "title": "Seznam pokémonů (514-533)", "text": "Seznam pokémonů (514-533)\n\nNásledující stránka obsahuje seznam 514. – 533. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Simisear, japonsky \"Baokkie\" (バオッキー). V národním pokédexu č.514, v regionálním pokédexu Unova č.20.Typ: ohnivýVývoj: Pansear (použitím předmětu Fire Stone) → \"Simisear\"Externí odkaz: bulbapedia (anglicky)\n\nPokémon Panpour, japonsky \"Hiyappu\" (ヒヤップ). V národním pokédexu č.515, v regionálním pokédexu Unova č.21.Typ: vodníVývoj: \"Panpour\" (použitím předmětu Water Stone) → SimipourExterní odkaz: bulbapedia (anglicky)\n\nPokémon Simipour, japonsky \"Hiyakkie\" (ヒヤッキー). V národním pokédexu č.516, v regionálním pokédexu Unova č.22.Typ: vodníVývoj: Panpour (použitím předmětu Water Stone) → \"Simipour\"Externí odkaz: bulbapedia (anglicky)\n\nPokémon Munna, japonsky \"Munna\" (ムンナ). V národním pokédexu č.517, v regionálním pokédexu Unova č.23.Typ: psychickýVývoj: \"Munna\" (použitím předmětu Moon Stone) → MusharnaExterní odkaz: bulbapedia (anglicky)\n\nPokémon Musharna, japonsky \"Musharna\" (ムシャーナ). V národním pokédexu č.518, v regionálním pokédexu Unova č.24.Typ: psychickýVývoj: Munna (použitím předmětu Moon Stone) → \"Musharna\"Externí odkaz: bulbapedia (anglicky)\n\nPokémon Pidove, japonsky \"Mamepato\" (マメパト). V národním pokédexu č.519, v regionálním pokédexu Unova č.25.Typ: normální / létajícíVývoj: \"Pidove\" (od 21.úrovně) → Tranquill (od 32.úrovně) → UnfezantExterní odkaz: bulbapedia (anglicky)\n\nPokémon Tranquill, japonsky \"Hatoboh\" (ハトーボー). V národním pokédexu č.520, v regionálním pokédexu Unova č.26.Typ: normální / létajícíVývoj: Pidove (od 21.úrovně) → \"Tranquill\" (od 32.úrovně) → UnfezantExterní odkaz: bulbapedia (anglicky)\n\nPokémon Unfezant, japonsky \"Kenhallow\" (ケンホロウ). V národním pokédexu č.521, v regionálním pokédexu Unova č.27.Typ: normální / létajícíVývoj: Pidove (od 21.úrovně) → Tranquill (od 32.úrovně) → \"Unfezant\"Externí odkaz: bulbapedia (anglicky)\n\nPokémon Blitzle, japonsky \"Shimama\" (シママ). V národním pokédexu č.522, v regionálním pokédexu Unova č.28.Typ: elektrickýVývoj: \"Blitzle\" (od 27.úrovně) → ZebstrikaExterní odkaz: bulbapedia (anglicky)\n\nPokémon Zebstrika, japonsky \"Zebraika\" (ゼブライカ). V národním pokédexu č.523, v regionálním pokédexu Unova č.29.Typ: elektrickýVývoj: Blitzle (od 27.úrovně) → \"Zebstrika\"Externí odkaz: bulbapedia (anglicky)\n\nPokémon Roggenrola, japonsky \"Dangoro\" (ダンゴロ). V národním pokédexu č.524, v regionálním pokédexu Unova č.30.Typ: kamenný Vývoj: \"Roggenrola\" (od 25.úrovně) → Boldore (při výměně) → GigalithExterní odkaz: bulbapedia (anglicky)\n\nPokémon Boldore, japonsky \"Gantle\" (ガントル). V národním pokédexu č.525, v regionálním pokédexu Unova č.31.Typ: kamenný Vývoj: Roggenrola (od 25.úrovně) → \"Boldore\" (při výměně) → GigalithExterní odkaz: bulbapedia (anglicky)\n\nPokémon Gigalith, japonsky \"Gigaiath\" (ギガイアス). V národním pokédexu č.526, v regionálním pokédexu Unova č.32.Typ: kamenný Vývoj: Roggenrola (od 25.úrovně) → Boldore (při výměně) → \"Gigalith\"Externí odkaz: bulbapedia (anglicky)\n\nPokémon Woobat, japonsky \"Koromori\" (コロモリ). V národním pokédexu č.527, v regionálním pokédexu Unova č.33.Typ: psychický / létající Vývoj: \"Woobat\" (po zvýšení úrovně, pokud má stav Happiness na maximu) → SwoobatExterní odkaz: bulbapedia (anglicky)\n\nPokémon Swoobat, japonsky \"Kokoromori\" (ココロモリ). V národním pokédexu č.528, v regionálním pokédexu Unova č.34.Typ: psychický / létající Vývoj: Woobat (po zvýšení úrovně, pokud má stav Happiness na maximu) → \"Swoobat\"Externí odkaz: bulbapedia (anglicky)\n\nPokémon Drilbur, japonsky \"Mogurew\" (モグリュー). V národním pokédexu č.529, v regionálním pokédexu Unova č.35.Typ: zemníVývoj: \"Drilbur\" (od 31.úrovně) → ExcadrillExterní odkaz: bulbapedia (anglicky)\n\nPokémon Excadrill, japonsky \"Doryuzu\" (ドリュウズ). V národním pokédexu č.530, v regionálním pokédexu Unova č.36.Typ: zemní / ocelovýVývoj: Drilbur (od 31.úrovně) → \"Excadrill\"Externí odkaz: bulbapedia (anglicky)\n\nPokémon Audino, japonsky \"Tabunne\" (タブンネ). V národním pokédexu č.531, v regionálním pokédexu Unova č.37.Typ: normálníVývoj: - Externí odkaz: bulbapedia (anglicky)\n\nPokémon Timburr, japonsky \"Dokkora\" (ドッコラー). V národním pokédexu č.532, v regionálním pokédexu Unova č.38.Typ: bojovýVývoj: \"Timburr\" (od 25.úrovně) → Gurdurr (při výměně) → ConkeldurrExterní odkaz: bulbapedia (anglicky)\n\nPokémon Gurdurr, japonsky \"Dotekkotsu \" (ドテッコツ). V národním pokédexu č.533, v regionálním pokédexu Unova č.39.Typ: bojovýVývoj: Timburr (od 25.úrovně) → \"Gurdurr\" (při výměně) → ConkeldurrExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706725", "url": "https://cs.wikipedia.org/wiki?curid=706725", "title": "Seznam pokémonů (534-553)", "text": "Seznam pokémonů (534-553)\n\nNásledující stránka obsahuje seznam 534. – 553. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Conkeldurr, japonsky \"Robushin \" (ローブシン). V národním pokédexu č.534, v regionálním pokédexu Unova č.40.Typ: bojovýVývoj: Timburr (od 25.úrovně) → Gurdurr (při výměně) → \"Conkeldurr\"Externí odkaz: bulbapedia (anglicky)\n\nPokémon Tympole, japonsky \"Otamaro\" (オタマロ). V národním pokédexu č.535, v regionálním pokédexu Unova č.41.Typ: vodníVývoj: \"Tympole\" (od 25.úrovně) → Palpitoad (od 36.úrovně) → SeismitoadExterní odkaz: bulbapedia (anglicky)\n\nPokémon Palpitoad, japonsky \"Gamagaru \" (ガマガル). V národním pokédexu č.536, v regionálním pokédexu Unova č.42.Typ: vodní / zemníVývoj: Tympole (od 25.úrovně) → \"Palpitoad\" (od 36.úrovně) → SeismitoadExterní odkaz: bulbapedia (anglicky)\n\nPokémon Seismitoad, japonsky \"Gamageroge \" (ガマゲロゲ). V národním pokédexu č.537, v regionálním pokédexu Unova č.43.Typ: vodní / zemníVývoj: Tympole (od 25.úrovně) → Palpitoad (od 36.úrovně) → \"Seismitoad\"Externí odkaz: bulbapedia (anglicky)\n\nPokémon Throh, japonsky \"Nageki\" (ナゲキ). V národním pokédexu č.538, v regionálním pokédexu Unova č.44.Typ: bojovýVývoj: - Externí odkaz: bulbapedia (anglicky)\n\nPokémon Sawk, japonsky \"Dageki\" (ダゲキ). V národním pokédexu č.539, v regionálním pokédexu Unova č.45.Typ: bojovýVývoj: - Externí odkaz: bulbapedia (anglicky)\n\nPokémon Sewaddle, japonsky \"Kurumiru\" (クルミル). V národním pokédexu č.540, v regionálním pokédexu Unova č.46.Typ: hmyzí / travníVývoj: \"Sewaddle\" (od 20.úrovně) → Swadloon (po zvýšení úrovně, pokud má stav Happiness na maximu) → LeavannyExterní odkaz: bulbapedia (anglicky)\n\nPokémon Swadloon, japonsky \"Kurumayu\" (クルマユ). V národním pokédexu č.541, v regionálním pokédexu Unova č.47.Typ: hmyzí / travníVývoj: Sewaddle (od 20.úrovně) → \"Swadloon\" (po zvýšení úrovně, pokud má stav Happiness na maximu) → LeavannyExterní odkaz: bulbapedia (anglicky)\n\nPokémon Leavanny, japonsky \"Hahakomori\" (ハハコモリ). V národním pokédexu č.542, v regionálním pokédexu Unova č.48.Typ: hmyzí / travníVývoj: Sewaddle (od 20.úrovně) → Swadloon (po zvýšení úrovně, pokud má stav Happiness na maximu) → \"Leavanny\"Externí odkaz: bulbapedia (anglicky)\n\nPokémon Venipede, japonsky \"Fushide\" (フシデ). V národním pokédexu č.543, v regionálním pokédexu Unova č.49.Typ: hmyzí / jedovatýVývoj: \"Venipede\" (od 22.úrovně) → Whirlipede (od 30.úrovně) → ScolipedeExterní odkaz: bulbapedia (anglicky)\n\nPokémon Whirlipede, japonsky \"Hoiga\" (ホイーガ). V národním pokédexu č.544, v regionálním pokédexu Unova č.50.Typ: hmyzí / jedovatýVývoj: Venipede (od 22.úrovně) → \"Whirlipede\" (od 30.úrovně) → ScolipedeExterní odkaz: bulbapedia (anglicky)\n\nPokémon Scolipede, japonsky \"Pendror\" (ペンドラー). V národním pokédexu č.545, v regionálním pokédexu Unova č.51.Typ: hmyzí / jedovatýVývoj: Venipede (od 22.úrovně) → Whirlipede (od 30.úrovně) → \"Scolipede\"Externí odkaz: bulbapedia (anglicky)\n\nPokémon Cottonee, japonsky \"Monmen\" (モンメン). V národním pokédexu č.546, v regionálním pokédexu Unova č.52.Typ: travníVývoj: \"Cottonee\" (použitím předmětu Sun Stone) → WhimsicottExterní odkaz: bulbapedia (anglicky)\n\nPokémon Whimsicott, japonsky \"Elfuun\" (エルフーン). V národním pokédexu č.547, v regionálním pokédexu Unova č.53.Typ: travníVývoj: Cottonee (použitím předmětu Sun Stone) → \"Whimsicott\"Externí odkaz: bulbapedia (anglicky)\n\nPokémon Petilil, japonsky \"Churine\" (チュリネ). V národním pokédexu č.548, v regionálním pokédexu Unova č.54.Typ: travníVývoj: \"Petilil\" (použitím předmětu Sun Stone) → LilligantExterní odkaz: bulbapedia (anglicky)\n\nPokémon Lilligant, japonsky \"Dredear\" (ドレディア). V národním pokédexu č.549, v regionálním pokédexu Unova č.55.Typ: travníVývoj: Petilil (použitím předmětu Sun Stone) → \"Lilligant\"Externí odkaz: bulbapedia (anglicky)\n\nPokémon Basculin, japonsky \"Bassrao\" (バスラオ). V národním pokédexu č.550, v regionálním pokédexu Unova č.56.Typ: vodníVývoj: - Externí odkaz: bulbapedia (anglicky)\n\nPokémon Sandile, japonsky \"Meguroco\" (メグロコ). V národním pokédexu č.551, v regionálním pokédexu Unova č.57.Typ: zemní / temnýVývoj: \"Sandile\" (od 29.úrovně) → Krokorok (od 40.úrovně) → KrookodileExterní odkaz: bulbapedia (anglicky)\n\nPokémon Krokorok, japonsky \"Waruvile\" (ワルビル). V národním pokédexu č.552, v regionálním pokédexu Unova č.58.Typ: zemní / temnýVývoj: Sandile (od 29.úrovně) → \"Krokorok\" (od 40.úrovně) → KrookodileExterní odkaz: bulbapedia (anglicky)\n\nPokémon Krookodile, japonsky \"Waruvial\" (ワルビアル). V národním pokédexu č.553, v regionálním pokédexu Unova č.59.Typ: zemní / temnýVývoj: Sandile (od 29.úrovně) → Krokorok (od 40.úrovně) → \"Krookodile\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706727", "url": "https://cs.wikipedia.org/wiki?curid=706727", "title": "Seznam pokémonů (554-573)", "text": "Seznam pokémonů (554-573)\n\nNásledující stránka obsahuje seznam 554. – 573. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Darumaka, japonsky \"Darumakka\" (ダルマッカ). V národním pokédexu č.554, v regionálním pokédexu Unova č.60.Typ: ohnivýVývoj: \"Darumaka\" (od 35.úrovně) → DarmanitanExterní odkaz: bulbapedia (anglicky)\n\nPokémon Darmanitan, japonsky \"Hihidaruma\" (ヒヒダルマ). V národním pokédexu č.555, v regionálním pokédexu Unova č.61.Typ: ohnivýVývoj: Darumaka (od 35.úrovně) → \"Darmanitan\"Externí odkaz: bulbapedia (anglicky)\n\nPokémon Maractus, japonsky \"Maracacchi\" (マラカッチ). V národním pokédexu č.556, v regionálním pokédexu Unova č.62.Typ: travníVývoj: - Externí odkaz: bulbapedia (anglicky)\n\nPokémon Dwebble, japonsky \"Ishizumai\" (イシズマイ). V národním pokédexu č.557, v regionálním pokédexu Unova č.63.Typ: hmyzí / kamennýVývoj: \"Dwebble\" (od 34.úrovně) → CrustleExterní odkaz: bulbapedia (anglicky)\n\nPokémon Crustle, japonsky \"Iwaparesu\" (イワパレス). V národním pokédexu č.558, v regionálním pokédexu Unova č.64.Typ: hmyzí / kamennýVývoj: Dwebble (od 34.úrovně) → \"Crustle\"Externí odkaz: bulbapedia (anglicky)\n\nPokémon Scraggy, japonsky \"Zuruggu\" (ズルッグ). V národním pokédexu č.559, v regionálním pokédexu Unova č.65.Typ: temný / bojovýVývoj: \"Scraggy\" (od 39.úrovně) → ScraftyExterní odkaz: bulbapedia (anglicky)\n\nPokémon Scrafty, japonsky \"Zuruzukin\" (ズルズキン). V národním pokédexu č.560, v regionálním pokédexu Unova č.66.Typ: temný / bojovýVývoj: Scraggy (od 39.úrovně) → \"Scrafty\"Externí odkaz: bulbapedia (anglicky)\n\nPokémon Sigilyph, japonsky \"Symboler\" (シンボラー). V národním pokédexu č.561, v regionálním pokédexu Unova č.67.Typ: psychický / létajícíVývoj: - Externí odkaz: bulbapedia (anglicky)\n\nPokémon Yamask, japonsky \"Desumasu\" (デスマス). V národním pokédexu č.562, v regionálním pokédexu Unova č.68.Typ: dušíVývoj: \"Yamask\" (od 34.úrovně) → CofagrigusExterní odkaz: bulbapedia (anglicky)\n\nPokémon Cofagrigus, japonsky \"Desukarn\" (デスカーン). V národním pokédexu č.563, v regionálním pokédexu Unova č.69.Typ: dušíVývoj: Yamask (od 34.úrovně) → \"Cofagrigus\"Externí odkaz: bulbapedia (anglicky)\n\nPokémon Tirtouga, japonsky \"Protoga\" (プロトーガ). V národním pokédexu č.564, v regionálním pokédexu Unova č.70.Typ: vodníVývoj: \"Tirtouga\" (od 37.úrovně) → CarracostaExterní odkaz: bulbapedia (anglicky)\n\nPokémon Carracosta, japonsky \"Abagoura\" (アバゴーラ). V národním pokédexu č.565, v regionálním pokédexu Unova č.71.Typ: vodníVývoj: Tirtouga (od 37.úrovně) → \"Carracosta\"Externí odkaz: bulbapedia (anglicky)\n\nPokémon Archen, japonsky \"Archeon\" (アーケン). V národním pokédexu č.566, v regionálním pokédexu Unova č.72.Typ: kamenný / létajícíVývoj: \"Archen\" (od 37.úrovně) → ArcheopsExterní odkaz: bulbapedia (anglicky)\n\nPokémon Archeops, japonsky \"Archeos\" (アーケオス). V národním pokédexu č.567, v regionálním pokédexu Unova č.73.Typ: kamenný / létajícíVývoj: Archen (od 37.úrovně) → \"Archeops\"Externí odkaz: bulbapedia (anglicky)\n\nPokémon Trubbish, japonsky \"Yabukuron\" (ヤブクロン). V národním pokédexu č.568, v regionálním pokédexu Unova č.74.Typ: jedovatýVývoj: \"Trubbish\" (od 36.úrovně) → GarbodorExterní odkaz: bulbapedia (anglicky)\n\nPokémon Garbodor, japonsky \"Dasutodasu\" (ダストダス). V národním pokédexu č.569, v regionálním pokédexu Unova č.75.Typ: jedovatýVývoj: Trubbish (od 36.úrovně) → \"Garbodor\"Externí odkaz: bulbapedia (anglicky)\n\nPokémon Zorua, japonsky \"Zorua\" (ゾロア). V národním pokédexu č.570, v regionálním pokédexu Unova č.76.Typ: temnýVývoj: \"Zorua\" (od 30.úrovně) → ZoroarkExterní odkaz: bulbapedia (anglicky)\n\nPokémon Zoroark, japonsky \"Zoroark\" (ゾロアーク). V národním pokédexu č.571, v regionálním pokédexu Unova č.77.Typ: temnýVývoj: Zorua (od 30.úrovně) → \"Zoroark\"Externí odkaz: bulbapedia (anglicky)\n\nPokémon Minccino, japonsky \"Chillarmy\" (チラーミィ). V národním pokédexu č.572, v regionálním pokédexu Unova č.78.Typ: normálníVývoj: \"Minccino\" (použitím předmětu Shiny Stone) → CinccinoExterní odkaz: bulbapedia (anglicky)\n\nPokémon Cinccino, japonsky \"Chillaccino\" (チラチーノ). V národním pokédexu č.573, v regionálním pokédexu Unova č.79.Typ: normálníVývoj: Minccino (použitím předmětu Shiny Stone) → \"Cinccino\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706728", "url": "https://cs.wikipedia.org/wiki?curid=706728", "title": "Seznam pokémonů (574-593)", "text": "Seznam pokémonů (574-593)\n\nNásledující stránka obsahuje seznam 574. – 593. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Gothita, japonsky \"Gothimu\" (ゴチム). V národním pokédexu č.574, v regionálním pokédexu Unova č.80.Typ: psychickýVývoj: \"Gothita\" (od 32.úrovně) → Gothorita (od 41.úrovně) → GothitelleExterní odkaz: bulbapedia (anglicky)\n\nPokémon Gothorita, japonsky \"Gothimiru\" (ゴチミル). V národním pokédexu č.575, v regionálním pokédexu Unova č.81.Typ: psychickýVývoj: Gothita (od 32.úrovně) → \"Gothorita\" (od 41.úrovně) → GothitelleExterní odkaz: bulbapedia (anglicky)\n\nPokémon Gothitelle, japonsky \"Gothiruselle\" (ゴチルゼル). V národním pokédexu č.576, v regionálním pokédexu Unova č.82.Typ: psychickýVývoj: Gothita (od 32.úrovně) → Gothorita (od 41.úrovně) → \"Gothitelle\"Externí odkaz: bulbapedia (anglicky)\n\nPokémon Solosis, japonsky \"Uniran\" (ユニラン). V národním pokédexu č.577, v regionálním pokédexu Unova č.83.Typ: psychickýVývoj: \"Solosis\" (od 32.úrovně) → Duosion (od 41.úrovně) → ReuniclusExterní odkaz: bulbapedia (anglicky)\n\nPokémon Duosion, japonsky \"Doublan\" (ダブラン). V národním pokédexu č.578, v regionálním pokédexu Unova č.84.Typ: psychickýVývoj: Solosis (od 32.úrovně) → \"Duosion\" (od 41.úrovně) → ReuniclusExterní odkaz: bulbapedia (anglicky)\n\nPokémon Reuniclus, japonsky \"Lanculus\" (ランクルス). V národním pokédexu č.579, v regionálním pokédexu Unova č.85.Typ: psychickýVývoj: Solosis (od 32.úrovně) → Duosion (od 41.úrovně) → \"Reuniclus\"Externí odkaz: bulbapedia (anglicky)\n\nPokémon Ducklett, japonsky \"Koaruhie\" (コアルヒー). V národním pokédexu č.580, v regionálním pokédexu Unova č.86.Typ: vodní / létajícíVývoj: \"Ducklett\" (od 35.úrovně) → SwannaExterní odkaz: bulbapedia (anglicky)\n\nPokémon Swanna, japonsky \"Swanna\" (スワンナ). V národním pokédexu č.581, v regionálním pokédexu Unova č.87.Typ: vodní / létajícíVývoj: Ducklett (od 35.úrovně) → \"Swanna\"Externí odkaz: bulbapedia (anglicky)\n\nPokémon Vanillite, japonsky \"Vanipeti\" (バニプッチ). V národním pokédexu č.582, v regionálním pokédexu Unova č.88.Typ: ledovýVývoj: \"Vanillite\" (od 35.úrovně) → Vanillish (od 47.úrovně) → VanilluxeExterní odkaz: bulbapedia (anglicky)\n\nPokémon Vanillish, japonsky \"Baniricchi\" (バニリッチ). V národním pokédexu č.583, v regionálním pokédexu Unova č.89.Typ: ledovýVývoj: Vanillite (od 35.úrovně) → \"Vanillish\" (od 47.úrovně) → VanilluxeExterní odkaz: bulbapedia (anglicky)\n\nPokémon Vanilluxe, japonsky \"Baivanilla\" (バイバニラ). V národním pokédexu č.584, v regionálním pokédexu Unova č.90.Typ: ledovýVývoj: Vanillite (od 35.úrovně) → Vanillish (od 47.úrovně) → \"Vanilluxe\"Externí odkaz: bulbapedia (anglicky)\n\nPokémon Deerling, japonsky \"Shikijika\" (シキジカ). V národním pokédexu č.585, v regionálním pokédexu Unova č.91.Typ: normální / travníVývoj: \"Deerling\" (od 34.úrovně) → SawsbuckExterní odkaz: bulbapedia (anglicky)\n\nPokémon Sawsbuck, japonsky \"Mebukijika\" (メブキジカ). V národním pokédexu č.586, v regionálním pokédexu Unova č.92.Typ: normální / travníVývoj: Deerling (od 34.úrovně) → \"Sawsbuck\"Externí odkaz: bulbapedia (anglicky)\n\nPokémon Emolga, japonsky \"Emonga\" (エモンガ). V národním pokédexu č.587, v regionálním pokédexu Unova č.93.Typ: elektrický / létajícíVývoj: - Externí odkaz: bulbapedia (anglicky)\n\nPokémon Karrablast, japonsky \"Kaburumo\" (カブルモ). V národním pokédexu č.588, v regionálním pokédexu Unova č.94.Typ: hmyzíVývoj: \"Karrablast\" (při výměně za pokémona Shelmet) → EscavalierExterní odkaz: bulbapedia (anglicky)\n\nPokémon Escavalier, japonsky \"Chevargo\" (シュバルゴ). V národním pokédexu č.589, v regionálním pokédexu Unova č.95.Typ: hmyzí / ocelovýVývoj: Karrablast (při výměně za pokémona Shelmet) → \"Escavalier\"Externí odkaz: bulbapedia (anglicky)\n\nPokémon Foongus, japonsky \"Tamagetake\" (タマゲタケ). V národním pokédexu č.590, v regionálním pokédexu Unova č.96.Typ: travní / jedovatýVývoj: \"Foongus\" (od 39.úrovně) → AmoongussExterní odkaz: bulbapedia (anglicky)\n\nPokémon Amoonguss, japonsky \"Morobareru\" (モロバレル). V národním pokédexu č.591, v regionálním pokédexu Unova č.97.Typ: travní / jedovatýVývoj: Foongus (od 39.úrovně) → \"Amoonguss\"Externí odkaz: bulbapedia (anglicky)\n\nPokémon Frillish, japonsky \"Pururiru\" (プルリル). V národním pokédexu č.592, v regionálním pokédexu Unova č.98.Typ: vodní / dušíVývoj: \"Frillish\" (od 40.úrovně) → JellicentExterní odkaz: bulbapedia (anglicky)\n\nPokémon Jellicent, japonsky \"Burungel\" (ブルンゲル). V národním pokédexu č.593, v regionálním pokédexu Unova č.99.Typ: vodní / dušíVývoj: Frillish (od 40.úrovně) → \"Jellicent\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706729", "url": "https://cs.wikipedia.org/wiki?curid=706729", "title": "Seznam pokémonů (594-613)", "text": "Seznam pokémonů (594-613)\n\nNásledující stránka obsahuje seznam 594. – 613. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Joltik, japonsky \"Bachuru\" (バチュル). V národním pokédexu č.595, v regionálním pokédexu Unova č.101.Typ: hmyzí / elektrickýVývoj: \"Joltik\" (od 36.úrovně) → GalvantulaExterní odkaz: bulbapedia (anglicky)\n\nPokémon Galvantula, japonsky \"Dentula\" (デンチュラ). V národním pokédexu č.596, v regionálním pokédexu Unova č.102.Typ: hmyzí / elektrickýVývoj: Joltik (od 36.úrovně) → \"Galvantula\"Externí odkaz: bulbapedia (anglicky)\n\nPokémon Ferroseed, japonsky \"Tesseed\" (テッシード). V národním pokédexu č.597,\n\nPokémon Ferrothorn, japonsky \"Nutrey\" (ナットレイ). V národním pokédexu č.598, v regionálním pokédexu Unova č.104.Typ: travní / ocelovýVývoj: Ferroseed (od 40.úrovně) → \"Ferrothorn\"Externí odkaz: bulbapedia (anglicky)\n\nPokémon Klink, japonsky \"Giaru\" (ギアル). V národním pokédexu č.599, v regionálním pokédexu Unova č.105.Typ: ocelovýVývoj: \"Klink\" (od 38.úrovně) → Klang (od 49.úrovně) → KlinklangExterní odkaz: bulbapedia (anglicky)\n\nPokémon Klang, japonsky \"Gigiaru\" (ギギアル). V národním pokédexu č.600, v regionálním pokédexu Unova č.106.Typ: ocelovýVývoj: Klink (od 38.úrovně) → \"Klang\" (od 49.úrovně) → KlinklangExterní odkaz: bulbapedia (anglicky)\n\nPokémon Klinklang, japonsky \"Gigigiaru\" (ギギギアル). V národním pokédexu č.601, v regionálním pokédexu Unova č.107.Typ: ocelovýVývoj: Klink (od 38.úrovně) → Klang (od 49.úrovně) → \"Klinklang\"Externí odkaz: bulbapedia (anglicky)\n\nPokémon Tynamo, japonsky \"Shibishirasu\" (シビシラス). V národním pokédexu č.602, v regionálním pokédexu Unova č.108.Typ: elektrickýVývoj: \"Tynamo\" (od 39.úrovně) → Eelektrik (pomocí předmětu Thunderstone) → EelektrossExterní odkaz: bulbapedia (anglicky)\n\nPokémon Eelektrik, japonsky \"Shibibiru\" (シビビール). V národním pokédexu č.603, v regionálním pokédexu Unova č.109.Typ: elektrickýVývoj: Tynamo (od 39.úrovně) → \"Eelektrik\" (pomocí předmětu Thunderstone) → EelektrossExterní odkaz: bulbapedia (anglicky)\n\nPokémon Eelektross, japonsky \"Shibirudon\" (シビルドン). V národním pokédexu č.604, v regionálním pokédexu Unova č.110.Typ: elektrickýVývoj: Tynamo (od 39.úrovně) → Eelektrik (pomocí předmětu Thunderstone) → \"Eelektross\"Externí odkaz: bulbapedia (anglicky)\n\nPokémon Elgyem, japonsky \"Ligray\" (リグレー). V národním pokédexu č.605, v regionálním pokédexu Unova č.111.Typ: psychickýVývoj: \"Elgyem\" (od 42.úrovně) → BeheeyemExterní odkaz: bulbapedia (anglicky)\n\nPokémon Beheeyem, japonsky \"Oobemu\" (オーベム). V národním pokédexu č.606, v regionálním pokédexu Unova č.112.Typ: psychickýVývoj: Elgyem (od 42.úrovně) → \"Beheeyem\"Externí odkaz: bulbapedia (anglicky)\n\nPokémon Litwick, japonsky \"Hitomoshi\" (ヒトモシ). V národním pokédexu č.607, v regionálním pokédexu Unova č.113.Typ: duší / ohnivýVývoj: \"Litwick\" (od 41.úrovně) → Lampent (pomocí předmětu Dusk Stone) → ChandelureExterní odkaz: bulbapedia (anglicky)\n\nPokémon Lampent, japonsky \"Ranpuraa\" (ランプラー). V národním pokédexu č.608, v regionálním pokédexu Unova č.114.Typ: duší / ohnivýVývoj: Litwick (od 41.úrovně) → \"Lampent\" (pomocí předmětu Dusk Stone) → ChandelureExterní odkaz: bulbapedia (anglicky)\n\nPokémon Chandelure, japonsky \"Chandela\" (シャンデラ). V národním pokédexu č.609, v regionálním pokédexu Unova č.115.Typ: duší / ohnivýVývoj: Litwick (od 41.úrovně) → Lampent (pomocí předmětu Dusk Stone) → \"Chandelure\"Externí odkaz: bulbapedia (anglicky)\n\nPokémon Axew, japonsky \"Kibago\" (キバゴ). V národním pokédexu č.610, v regionálním pokédexu Unova č.116.\n\nAxew používá své kly k napichování ovoce při sběru potravy a ke značkování svého území. Jakmile se mu kel ulomí, na stejném místě mu rychle doroste nový, ještě silnější a ostřejší.Typ: dračíVývoj: \"Axew\" (od 38.úrovně) → Fraxure (od 48.úrovně) → HaxorusExterní odkaz: bulbapedia (anglicky)\n\nPokémon Fraxure, japonsky \"Onondo\" (オノンド). V národním pokédexu č.611, v regionálním pokédexu Unova č.117.Typ: dračíVývoj: Axew (od 38.úrovně) → \"Fraxure\" (od 48.úrovně) → HaxorusExterní odkaz: bulbapedia (anglicky)\n\nPokémon Haxorus, japonsky \"Ononokus\" (オノノクス). V národním pokédexu č.612, v regionálním pokédexu Unova č.118.Typ: dračíVývoj: Axew (od 38.úrovně) → Fraxure (od 48.úrovně) → \"Haxorus\"Externí odkaz: bulbapedia (anglicky)\n\nPokémon Cubchoo, japonsky \"Kumasyun\" (クマシュン). V národním pokédexu č.613, v regionálním pokédexu Unova č.119.Typ: ledovýVývoj: \"Cubchoo\" (od 37.úrovně) → BearticExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706730", "url": "https://cs.wikipedia.org/wiki?curid=706730", "title": "Seznam pokémonů (614-633)", "text": "Seznam pokémonů (614-633)\n\nNásledující stránka obsahuje seznam 614. – 633. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Beartic, japonsky \"Tunbear\" (ツンベアー). V národním pokédexu č.614, v regionálním pokédexu Unova č.120.Typ: ledovýVývoj: Cubchoo (od 37.úrovně) → \"Beartic\"Externí odkaz: bulbapedia (anglicky)\n\nPokémon Cryogonal, japonsky \"Freegeo\" (フリージオ). V národním pokédexu č.615, v regionálním pokédexu Unova č.121.Typ: ledovýVývoj: - Externí odkaz: bulbapedia (anglicky)\n\nPokémon Shelmet, japonsky \"Chobomaki\" (チョボマキ). V národním pokédexu č.616, v regionálním pokédexu Unova č.122.Typ: hmyzíVývoj: \"Shelmet\" (při výměně za pokémona Karrablast) → AccelgorExterní odkaz: bulbapedia (anglicky)\n\nPokémon Accelgor, japonsky \"Agilder\" (アギルダー). V národním pokédexu č.617, v regionálním pokédexu Unova č.123.Typ: hmyzíVývoj: Shelmet (při výměně za pokémona Karrablast) → \"Accelgor\"Externí odkaz: bulbapedia (anglicky)\n\nPokémon Stunfisk, japonsky \"Maggyo\" (マッギョ). V národním pokédexu č.618, v regionálním pokédexu Unova č.124.Typ: zemní / elektrickýVývoj: - Externí odkaz: bulbapedia (anglicky)\n\nPokémon Mienfoo, japonsky \"Kojofu\" (コジョフー). V národním pokédexu č.619, v regionálním pokédexu Unova č.125.Typ: bojovýVývoj: \"Mienfoo\" (od 50.úrovně) → MienshaoExterní odkaz: bulbapedia (anglicky)\n\nPokémon Mienshao, japonsky \"Kojondo\" (コジョンド). V národním pokédexu č.620, v regionálním pokédexu Unova č.126.Typ: bojový / psychickýVývoj: Mienfoo (od 50.úrovně) → \"Mienshao\"Externí odkaz: bulbapedia (anglicky)\n\nPokémon Druddigon, japonsky \"Crimgan\" (クリムガン). V národním pokédexu č.621, v regionálním pokédexu Unova č.127.Typ: dračíVývoj: - Externí odkaz: bulbapedia (anglicky)\n\nPokémon Golett, japonsky \"Gobitto\" (ゴビット). V národním pokédexu č.622, v regionálním pokédexu Unova č.128.Typ: zemní / dušíVývoj: \"Golett\" (od 43.úrovně) → GolurkExterní odkaz: bulbapedia (anglicky)\n\nPokémon Golurk, japonsky \"Goloog\" (ゴルーグ). V národním pokédexu č.623, v regionálním pokédexu Unova č.129.Typ: zemní / dušíVývoj: Golett (od 43.úrovně) → \"Golurk\"Externí odkaz: bulbapedia (anglicky)\n\nPokémon Pawniard, japonsky \"Komatana\" (コマタナ). V národním pokédexu č.624, v regionálním pokédexu Unova č.130.Typ: bojový / ocelovýVývoj: \"Pawniard\" (od 52.úrovně) → BisharpExterní odkaz: bulbapedia (anglicky)\n\nPokémon Bisharp, japonsky \"Kirikizan\" (キリキザン). V národním pokédexu č.625, v regionálním pokédexu Unova č.131.Typ: bojový / ocelovýVývoj: Pawniard (od 52.úrovně) → \"Bisharp\"Externí odkaz: bulbapedia (anglicky)\n\nPokémon Bouffalant, japonsky \"Buffron\" (バッフロン). V národním pokédexu č.626, v regionálním pokédexu Unova č.132.Typ: normálníVývoj: - Externí odkaz: bulbapedia (anglicky)\n\nPokémon Rufflet, japonsky \"Washibon\" (ワシボン). V národním pokédexu č.627, v regionálním pokédexu Unova č.133.Typ: normální / létajícíVývoj: \"Rufflet\" (od 54.úrovně) → BraviaryExterní odkaz: bulbapedia (anglicky)\n\nPokémon Braviary, japonsky \"Warrgle\" (ウォーグル). V národním pokédexu č.628, v regionálním pokédexu Unova č.134.Typ: normální / létajícíVývoj: Rufflet (od 54.úrovně) → \"Braviary\"Externí odkaz: bulbapedia (anglicky)\n\nPokémon Vullaby, japonsky \"Valchai\" (バルチャイ). V národním pokédexu č.629, v regionálním pokédexu Unova č.135.Typ: temný / létajícíVývoj: \"Vullaby\" (od 54.úrovně) → MandibuzzExterní odkaz: bulbapedia (anglicky)\n\nPokémon Mandibuzz, japonsky \"Vulgina\" (バルジーナ). V národním pokédexu č.630, v regionálním pokédexu Unova č.136.Typ: temný / létajícíVývoj: Vullaby (od 54.úrovně) → \"Mandibuzz\"Externí odkaz: bulbapedia (anglicky)\n\nPokémon Heatmor, japonsky \"Kuitaran\" (クイタラン). V národním pokédexu č.631, v regionálním pokédexu Unova č.137.Typ: ohnivýVývoj: - Externí odkaz: bulbapedia (anglicky)\n\nPokémon Durant, japonsky \"Aianto\" (アイアント). V národním pokédexu č.632, v regionálním pokédexu Unova č.138.Typ: hmyzí / ocelovýVývoj: - Externí odkaz: bulbapedia (anglicky)\n\nPokémon Deino, japonsky \"Monozu\" (モノズ). V národním pokédexu č.633, v regionálním pokédexu Unova č.139.Typ: temný / dračíVývoj: \"Deino\" (od 50.úrovně) → Zweilous (od 64.úrovně) → HydreigonExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706731", "url": "https://cs.wikipedia.org/wiki?curid=706731", "title": "Seznam pokémonů (634-649)", "text": "Seznam pokémonů (634-649)\n\nNásledující stránka obsahuje seznam 634. – 649. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Zweilous, japonsky \"Jiheddo\" (ジヘッド). V národním pokédexu č.634, v regionálním pokédexu Unova č.140.Typ: temný / dračíVývoj: Deino (od 50.úrovně) → \"Zweilous\" (od 64.úrovně) → HydreigonExterní odkaz: bulbapedia (anglicky)\n\nPokémon Hydreigon, japonsky \"Sazandora\" (サザンドラ). V národním pokédexu č.635, v regionálním pokédexu Unova č.141.Typ: temný / dračíVývoj: Deino (od 50.úrovně) → Zweilous (od 64.úrovně) → \"Hydreigon\"Externí odkaz: bulbapedia (anglicky)\n\nPokémon Larvesta, japonsky \"Merlarva\" (メラルバ). V národním pokédexu č.636, v regionálním pokédexu Unova č.142.Typ: hmyzí / ohnivýVývoj: \"Larvesta\" (od 59.úrovně) → VolcaronaExterní odkaz: bulbapedia (anglicky)\n\nPokémon Volcarona, japonsky \"Ulgamoth\" (ウルガモス). V národním pokédexu č.637, v regionálním pokédexu Unova č.143.Typ: hmyzí / ohnivýVývoj: Larvesta (od 59.úrovně) → \"Volcarona\"Externí odkaz: bulbapedia (anglicky)\n\nPokémon Cobalion, japonsky \"Cobalon\" (コバルオン). V národním pokédexu č.638, v regionálním pokédexu Unova č.144.Typ: ocelový / bojovýVývoj: - Externí odkaz: bulbapedia (anglicky)\n\nPokémon Terrakion, japonsky \"Terrakion\" (テラキオン). V národním pokédexu č.639, v regionálním pokédexu Unova č.145.Typ: kamenný / bojovýVývoj: - Externí odkaz: bulbapedia (anglicky)\n\nPokémon Virizion, japonsky \"Virizion\" (ビリジオン). V národním pokédexu č.640, v regionálním pokédexu Unova č.146.Typ: travní / bojovýVývoj: - Externí odkaz: bulbapedia (anglicky)\n\nPokémon Tornadus, japonsky \"Tornelos\" (トルネロス). V národním pokédexu č.641, v regionálním pokédexu Unova č.147.Typ: létajícíVývoj: - Externí odkaz: bulbapedia (anglicky)\n\nPokémon Thundurus, japonsky \"Voltolos\" (ボルトロス). V národním pokédexu č.642, v regionálním pokédexu Unova č.148.Typ: elektrický / létajícíVývoj: - Externí odkaz: bulbapedia (anglicky)\n\nPokémon Reshiram, japonsky \"Reshiram\" (レシラム). V národním pokédexu č.643, v regionálním pokédexu Unova č.149.Typ: dračí / ohnivýVývoj: - Externí odkaz: bulbapedia (anglicky)\n\nPokémon Zekrom, japonsky \"Zekrom\" (ゼクロム). V národním pokédexu č.644, v regionálním pokédexu Unova č.150.Typ: dračí / elektrickýVývoj: - Externí odkaz: bulbapedia (anglicky)\n\nPokémon Landorus, japonsky \"Landlos\" (ランドロス). V národním pokédexu č.645, v regionálním pokédexu Unova č.151.Typ: zemní / létajícíVývoj: - Externí odkaz: bulbapedia (anglicky)\n\nPokémon Kyurem, japonsky \"Kyurem\" (キュレム). V národním pokédexu č.646, v regionálním pokédexu Unova č.152.Typ: dračí / ledovýVývoj: - Externí odkaz: bulbapedia (anglicky)\n\nPokémon Keldeo, japonsky \"Keldeo\" (ケルディオ). V národním pokédexu č.647, v regionálním pokédexu Unova č.153.Typ: vodní / bojovýVývoj: - Externí odkaz: bulbapedia (anglicky)\n\nPokémon Meloetta, japonsky \"Meloetta\" (メロエッタ). V národním pokédexu č.648, v regionálním pokédexu Unova č.154.Typ: mění se pomocí útoku Relic Song\nVývoj: - Externí odkaz: bulbapedia (anglicky)\n\nPokémon Genesect, japonsky \"Genesect\" (ゲノセクト). V národním pokédexu č.649, v regionálním pokédexu Unova č.155.Typ: hmyzí / ocelovýVývoj: - Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "706732", "url": "https://cs.wikipedia.org/wiki?curid=706732", "title": "Karlštejn (opera)", "text": "Karlštejn (opera)\n\nKarlštejn je opera (Op. 50) o třech jednáních českého skladatele Vítězslava Nováka. Libreto napsal český spisovatel Otokar Fischer podle stejnojmenné populární hry Jaroslava Vrchlického z roku 1884. Poprvé byla provedena dne 18. listopadu 1916 v Národním divadle v Praze.\n\nVítězslav Novák se do práce na své druhé opeře pustil bezprostředně po dokončení \"Zvíkovského raráška\" a ještě před jeho premiérou v říjnu 1915. Stejně jako u první opery se obrátil k látce úspěšné na českém činoherním jevišti, Vrchlického veselohře \"Noc na Karlštejně\". Úpravu textu pro něj provedl Otokar Fischer. Ten mu nedlouho předtím dodal operní libreto s názvem \"Herakles\", skladatel však za změněné společenské atmosféry za první světové války toužil po jiné, vlastenecké látce: „Byla to tragedie jednotlivce, kdežto nyní se jednalo, jak jsme všichni cítili, o bytí či nebytí celého národa.“ Proto se skladatel obrátil k Vrchlického komedii; již z dřívějška měl zaznamenány hudební motivy spojené s hradem Karlštejnem a jeho okolím. Fischer provedl nejen žádané úpravy a škrty, ale plně v intencích skladatele provedl i dalekosáhlejší zásahy odpovídající dobové náladě. Veseloherní prvky předlohy byly odsunuty na okraj a potlačeny, důraz je položen na moudrou a ušlechtilou postavu císaře Karla IV. a jeho představu českých zemí a Karlštejna jako ústředí vlády nad střední Evropou, na český královský majestát a svébytnost českého království, které Karel odmítá opustit ve prospěch lákavějšího Říma; přitom je však Karel současně kreslen jako laskavý a i v intimních chvílích sympatický člověk. Podle samotného Nováka: „Celkový ráz díla však je vážný, což Fischer zdůraznil již změnou anekdotického názvu \"Noc na Karlštejně\" v \"Karlštejn\", jako nábožensko-politický symbol české země.“\n\nSkladatel obdržel libreto už na podzim roku 1914, začal však na ní pracovat až v dubnu 1915 a partituru dokončil 21. března 1916. Jak píše ve svých vzpomínkách, „Ponořili jsme se do práce s nadšením, jež mi často vhánělo slzy do očí – případ před tím u mne nebývalý. Skladba povznášející mne z chmurné přítomnosti do jasné minulosti našeho národa byla ve skizze hotova za dva měsíce. ‚Sebrala‘ mě však tak důkladně, že jsem k její instrumentaci zasedl až po prázdninách.“\n\nPrvní přijetí však nebylo povzbuzující: premiéra připadla na 35. výročí premiéry Smetanovy \"Libuše\" a část přítomného obecenstva agitovaná skladatelem Jaroslavem Jeremiášem se hlasitě dožadovalo předvedení této opery. Jen pořádkový zásah policie je donutil vyslechnout Novákův \"Karlštejn\". Vlastenecký patos, který Novák do partitury vložil, neprokázal účinnost (ostatně Jeremiáš tvrdil, že „na Novákově opeře \"Karlštejn\" není českého nic než titul“) a ani kritický ohlas nebyl jednoznačně kladný. Zvlášť odsuzující kritiku publikoval Zdeněk Nejedlý: označil operu za „národní padělek“ a „dílo slohově rozvrácené a hudebně nevýrazné“. Přesto za ni skladatel získal výroční cenu České akademie věd a umění na rok 1916. Národní divadlo se ke \"Karlštejnu\" za skladatelova života pravidelně vracelo a Novák provedl postupně řadu úprav: brzy po premiéře rozšířil závěr díla, někdy po roce 1925 rozšířil finále 1. dějství a další menší retuše provedl před provedením v rámci novákovského cyklu Národního divadla roku 1930. Trvale se však \"Karlštejn\" na repertoár prosadit nepodařilo.\n\nKlavírní výtah \"Karlštejna\" upravený Romanem Veselým vydala vídeňská Universal Edition roku 1916.\n\n\"Karlštejn\" zůstal prakticky doménou především pražského Národního divadla (po premiéře roku následovala další nastudování v letech 1930, 1936, 1939, 1947 a 1986). Další divadla následovala až se značným odstupem (Brno 1931, Olomouc 1932, Moravská Ostrava 1935). Po druhé světové válce byl \"Karlštejn\" vedle Prahy inscenován v Brně (1947), Ostravě (1968) a Českých Budějovicích (1977). Dosud poslední představení \"Karlštejna\" se konalo v Národním divadle 27. prosince 1986.\n\nSkladební postupy se u \"Karlštejna\" příliš neliší od \"Zvíkovského raráška\", ale jsou přiměřenější rozměru a povaze děje, který je vážnější a slavnostnější. I zde je těžiště hudby v orchestru a lze hovořit o symfonické opeře, což podtrhují i předehry ke 2. a 3. dějství nezvyklé šíří i funkcí. Hudba je harmonicky monumentálně strukturovaná, často polyfonická, barvitě instrumentovaná, proud spočívá na důmyslně variovaných příznačných motivech charakterizujících osoby a situace, z nichž hlavními jsou vznešený motiv císaře Karla, z něhož je odvozen i motiv hradu Karlštejna, a na druhé straně vášnivý roztoužený motiv královny Elišky. Hlasy jsou stejně jako ve \"Zvíkovském raráškovi\" vedeny soustavně v recitativu, skladatel se vyhýbá áriím i ansámblům, větší plochy oproti první opeře však umožňují rozvinout tento recitativ do dlouhých kantabilních pasáží (arios) – Jan Trojan v této souvislosti hovoří o „vřelém mélosu zpěvních partů“. Každé ze tří jednání graduje k vznešenému lyrickému recitativu hlavní postavy krále Karla – je to rozhovor s vévodou 1. dějství \"Na tuto chvíli se těšívám po celou cestu\", zpěv při odchodu na bohoslužbu ve 2. dějství \"A nyní jděme se poklonit\" a rozhovor s vévodou ve 3. dějství \"Je-li to nutné, pane vévodo\". Ladislav Šíp tyto zpěvy označuje za „působivé, strhující a inspirované projevy Novákova umění“.\n\nVzhledem k slavnostní a majestátní povaze řady výjevů je překvapivé, že se v opeře nevyskytují ansámbly a rovněž sbory jsou nasazeny jen na velmi krátkých pasážích ve finále 1. a 2. dějství. V hymnické scéně holdu svatém patronovi hradu a celé české země v závěru 2. dějství se na podtržení archaického, národního a slavnostního obsahu vyskytují i citace písně \"Hospodine pomiluj ny\" a Svatováclavského chorálu.\n\nNovák v této své opeře uskutečnil svou představu velké národní opery. Je první, kdo přivádí na operní jeviště ušlechtilou legendární postavu národních dějin v intimních chvílích, doprovázených prvkem komickým a erotickým, přitom však s velkým vlasteneckým patosem.\n\nDěj se odehrává na hradě Karlštejně jednoho červnového dne roku 1363.\n(Před hradem) Z hradeb Karlštejna zní táhlé volání hlásného o tom, že se k hradu blíží průvod krále Karla IV. To slyší pod zdí před hlavní bránou dvě postavy v mnišském rouše, totiž královna Alžběta a její společnice Alena. Královna oslovuje majestátný hrad, do nějž její manžel zakázal vstup ženám, jako soupeře, jehož tajemství musí svou přítomností zlomit. Alena ji následuje tím raději, že její milý, královský číšník Pešek z Hlavně, má službu právě na Karlštejně.\n\nZ králova doprovodu přichází nejprve arcibiskup Arnošt z Pardubic. Poznává královnu a ta mu líčí své smutné postavení: ocitla se v cizí zemi, kde nemá žádné přátele, a král ji zanedbává. Pobývá-li v Praze, je zaneprázdněn vladařskými záležitostmi, a jakmile má volnou chvíli, uchýlí se na nepřístupný Karlštejn. Před počáteční neochotu se královně podaří arcibiskupa pohnout k tomu, aby jí a Aleně pomohl proniknout v kostýmu pážete pod podmínkou, že se budou řídit jeho pokyny.\n\nArnošt rychle obě ženy ukrývá před Karlem, který přijíždí spolu s lombardským vévodou Petrem. Jsou zabráni do hovoru. Petr se krále snaží přesvědčit, aby se vrátil do Itálie, přeložil své sídlo z Čech do Říma a obnovil Římskou říši. Ten jej odmítá: miluje svou zemi, svůj lid i svůj pevný hrad Karlštejn, jehož poklady chce vévodovi ukázat. U brány vítá hosty osádka radu včetně purkrabího a pana Peška. Král poručí lombardské hosty jejich přátelské péči, připomíná však svým mužům, aby nezapomněli na národní hrdost.\n\n(Na nádvoří hradu) Arcibiskup, purkrabí a Pešek provázejí vévodu po hradě a zastavili se na nádvoří. Vévoda se žertovně posmívá chladné české povaze: takovou nádheru že postavila pro samotu a odříkání? To ani Arnoštu z Pardubic nevěří, takovou krásu lze vytvořit jen kvůli ženě. Ale na rozdíl od Itálie, kde láska vládne zjevně, zde se pod strohým povrchem musí tajit nějaká neřest. Purkrabí i Pešek rozhodně odmítají vévodovu myšlenku, že se na hradě skrývají ženy, ale ten ví své. Vždyť právě před chvílí zaslechl ženský hlas a zahlédl ženský stín, ale když jej chtěl pronásledovat, zmizel mu mezi loubím.\n\nPešek zůstává na stráži a ostatní pokračují v prohlídce. K jeho zděšení se k němu přikrade Alena v pážecím převleku. A nechce-li, aby na něj přivolala trest, musí se s ní sejít na témže místě o půlnoci. Pešek proto prosí arcibiskupa, aby jej pod záminkou nemoci uvolnil z noční služby v králově komnatě. To se hodí, neboť právě o takovou službu žádá Arnošta královna, znepokojená vévodovými řečmi o tajných hříších. Dosud si králův chlad vykládala tím, že miloval více její zemřelou předchůdkyni, ale nyní má podezření na živou sokyni. Arcibiskup je přesvědčen, že tomu tak není, ale aby se královna sama přesvědčila, jmenuje ji královým číšníkem pro dnešní noc. Poté přichází král a vyzývá všechny přítomné, aby jej následovali k večerní svatováclavské pobožnosti.\n(Komnata Karla IV.) Karel večeří s Arnoštem z Pardubic. Ten mu vyčítá, že zanedbává svou mladou královnu a uchyluje se do samoty. Karel se však hájí tím, že každý potřebuje tichý kout, kde se může radit sám se svým srdcem, ale svou ženu nade vše miluje. Ba i v koutě, kde tráví čas na modlitbách, má její podobiznu. Arnošt pak odchází ke spánku. Alžběta se cítí zahanbena a chce odejít, v tu chvíli se ale ke králi snaží dostat vévoda Petr. Poznává v pážeti ženu a domnívaje se, že krále čeká tajné dostaveníčko, chce ji políbit. Alžběta se brání a přitom přelomí vévodův meč.\n\nHlukem přivolaný Karel se ptá, co se děje, a Petr je zmaten, je totiž zřejmé, že Karel o přítomnosti ženy ve svém předpokoji skutečně neví. Král posílá páže pryč a vévoda se dává opět do hovoru o přesídlení královského dvora do Říma. Karel opět odmítá, protože vidí své poslání v tom, aby z Čech utvořil „klíč své moci, východisko nového panství nad lidským duchem, dárkyni světla, tepnu světa“. Přitom ale jeho pozornost poutá zlomený meč: poznává z něj přítomnost své choti. Po vévodově odchodu povolává zpět páže. Žertovně s královnou laškuje a uvádí ji do rozpaků, až se mu Alžběta přizná a prosí a odpuštění.\n\nV té chvíli je přeruší ruch z nádvoří: to vévoda vyvolal půtku s Peškem, kterého přistihl při dostaveníčku s Alenou, aby prokázal, že se na hradě přece jen nalézá žena. Arcibiskup rychle odvádí královnu tajným východem, Petr zatím předvádí oba hříšníky králi. Alena se bere vinu na sebe, protože doufá, že tím zachrání svou paní. Ta právě veřejně přijíždí v doprovodu Arnošta z Pardubic: prý zabloudila na lovu a doufá, že jí její choť neodepře útočiště. Král ji přenechává, aby vyřkla soud nad oběma milenci, a ona nařizuje, aby se pan Pešek k záchraně Aleniny cti s ní ihned oženil. To buď zároveň trestem a varováním pro každou ženu, která by chtěla poskvrnit svou vášní, nedůvěrou a slabostí slavný hrad Karlštejn. Nastává jitro, vévoda odjíždí a stejně tak král s královnou. Z královnina provinění i král poznal, že na něj nemá nárok jen Bůh a vlast, ale i život a láska.\nČeskoslovenský rozhlas pořídil roku 1945 dosud nevydanou nahrávku \"Karlštejna\", rekonstruovanou roku 2002. Zpívají (Karel IV.) Václav Bednář, (vévoda z Bergasu) Jaroslav Gleich, (Alena) Eva Prchlíková-Liková, (Ješek z Vartenberga, purkrabí) Josef Celerin, (Hlásný) Emil Bergmann, (Pešek) Oldřich Kovář, (královna Alžběta) Zdenka Hrnčířová, (Arnošt z Pardubic) Karel Kalaš. Pěvecký sbor Československého rozhlasu v Praze a Symfonický orchestr pražského rozhlasu řídí Jaroslav Vogel.\n\nÁrii Karla IV. z 3. jednání „Je-li nutno, pane vévodo“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\n\n"}
{"id": "706734", "url": "https://cs.wikipedia.org/wiki?curid=706734", "title": "Zákoník Manuův", "text": "Zákoník Manuův\n\nZákoník Manuův (sskr. Manusmrti nebo Manusmriti či Manu-samhitá) je starý indický text, napsaný v sanskrtu a obsahující souhrn bráhmanské moudrosti, včetně právních předpisů a životních rad. Podle hinduistické tradice je to slovo samého Brahmy, které jeho syn Manu vykládá mudrci Bhriguovi a pak celá dharmašástrová tradice komentuje a vykládá. Vznikl patrně mezi 2. stoletím př. n. l. a 2 stoletím n. l. v severní Indii. Evropané se s ním seznámili díky anglickému překladu W. Jonese z roku 1794.\n\nManu, syn Brahmův a „praotec lidstva“, ve 12 knihách vysvětluje skupině „vidoucích“ (\"riši\") „zákony pro všechny společenské třídy“. V první části (1.1-119) mluví o původu světa, ve druhé (2.1-24) o pramenech zákona a ve zbytku o dharmě (cestě či zákonu) pro různé společenské třídy. Zde se nejprve vykládají pravidla a zákony pro bráhmany (2.26-6.97) včetně jejich žáků, pravidla a rady pro krále (7.1-9.325), pro kasty vaišjů a šúdrů (9.325-336) a konečně pravidla pro nepříznivé časy (10.1-125). 11. kniha je věnována pokání a 12. kniha výklad uzavírá a mluví o „plodech“ různých jednání.\n\nPrávní látka je obsahem 8. knihy a celou látku dělí do 18 „případů“: nespravedlnost (8.12), vyšetřování (8.23), majetek žen a dětí (8.27), principy práva (8.40), dlužník a věřitel (8.47), svědkové (8.61), falešní (8.89), přísaha a ordál (8.109), tresty (8.124), úroky (8.140), smlouvy (8.163), dluh, svěřený majetek (8.179), dary kněžím (8.206), neplacení, porušení smlouvy (8.214), odpovědnost (8.230), spory o meze (8.245), urážky (8.267), napadení (8.279), dopravní nehody (8.290), tělesné tresty (8.299), legitimita krále (8.301), tresty (8.314,) násilí (8.344), sexuální zločiny (8.352), pevné ceny (8.398), povinnosti sluhů (8.410).\n\nKniha patrně vznikla v bráhmanském (kněžském) prostředí jako shrnutí tradičních rad a pravidel, od zdvořilosti žáka až po prozíravou zahraniční politiku králů. Podle P. Olivella je to jakási nabídka spolupráce kněžských vrstev vůči vladařům v době po otřesech, souvisejících se vznikem buddhismu. Není to tedy zákoník v moderním slova smyslu a nikdy neměl přísně právní platnost, jak se domníval jeho první překladatel a soudce Nejvyššího soudu v Kalkatě William Jones. Měl však v hinduistické společnosti veliký vliv a byl také zdrojem argumentace v učených disputacích.\n\nManuův zákoník je bohatý zdroj informací o ideálech a do jisté míry i o skutečnosti staré indické společnosti. Poskytuje množství informací sociologických, právních i ekonomických a patří mezi důležité zdroje historie práva. Velkým obdivovatelem Zákoníku Manuova byl Friedrich Nietzsche, který v něm viděl dílo vznešených vrstev válečníků a kněží a zároveň ho používal jako zlý příklad ˝zušlechťování lidstva˝. Moderní badatelé však jeho výklad odmítají a pokládají za nepřiměřený indické skutečnosti.\n\nNejstarší známý komentář je od Bháručiho (7.-11. století n. l.), z něhož se ovšem zachovala jen část. Jedním z nejvýznamnějších komentátorů byl Medhátithi (9.-11. století).\n\n\n\n"}
{"id": "706737", "url": "https://cs.wikipedia.org/wiki?curid=706737", "title": "Patricia McPherson", "text": "Patricia McPherson\n\nPatricia McPherson (* 27. listopad 1954, Oak Harbor, Washington, USA) je herečka. Je známá ze seriálu Knight Rider jako Bonnie Barstow – KITTova mechanička.\n\n"}
{"id": "706739", "url": "https://cs.wikipedia.org/wiki?curid=706739", "title": "Place de l'Hôtel-de-Ville", "text": "Place de l'Hôtel-de-Ville\n\nPlace de l'Hôtel-de-Ville (\"Radniční náměstí\") je významné náměstí v Paříži. Nachází se ve 4. obvodu. V minulosti bylo hospodářským a dnes je správním centrem města. Je pojmenováno po budově pařížské radnice.\n\nNáměstí leží na pravém břehu řeky Seiny. Vymezují jej ulice \"Rue de Rivoli\" na severu, pařížská radnice na východě, nábřeží \"Quai de l'Hôtel-de-Ville\" na jihu a \"Avenue Victoria\" na západě.\n\nVe starověku se zde křížily cesty vedoucí do Melunu a do Champagne, které i v pozdější době zůstaly významnými obchodními cestami. V raném středověku se zde díky poloze rozvinulo tržiště a nejdůležitější přístav ve městě. Vznikly zde sklady a hostince. Náměstí získalo název Place de Grève, což byl pojem označující ve středověké francouzštině písčitý břeh. Do moderní francouzštiny pak slovo \"grève\" přešlo jako výraz pro stávku, což bylo dáno tím, že na tomto místě ve větším počtu se shromažďovali nádeníci, kteří hledali práci a nechávali se najímat.\n\nNa \"Place de Grève\" stál rovněž \"Maison aux piliers\" (Dům na pilířích), který nechal postavit Étienne Marcel, a kde sídlil prévôt des marchands, ze kterého se vytvořila městská samospráva a dnes se zde nachází radnice města Paříže.\n\nJako ústřední náměstí sloužilo Place de Grève také jako místo poprav. Zemřeli zde např.:\n\nNáměstí bylo přejmenováno 19. března 1803 na dnešní \"Place de l'Hôtel-de-Ville\". Od roku 1982 je pěší zónou. Od roku 2004 je na náměstí každé léto v rámci pařížské pláže hřiště pro plážový volejbal, v zimě je zde instalováno kluziště.\n\n\n"}
{"id": "706741", "url": "https://cs.wikipedia.org/wiki?curid=706741", "title": "Rytíři zajíce", "text": "Rytíři zajíce\n\nRytíři zajíce nebo též Řád zaječích rytířů (anglicky \"Knights of the Hare\") byl krátkodobý anglický rytířský řád, který založil roku 1338 anglický král Eduard III. a který zanikl se smrtí svého posledního člena.\n\nOkolnosti vzniku řádu jsou víceméně úsměvné a anekdotické. Ve středověku bylo obvyklé, že se pasování panošů na rytíře odehrávalo na bitevním poli. Někdy se tak dělo po bitvě, kdy byl panoš povýšen za svou statečnost, ale někdy těsně před bitvou, aby se panoš mohl zúčastnit bitvy jako rytíř. Na počátku stoleté války shromáždili Eduard III. a francouzský král Filip VI. svá vojska ve Francii, ale stále nedocházelo k rozhodující bitvě. Při jedné příležitosti, u řeky Šeldy, se obě vojska dostala k sobě na dohled, a to vyplašilo zajíce, který běžel směrem k Francouzům, kteří ho vítali hlukem a křikem. Některé anglické jednotky považovaly tento hluk za znak nadcházející bitvy a začaly činit přípravy k boji. A v rámci těchto příprav hrabě Vilém z Hainaultu urychleně pasoval 12 až 14 panošů na rytíře. Posléze nepřišel žádný útok a zjistilo se, že hluk Francouzů byl způsoben zajícem. Narychlo pasovaní rytíři proto byli nazváni „zaječími rytíři“ a byli tak zváni v tehdejších kronikách.\n\n"}
{"id": "706742", "url": "https://cs.wikipedia.org/wiki?curid=706742", "title": "Největší show pod sluncem", "text": "Největší show pod sluncem\n\nNejvětší show pod sluncem: Důkazy evoluce (v anglickém originále \"The Greatest Show on Earth: The Evidence for Evolution\") je kniha evolučního biologa Richarda Dawkinse z roku 2009, která popisuje důkazy evoluce. V češtině ji v roce 2011 vydala nakladatelství Argo a Dokořán. Je to Dawkinsova desátá kniha, která následuje po \"Božím bludu\" (2006) a \"Příběhu předka\" (2004). V prvním týdnu po vydání se dostala na první místo žebříčku bestsellerů sestavovaném novinami \"The Sunday Times\", když měla více než dvojnásobek prodejů než druhá kniha v žebříčku. Byla také vydána audiokniha, kterou namluvila Dawkinsova manželka Lalla Wardová.\n\nKniha je rozdělena do třinácti kapitol, které mají (v českém vydání) dohromady zhruba 350 stran a za nimiž následuje dodatek Popírači historie.\n\n\n"}
{"id": "706751", "url": "https://cs.wikipedia.org/wiki?curid=706751", "title": "Ron Howard", "text": "Ron Howard\n\nRonald William „Ron“ Howard (* 1. března 1954, Duncan, Oklahoma) je americký režisér, producent a herec, otec herečky Bryce Dallas Howardové, který za film \"Čistá duše\" obdržel Oscara pro nejlepší režii.\n\nV televizi se objevoval již od dětství. Osm sezón hrál Opieho Taylora v sitcomu \"The Andy Griffith Show\". Později šest let ztvárňoval teenagera Richieho Cunninghama v situační komedii \"Happy Days\", kde se potkal s dalšími hereckými členy rodiny. Ve filmu si zahrál první výraznější postavy ve snímcích \"Americké graffiti\" (1973) a \"Střelec\" (1976). Režijním debutem se v roce 1977 stala komedie \"Grand Theft Auto\". Seriál \"Happy Days\" opustil roku 1980, aby se více zaměřil na režii. Mezi snímky, které natočil jsou i oscarové \"Zámotek\", \"Apollo 13\" a \"Čistá duše\". V roce 2003 mu prezident Bush udělil Státní medaili v oblasti umění.\n\nNarodil se do rodiny herečky Jean Speegle Howardové a režiséra, spisovatele a herce Rance Howarda, který v té době plnil tříletou vojenskou službu u Letectva Spojených států. V roce 1958 se rodina přestěhovala do Hollywoodu. Rok poté se narodil jeho mladší bratr Clint Howard, který se stal hercem. Po třech letech se rodina přestěhovala do Burbanku.\n\nPo ukončení střední školy Johna Burroughse, pokračoval studiem na School of Cinematic Arts Jihokalifornské univerzity, ale fakultu nedokončil.\n\nDne 7. června 1975 se oženil s přítelkyní ze střední školy Cheryl Alleyovou, spisovatelkou, která má vzdělání v oboru geriatrické psychologie. Do manželství se narodily čtyři děti: dcery Bryce Dallas (nar. 1981), Jocelyn Carlyle a Paige Carlyle (dvojčata, nar. 1985) a syn Reed Cross (nar. 1987). Dívky získaly druhé jméno po místu, kde byly počaty – Bryce v Dallasu a dvojčata Jocelyn s Paige v Hotelu Carlyle v New Yorku. Syn Reed Cross získal prostřední jméno po londýnské ulici, protože podle režiséra \"„Volvo není moc dobré druhé jméno“\". Dcery Bryce a Paige jsou herečky. Rodina žije na čtrnáctihektarovém pozemku chráněného společenství Conyers Farm v connecticutském Greenwichi. V únoru 2007 se stal dědečkem, když Bryce Dallas porodila syna Theodora Normana Howarda Gabela.\n\nV červnovém vydání časopisu \"Vanity Fair\" z roku 2006 na otázku: \"„Co považujete za svůj největší úspěch?“\", odpověděl slovy: „\"Čtyřicet osm let bez přestávky ve stálém zaměstnání u televize a filmu, během nichž jsem dokázal ochránit bohatý rodinný život.“\"\n\n"}
{"id": "706753", "url": "https://cs.wikipedia.org/wiki?curid=706753", "title": "Italská fronta (první světová válka)", "text": "Italská fronta (první světová válka)\n\nItalská fronta byla jedna z hlavních frontových linií první světové války. Na této frontě byla vybojována série bitev mezi armádami Rakouska-Uherska a Itálie. Na straně Rakouska-Uherska bojovaly i německé jednotky, a naopak na italské straně se bojů zúčastnili vojáci z Francie, Velké Británie, Spojených států amerických a československé legie. Itálie doufala, že vstupem do války na straně Dohody proti Centrálním mocnostem získá předalpské Tyrolsko (dnešní italské provincie Trentino a Jižní Tyrolsko), Rakouské přímoří a severní Dalmácii. Ačkoliv Itálie doufala, že začne válku překvapivým útokem, který povede k rychlému postupu a dobytí několika rakouských měst, postup se brzy zastavil v poziční válce ne nepodobné té, která probíhala na západní frontě ve Francii.\n\nAčkoliv byla Itálie členem Trojspolku společně s Rakouskem-Uherskem a Německým císařstvím, nevyhlásila v srpnu 1914 válku s argumentem, že Trojspolek je obrannou aliancí a tudíž není vázána připojit se k agresivní válce Rakouska-Uherska proti Srbsku. Italské království mělo dlouhotrvající spory s Rakouskem-Uherskem již od Vídeňského kongresu v roce 1815 po napoleonských válkách, který připojil některé regiony apeninského poloostrova k Rakouskému císařství. Navíc bylo v 80. letech 19. století založeno radikální politické hnutí nazvané \"Italia irredenta\" (Nevykoupená Itálie), které začalo nárokovat připojení rakousko-uherských teritorií obývaných Italy, a to zvláště rakouského přímoří a Tyrolska, k Italskému království. V druhé dekádě 20. století už tyto expanzionistické myšlenky přijala za své většina italských politických vůdců. Osvobození a připojení těchto rakouských území (ačkoliv nebyly obývány jen Italy, ale i Němci, jižními Slovany atd.) se stalo hlavním italským válečným cílem, podobně jako Alsasko-Lotrinsko pro Francii na západní frontě.\n\nV raných fázích 1. světové války se spojenečtí diplomaté pokoušeli získat Itálii na stranu Spojenců, což vyvrcholilo Londýnskou dohodou z 26. dubna 1915, která zavazovala Itálii do měsíce vstoupit do války proti Centrálním mocnostem výměnou za územní zisky. Řím nejdřív 3. května 1915 vypověděl trojspolkovou smlouvu a 23. května 1915 pak Itálie vyhlásila válku Rakousku-Uhersku. Druhému bývalému spojenci - Německu – vyhlásila Itálie válku až o více jak rok později, koncem srpna 1916\n\nItálie plánovala bleskovou a krátkou válku, která rychle vyřadí Rakousko-Uhersko z boje. Její pozice však nebyla vůbec výhodná. Většinu hranic s Rakouskem tvořily jen velice špatně průstupné a výborně hájitelné Alpy, přičemž Rakušané od počátku války drželi strategické průsmyky a pozice. Relativně nejprůstupněji se tedy pro útok jevila hranice mezi Alpami a Jaderským mořem na řece Isonzo (slovinsky Soča). Zde se měly také odehrát ty největší boje. Přesto i útok Italů přes řeku Soča nebyl zcela bez rizika. Hrozilo, že Rakušané sestoupí z Alp a ohrozí tak italské levé křídlo a týl. Proto Itálie nemohla podcenit ani boj v Alpách.\n\nItalové zahájili válku ofenzívou s cílem dobýt město Gorica (Gorizia) na řece Soči (Isonzo), vrchovinu na plošině Kras a západní část Julijské krajiny (západní část dnešního Slovinska). Tyto zisky by jim umožnily zabezpečit další postup směrem na města Terst (Trieste), Rijeka (Fiume), Kranj a Lublaň. Ačkoliv terén na řece Soči byl pro útok příznivější než na severu v Alpách, i zde přál spíše obráncům, kteří obvykle drželi vyvýšené pozice. Stejně jako většina tehdejších armád používala italská armáda k přepravě válečného materiálu koně, proto byly přeprava zásob v těžkém terénu Alp obtížná a velmi pomalá.\n\nNa počátku ofenzívy Italové převyšovali Rakušany co do počtu 2 ku 1. Přesto se jim ale nepodařilo překonat silně bráněné linie podél Julských Alp a severozápadní vrchoviny v regionu Goriška. Rakouské obranné pozice byly obvykle položeny výš, takže Italové museli k nim někdy doslova šplhat. Italové zpočátku podcenili úlohu dělostřelectva ve válce. Dělostřelectvo bylo v masivním měřítku nasazeno teprve až ve třetí bitvě na Soči. O necelé dva týdny později se Italové pokusili o další průlom, tentokrát s větší podporou dělostřelectva, ale byli opět odraženi s nepatrnými územními zisky. Třetí bitva probíhala v říjnu a listopadu 1915. Bylo použito 1 200 těžkých děl – územní zisk nebyl žádný.\n\nPo katastrofálních italských ofenzívách v roce 1915 začali Rakušané plánovat protiofenzívu nazvanou \"Strafexpedition\" (Trestná výprava) v Tridentsku. Ofenzíva je rovněž známá pod italským názvem Battaglia degli Altipiani, německým názvem Frühjahrsoffensive nebo anglickým názvem Battle of Asiago. Cílem bylo překonat náhorní plošinu Altopiano di Asiago a proniknout do nížiny řeky Pád. Tak by se podařilo odříznout 2., 3. a 4. italskou armádu na severovýchodě země. Ofenzíva začala 15. května 1916, kdy 18 rakouských divizí zaútočilo na italskou obranu. Rakušané převyšovali Italy počtem 4:1. Ačkoliv byli Italové varováni českým dezertérem o přípravách, mysleli si, že půjde jen o klamanou ofenzívu. Pozice 1. italské armády, která stála proti Rakušanům, nebyla ve vhodných obraných postaveních.\n\nNásledky byla katastrofální. Nepřipravené italské pozice se téměř okamžitě zhroutily a Rakušané postupovali na 70 km dlouhé frontě. Do konce května postoupili až 10 km za město Asiago o které byly sváděny těžké boje. Jejich postup však brzdil neschůdný terén a dlouhé zásobovací trasy. To dalo Italům čas požádat Rusko o zahájení ofenzívy proti rakouským pozicím, což donutilo Rakušany stáhnout část sil na ruskou frontu. Zároveň Italové opustili myšlenku na pokračování 5. bitvy na Soči a připravené zálohy přesunuli do tohoto ohroženého sektoru. V červnu se fronta stabilizovala a Rakušané se stáhli zpět, přičemž se zastavili asi 5 km od původních pozic. Získali tedy pruh území široký asi 5 km za cenu statisícových ztrát na obou stranách.\n\nV druhé polovině roku 1916, proběhly další čtyři bitvy na řece Soči. Šestá bitva na Soči byla zahájena Italy v srpnu. Byla poněkud úspěšnější než předešlé, protože v té době Rakušané čelili i Brusilově ofenzívě na východní frontě. Získané území nemělo velkou strategickou hodnotu, ale dobyto bylo konečně město Gorica, což podpořilo italskou morálku. Sedmá, osmá a devátá bitva na Soči (14. září – 4. listopadu 1916) přinesla jen malé změny na frontě za cenu obrovských ztrát již tak vyčerpaných armád na obou stranách fronty.\n\nOfenzívy na italské frontě byly velmi časté. Mezi květnem 1915 a srpnem 1917 probíhala zhruba jednou za tři měsíce nová ofenzíva italských vojsk, což bylo podstatně častěji než u armád bojujících na západní frontě ve Francii a Belgii. Italská disciplína byla také drsnější, s tvrdými tresty za přestupky, které nebyly k vidění v německé, francouzské ani britské armádě.\n\nDělostřelecké granáty způsobovaly v místním skalnatém terénu až o 70 % větší ztráty než v blátivém měkkém terénu Belgie a Francie. Během podzimu 1917 italská armáda utrpěla největší ztráty na lidských životech během války, přesto se konec války zdál být v nedohlednu. Rakušané, i když měli jako obránci poněkud nižší ztráty než útočící Italové, však již začínali přemýšlet jinak. Rakouské velení stále více naléhalo na německé spojence, aby jim byla poskytnuta pomoc. 25. srpna 1917 napsal rakousko-uherský císař Karel I. Německému císaři Vilému II.: \"\"Zkušenosti, které jsme získali v jedenácté bitvě, mě vedou k přesvědčení, že zaplatíme ještě větší cenu v bitvě dvanácté. Moji velitelé a odvážní vojáci jsou přesvědčeni, že i v takové nepříznivé situaci se dá provést ofenzíva. Nemáme však potřebné prostředky, co se týče jednotek.\"\"\n\n13. prosinec 1916 vstoupil ve známost jako \"Bílý pátek\". Tento den bylo 10 000 vojáků zabito lavinami v Dolomitech.\n\nPo nepatrných ziscích v Desáté bitvě na Soči, italské velení nařídilo současný útok na dvě místa rakouských linií na severu a na východě Gorice. Rakušané celkem snadno zastavili italský postup na východ, ale v druhém směru útoku pod velením Luigi Capella se podařilo prolomit rakouské obranné linie a dobýt náhorní plošinu Banjšice. Charakteristické bylo, tak jako skoro na všech bojištích v této válce, že když se Italové ocitli na pokraji vítězství, nebyli schopni si je zajistit, protože jejich zásobovací linie nedokázaly držet krok s frontovými jednotkami. Pro nedostatek zásob se museli nakonec zastavit a ustoupit.\n\nNěmecko konečně pochopilo, že jejich spojenec je na pokraji zhroucení a začalo chystat posily na italskou frontu. Rakušané tedy po jedenácté bitvě na Soči obdrželi zoufale potřebné posily ze strany Německa, které mohly být uvolněny na východní frontě poté, co v červenci 1917 selhala Kerenského ofenzíva – poslední ruská ofenzíva v této válce. Němci na této rakouské frontě zavedli novou taktiku, která spočívala v infiltraci nepřátelských linií malými lehce ozbrojenými skupinkami vojáků, kteří obcházeli opěrné body nepřítele, přerušili jejich spojení, zásobování a přísun posil. Na tyto oslabené opěrné body pak útočily jednotky druhého sledu vybavené těžšími zbraněmi. Němci začali Rakušanům pomáhat v přípravě ofenzívy. Mezitím, klesající morálka a stále častější vzpoury rozkládaly italskou armádu zevnitř. Vojáci žili ve špatných podmínkách a viděli, že ačkoliv probíhá jeden útok za druhým, tak zisky z těchto útoků jsou od počátku bojů jen minimální nebo vůbec žádné.\n\nItalské velení mělo o připravované rakousko-německé ofenzívě dostatek informací z leteckého průzkumu, ale i od českých a dalších zběhů. Přesto, možná pod dojmem nedávných částečných úspěchů, tyto informace ne zcela dobře využilo. 24. října 1917 ve 2:00 zahájili Rakušané a Němci Bitvu u Caporetta (dnes slovinské městečko Kobarid). Místo bylo vybráno skvěle, ačkoliv měli Italové celkově početní převahu, tento úsek fronty byl poměrně slabě bráněn a obě strany sem posílaly jednotky spíš na odpočinek. Za použití silné dělostřelecké palby a infiltrační taktiky se jim podařilo obejít silné body obrany nepřítele a zaútočit na italský týl. Nastal hromadný ústup Italů, který se zakrátko změnil v útěk. Během prvního dne se rakouským a německým vojákům podařilo postoupit o 25 km, což se prakticky rovnalo italským úspěchům během předchozích jedenácti bitev na Soči. Do 12. listopadu postoupily útočící jednotky hluboko do italského území až k řece Piavě, jen několik kilometrů od Benátek.\n\nRakušané a Němci postoupili na konci roku 1917 rychle a hluboko do nepřátelského území, čímž značně přetížili své zásobovací linie. Byli nakonec nuceni se zastavit a přeskupit se. Italové byli zatlačeni na přirozenou obrannou linii, kterou tvořila řeka Piava, jen pár kilometrů od Benátek. Na severu byla linie ohraničena opevněným masívem Grappa. Italské ztráty v tomto období války činily 600 000 mužů. Kvůli těmto ztrátám vydala italská vláda takzvané vyhlášení \"Ragazzi del '99\" (Chlapci do roku 1899), které povolalo do zbraně všechny muže starší 18 let. V listopadu 1917 začaly britské, francouzské a americké jednotky vyztužovat frontovou linii, ačkoliv ne v příliš velkém měřítku. Italům se dařilo zastavit rakousko-německou ofenzívu převážně vlastními silami. Na frontě se objevily rovněž i českoslovenští legionáři, takže i na této frontě nakonec občas bojovali Češi a Slováci v rakouských uniformách proti těm v legionářských. Mnohem větší a důležitější však byla spojenecká materiální pomoc (uhlí, ocel atd.). Tyto suroviny se Italům vždy nedostávaly. Na jaře roku 1918 Němci stáhli většinu svých jednotek na západní frontu k připravované jarní ofenzívě ve Francii. Rakušané začali uvažovat o tom, jak ukončit válku v Itálii. Rakousko-uherští generálové se nemohli shodnout jak provést závěrečnou ofenzívu. Arcivévoda Josef August Rakouský se rozhodl pro útok na dvou místech kvůli vytížení zásobovacích komunikací v horách.\n\nDruhá fáze bitvy na řece Piavě začala rakouským diverzním útokem pod názvem „Lawine expedition“ poblíž průsmyku Tonale, který byl poměrně snadno odražen po dvoudenním boji. Rakouští dezertéři prozradili cíle rakouské ofenzívy, což vedlo k tomu, že Italové postavili celé dvě armády proti hrotům rakouského útoku. Směr útoku, který vedl maršál Svetozar Boroëvić von Bojna nejprve dosáhl určitých úspěchů, dokud Italové nazačali bombardovat jeho zásobovací linie a nepřisunuli další posily.\nK velkému zklamání italských spojenců neprovedla italská armáda po zastavení rakouského útoku protiofenzívu. Italská armáda utrpěla v bitvě značné ztráty a podniknutí protiútoku tedy bylo nebezpečné. Generál Armando Diaz čekal na další posily ze západní fronty. V říjnu 1918 měl konečně dostatek vojáků k provedení ofenzívy. Útok směřoval na Vittorio Veneto přes řeku Piavu. Ačkoliv rakouští vojáci zpočátku bojovali zuřivě, nedokázali přesilu Italů zastavit. Italům se podařilo prorazit u města Sacile a do tohoto průlomu přisunuli další posily, které rozdrtily rakouské obranné linie. 3. listopadu 1918 se vzdalo 300 000 rakouských vojáků.\n\nBitva u Vittorio Veneto znamenala rozpad rakousko-uherské armády jako účinné bojové síly. Probíhala v době, kdy se rozpadalo i samotné Rakousko-Uhersko. Na konci října 1918 začaly jednotlivé části Rakousko-Uherské říše – Československo (28. října), Stát Slovinců, Chorvatů a Srbů (29. října) a Maďarsko (30. října) – vyhlašovat postupně nezávislost. 29. října 1918 pořádaly rakouské císařské úřady Itálii o příměří. Italové však pokračovali v dalším postupu na Trento, Udine a Terst. 3. listopadu poslali Rakušané k italskému veliteli delegaci pod vlajkou příměří, aby znovu požádali o příměří a mírové podmínky. Podmínky byly konzultovány telegraficky se spojenci v Paříži a doručeny rakouské straně, kde byly přijaty. Příměří s Rakouskem bylo podepsáno ve Villa Giusti poblíž města Padova 3. listopadu a vstoupilo v platnost 4. listopadu ve 3 hodiny odpoledne. V důsledku pádu Rakousko-Uherské monarchie a rozpadu celé říše podepsalo Rakousko a Maďarsko příměří za každý stát samostatně.\n\n\n"}
{"id": "706760", "url": "https://cs.wikipedia.org/wiki?curid=706760", "title": "Mistrovství světa ve fotbale 1994 (soupisky)", "text": "Mistrovství světa ve fotbale 1994 (soupisky)\n\nSoupisky na Mistrovství světa ve fotbale 1994, které se hrálo v Spojených státech amerických:\nHlavní trenér: Francisco Maturana\nHlavní trenér: Anghel Iordănescu\nHlavní trenér: Roy Hodgson\nHlavní trenér: Bora Milutinović\nHlavní trenér: Carlos Alberto Parreira\nHlavní trenér: Henri Michel\n\nHlavní trenér: Pavel Sadyrin\nHlavní trenér: Tommy Svensson\n\nHlavní trenér: Xabier Azkargorta\n\nHlavní trenér: Berti Vogts\nHlavní trenér: Kim Ho\n\nHlavní trenér: Javier Clemente\n\nHlavní trenér: Alfio Basile\nHlavní trenér: Dimitar Penev\n\nHlavní trenér: Alketas Panagoulias\n\nHlavní trenér: Clemens Westerhof\n\nHlavní trenér: Arrigo Sacchi\n\nHlavní trenér: Miguel Mejía Barón\nHlavní trenér: Egil Olsen\n\nHlavní trenér: Jack Charlton\n\nHlavní trenér: Paul Van Himst\n\nHlavní trenér: Abdellah Blinda\n\nHlavní trenér: Dick Advocaat\n\nHlavní trenér: Jorge Solari\n"}
{"id": "706765", "url": "https://cs.wikipedia.org/wiki?curid=706765", "title": "Bertold IV. z Andechsu", "text": "Bertold IV. z Andechsu\n\nBertold IV. z Andechsu ( \"Berthold IV. von Andechs\", † 12. srpna 1204) byl hrabě z Andechsu, vévoda meranský a markrabě istrijský.\n\nNarodil se jako nejstarší syn hraběte Bertolda III. z Andechsu. Roku 1170 se oženil s Anežkou, dcerou Dediho V. Wettinského. O dva roky později převzal titul hraběte z Andechsu a roku 1175 se stal markrabětem istrijským. Roku 1186 se jako novopečený vévoda meranský zúčastnil výpravy Jindřicha VI. na Sicílii a o tři roky později se vydal s Fridrichem Barbarossou na křížovou výpravu do Svaté země, kde byl nosičem císařovy vlajky.\n\nPo smrti Jindřicha VI. († 1198) se přidal ke straníkům kandidatury Filipa Švábského a v tu dobu dosáhl svého největšího vlivu. Dvě dcery se staly královnami a Bertoldovo území se rozšířilo až k Jaderskému moři.\n"}
{"id": "706773", "url": "https://cs.wikipedia.org/wiki?curid=706773", "title": "Chloristan sodný", "text": "Chloristan sodný\n\nChloristan sodný je anorganická sloučenina se vzorcem NaClO. Jedná se o bílou, krystalickou, hygroskopickou sůl velmi rozpustnou (ze všech chloristanů nejvíce) ve vodě a ethanolu. Většinou je k dispozici jako monohydrát krystalizující v kosočtverečné soustavě.\n\nNaClO je uveden na seznamu tzv. prekurzorů výbušnin v navrhovaném nařízení Evropského parlamentu a Rady na regulaci prodeje a používání prekurzorů výbušnin.\n\nChloristan sodný se vyrábí anodovou oxidací chlorečnanu sodného (nikoli chloridu) na platinové elektrodě.\n\nClO + HO → ClO + H\n\nChloristan sodný je prekurzorem mnoha jiných chloristanů, při jejich výrobě se využívá jejich relativně nízké rozpustnosti oproti NaClO. Působením kyseliny chlorovodíkové na chloristan sodný lze získat kyselinu chloristou.\n\nNaClO se používá v pyrotechnice, ale jen omezeně, protože je hygroskopický. Vhodnější je chloristan amonný nebo draselný. Tyto soli lze připravit podvojným rozkladem z roztoku chloristanu sodného a chloridu amonného, resp. draselného.\n\nNaClO má řadu různých aplikací v laboratoři, často jako nereaktivní elektrolyt. Používá se například ve standardní extrakci DNA a v hybridizačních reakcích v molekulární biologii.\n\n\n"}
{"id": "706778", "url": "https://cs.wikipedia.org/wiki?curid=706778", "title": "Královský řád Viktoriin", "text": "Královský řád Viktoriin\n\nKrálovský řád Viktoriin (: \"Royal Victorian Order\") je britské vyznamenání a rytířský řád, který je udělován pouze na základě uvážení britského krále a není tedy předmětem návrhu premiéra. \n\nZaložila jej roku 1896 královna Viktorie, jako svůj osobní řád, neboť ostatní řády a vyznamenání Britského impéria, mohla udělit pouze na návrh ministerského předsedy, Podvazkový řád a Řád bodláku mají limitované počty členů, a cítila potřebu vyznamenat osoby, které se zasloužily o monarchii. Je tedy udělován za zásluhy o britského krále a je často udělován osobním spolupracovníkům a zaměstnancům krále, přičemž může být udělen jak občanům zemí Commonwealthu, tak i cizincům.\n\nSuverénem řádu je britský monarcha, který jmenuje velmistra, kterým je v současné době (2011) princezna Anna. Dalšími řádovými úředníky je kancléř, sekretář, registrátor, kaplan a genealog. Řád má pět tříd, z toho dvě nejvyšší přinášejí pasování na rytíře, tyto dva stupně také opravňují občany zemí Commonwealthu používat titulu Sir / Dame před jménem, všechny stupně jsou uvedeny s příslušnou zkratkou, kterou je možno uvádět za jménem vyznamenaného (př. Sir Richard Thompson, KCVO, Lionel Logue, CVO ...) :\n\nŘád má také zlatou, stříbrnou a bronzovou medaili se zkratkou RVO.\n\nPořadí řádu ve stupnici řádů záleží na každé zemi Commonwealthu, obecně je ve spodní části tohoto žebříčku, nad Řádem britského impéria. Královský Viktoriin řetěz a Viktoriin kříž jsou odlišná vyznamenání.\n\n"}
{"id": "706781", "url": "https://cs.wikipedia.org/wiki?curid=706781", "title": "William Billingsley", "text": "William Billingsley\n\nWilliam Billingsley (1758–1828) byl anglický malíř porcelánu.\n\nNarodil se roku 1758 ve městě Derby. Vyučil se u Williama Duesburyho v porcelánce Royal Crown Derby, kde se z něj stal vynikající malíř porcelánu. Vyvinul zvláštní styl malby květin, při kterém nanesenou barvu suchým štětcem odstraňoval.\n\nV roce 1796 se Billingsley rozhodl opustit Derby navzdory protestům, že ho firma nemůže ztratit. Stále se stěhoval a pracoval v několika různých hrnčířstvích a porcelánkách. Nejdříve šel do Pinxtonu, malé vesnice v Derbyshiru, kde s Johnem Cokem založil společnost Pinxtonský porcelán. Zůstal zde jen do roku 1801, ale továrna fungovala ještě jedenáct let. Další stěhování Billingsleyho přivedly do Mansfieldu a později do Torksey, kde se zřejmě poprvé setkal s hrnčířem Samuelem Walkerem. Ten si roku 1812 vzal jeho dceru Sarah a všichni se odstěhovali do Worcesteru.\n\nBillingsley pracoval ve worcesterské porcelánce a pomáhal se zlepšováním postupů na výrobu porcelánu. Podepsal, že tyto postupy nezveřejní, ale nic mu nezakazovalo, aby porcelán vyráběl sám. Roku 1813 odešel s dcerami Levinií, Sarah a zetěm Samuelem Walkerem do velšského Nantgarwu a díky svým znalostem a zkušenostem tu založil vlastní firmu \"Nantgarw Pottery\".\n\n\"Nantgarw Pottery\" vzniklo v listopadu 1813, když Billingsley a Walker koupili budovu na východní straně Glamorganshirského kanálu v údolí Taff asi třináct kilometrů severně od Cardiffu. Do budovy umístili pece a další pomocné vybavení, nezbytné pro fungování malé porcelánky.\n\nBillingsley a Walker investovali do projektu 250 liber a v lednu 1814 se stal většinovým akcionářem v jejich podniku William Weston Young. Předpokládá se, že Young a Billingsley se znali skrze společného přítele, hrnčířského dekorátora Thomase Pardoea, se kterým se Billingsley sblížil roku 1807, když si ve Swansea hledal práci. Když Young pracoval jako odhadce napříč celým Glamorganshirem, mohl Billingsleyho informovat vhodnosti místa v Nantgarwu.\n\nPorcelánka byla založena, ale něco z Billingsleyho a Walkerovy znalosti výrobního postupu bylo špatně, jelikož devadesát procent všech výrobků bylo zničeno při vypalování. Zdroje tří společníků byly brzy vyčerpány a tak skupina podala ke \"Komisi obchodu a plantáží\" žádost o grant v hodnotě 500 liber, odkazujíce na příspěvek, který francouzská vláda poskytla manufaktuře v Sèvres. Jejich žádost neuspěla, ale Sir Joseph Banks, člen komise nadšený pro porcelán, navrhl svému příteli Lewisi Westonu Dillwynovi (ze swanseaské porcelánky Cambrian), aby v jejich podniku udělal prohlídku.\n\nDillwyn tak učinil a zjistil rozsah ztrát firmy, ale byl velmi zaujatý kvalitou výrobků, které vydržely vypalování. Proto Billingsleymu a Walkerovi nabídl pomoc porcelánky Cambrian s vylepšením jejich výrobního postupu a procesu. Pro produkci porcelánu v Cambrianu byl vytvořen přístavek, kde Billingsley s Walkerem od roku 1814 sídlili. Postup byl upravován a zlepšován, ale stále nebyl dostatečně dobrý, a tak v roce 1817 Dillwyn projekt vzdal a dvojice se vrátila do Nantgarwu. Young do jejich podniku znovu investoval a také, aby zvýšil svůj příjem, se stal učitelem umění v obci Cowbridge. Billingsley a Walker nadále vypalovali porcelán se ztrátami až do dubna 1820. Jednoho dne, když byl Young v Bristolu, dvojice uprchla do Coalportu a nechala po sobě nájemní smlouvu k budově a tisíce kusů nenazdobeného porcelánu v různých fázích výroby.\n\nBillingsley pracoval pro \"Coalport Porcelain Works\" až do své smrti roku 1828. Jeho dcera Sarah s Walkerem později emigrovali do Spojených států, kde ve státě New York založili \"Temperance Hill Pottery\".\n\nVýrobky s Billingsleyho malbami jsou jednou z hlavních částí expozice porcelánu v Derby Museum and Art Gallery.\n\n"}
{"id": "706783", "url": "https://cs.wikipedia.org/wiki?curid=706783", "title": "George Henry Seeley", "text": "George Henry Seeley\n\nGeorge Henry Seeley (1880 - 1955) byl americký fotograf a malíř.\n\nByl členem spolku \"Fotosecese\", jeho fotografie byly otištěny v časopisu Alfreda Stieglitze \"Camera Work\". Své práce také vystavoval v Galerii 291. Jeho fotografie jsou často tmavé a tištěné měkkými a jemnými tóny na platinovém papíře. Fotografie jsou jemně zaostřeny a dávají pocit, jako by je maloval malíř. Seeley rád snímal zimní krajiny a byl jedním z prvních fotografů, kdo využíval ve svých fotografiích abstrakce krajiny.\n"}
{"id": "706784", "url": "https://cs.wikipedia.org/wiki?curid=706784", "title": "Mistrovství Evropy v atletice do 23 let 2003", "text": "Mistrovství Evropy v atletice do 23 let 2003\n\n4. Mistrovství Evropy v atletice do 23 let se uskutečnilo ve dnech 17. – 20. července 2003 v Polsku na stadionu Zdzisława Krzyszkowiaka v Bydhošti. Na programu bylo dohromady 44 disciplín (22 mužských a 22 ženských).\n\nStříbrnou medaili v běhu na 1500 metrů původně vybojovala litevská běžkyně Rasa Drazdauskaitė. Dopingová kontrola však v jejím těle odhalila zakázanou látku stanozolol a byla diskvalifikována. \n\n"}
{"id": "706786", "url": "https://cs.wikipedia.org/wiki?curid=706786", "title": "Valentina Visconti", "text": "Valentina Visconti\n\nValentina Visconti ( \"Valentina Visconti\", 1371–4. prosince 1408 Blois) byla vévodkyně orleánská z rodu Viscontiů, současníky obviňována z magie a čarodějnictví. Vzdělaná a inteligentní vévodkyně byla obdivovatelkou iluminovaných rukopisů, jednou ze zákaznic dílny Jana z Arrasu a také patronkou básníka Eustacha Deschampse.\n\nJako dcera milánského vévody Giana Galeazza Viscontiho a Izabely, dcery francouzského krále Jana se 17. srpna 1389 se stala manželkou Ludvíka, mladšího bratra krále Karla VI. Téhož měsíce se zúčastnila velkolepého vjezdu královské rodiny do Paříže. Mladý král nechal tehdy korunovat svou choť Isabelu a Pařížané, kteří Isabele říkali \"prasnice\", byli nadšení prý nevšední krásou Valentiny, což jí vyneslo královninu nenávist.\n\nRoku 1392 se u krále Karla při válečném tažení projevilo duševní onemocnění, které poznamenalo osudy celé rodiny i království. Po dočasné úzdravě se nemoc vrátila v červnu 1393 a tehdy chorý panovník pochyboval o své vlastní totožnosti a nepoznával ani svou ženu, které se dokonce snažil vyhýbat. Naopak vyhledával přítomnost Valentiny a chodil ji pravidelně navštěvovat, což samozřejmě podnítilo královninu zášť.\nDvořané začali Valentinu obviňovat z provozování magie a čarodějnictví.\n\nPostupem času se podezřelým z nekalých čárů stal i Ludvík Orleánský, který nakonec svou ženu, podezřívanou i z otravy batolat, raději odvezl na venkov. Tam ji také při návštěvě Francie roku 1398 navštívil Václav IV., kterému návštěva \"čarodějnice\" u protiorleánské kliky politicky uškodila.\n\nValentina i ve vyhnanství nadále četla, objednávala si nové rukopisy a jistě i na venkov se donesla fáma o milostném vzplanutí jejího muže a královny. Roku 1407 ovdověla, když byl Ludvík po společném vyjednávání v Paříži zavražděn na příkaz burgundského vévody Jana Nebojácného a jeho zohavené tělo se našlo v pařížských ulicích. Jan Nebojácný, který se svou objednávkou vraždy vůbec netajil, byl vypovězen ze země.\n\nIsabela svého muže přežila o pouhý rok. Zemřela v prosinci 1408 na zámku v Blois a byla pohřbena v pařížském klášteře celestýnů.\n"}
{"id": "706788", "url": "https://cs.wikipedia.org/wiki?curid=706788", "title": "Lisieux", "text": "Lisieux\n\nLisieux [\"lizjö\"] je město v severní Francii, département Calvados, region Normandie. Leží na říčce Touques, asi 30 km jižně od ústí Seiny. Ve městě se nachází konkatedrála diecéze Bayeux-Lisieux a jedná se o významné poutní místo.\n\nSousední obce: Saint-Désir, Ouilly-le-Vicomte, Rocques, Hermival-les-Vaux, Saint-Martin-de-la-Lieue, Beuvillers a Glos.\n\nV římské době se zdejší sídlo nazývalo \"Novomagus Lexoviorum\", v raném středověku zde vzniklo biskupství, kde byl ve 14. století biskupem významný nominalistický filosof a profesor pařížské univerzity Mikuláš Oresme, v 15. století bylo město obsazeno Angličany a byl zde zvolen arcibiskupem Petr Cauchon, soudce Jany z Arku, který je ve zdejší katedrále také pohřben. V 19. století město pozbylo na významu, až je koncem století proslavila mladá karmelitánská jeptiška Terezie od Dítěte Ježíše a Svaté Tváře, která zde zemřela roku 1897. Roku 1907 uskutečnil v blízkém Coquevilliers zdejší rodák Paul Cornu první vzlet helikoptéry. Za druhé světové války bylo město silně poničeno a pak zčásti vystavěno znovu.\n\nLisieux leží na trati Paříž – Cherbourg a zastavují zde i vlaky TGV. Další železniční trať spojuje Lisieux s Deauville. Městským obchvatem prochází silnice D613 Paříž – Cherbourg a městskou dopravu obstarává 6 autobusových linek.\n\n\n\"Počet obyvatel\"\n\n\n\n\n"}
{"id": "706792", "url": "https://cs.wikipedia.org/wiki?curid=706792", "title": "Ouka Leele", "text": "Ouka Leele\n\nBárbara Allende Gil de Biedma známá jako Ouka Leele (* 29. června 1957, Madrid, Španělsko) je španělská fotografka, malířka a básnířka. Její strýc Jaime Gil de Biedma byl básník a její sestřenice Esperanza Aguirre je současná starostka Madridu.\n\nByla jednou z nejvýznamnějších fotografů hnutí Movida Madrileña, spolupracovala jako ilustrátorka a sama napsala několik knih poezie.\n\nZískala povolení manipulovat s nejslavnějšími obrazy ze sbírky madridského muzea Prado, vytvořila parafráze Rubense nebo Velázqueze. Její rozptyl prací je široký. Pořizuje černobílé portréty a autoportréty, fotografické surrealistické koláže nebo inscenované scény s mnoha herci.\n\nPro charitativní účely vznikla skupinová fotografie nazvaná \"Spirála solidarity\". Z padesátimetrového jeřábu nasnímala obří spirálu, kterou svými těly vytvořily kolumbijské děti žijící na ulici. Fotografka je oblékla do červených a bílých pláštěnek a seskupila je do tvaru šnečí ulity.\n\n\n\n\n\n\n"}
{"id": "706804", "url": "https://cs.wikipedia.org/wiki?curid=706804", "title": "Antonín Tomalík", "text": "Antonín Tomalík\n\nNarodil se v roce 1939 v Jablunkově. V roce 1954 začal studovat na Škole uměleckých řemesel v Brně, na začátku 3. ročníku byl ze studia vyloučen. Doma v Jablunkově pracoval v propagačním oddělení Třineckých železáren a neúspěšně se pokoušel o přijetí na AMU. V roce 1957-1958 navštěvoval přípravný ročník ke studiu na AVU u profesora Vodrážky, ale ani pokus o přijetí v roce 1958 nebyl úspěšný. Po neúspěšném pokusu v roce 1959 byl konečně v roce 1960 přijat na VŠUP. Studoval v ateliéru Aloise Fišárka. V zimě 1962 byl ale ze studia vyloučen. Krátce pracoval v Teplicích jako propagační grafik a byl přijat do Svazu československých výtvarných umělců. Bydlel v různých provizoriích a u přátel a teprve v roce 1964 se mu podařilo získat vlastní ateliér v Praze 5 – Radlicích. V roce 1965 se oženil s Janou Vykoukalovou a podrobil se protialkoholní léčbě. V roce 1966 se jim narodila dcera Barbora. V roce 1967 se manželé rozvedli. V roce 1968 tragicky zahynul, když se po alkoholickém večírku udusil zvratky.\n\nV počátcích své tvorby byl ovlivněn expresionismem a dílem Bohumila Kubišty a Georgese Rouaulta. V roce 1959 opustil figurální témata a věnoval se abstraktní svébytné malbě. Zde byl ovlivněn osobnostmi jako byli Vladimír Boudník, Mikuláš Medek, Josef Istler a Jan Koblasa. V roce 1960 se zúčastnil přelomových výstav \"Konfrontace I\" a \"Konfrontace II\", kde se formoval český informel. Na výstavě \"Konfrontace I\" vystavil vedle svých maleb gestické abstrakce i fotografie různých struktur.\n\nPo přijetí na VŠUP a návratu do Prahy začal do svých obrazů zasahovat mechanicky a doplňoval je různými materiály (například asfalt). Tato díla vystavil na \"Konfrontaci II\".\n\nPráce, které vystavil na společné výstavě s Miloslavem Hotovým v roce 1966 byly kritikou označeny jako anachronické. Pokusil se vrátit k figurální tematice (obraz \"sv. Šebestián\"), ale tuto cestu již nedokončil.\n\n\n\n\n"}
{"id": "706809", "url": "https://cs.wikipedia.org/wiki?curid=706809", "title": "Třetí bitva u Yper", "text": "Třetí bitva u Yper\n\nBitva u Passchendale (31. červenec – 6. listopad 1917) čili Třetí bitva u Yper (nebo u Yprů či u Ypry) bylo střetnutí zákopové fáze první světové války. Probíhala od července do listopadu 1917.\n\nTato bitva je jedním z příkladů nesmyslnosti válek, neboť lidské ztráty celkem na obou stranách prokazatelně dosáhly neuvěřitelného počtu více jak 500 000 životů, ale ani za tuto cenu žádná ze zúčastněných stran nedosáhla významného územního ani materiálního zisku. Velení obou stran (z politických a strategických důvodů) po dobu několika měsíců odmítalo vzdát boj o území velké v podstatě jen několik kilometrů. Mnoho obětí přitom nepadlo v boji, ale zahynulo v močálech. O šílenství těchto událostí dostatečně vypovídá i fakt, že současné odhadované počty obětí se podle různých odhadů liší o statisíce, celkem padlo na obou stranách mezi 500 000 až 700 000 vojáků.\n\nVojska Dohody docílila jen toho, že se fronta posunula zhruba o 8 km, ovšem v některých částech byla tato území ztracena již pět měsíců poté - když bez odporu padla do rukou Němcům po bitvě u Lys, součásti jarní ofenzívy roku 1918.\n\nBelgičané, ve snaze zabránit Němcům v postupu, vypustili v předstihu mořské hráze, a tak se krajina proměnila v močál. V takovém terénu se pak drželo bahno i v období, kdy bylo delší dobu sucho. Všechny britské útoky se tak potýkaly s blátem. V některých fázích bitvy se odhaduje, že zhruba třetina obětí se utopila v močále. Německé protiútoky měly prakticky stejné obtíže. Britové své pozice zajistili mimo jiné i podzemními minami, které při jednom z německých útoků odpálili. Během jedné minuty tak zemřelo více než 10.000 německých vojáků. Celkové ztráty bitvy u Paschendale se pohybují okolo 310 000 mužů na britské, 85 000 mužů na francouzské a 260 000 mužů na německé straně (v maximálních odhadech až 400 000). Generál Douglas Haig při původním plánování operace počítal se ztrátou 50 000 mužů a odmítal požadavky generála Huberta Plumera na dvojnásobný počet dělostřelectva a kvůli střídání asi trojnásobný počet divizí.\n\nBritové se snažili dobýt ponorkové přístavy v německém držení v Belgii. Proto naplánovali rozsáhlou ofenzívu ve Flandrech (prosazovanou již před bitvou na Sommě) s centrem (opět) u Yper.\n\nNa počátku bojů (7. června) byly německé linie na messinském hřebenu podminovány a vyhozeny do povětří. Ač 2 z 19 ohromných náloží nevybuchly, výsledek byl pro Brity nad očekávaní příznivý. Úspěch nečekal ani strůjce operačního plánu Herbert Plumer, který v plánu počítal až s 50% ztrátami při následném útoku, oproti takovým odhadům byly ztráty velmi nízké. Britské jednotky spořádaně postoupily do cílových pozic. Dalšímu postupu zabránila jen nemožnost přesnější britské krycí palby přes hřeben (oproti tomu se přesnost německého dělostřelectva za hřeben zvyšovala). Německý protiútok přišel o týden později, ale nedosáhli ničeho a byli naopak zatlačeni dokonce o něco hlouběji. Toto úvodní vítězství je také známo jako bitva u Messines.\n\nAvšak další fáze ofenzívy se opozdila, britské velení naplánovalo operaci na konec července. Cílem bylo dobýt vesnici Passchendaele. Začalo pršet a Němci, dobře připravení na další útok, zpomalenou ofenzívu odrazili. Kvůli dlouhodobým bojům o tuto vesnici se tato bitva nazývá také bitva u Passchendaele.\n\nGenerál Herbert Plumer se rozhodl pro útok u této obce, neboť na tomto úseku byli Němci demoralizováni. Účastnila se britská 5. armáda Huberta Gougha, malá část 2. armády Herberta Plumera a jeden pluk z 1. francouzské armády. Celkově bylo k dispozici 12 dohodových divizí. Již od 18. července zuřilo mohutné dělostřelecké bombardování oblasti. Tím se však Dohoda vzdala momentu překvapení. Když pak až 31. července zaútočila pěchota na 18 kilometrech fronty, Němci dohodové vojáky zadrželi. Pomohl jim v tom i terén, rozmáčený několika prudkými bouřkami během července a srpna. Jen na několika místech dosáhl útok menších zisků.\n\nHlavním problémem zůstávalo v srpnu počasí, neboť zmíněné bouřky a lijavce pokračovaly, neustálé husté deště proměnily bitevní pole v bažinu. Během 16. - 18. srpna se útočilo jen po dřevěných chodníčcích. Každý si sebou část hatí nesl, většinou kolem 40–50 kg. Kdo spadl mimo cestu, mohl často utonout dříve, než jej mohli spolubojovníci vytáhnout. Dohodě uvízly v bahně tanky a nemohla své útoky podpořit novou technikou. Koncem srpna se nové velení (z páté armády přešlo na druhou, v čele stál generál Herbert Plumer) odklonilo od masivních úderů a plánovalo sérii menších, rychlejších a překvapivějších útoků. Tato strategie byla nazývána \"bite and hold\" - zakousnout a držet. Těmi dosáhla Dohoda jistých zisků.\n\nZáří sice bylo suché, ale bahno již nevyschlo. Po celé září a i začátkem října se útoky dařily a bylo dosaženo hlavních cílů útoků. V říjnu však došlo k obratu, plánované útoky nedosahovaly zisků a vršily se další hromady mrtvých. Zhoršilo se opět počasí, říjen byl značně vlhký, a postup byl postupně zastaven nepřítelem, útoky byly omezeny a poté definitivně odvolány.\n\nPoslední úspěšné akce bitvy byly dílem kanadských divizí. Ve třech útocích (následovaly vždy zhruba po týdnu) na přelomu října a listopadu dobyli Kanaďané výše položené pozice - obce Passchendaele a blízkou výšinu. Tato část bitvy se někdy nazývá druhá bitva u Passchendaele, neboť první bitvu u Passchendaele, postoupily v polovině října síly ANZACu.\n\n (jen různé částečky, data a čísla)\n"}
{"id": "706811", "url": "https://cs.wikipedia.org/wiki?curid=706811", "title": "Židovský hřbitov v Bechyni", "text": "Židovský hřbitov v Bechyni\n\nŽidovský hřbitov v Bechyni přiléhá k vnější straně městských hradeb asi 300 m severozápadním směrem od bechyňského náměstí T. G. Masaryka a asi 100 m jihozápadně od místního hřbitova křesťanského na Michalské ulici.\n\nŽidovský hřbitov je od roku 1963 chráněn jako kulturní památka.\n\nHřbitov byl založen v první polovině 17. století a v areálu o rozloze 1369 m, ohrazeném vysokou ohradní zdí, se dochovalo asi 250 náhrobků. Nejstarší čitelný náhrobek pochází z roku 1687.\n\nBechyňská židovská komunita zanikla za druhé světové války.\n\n\n"}
{"id": "706816", "url": "https://cs.wikipedia.org/wiki?curid=706816", "title": "Eilenburg", "text": "Eilenburg\n\nEilenburg je velké okresní město v německé spolkové zemi Sasko. Leží na severozápadě spolkové země na řece Muldě v okresu Severní Sasko, přibližně 20 kilometrů na severovýchod od Lipska.\n\nMěsto má přibližně 17 000 obyvatel a je čtvrtým největším v okrese Nordsachsen.\n\nPrvní zmínka o městě pochází z roku 961, kdy bylo v listině Oty I. z 29. července jmenováno coby \"civitas Ilburg\". Předpokládá, se, že předpona \"il\" je slovanského původu (příbuzná s českým \"jíl\"), neboť původní osídlení bylo slovanské.\n\n\n\n"}
{"id": "706823", "url": "https://cs.wikipedia.org/wiki?curid=706823", "title": "Felix z Burgundska", "text": "Felix z Burgundska\n\nFelix z Burgundska, známý také jako Felix z Dunwiche († 8. března 647 nebo 648), byl prvním biskup ve Východní Anglii. Je označován za muže, který do království Východní Anglie přinesl křesťanství. Skoro všechno o původu tohoto svatého je možno se dozvědět v Historia ecclesiastica gentis Anglorum, sepsané benediktinským mnichem Bedou Ctihodným (dokončené kolem roku 731), a z Anglosaská kroniky.\n\nPocházel z Franské říše, z Burgundska, kde byl podle Bedy Ctihodného vysvěcen. Podle některých historiků se předpokládá, že odešel do Anglie po ztrátě biskupské stolice v Châlons-en-Champagne po smrti Chlothara II.\n\nV Anglii byl roku 630 vysvěcen arcibiskupem cantenburským Honoriem, následně byl poslán na dvůr krále Sigeberhta do království Východní Anglie. Ustavil diecézi v Dommocu (to je považováno za dnešní Dunwich), podle Bedy Ctihodného také založil opatství v Sohamu a kostel v Reedhamu.\n"}
{"id": "706841", "url": "https://cs.wikipedia.org/wiki?curid=706841", "title": "Rudolf Eickemeyer", "text": "Rudolf Eickemeyer\n\nRudolf Eickemeyer junior (1862 Yonkers – 1932 tamtéž) byl americký fotograf. Je řazen mezi piktorialisty, ale hlavně je známý svými portrétními fotografiemi Evelyn Nesbitové. Kromě toho se věnoval fotografii krajiny, které kombinoval s básněmi, a reportážím.\n\nNarodil se jako syn německého vynálezce Rudolfa Eickemeyera. V roce 1884 koupil fotografickou kameru a naučil se fotografovat. Podílel se na několika amatérských výstavách v mezinárodním měřítku. V roce 1893 získal zlatou medaili na výstavě v Hamburku a v roce 1894 získal medaili Královské fotografické společnosti Velké Británie (Royal Photographic Society of Great Britain).\n\nKolem roku 1890 navštívil farmu v Alabamě u Montgomery, kde dělal fotografie z každodenního života afroamerických zemědělců a bývalých otroků, které později publikoval ve své knize \"Down South\" (1900).\n\nOd počátku devadesátých let se Eickemeyer nechal inspirovat piktorialistickým směrem, který povyšoval fotografii na uměleckou formu. V roce 1895 se Eickemeyer a Alfred Stieglitz stali prvními Američany zvolenými do slavného anglického fotografického klubu Linked Ring. Ve Spojených státech v období 1898-1903 pravidelně publikoval svá díla ve známém časopise Camera Notes. V roce 1900 vyšla jeho kniha s piktorialistickými snímky \"In and Out of the Nursery\" doplněné básněmi vybrané jeho sestrou Evou, v roce 1901 následovala knížka \"The Old Farm\" s fotografiemi ze života na venkově a v roce 1903 \"Winter\" s padesáti zimními krajinami proloženými citáty autorů jako například Emerson, Whittier nebo Cowper.\n\nKromě své umělecké tvorby Eickemeyer také pracoval pro různé časopisy a různé komerční fotografická studia. Z pověření společnosti \"Campbell Art Studio\" uskutečnil v období 1901-1909 sérii fotografií modelky Evelyn Nesbitové. Tato série portrétů Nesbitové se stala jeho nejslavnější prací. Fotografie Nesbitové spící na medvědí kůži z roku 1901 (nebo 1902) byla zvolena organizací Camera Club of New York fotografií roku.\n\nV období 1917 až 1929 procestoval Eickemeyer několik amerických států, ale také Skotsko a Norsko, během kterých pořídil rozsáhlé fotoreportáže. V roce 1922 se uskutečnila hlavní retrospektiva jeho díla v Anderson Galerii, New York, s jeho dvěma sty nejlepších fotografií. V roce 1929 daroval většinu své práce americké galerii Smithsonian a fondu fotografie.\n\nEickemeyer zemřel po dlouhé nemoci v roce 1932 v nemocnici St. John's Hospital v Yonkers. Dnes jeho piktorialistické práce ustoupily do pozadí, zastíněny tvorbou jeho kolegů, jako je Alfred Stieglitz, Gertruda Käsebier nebo Edward Steichen.\n\n\n"}
{"id": "706845", "url": "https://cs.wikipedia.org/wiki?curid=706845", "title": "Baku Cup 2011", "text": "Baku Cup 2011\n\nTenisový turnaj WTA Baku Cup 2011 se konal ve dnech 18.–24. července v ázerbájdžánském Baku – městské tenisové akademii, venku na dvorcích s tvrdým povrchem jako součást kategorie WTA International Tournaments. Odměny činily 220 000 USD.\n\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\nNásledující hráčka postoupila do hlavní soutěže z kvalifikace jako šťastná poražená (LL):\n\n\n"}
{"id": "706850", "url": "https://cs.wikipedia.org/wiki?curid=706850", "title": "Časová měna", "text": "Časová měna\n\nČasová měna je jedna z doplňkových měn k celostátní (měně), která:\n\n\n"}
{"id": "706854", "url": "https://cs.wikipedia.org/wiki?curid=706854", "title": "Catalyst", "text": "Catalyst\n\nCatalyst má některé tyto významy:\n\n\n\n\n"}
{"id": "706858", "url": "https://cs.wikipedia.org/wiki?curid=706858", "title": "Duarte Pio z Braganzy", "text": "Duarte Pio z Braganzy\n\nDuarte Pio z Braganzy ( ; * 15. května 1945), je od roku 1976 vévoda z Braganzy a pretendent trůnu zrušeného Portugalského království.\n\nDuarte Pio je pravnuk portugalského krále Michala I. a pretendent portugalského trůnu. Přes svou babičku z matčiny strany, Alžbětu hraběnku Dobřenskou z Dobřenic, má české předky.\n\nMá dva mladší bratry:\n\nEduard Pius je nejstarší syn Eduarda Nuna (1907–1976) a jeho manželky Marie Franciscy Amélie Luísy Vitórie (1914–1968), dcery Pedra de Alcântara Luíse Filipe d’Orleáns-Bragança, prince z Grão Pará a české šlechtičny Alžběty hraběnky Dobřenské z Dobřenic. Se svými dvěma bratry, Miguelem Rafaelem (* 1946) a Henriquem Nunem (* 1949), vyrůstali se svými rodiči střídavě ve Švýcarsku a Francii.\n\nRoku 1834 byl král Michal I. (1802–1866) vypuzen do exilu. Ani on ani jeho potomci se však nevzdali nároku na portugalský trůn, čímž stali protikráli panující královny Marie II. (1819–1853) resp. po ní vládnoucích panovníků ze sasko-kobursko-gothajské dynastie. Ke smíru mezi oběma znesvářenými liniemi rodu došlo roku 1921, mezitím však roku 1910 v Portugalsku proběhl vojenský puč a monarchie byla nahrazena autoritářskými republikami a poslední portugalský král Emanuel II. (1889–1932) byl nucen žít v exilu v Anglii. Jelikož neměl Emanuel žádné potomky, určil za svého nástupce Eduarda II. Nuna (1907–1976), vnuka krále Michala. Od roku 1976 je hlavou dynastie Braganzů jeho syn Duarte III. Pio, a tím pádem také teoretickým pretendentem trůnu, pokud by se Portugalsko stalo opět monarchií. Titul vévoda z Braganzy opět legalizovala portugalská vláda v roce 2006\nDne 13. května 1995 se oženil s Isabelou de Herédia, mají spolu tři děti:\n\n\n\n"}
{"id": "706861", "url": "https://cs.wikipedia.org/wiki?curid=706861", "title": "Nikolaj Alexandrovič Tichonov", "text": "Nikolaj Alexandrovič Tichonov\n\nNikolaj Alexandrovič Tichonov (rusky \"Николай Александрович Тихонов\", 14. května 1905 Charkov - 1. června 1997 Moskva) byl sovětský politik. V letech 1980 – 1985 předseda Rady ministrů, a v letech 1976 – 1980 také první náměstek předsedy rady ministrů.\n\nNarodil se do rusko-ukrajinské dělnické rodiny, školu absolvoval v roce 1920 a začal pracovat v roce 1930. Ve třicátých letech pracoval jako hlavní inženýr Leninské hutě v Dněpropetrovsku.\n\nBěhem svého pobytu v Dněpropetrovsku se seznámil s Leonidem Brežněvem. Tichonov se v roce 1940 připojil ke straně. Byl poměrně rychle povýšen a od roku 1950 začal pracovat na ministerstvu průmyslu.\n\nV letech 1955 - 1960 byl náměstkem ministra průmyslu. Na 22. sjezdu strany byl zvolen do ústředního výboru jako člen bez hlasovacího práva. Když byl roku 1976 tehdejší předseda Alexej Nikolajevič Kosygin v pracovní neschopnosti, Brežněv jej jmenoval do funkce prvního náměstka premiéra, neboť byl schopen snížit Kosyginův vliv.\n\nKdyž v roce 1980 Alexej Kosygin odstoupil byl jmenován jeho nástupcem. Dařilo se mu zdržet reformu sovětské ekonomiky. Vyzýval ke zlepšení sovětsko-amerických vztahů, ale odmítal všechny spekulace, že by sovětská ekonomika byla v krizi. On sám však o problému věděl a nařídil šetřit a zvýšit produktivitu práce. Érou stagnace se mu podařilo snížit porodnost a zvýšit úmrtnost sovětského obyvatelstva.\n\nKdyž roku 1982 zemřel Leonid Brežněv, podpořil při hlasování o funkci generálního tajemníka Konstantina Černěnka. Černěnko však volby prohrál a generálním tajemníkem se stal Jurij Andropov. Ten plánoval, že do křesla svého náměstka zasadí ázerbájdžánského šéfa KGB Hejdara Alijeva. Andropov však brzy zemřel a on sám si svoji funkci udržel. Odstoupil až roku 1985 po Černěnkově smrti. Zůstal však členem Ústředního výboru KSSS, odkud odstoupil roku 1989 jako důchodce.\n\nPo odchodu z politiky žil na své dače, kde žil osamocen, a kde 1. června 1997 zemřel. Byl pohřben na Novoděvičím hřbitově.\n\n"}
{"id": "706862", "url": "https://cs.wikipedia.org/wiki?curid=706862", "title": "International German Open 2011", "text": "International German Open 2011\n\nTenisový turnaj ATP International German Open 2011 se konal ve dnech 18.–24. července v německém Hamburku venku na antukových dvorcích jako součást kategorie ATP World Tour 500. Odměny činily 1 115 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\nNásledující hráč se do hlavní soutěže probojoval z kvalifikace jako šťastný poražený (LL):\n\n\n"}
{"id": "706863", "url": "https://cs.wikipedia.org/wiki?curid=706863", "title": "Linie následnictví dánského trůnu", "text": "Linie následnictví dánského trůnu\n\nNáslednictví dánského trůnu užívá stejně jako ostatní skandinávské monarchie nově rozšířeného systému absolutní rovné primogenitury a to od roku 2009, kdy byla tato změna schválena v referendu. Předtím se v Dánsku pro určení dědice trůnu používalo od roku 1665 do roku 1863 tzv. polo-salické právo, poté až do roku 1953 pouze salické právo a od té doby až do roku 2009 klasická mužská primogenitura.\n\nPodle \"absolutní rovné primogenitury\" je dědicem trůnu nejstarší (prvorozený) potomek předchozího krále a královny bez ohledu na pohlaví. Takto nově ustanovená linie následnictví trůnu neplatí retrospektivně, ale až od roku 2009.\n\nLinie následnictví dánského trůnu je následující:\nVšichni zákonní potomci královny Markéty II., (kteří nejsou katolického vyznání) jsou podle zásad mužské primogenitury v linii následnictví britského trůnu.\n\n"}
{"id": "706864", "url": "https://cs.wikipedia.org/wiki?curid=706864", "title": "Devátá pevnost", "text": "Devátá pevnost\n\nDevátá pevnost je tvrz v severní části Šilainiai elderate v litevském Kaunasu. Je součástí pevnosti Kaunas, která byla postavena na konci 19. století. Během okupace města Kaunasu a zbytku Litvy Sovětským svazem byla pevnost používána jako vězení a jako stanice pro vězně, kteří byli přepraveni do pracovních táborů. Po obsazení Litvy nacistickým Německem byla pevnost používána jako místo poprav pro Židy, zajaté sovětské vojáky a další.\n\nNa konci 19. století bylo město Kaunas opevněno a v roce 1890 bylo obklopeno osmi pevnostmi a devíti dělostřeleckými bateriemi. Výstavba Deváté pevnosti (její číselné jméno se stalo vlastním jménem) byla zahájena v roce 1902 a byla dokončena v předvečer první světové války. Od roku 1924 byla Devátá pevnost používána jako městské vězení Kaunas.\n\nBěhem sovětské okupace 1940 – 1941 byla Devátá pevnost používána NKVD k umístění politických vězňů na cestě do pracovních táborů na Sibiři.\n\nBěhem let nacistické okupace se Devátá pevnost stala místem masového vraždění. Nejméně 5 000 litevských Židů z Kaunasu, z velké části odebraných z městského židovského ghetta, bylo převezeno do Deváté pevnosti a zavražděno. Kromě toho byli během nacistické okupace přivedeni do Kaunasu Židé až z Francie, Rakouska a Německa, kteří byli v Deváté pevnosti popraveni. Hned jak se Sověti v roce 1944 nastěhovali, Němci zlikvidovali ghetto, které bylo známé jako „pevnost smrti“ a vězni byli rozptýleni do jiných táborů. Po druhé světové válce Sověti opět po několik let využívali Devátou pevnost jako vězení. \n\nV roce 1958 bylo v Deváté pevnosti založeno muzeum. V roce 1959 byla připravena první expozice ve čtyřech celách, které vypovídaly o nacistických válečných zločinech prováděných v Litvě. V roce 1960 začalo objevování, sepisování a soudní šetření místních masových vražd, a to ve snaze získat informace o rozsahu těchto zločinů. \n\nMuzeum Deváté pevnosti obsahuje sbírky historických artefaktů spojených jak se sovětskými krutostmi a nacistickou genocidou, tak i s materiály týkající se dřívější historie Kaunasu a Deváté pevnosti. \n\nPamátník obětem nacismu Deváté pevnosti v Kaunasu (Litva) navrhl sochař A. Ambraziunas. Byl postaven v roce 1984 a je vysoký 32 m. Hromadným pohřebištěm obětí masakrů provedených v pevnosti je louka, která je označena jednoduchým upřímně znějícím památníkem, který je napsán několika jazyky. Říká: \"Toto je místo, kde nacisté a jejich pomocníci zabili více než 30 000 Židů z Litvy a dalších evropských zemí.\"\n\n\n"}
{"id": "706866", "url": "https://cs.wikipedia.org/wiki?curid=706866", "title": "The Catalyst", "text": "The Catalyst\n\nThe Catalyst má některé tyto významy:\n\n"}
{"id": "706868", "url": "https://cs.wikipedia.org/wiki?curid=706868", "title": "Česká mincovna", "text": "Česká mincovna\n\nČeská mincovna, a.s. je soukromá společnost (nejedná se o státní podnik), sídlící v Jablonci nad Nisou. Založena byla v roce 1993 po rozpadu československé federace, kdy vyhrála výběrové řízení na dodavatele oběžných mincí pro nově vznikající samostatnou Českou republiku. Svým vznikem navázala na dlouholetou tradici ražby mincí na území Čech, Moravy, Slezska a Slovenska. Po celou dobu své existence je výhradním dodavatelem oběžných a pamětních mincí pro potřeby České národní banky. Je tedy jedinou tuzemskou mincovnou oprávněnou razit mince pro centrální banku. Na svém kontě má také ražbu oběživa pro zahraniční centrální banky, konkrétně např. pro Moldávii, Arménii, Venezuelu, Spojené arabské emiráty, nebo Libanon. Kromě toho provádí vlastní emisi pamětních medailí, replik historických mincí, žetonů a medailonků. \n\nČeská mincovna rozvíjí jak vlastní výrobu, tak i vlastní obchodní činnost. Výrobní provoz mincovny je vybaven moderními lisy značky Gräbener jak pro výrobu oběživa, tak pro pamětní ražby, dále je provoz vybaven vlastní nástrojárnou. Mincovna má tedy zcela pod kontrolou výrobu svých razidel. Polotovary pro výrobu oběživa i pro pamětní ražby jsou nakupovány v zahraničí u renomovaných evropských výrobců, neboť tuzemská výroba neexistuje. Roční výrobní kapacita je dimenzována na 500 milionů kusů oběžných mincí a 300 tisíc kusů pamětních mincí. Od roku 2002 je společnost držitelem certifikátu systému managementu jakosti ISO 9001:2000 od auditorské firmy Lloyd’s Register Quality Assurance. Mincovna provozuje prodejny v Praze, v Brně a v Jablonci nad Nisou a také specializovaný internetový obchod. V současnosti (2018) má 85 zaměstnanců, jejím vlastníkem je česko-švýcarské konsorcium Monetica.\n\nČeská mincovna úzce spolupracuje s jabloneckou Uměleckoprůmyslovou školou, na které se vyučuje obor ražená medaile a mince. Řada odborníků působících v mincovně je jejími absolventy. Na tvorbě výtvarných návrhů pro medaile a mince se pak podílí uznávaní umělci a medailéři, kteří jsou buď absolventy této školy, nebo na ní přímo působí v pedagogickém sboru.\n\nKaždoročně na podzim vydává Česká mincovna emisní plán, který shrnuje všechny ražby pro následující rok. Slouží především sběratelům, kteří podle něj plánují nákup sběratelského materiálu. Obsahuje jak ražby pamětích medailí (komerční ražba ČM), ražby dárkových předmětů (komerční ražba ČM, bez sběratelského potenciálu – většinou medaile a medailonky k různým životním událostem), tak ražby pamětních mincí (ražba ČM, vydává a distribuuje ČNB).\n\nZprvu razila Česká mincovna pouze oběžné mince, záhy však byly do jejího portfolia zařazeny pamětní mince pro Českou národní banku. V roce 1994 byly vyraženy první stříbrné pamětní mince v nominální hodnotě 200 Kč, o rok později se začaly razit první zlaté pamětní mince v nominální hodnotě 1 000 Kč, 2 500 Kč, 5 000 Kč a 10 000 Kč. V roce 2001 začala mincovna pro Českou národní banku razit sérii deseti zlatých pamětních mincí v nominální hodnotě 2 000 Kč. Ražba byla rozložena do pěti let a věnována byla českým architektonickým památkám. Počínaje rokem 2001 se emise zlatých mincí stanovuje pravidelně v pětiletých cyklech. V letech 2006 – 2010 razila mincovna sérii věnovanou kulturním památkám technického dědictví. V pořadí třetí série série pro roky 2011 – 2015 se týká významných mostních staveb na území České republiky, medaile jsou půluncové a mají nominální hodnotu 5 000 Kč. V těchto letech plánuje ČNB nově razit stříbrné pamětní mince v nominální hodnotě 500 Kč a uncové zlaté pamětní mince v nominální hodnotě 10 000 Kč věnované mimořádným českým výročím. Konkrétně se jedná o výročí 800 let od udělení Zlaté buly sicilské českému panovníku Přemyslu Otakarovi I. a výročí 600 let od upálení Mistra Jana Husa. Všechny emise jsou k dispozici v kvalitách standard a proof.\n\nKromě pamětních mincí jsou součástí nabídky České mincovny sady oběživa věnované široké škále témat. Jedná se například o sady věnované krajům České republiky, každoročně vydávané výroční sady, nebo například sada oběživa k narození dítěte.\n\nVlastní emisní činnost nabývá na významu během druhé poloviny devadesátých let. Od této doby Česká mincovna upevňuje své postavení nejvýznamnějšího výrobce pamětních medailí na českém trhu. Tématy emisí jsou nejčastěji politické, sportovní, či kulturní události z historie i ze současnosti, výročí významných osobností, nebo kulturní a technické památky. Primárně jsou zařazována témata vázaná k České republice, výjimkou však nejsou ani ražby věnované tématům světovým (např. medaile s portrétem Johna Fitzgeralda Kennedyho, Sigmunda Freuda, medaile k příležitosti uvedení společné Euroměny a další). Mincovna razí také repliky historických platidel. Na trh uvádí každoročně jednu zlatou a jednu stříbrnou medaili - repliky mincí platných v minulosti na území České republiky. Jsou jimi například Pražský groš, nejslavnější česká mince, nebo Jáchymovský tolar, od kterého byl později odvozen název pro nejpoužívanější světovou měnu Americký dolar. Nejdražším výrobkem je zlatá investiční medaile o hmotnosti jednoho kilogramu, cena v době emise v roce 2011 činila 1 200 000 Kč. Každoročně je emitováno omezené množství těchto medailí. Společným tématem jsou významné osobnosti vyobrazené na českých bankovkách, v roce 2010 to byla medaile s portrétem Tomáše Garrigue Masaryka, v roce 2011 s portrétem Emy Destinnové. Autorem výtvarných předloh je stejně jako u českých bankovek Oldřich Kulhánek, renomovaný český malíř, grafik a ilustrátor.\n\nPro nesběratelskou veřejnost nabízí mincovna medaile k významným životním událostem – zlaté a stříbrné svatební dukáty resp. tolary, zlatý dukát k narození dítěte a další. Dále je distributorem investičního zlata v podobě zlatých cihel.\n\nZa svou relativně krátkou historii získala Česká mincovna a její výrobky řadu prestižních ocenění. V roce 1993 byla časopisem World Coin News a nakladatelstvím Krause Publications vyhlášena bimetalová padesátikoruna s motivem Prahy nejkrásnější oběžnou mincí roku. V roce 1999 byla ve stejné soutěži vyhlášena pamětní mince v hodnotě 10 000 Kč ze sady Karel IV. s motivem založení Nového Města pražského nejkrásnější zlatou mincí roku. V roce 2003 byla České mincovně udělena na mezinárodním veletrhu v Basileji cena „Vreneli Preis“ za přínos v rozvoji numismatiky 2003 v kategorii mezinárodních mincoven.\n\nČeská mincovna drží několik prvenství. Jako první v Evropě a druhá na světě (pouhé dva měsíce po Royal Canadian Mint) použila ve spolupráci s českou centrální bankou hologram jako výtvarný prvek mincovní plochy. Konkrétně se jednalo o stříbrnou pamětní minci k příležitosti nového tisíciletí, na které je hologram ražen na zlaté inleji. Tento počin získal v roce 2000 velké uznání odborníků na světové mincovní konferenci v australském hlavním městě Canberra. Dalším unikátem je největší platinová medaile na světě, kterou razí Česká mincovna od roku 2009. Emise jsou pravidelně věnovány významným českým sakrálním stavbám – Katedrále sv. Víta v Praze, Chrámu sv. Barbory v Kutné Hoře a pro rok 2011 Bazilice Nanebevzetí Panny Marie a sv. Cyrila a Metoděje ve Velehradě.\n\nV roce 1998 se Česká mincovna poprvé prezentovala samostatnou expozicí na mezinárodním veletrhu ve švýcarském Basileji, v současnosti se pravidelně zúčastňuje mezinárodního veletrhu v Berlíně a největšího tuzemského veletrhu věnovaného sběratelství – veletrhu Sběratel.\n\nZnačka České mincovny se nachází na lícní či rubové straně všech výrobků a umožňuje jasnou identifikaci produktů společnosti. Na mincích a medailích z drahých kovů se navíc nachází příslušný punc, kterým je garantována ryzost materiálu. Na základě seriózní a dlouhodobé spolupráce s Puncovním úřadem je Česká mincovna oprávněna umísťovat puncovní značky přímo do razidel.\n\nČeská mincovna používá tři značky. Všechny jsou nositelkami hodnot, o které se mincovna opírá, tedy kvality, umělecké hodnoty a významného podílu ruční práce u pamětních ražeb. První značka, písmeno „b“ s korunkou, odkazuje na původ mincovny, která byla založena jako samostatná výrobní divize tehdejší Bižuterie a.s. v Jablonci nad Nisou. Ta měla ve znaku písmeno „b“ jako bižuterie, korunka pak symbolizovala výjimečnost. Autorem této značky je akademický sochař Jiří Dostál. Po dohodě s Českou národní bankou se značka „b“ s korunkou používá u ražby oběžných mincí.\n\nDruhou značkou je zkratka České mincovny, tedy písmena „ČM“. Ta se od roku 1994 používala pro všechny mince a medaile z drahých kovů, tj. ze stříbra, zlata a platiny. Počínaje rokem 2011 používá mincovna novou obchodní značku ve formě stylizovaných písmen „ČM“ s korunkou. Tato značka se je určena výhradně pro řadu medailí z drahých kovů vlastní tvorby. Původní značka zůstává pro pamětní mince České národní banky a pro korporátní ražby jednotlivých zákazníků.\n\nČeská mincovna spolupracuje s několika institucemi a kulturními událostmi. Každoročně například pořádá anketu během filmového festivalu Febiofest, ve které je volena významná herecká osobnost, pro kterou je následně vyražena pamětní medaile. V roce 2015 byl v této anketě zvolen Rudolf Hrušínský, následující rok poté Vladimír Menšík, další rok Jiří Kodet.\n\n \n"}
{"id": "706869", "url": "https://cs.wikipedia.org/wiki?curid=706869", "title": "Somat", "text": "Somat\n\nSomat je obchodní značka německé společnosti Henkel AG & Co KGaA pro mycí prostředky a přídavné mycí prostředky do myčky na nádobí. V současnosti jsou výrobky Somat dostupné v západní, střední i východní Evropě a v Turecku.\nV roce 1962 byly mycí prostředeky značky Somat uvedeny na německý trh. Zpočátku byly k dispozici dva produkty: Somat mycí prostředek ve formě prášku a Somat oplachovač. V roce 1976 byla představena Somat sůl, a dále Somat čistič myčky v roce 1982. Na konci 80. let začal prodej mycích prostředků do myčky na nádobí ve formě tablet. Značka Somat vstoupila na český trh v roce 1994 s produkty Somat prášek, sůl a oplachovač.\n\nOd roku 1999 jsou prodávány tablety Somat s více funkcemi v jedné tabletě. V roce 2007 byl ve střední a východní Evropě zahájen prodej výrobků řady Somat 7, jednotlivé produkty obsahovaly tyto funkce: mycí prostředek, funkce oplachovače, funkce soli, odstraňovač skvrn, ochrana myčky, posilovač mycí síly a efekt přemývání.\n\nO rok později, v roce 2008, byly uvedeny na trh tablety Somat Perfect s technologií Multi-enzyme obsahující enzym a patentovaný katalyzátor, v roce 2009 potom tablety Perfect (Multi-Perfect) aktivující čisticí přísady od 40 °C. Ve stejném roce začal prodej tekutých mycích prostředků Somat Multi-Perfect gel. \n\n"}
{"id": "706870", "url": "https://cs.wikipedia.org/wiki?curid=706870", "title": "Inhalátor", "text": "Inhalátor\n\nInhalátor je přístroj, který se používá při inhalaci, tedy při vdechování par různých léčiv k tomu určených jako jsou Vincentka a jiné minerální vody, roztoky léků a další aerosoly.\n\nInhalátor je účinným pomocníkem při léčbě a zmírnění dýchacích potíží, astmatu, bronchitidy a jiných respiračních onemocnění. Při použití inhalátoru se ze zásobníku rozprašovače uvolňuje do ovzduší jemná mlhovina, která má příznivé léčivé účinky při respiračních onemocněních.\n\nNa trhu je dnes několik typů inhalátorů, nejčastěji se používají inhalátory kapesní, kompresorové nebo ultrazvukové.\n\n"}
{"id": "706873", "url": "https://cs.wikipedia.org/wiki?curid=706873", "title": "Atlanta Tennis Championships 2011", "text": "Atlanta Tennis Championships 2011\n\nTenisový turnaj ATP Atlanta Tennis Championships 2011 se konal ve dnech 18.–24. července v americkém Norcrossu v Georgii venku na kurtech s tvrdým povrchem jako součást kategorie ATP World Tour 250 series. Jednalo se o první událost série US Open 2011. Odměny činily 600 000 USD.\n\nPrvní nasazený Američan Mardy Fish obhájil titul z loňského ročníku.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n"}
{"id": "706874", "url": "https://cs.wikipedia.org/wiki?curid=706874", "title": "Čertova branka (Pustý žleb)", "text": "Čertova branka (Pustý žleb)\n\nČertova branka je přírodní výtvor v Moravském krasu, který vznikl erozí původního toku říčky Punkvy. Jedná se o skalní tunel, jenž vznikl z průtokové jeskyně a který se nachází v Pustém žlebu mezi Salmovkou a Punkevními jeskyněmi.\n\nČertova branka leží v ostrožně a tento skalní tunel je dlouhý asi 12 metrů, široký 4,5 metry a vysoký zhruba 3 metry. Je jednou ze zastávek naučné stezky Macocha a je volně přístupná veřejnosti.\n\nČertova branka má svoji jmenovkyni poblíž Čertova mostu blízko hrany Suchého žlebu a bývá s ní často mylně zaměňována. Správný název tohoto úkazu je Čertova vrátka, ale v novější literatuře i v mapách je uváděn jako Čertova branka.\n"}
{"id": "706876", "url": "https://cs.wikipedia.org/wiki?curid=706876", "title": "Trujillanos", "text": "Trujillanos\n\nTrujillanos je španělská obec situovaná v provincii Badajoz (autonomní společenství Extremadura).\n\nObec je vzdálena 9,7 km od Méridy a 68,6 km od města Badajoz. Patří do okresu Tierra de Mérida - Vegas Bajas a soudního okresu Mérida. Obcí prochází dálnice A-5 a národní silnice N-V.\n\nV roce 1834 se obec stává součástí soudního okresu Mérida. V roce 1842 čítala obec 76 usedlostí a 200 obyvatel.\n"}
{"id": "706877", "url": "https://cs.wikipedia.org/wiki?curid=706877", "title": "Dick", "text": "Dick\n\nDick může být:\n\n\n\n\n"}
{"id": "706878", "url": "https://cs.wikipedia.org/wiki?curid=706878", "title": "Coupe de la Ligue", "text": "Coupe de la Ligue\n\nCoupe de la Ligue je francouzský fotbalový pohár, mimo území Francie může být znám jako Francouzský ligový pohár. Tento vyřazovací pohár je organizován Ligue de Football Professionnel, která organizuje také profesionální ligové soutěže Ligue 1 a Ligue 2. Založen byl teprve roku 1994, ale předcházeli mu podobné jako Coupe Charles Drago (od roku 1953 do roku 1965), kde hrála mužstva vypadnuvší z Coupe de France, nebo od roku 1982 Coupe d'Eté (Letní pohár), který měl téměř stejnou formu jako Coupe de la Ligue.\n\n\n"}
{"id": "706879", "url": "https://cs.wikipedia.org/wiki?curid=706879", "title": "Táliga", "text": "Táliga\n\nTáliga je španělská obec situovaná v provincii Badajoz (autonomní společenství Extremadura).\n\nObec je vzdálena 20,1 km od města Olivenza, 43 km od města Badajoz a 94 km od Méridy. Patří do okresu Llanos de Olivenza a soudního okresu Olivenza.\n\nV roce 1834 se obec stává součástí soudního okresu Olivenza. V roce 1857 čítala obec 140 usedlostí a 510 obyvatel.\n"}
{"id": "706881", "url": "https://cs.wikipedia.org/wiki?curid=706881", "title": "Kanady", "text": "Kanady\n\nKanady jsou druhem nadkotníkové obuvi, nejčastěji zasahující až do půlky holení. Obuv bývá nejčastěji vyrobena z kůže, či usně, a slouží především jako součást výstroje armádních či policejních jednotek. Její původ se odvozuje od bot kanadských dřevorubců,manžety s řemínky (spinka) v holenní části zabraňovala tkaničkám zamotat se do klestí - odtud název kanady. Podrážka bývá vyrobena z pryže nebo podobného gumového protiskluzového materiálu. Standardní české armádní kanady mají v zadní části podpatku vyfrézovánu i drážku na lyžařské vázání. Boty se uzavírají šněrováním, na holenní části s řemínky.\n\nNázev \"kanady\" v českých zemích natolik zdomácněl, že je používán pro označení většiny druhů vysokých armádních bot, přestože již manžetu s řemínky v holenní části nemají.\n\nBoty poskytují dobré mikroklima, jelikož díky své vysoké voděodolnosti a prodyšnosti udržují nohy v suchu a teple. Využívají se též jako pracovní, turistická či sportovní obuv, vhodná např. pro airsoft nebo paintball.\n\nObuv se rozšířila také mezi českou mládež jako módní doplněk, zejména mezi zastánce punku a metalu v 90. letech minulého století. \n\nV České armádě sloužily \"kanady\" vz. 60 a vz.62, vz.72 a kde číslo značí rok zařazení.\n\nBojové boty (combat boot) tohoto typu sloužily i v jiných armádách, například US Army nebo Francouzské armádě, kde se jim pro podobnost a americkou M43 říkalo Rangers (Chaussures Rangers MLE 1965) nebo v maďarské armádě.\n\n"}
{"id": "706882", "url": "https://cs.wikipedia.org/wiki?curid=706882", "title": "Životnost", "text": "Životnost\n\nŽivotnost je vlastnost předmětu, která označuje jak dlouho si předmět udrží své původní, nebo téměř původní vlastnosti (kromě vlastní provozuschopnosti např. též výkonnostní charakteristiky a spolehlivost, v některých případech i užitkové vlastnosti esteticko-vzhledové či hygienické – např. hlučnost).\n\nŽivotnost se měří většinou na čas, nebo na opakování. Časově se měří například spotřebiče, kde rychlovarná konvice může mít životnost 5 let. Z takové informace víme, že pokud si takovou konvici koupíme, měla by vydržet přibližně 5 let se stejnými vlastnostmi (rychlost vaření, ...). Na opakování se měří například nabíjecí baterie, kde výrobce udává, kolikrát baterie můžeme nabít, aby si uchovaly své vlastnosti.\n\nDélka životnosti je ovlivněna nejen při výrobě (plánované zastarávání, výrobní technologie a další atributy výrobce jako např. systém kontroly a jakosti, úroveň výrobních prostředků i pracovníků), ale významně ji ovlivňuje způsob používání produktu (pracovní zatěžování, okolní prostředí apod.). Proto se u sledovaných zařízení (např. v jaderné energetice) monitoruje zatěžování a průběžně sleduje čerpání předpokládané životnosti, aby mohla být včas naplánována výměna.\n"}
{"id": "706884", "url": "https://cs.wikipedia.org/wiki?curid=706884", "title": "Hirola", "text": "Hirola\n\nHirola (\"Beatragus hunteri\" nebo \"Damaliscus hunteri\") patří mezi nejmenší buvolce, má z nich však nejdelší rohy a je také nejvzácnější.\n\nJedná se o nápadně štíhlé zvíře s tenkými, výrazně prohnutými rohy, které mohou měřit až 72 cm. Délka těla činí 160 cm, výška v kohoutku 100–105 cm a hmotnost 75–80 kg. Zbarvení je stejnoměrně pískové nebo světle žlutohnědé, pouze nad každým okem má zvíře nepříliš výraznou bílou skvrnu.\n\nSamci jsou větší a jejich rohy jsou delší, na šíji mají velmi silnou kůži, která slouží jako ochrana před zraněním ve vzájemných soubojích. Žije v rodinných skupinách nebo malých stádech, vedených nejsilnějším samcem.\n\nŽiví se převážně listy a výhonky keřů. Vyskytuje se v suchém křovinatém buši nebo polopouštních oblastech na poměrně malém území v pohraničních oblastech mezi Keňou a Somálskem, zejména v povodí řek Jubba a Tana. Vzhledem k tomu, že se jedná o oblast ohroženou rozšiřováním pouští, byla v 70. letech část hirol odchycena a přesunuta do národního parku Tsavo, kde se dobře aklimatizovaly.\n\nJedná se o kriticky ohrožený druh, který se v zajetí chová jen výjimečně. Poprvé byl chován v 70. letech v ZOO Dvůr králové nad Labem, kde se je podařilo i rozmnožit.\n\n"}
{"id": "706890", "url": "https://cs.wikipedia.org/wiki?curid=706890", "title": "Aaron Taylor-Johnson", "text": "Aaron Taylor-Johnson\n\nAaron Taylor-Johnson (* 13. června 1990 High Wycombe, Anglie), rodným jménem Aaron Perry Johnson, je anglický divadelní, filmový a televizní herec. S hraním začal již ve svých šesti letech, začínal ve filmech jako jsou např. \"Iluzionista\" (2006) a \"On je fakt boží!\" (2008). Později hrál ve snímcích, jako je třeba \"Nowhere Boy\" (2009), kde ztvárnil Johna Lennona, \"Kick-Ass\" (2010) a \"Kick-Ass 2\" (2013), kde si zahrál titulní postavu, \"Divoši\" (2012) a \"Godzilla\" (2014). Ve filmech \"\" (2014) a \"\" (2015) hrál Quicksilvera.\n\nNarodil se 13. června roku 1990 v High Wycombe v anglickém Buckinghamshire, jeho matka byla v domácnosti, otec pracoval jako stavební inženýr. Za jednoho ze svých idolů označil Daniela Day-Lewise.\n\nHrát začal v šesti letech. V roce 1999 si v divadle zahrál ve hře \"Macbeth\" po boku Rufuse Sewella roli Macduffova syna. Roku 2000 hrál ve hře \"All My Sons\" od Arthura Millera. Jeho kariéra v televizních seriálech spočívala např. v roli Nikera v adaptaci od BBC s názvem \"Feather Boy\" (2004) či v roli Owena v britském seriálu \"E4\"; dále ztvárnil Aarona v minisérii \"Talk to Me\" a Owena Stephense v minisérii \"Nearly Famous\". V roce 2003 si střihl roli Charlieho Chaplina ve filmu \"Rytíři ze Šanghaje\". Roku 2006 se objevil ve filmu \"Iluzionista\", kde si zahrál teenagera Eduarda, jehož v dospělosti hrál Edward Norton. Dále se objevil jako Prosper ve filmu \"Pán zlodějů\" (2006) a jako dívčí idol Robbie v teenagerském filmu \"On je fakt boží!\" (2008).\n\nRoku 2010 si zahrál hlavní postavu Dava Lizewskiho v celovečerním filmu \"Kick-Ass\", adaptaci komiksů Marka Millera. Stejnou postavu ztvárnil o tři roky později v pokračování \"Kick-Ass 2\". V roce 2011 se představil ve filmu \"Albert Nobbs\", kde převzal roli po Orlandu Bloomovi, který z filmu odstoupil, aby mohl být se svou těhotnou ženou.\n\nRoku 2012 hrál ve snímcích \"Anna Karenina\" a \"Divoši\", v roce 2014 hrál ve filmu \"Godzilla\".\n\nJako Quicksilver se představil ve snímku \"\" (2015), čímž navázal na krátkou potitulkovou scénu filmu \"\" (2014), kde se objevil ve stejné roli.\n\nV roce 2012 se oženil s režisérkou Sam Taylor-Wood, se kterou se poznal a zasnoubil roku 2009 při natáčení filmu \"Nowhere Boy\" a která je o 23 let starší. Při svatbě si oba změnili příjmení na Taylor-Johnson. V letech 2010 a 2012 se jim narodily dcery Wylda Rae a Romy Hero.\n\n"}
{"id": "706891", "url": "https://cs.wikipedia.org/wiki?curid=706891", "title": "Odlehčená verze", "text": "Odlehčená verze\n\nOdlehčená verze (používá se i anglický termín ) je označení pro zjednodušení určitého produktu. Nejčastěji se s takovým termínem setkáváme v informatice u softwarových programů. Odlehčená verze zde obsahuje zpravidla jen základní a často používané funkce, je méně náročná na výkon počítače a zabírá méně místa na disku.\n\nOdlehčená verze se často nesprávně zaměňuje s termínem demoverze. Demoverze bývá často u komerčního software upravena tak, aby byl uživatel motivován si zakoupit plnou verzi – třeba schází některá ze základních a nejdůležitějších funkcí, nebo je možnost používání omezena časově či počtem spuštění. Odlehčená verze se naopak snaží nabídnout všechny nejdůležitější funkce a co nejvíc se i po osekání přiblížit ve využitelnosti verzi plné.\n"}
{"id": "706892", "url": "https://cs.wikipedia.org/wiki?curid=706892", "title": "Nalevo od výtahu", "text": "Nalevo od výtahu\n\nNalevo od výtahu, francouzsky À gauche en sortant de l'ascenseur, je francouzská situační komedie, kterou v roce 1988 natočil režisér Édouard Molinaro a jenž se v ní obsadil do cameo role. Autorem scénáře je Gérard Lauzier, který jej napsal na motivy své divadelní hry \"L'Amuse-gueule\", jež měla premiéru v září 1986. \n\nHlavní postavy ztvárnili Pierre Richard jako nesmělý výtvarník, mladá atraktivní Francouzka Eva v podání Emmanuelle Béartové a její chorobně žárlivý manžel Boris, kterého hrál Richard Bohringer. Absurdní zápletky v osobních vztazích protagonistů se rozvíjí poté, co Eva oděná jen do spodního prádla vybíhá na chodbu, aby manželovi předala zapomenutou tašku. Mezitím se jí ovšem zabouchnou dveře od bytu.\n\n"}
{"id": "706894", "url": "https://cs.wikipedia.org/wiki?curid=706894", "title": "Kaunaský pogrom", "text": "Kaunaský pogrom\n\nKaunaský pogrom byl masakr Židů žijících v litevském městě Kaunas, který probíhal od 25. - 29. června 1941, v prvních dnech Operace Barbarossa a nacistické okupace Litvy. K nejznámějšímu incidentu došlo v garáži Lietūkis, kde bylo několik Židů veřejně mučeno a 26. června popraveno. V následujících dnech se systematické popravy konaly v různých tvrzích Kaunaské pevnosti, zejména v Sedmé a Deváté pevnosti.\n\nVečer 23. června převzala Litevská aktivistická strana (LAF), frakce působící z Litevského vevyslanectví v Berlíně a uvnitř sovětské Litvy, kontrolu nad městem a velkou částí litevské krajiny. Nacistický SS-Brigadeführer Franz Walter Stahlecker přijel do Kaunasu 25. června ráno, kde nejprve v bývalé budově oddělení státní bezpečnosti pronesl agitační projevy, které nabádaly k vraždění Židů. Tamní představitelé však odmítli provést jakoukoli akci. Později se mu podařilo přesvědčit Algirdase Klimaitise, aby zahájil pogrom. Klimaitis řídil jednotku zhruba o 600 mužích, která byla organizovaná SD z Tilsitu a nebyla podřízená LAF.\n\n25. června zaútočily jednotky organizované nacisty na židovské civilisty na kaunaském předměstí Slobodky. K 28. červnu 1941 bylo podle Stahleckera v Kaunasu zabito 3 800 lidí a dalších 1 200 bylo zabito v jiných městech této oblasti. Někteří věří, že Stahlecker své úspěchy zveličil. Podle rabína Ephraima Oshry byli v té době Němci přítomni na mostě do Slobodky, ale Židé byli zabiti litevskými dobrovolníky. Rabín Slobodky, rav Zalman Osovsky, byl přivázán za ruce a za nohy k židli. Poté, co byla zavražděna rabínova žena a syn, uřízli mu hlavu. Jeho hlava byla umístěna v okně rezidence a nesla nápis: „Tohle uděláme všem Židům.“\n\nExistuje mnoho diskuzí o tom, kdo nese hlavní odpovědnost za tyto masakry: místní Litevci nebo nacističtí úředníci. 15. října citují Litevci Stahleckerovu zprávu Heinrichu Himmlerovi. Stahlecker napsal, že se mu podařilo zakrýt akce německých jednotek předvoje (Vorkommando) a zařídil, aby to vypadalo jako iniciativa místních obyvatel. Stahlecker také oznámil, že měl problémy s nabádáním litevských partyzánů k pogromu proti Židům. Uspěl teprve s velkým úsilím a pod dohledem Einsatzkommand. Židovští autoři tvrdí, že masakr začal ještě dříve než přišli Němci. Rovněž poukazují na to, že se popravy konaly nejen ve městě Kaunas, ale i na venkově.\n"}
{"id": "706896", "url": "https://cs.wikipedia.org/wiki?curid=706896", "title": "Charta globálních zelených", "text": "Charta globálních zelených\n\nCharta globálních zelených (také Charta světových zelených, v angličtině Global Greens Charter) je program celosvětové sítě Global Greens, což je federace politických stran a politických hnutí, které prosazují zelenou politiku. Byla přijata 800 delegáty ze 72 zemí na 1. kongresu Globálních zelených v australském městě Canberra v roce 2001.\n\nCharta obsahuje šest zásad Global Greens:\n\nNávrh textu připravila australská delegátka Louise Crossley. Charta navazuje na řadu předchozích deklarací zelené politiky, zejména na:\n\n"}
{"id": "706897", "url": "https://cs.wikipedia.org/wiki?curid=706897", "title": "Sulfid fosforečný", "text": "Sulfid fosforečný\n\nSulfid fosforečný (PS) je anorganická sloučenina. Je sirným analogem oxidu fosforečného.\nStejně jako PO vytváří dimerní molekuly (PS). Jedná se o žlutou pevnou látku, často ovšem bývá znečištěn různými příměsmi, které jej zbarvují do nazelenavě žluté barvy.\n\nTato sloučenina má tetraedrickou strukturu podobnou adamantanu, která je téměř totožná se strukturou oxidu fosforečného.\n\nSulfid fosforečný je připravován reakcí kapalného bílého fosforu se sírou při teplotách nad 300 °C:\n\nP + 10 S → PS.\n\nPoprvé jej takto připravil Berzelius v roce 1843.\n\nAlternativně může být připraven reakcí elementární síry nebo pyritu (FeS) s fosfidem železa (FeP):\n\n4 FeP + 18 S → PS + 8 FeS\n\n4 FeP + 18 FeS + teplo → PS + 26 FeS.\n\nRočně je vyrobeno přibližně 150 000 tun sulfidu fosforečného.\nTen se nejčastěji převádí na ostatní deriváty, například dithiofosforečnany zinku, které se používají jako mazací aditiva.\nRovněž se používá na výrobu pesticidů, jako jsou například parathion a malathion. Je také složkou některých amorfních pevných elektrolytů pro některé typy lithiové články.\n\nTaké může být použit pro výrobu VX.\n\nZ důvodu hydrolýzy vzdušnou vlhkostí sulfid fosforečný vyvíjí HS, kromě toho také vzniká kyselina fosforečná:\n\nPS + 16 HO → 4 HPO + 10 HS.\n\nV organické chemii se používá jako thionační činidlo.\n"}
{"id": "706898", "url": "https://cs.wikipedia.org/wiki?curid=706898", "title": "Ampérhodina", "text": "Ampérhodina\n\nAmpérhodina (značka Ah) je jednotka elektrického náboje v oboru elektrotechniky odpovídající potenciálu dodávat proud 1 ampér po dobu 1 hodiny. Používá se pro vyjádření kapacity galvanických článků nebo akumulátorů, zatímco u kondenzátorů se udává elektrická kapacita s jednotkou farad. Ampérhodina není jednotka SI a ve fyzice se proto používá odpovídající odvozená jednotka SI coulomb (1 Ah = 3600 C).\n\n1 Ah je definována jako náboj, který akumulátor či článek dodá do obvodu při konstantním proudu 1 ampér za dobu 1 hodiny. Jedná se ale o teoretickou hodnotu kterou není možné prakticky dosáhnout, a to z těchto důvodů: \nProto je kapacita většiny akumulátorů měřena při minimálním proudu (do 200mA) po dlouhou dobu, poté je přepočítána na Ah. Podmínky pro stanovení jmenovité kapacity uváděné na článcích jsou určeny normami.\n\nU drobných článků, jako jsou tužkové baterie, se používá spíše jednotka mAh (miliampérhodina). Platí 1 Ah = 1000 mAh. Protože proud je na základě Ohmova zákona závislý na napětí, je pro srovnání kapacity baterií o různém napětí nutné použít hodnotu ve watthodinách (Wh), která se určí vynásobením kapacity v ampérhodinách jmenovitým napětím. Proto se například liší hodnota u NiMH článku s kapacitou 2400 mAh a napětím 1,2 V (2,4 Ah x 1,2 V = 2,88 Wh) od Li-ion článku se stejnou kapacitou\na napětím 3,6 V (2,4 Ah x 3,6 V = 8,64 Wh).\n"}
{"id": "706906", "url": "https://cs.wikipedia.org/wiki?curid=706906", "title": "Achille Campanile", "text": "Achille Campanile\n\nAchille Campanile (28. září 1899, Řím – 4. ledna 1977, Lariano) byl italský prozaik a dramatik. \n\nJeho absurdní humor obdivoval mj. Umberto Eco. V letech 1933 a 1973 obdržel cenu Premio Viareggio. \n\nČesky vyšla groteskní mozaika z prázdninového letoviska \"Za všechno může kapitán\" a divadelní hra \"Celestinova cesta\".\n\n\n"}
{"id": "706912", "url": "https://cs.wikipedia.org/wiki?curid=706912", "title": "Chris Baird", "text": "Chris Baird\n\nChristopher Patrick „Chris“ Baird (* 25. února 1982) je severoirský fotbalový obránce a reprezentant, který v současnosti hraje za Derby County FC (na kraji obrany). Mezi fanoušky Fulhamu si v minulosti vysloužil přezdívku „Bairdinho“.\n\nBaird začal svou fotbalovou kariéru v severoirském klubu Ballymena United FC a v roce 1998 přestoupil do akademie Southamptonu. Svůj debut si odbyl v březnu 2003, kdy nastoupil jako náhradník do zápasu s Aston Villou, který skončil remízou 2:2. Jeho druhé vystoupení proti Arsenalu přišlo již po 26 minutách, kdy střídal a Southampton prohrával už 5:0. Zápas nakonec skončil debaklem 6:1. Baird poprvé nastoupil v základní sestavě v posledním kole sezóny 2002/03, kdy Southampton porazil Manchester City 1:0. O týden později znovu nastoupil v základní sestavě, tentokrát ve finále FA Cupu proti Arsenalu, kdy jeho tým prohrál 0:1. Po zápase byl však zvolen nejlepším hráčem Saints. Další sezonu stihl odejít na dvě úspěšná hostování, na dva měsíce do Wallsallu a na měsíc do Watfordu. Následující sezonu 2004/05 Southampton sestoupil z Premier League a Baird neodehrál ani jeden zápas. Další sezonu v Championship po změně trenéra odehrál již 16 ligových zápasů. V sezoně 2006/07 se již naplno zabydlel v základní sestavě a ve svém 50. zápase vstřelil svůj první profesionální gól proti Lutonu, čímž pomohl týmu k vítězství 2:1. Celkem v této sezoně odehrál v obraně Saints 51 zápasů a stal se hráčem sezony.\n\nBaird opustil Southampton 12. července 2007 a přestoupil do prvoligového Fulhamu za 3 miliony liber. Zpočátku nosil číslo 34, ale pro sezonu 2009/10 dostal již číslo 6, které nosí dodnes. Kvůli zranění Dicksona Etuhua a Danny Murphyho byl v sezoně 2009/10 často používán na středu zálohy, ale po jejich návratu se vrátil zpět na svý oblíbený post. Baird dostal přednost před Johnem Paintsilem ve finále Evropské ligy proti Atléticu Madrid, které Fulham prohrál 1:2. Na začátku příští sezony podepsal kontrakt, který ho ve Fulhamu drží nejméně do léta 2013. Baird poprvé skóroval za Fulham 28. prosince 2010 proti Stoke City na Brittania Stadium, kdy vstřelil rychlé dva góly, a hlavně díky němu Fulham vyhrál 2–0. Dalšího gólu se dočkal v říjnu 2012, kdy se trefil v zápase proti Aston Ville a zařídil vítězství 1:0.\n\nBaird si svůj debut za severoirský národní A-tým odbyl v 3. 6. 2003 proti domácí Itálii, Severní Irsko prohrálo 0:2. Hrál v obraně reprezentace i se svým kolegou z Fulhamu Aaronem Hughesem.\n\nSe svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n\n\n"}
{"id": "706914", "url": "https://cs.wikipedia.org/wiki?curid=706914", "title": "Kaunaský masakr", "text": "Kaunaský masakr\n\nKaunaský masakr 29. října 1941, také známý jako Great Action (Velká akce), byl největší masovou vraždou litevských židů.\n\nPodle usnesení SS-Standartenführera Karla Jägera a SS-Rottenführera Helmuta Rauca zavraždilo Sonderkommando pod vedením SS-Obersturmführera Joachima Hamanna a 8 – 10 mužů z Einsatzkommanda 3 ve spolupráci s litevskými partyzány 2007 židovských žen a 4273 dětí v jednom dni v Deváté pevnosti (Kaunas, Litva).\n\n4. října 1941 zničili Němci a Litevci malé ghetto a zabili téměř všechny jeho obyvatelé v Deváté pevnosti. SS-Rottenführer Helmut Rauca z kaunaského gestapa (tajná státní policie) provedl 28. října výběr v kaunaském ghettu. Všichni obyvatelé ghetta se museli shromáždit na centrálním náměstí ghetta. Rauca vybral 9200 židovských mužů, žen a dětí, což byla asi 1/3 obyvatel ghetta. Další den, 29. října, je zastřelili v předem vykopaných jámách.\n\n"}
{"id": "706929", "url": "https://cs.wikipedia.org/wiki?curid=706929", "title": "Frederic Edwin Church", "text": "Frederic Edwin Church\n\nFrederic Edwin Church (4. května 1826 Hartford – 7. duben 1900 Greenport, New York) byl americký malíř narozený v Hartfordu v Connecticutu, významný představitel malířské hudsonské školy (\"Hudson River School\"). Jeho učitelem byl zakladatel hudsonské školy Thomas Cole.\n\nK hlavním motivům jeho děl patří příroda a krajina v okolí řeky Hudson, dále Niagarské vodopády nebo Andy, stejně jako arktické výjevy a polární záře. Nevyhýbal se ale ani náboženským a vlasteneckým tématům, zvláště coby horlivý zastánce Unie severních států v americké občanské válce.\n\n\n"}
{"id": "706930", "url": "https://cs.wikipedia.org/wiki?curid=706930", "title": "Mezinárodní standardní kód hudebního díla", "text": "Mezinárodní standardní kód hudebního díla\n\nMezinárodní standardní kód hudebního díla (anglicky International Standard Musical Work Code, francouzsky Code international normalisé des œoeuvres musicales, zkráceně ISWC) je trvalý Identifikátor určený k jednoznačné a globální identifikaci hudebního díla (ve smyslu abstraktního nehmatatelného intelektuálního výtvoru).\n\nIdentifikátor ISWC je kodifikován mezinárodní normou ISO 15707:2001 . Český překlad této normy ČSN ISO 15707 byl zveřejněn v listopadu 2002.\n\nMezinárodní norma byla postupně připravována od roku 1997 pracovní skupinou (WG 2) příslušné Technické komise a subkomise (TC 46/SC 9) Mezinárodní organizace pro normalizaci (zkráceně ISO).\n\nIdentifikátor ISWC trvale identifikuje hudební díla. Hudební dílo (angl. Musical work) je mezinárodní normou definováno jako „dílo složené z kombinace zvuků s/nebo bez doprovázejícího textu“ . Kód ISWC může být přidělen hudebním dílům publikovaným nebo nepublikovaným, nově vytvořeným nebo již existujícím, a to bez ohledu na stav jejich autorské ochrany a bez ohledu na formu distribuce (analogovou či digitální). Nové kódy ISWC mohou být přiděleny také modifikovaným verzím hudebních děl (například novým aranžmá aj.), výňatkům z hudebních děl a také hudebním dílům složeným z jiných hudebních děl.\n\nIdentifikátor ISWC je kódem nevýznamovým. Skládá se celkem z 11 znaků (písmen latinské abecedy a arabských číslic). Je rozdělen do tří částí: jednopísmenný prefix „T“ (znamená první písmeno anglického slova „Tune“, tj. tón), skupina 9 číslic a jedna číslice kontrolní. Pokud se má kód zapisovat nebo tisknout na konkrétní produkty hudebních děl, bude na začátku opatřen zkratkou ISWC a jednotlivé části budou odděleny buď spojovníkem nebo mezerami. Model kódu je:\n\n\nPříklady zápisu kódu ISWC (skladba \"Dancing Queen\" z roku 1995 skupiny ABBA):\n\nnebo\n\nInterpunkce tečky uvedená v příkladě nehraje žádnou roli a číslo je možné uvádět i bez ní. Poslední kontrolní číslice bude vypočítávána na základě předcházejících číslic v souladu s normou ISO/IEC 7064:2003.\n\nOrganizaci systému ISWC tvoří dva, popř. tři subsystémy:\n\n\nMezinárodní agentura ISWC (angl. ISWC International Agency, zkráceně ISWC IA) byla založena a uvedena do činnosti bezprostředně po schválení mezinárodní normy v roce 2001. Její úlohy včetně webové prezentace zajišťuje Mezinárodní konfederace společností autorů a skladatelů (fr. Confédération Internationale des Sociétés d’Auteurs et de Compositeurs, zkráceně CISAC), která se od počátku významně podílela na zrodu normy a celého systému. Její hlavní sídlo je v Paříži.\nMezinárodní agentura ISWC má na starosti celkové řízení a koordinaci činností celého registračního systému ISWC, přidělování bloků čísel pro regionální a lokální agentury ISWC, provoz hlavní registrační databáze ISWC a zejména zabezpečení centrálního virtuálního vyhledávání ve všech distribuovaných databázích v globálním měřítku.\n\nRutinní práci systému ISWC zabezpečují registrační agentury. K roku 2011 je jich 47 z 68 zemí světa. Zřízeny byly dva typy těchto agentur:\n\n\nK roku 2011 je plně funkčních 7 regionálních agentur. Jejich přehled je uveden na webových stránkách Mezinárodní agentury ISWC. Patří k nim například Společnost skladatelů a autorů Hongkongu (angl. Composers and Authors Society of Hong Kong, zkráceně CASH), která zajišťuje oblast Číny, Hongkongu a Tchaj-wanu, dále Australasijská společnost pro práva výkonných umělců (angl. The Australasian Performing Right Association, zkráceně APRA), která zajišťujě oblast Austrálie, Nového Zélandu a Fidži, aj.\n\nLokálních agentur je v roku 2011 celkem 39. Jejich přehled je také uveden na webových stránkách Mezinárodní agentury ISWC. Za Českou republiku je zastoupen Ochranný svaz autorský pro práva k dílům hudebním.\n\nOba typy registračních agentur zajišťují správu registrační databáze záznamů metadat hudebních děl v oblasti své působnosti (skupiny zemí, státu nebo národa), řeší sporné otázky přidělování jedinečných identifikátorů ISNI hudebním dílům a zajišťují výměnu informací s dalšími agenturami systému ISWC. Registrační agentury aplikují jednotná pravidla a praktiky systému ISWC podle instrukcí a definic hlavního manuálu ISWC (je dostupný pouze členům systému ISWC).\n\nRegistrační agentury jsou ustanovovány a registrovány Mezinárodní agenturou ISWC.\n\nKód ISWC je přidělován nějakému hudebnímu dílu příslušnou registrační agenturou ISWC na základě žádosti tvůrce (skladatele, autora nebo upravovatele) nebo vydavatele. V roli registrační agentury může být přímo společnost pro správu autorských práv, jejímž členem tvůrce nebo vydavatel je. Pokud tvůrce není členem žádné společnosti pro správu autorských práv, může o přidělení kódu požádat přímo příslušnou agenturu (regionální nebo lokální).\n\nPovinností registračních agentur ISWC je bezprostředně po přidělení kódu ISWC a jeho registraci včetně metadat s ním spojených zpravit o tom všechny zainteresované strany.\nZásadou systému přidělování kódů je, že určitý kód ISWC nesmí být přidělen více než jednomu hudebnímu dílu. Jednou přidělený kód nesmí být již nikdy znovu užit pro jiné hudební dílo, i když by bylo zjištěno, že byl přidělen omylem\n\nV systému ISWC se v rámci přidělování identifikátorů připravuje také metadatový popis hudebních děl pro potřeby jejich lepšího vyhledávání. Komunikace metadat dat mezi systémy je realizována pomocí specifického formátu. Množina metadat charakterizujících hudební dílo zahrnuje minimálně následující prvky:\n\n\nMetadata systému ISWC jsou rozdělena do tří skupin:\n\n\nMezinárodní agentura ISWC již několik let zajišťuje přes veřejné webové rozhraní návštěvníkům internetu jednotný online přístup k záznamům hudebních děl uložených v soustavě dílčích databázích celého systému ISWC. Jde o architekturu distribuovaných databází propojených v síťovém prostředí. Celkový fond metadatových záznamů k roku 2011 je 18 000 000. Uživatelům internetu nejsou zobrazována metadata v kompletním formátu. Vyhledávací systém je federativního typu (v určitých chvílích je získání přístupu problematické).\n\nK hlavní databázi celého systému patří centrální databáze WID ((Musical) Works Information Database). Databáze WID je vnitřně dostupná pouze pro oprávněné členské organizace. Zahrnuje metadata z databází registračních agentur. Databáze je provozována na počítačových kapacitách Americké společnosti skladatelů, autorů a vydavatelů (angl. The American Society of Composers, Authors and Publishers, zkráceně ASCAP) sídlící v New Yorku. Nově vybudovaný mezinárodní systém ISWC znamenal pro databázi WID novou perspektivu a nový směr rozvoje.\n\n"}
{"id": "706936", "url": "https://cs.wikipedia.org/wiki?curid=706936", "title": "Miloslav Rolko", "text": "Miloslav Rolko\n\nMiloslav Rolko (* 13. října 1960, Bratislava) je bývalý československý plavec, jeden z nejúspěšnějších plavců československé historie. \nSpecializoval se zejména na styl znak, soutěžil ale také v polohových závodech. Na mistrovství Evropy 1977 v Jönköpingu zvítězil v závodě na 100 metrů znak a stal se tak vůbec prvním našim mistrem Evropy v bazénovém plavání. Na dvojnásobné trati přidal stříbrnou medaili. <br>\nV roce 1980 na olympijských hrách skončil čtvrtý na 100 metrů znak, což je stále nejlepší olympijský výsledek československého či slovenského plavce v historii. Olympijské finále plaval také ve stejném roce na 400 m polohový závod (6. místo) a o čtyři roky dříve na olympijských hrách 1976 v Montreale v závodě na 200 m znak (také 6. místo).\n\n"}
{"id": "706937", "url": "https://cs.wikipedia.org/wiki?curid=706937", "title": "Jakub Jindřich Bourbonský", "text": "Jakub Jindřich Bourbonský\n\nJakub Jindřich Bourbonský ( \"Jacques Léopold Isabelin Henri Alexandre Albert Alphonse Victor Accace Pierre Paul Marie de Bourbon\", \"Jaime Leopoldo Isabelino Enrique Alejandro Alberto Alfonso Víctor Acacio Pedro Pablo María de Borbón y Battenberg\", 23. června 1908, San Ildefonso, Španělsko - 20. března 1975, St. Gallen, Švýcarsko) byl španělský princ.\n\nPocházel z dynastie Bourbon-Anjou a jako její hlava byl také hlavou rodu Kapetovců. Pokud by se byl ujal vlády, bylo by jeho panovnické jméno zřejmě Jindřich VI. či Jakub II. Inicioval vznik Institutu rodu Bourbonů.\n\n4. března 1935 se v kostele svatého Ignáce z Loyoly v Římě oženil s Viktorií Emanuelou z Dampierre a Ruspoli (1913–2012), dcerou francouzského šlechtice Rogera z Dampierre a Carraby (1892–1975), vikomta de Dampierre, pontifikálního vévody ze San Lorenzo Nuovo a z Viterba, a jeho první manželky, italské kněžny Vittorie Ruspoli de Poggio Suasa (1892–1982). Měli spolu dvě děti:\n\n"}
{"id": "706948", "url": "https://cs.wikipedia.org/wiki?curid=706948", "title": "Almoš", "text": "Almoš\n\nAlmoš (narozen 820, zemřel 895) byl staromaďarský pololegendární náčelník, syn Ügyeka Turula, zřejmě potomka Hunora a Magora a čínských císařů a Emese, dcery turkického náčelníka Onedbalia. Álmoš se po smrti otce stal náčelníkem jednoho ze sedmi maďarskýh kmenů, ten jeho se jmenoval \"Megyeri\" (Podle praotce Magora). S náčelníkem Elődem prý následoval ptáka Turula, ale při překračování Karpat zemřel. Svou novou zem Maďaři spatřili až za Almošova syna Arpáda. Almošova manželka prý byla Enéh, ale plete se s matkou Hunora a Magora Enéth.\n\n"}
{"id": "706950", "url": "https://cs.wikipedia.org/wiki?curid=706950", "title": "Milo", "text": "Milo\n\nMilo může být:\n\n\n"}
{"id": "706951", "url": "https://cs.wikipedia.org/wiki?curid=706951", "title": "Brandon Jennings", "text": "Brandon Jennings\n\nBrandon Jennings (* 23. září 1989, Compton, Kalifornie, USA) je profesionální americký basketbalista, který v současnosti háji barvy týmu Washington Wizards v Národní basketbalové asociaci (NBA). \n\nDo velkého světa basketbalu vstoupil v roce 2009, kdy si jej jako celkově 10. hráče vybral tým Milwaukee Bucks. Hned po začátku své kariéry v NBA začal sbírat různá ocenění, ve své premiérové sezoně získal například cenu pro nejlepšího nováčka, ve stejném roce byl také vybrán do nejlepšího týmu sestaveného z hráčů draftovaných ve stejném roce.\n\n"}
{"id": "706952", "url": "https://cs.wikipedia.org/wiki?curid=706952", "title": "Buvolec Lichtensteinův", "text": "Buvolec Lichtensteinův\n\nBuvolec Lichtensteinův (\"Alcelaphus lichtensteinii\", dříve \"Sigmoceros lichtensteinii\"), v Africe nazývaný Nkonzi, patří mezi středně velké africké antilopy. Někdy je uváděn i jako poddruh buvolce stepního (\"Alcelaphus buselaphus lichtensteinii\"). \nDorůstá délky 185 cm, výšky v kohoutku 125 cm a hmotnosti 135 kg. Vzhledem i způsobem života se velmi podobá buvolci stepnímu, jemuž je velmi blízký i geneticky. Liší se od něj určitými znaky na lebce, především šířkou čelních kostí a tvarem rohů. Rohy jsou poměrně krátké, ale velmi silné a esovitě prohnuté (odtu dříve používaný název \"Sigmoceros\", tj. Esovitě prohnutý roh), při pohledu zepředu vytvářejí nad čelem kruhovitý nebo srdčitý obrazec. Na rozdíl od buvolce stepního dává přednost buši před otevřenou savanou a živí se kromě trávy ve větší míře i větvičkami a listy keřů. Obývá oblast jihovýchodní Afriky od jižní Tanzanie po Mosambik a Zimbabwe. Byl pojmenován na počest německého zoologa a cestovatele Martina Lichtensteina.\n"}
{"id": "706956", "url": "https://cs.wikipedia.org/wiki?curid=706956", "title": "Rudolf Chlup", "text": "Rudolf Chlup\n\nRudolf Chlup (8. září 1879 Čehovice – 12. listopadu 1961 Prostějov) byl český hudební skladatel.\n\nPocházel z hudební rodiny. První hudební základy získal u svého otce, který byl varhaníkem v Čehovicích. Vystudoval gymnázium v Olomouci a obchodní akademii v Prostějově. Pokračoval studiem komerčního inženýrství v Praze a ve Vídni. Soukromě studoval skladbu i Oskara Nedbala a stal se virtuózem na violu d’amore.\n\nStal se profesorem obchodní akademie v Prostějově (1903–1919) a aktivně se podílel na hudebním životě města. Vedl žákovský pěvecký sbor, \"Orchestrální sdružení\" a často koncertoval na violu d’amour v místní \"Besedě\".\n\nPo vzniku Československa odešel do Bratislavy, kde se stal profesorem obchodní akademie a lektorem právnické fakulty Univerzity Komenského a vedle toho studoval na téže univerzitě hudební vědu. I v Bratislavě vyvíjel bohatou hudebně-organizační činnost. Byl předsedou \"Akademického pěveckého sdružení\", pracoval v \"Západoslovenské pěvecké župě Jána Levoslava Bellu\", \"Umelecké besedě\" a \"Osvetovém svazu\".\n\nTrpěl vleklou oční chorobou a v roce 1939 se musel z tohoto důvodu vzdát veřejné i skladatelské činnosti.\n\nHudbě se věnoval i jeho syn Vít (1920–1995).\n\n\n\n\nÚpravy a harmonizace hanáckých lidových písní a řada drobnějších skladeb \n\n\n"}
{"id": "706958", "url": "https://cs.wikipedia.org/wiki?curid=706958", "title": "Mikroplatba", "text": "Mikroplatba\n\nMikroplatba či mikrotransakce je označení pro finanční transakce s malými obnosy. Termín se používá zejména pro platby na Internetu a hranice „malosti“ je vnímána různě. Například PayPal označuje jako mikroplatby platby do výše 12 amerických dolarů, zatímco Visa rozumím mikroplatbami platby do výše 20 dolarů. Původní představu o mikroplatbách coby skutečně malinkých platbách v řádu centů respektive haléřů tak dnes splňují spíše méně rozšířené platební systémy typu Bitcoin, systémy jako Flattr provázené se sociálními sítěmi, nebo obchodování ve virtuálních měnách internetových her.\n\nMyšlenka mikroplateb zažila velký rozvoj v devadesátých létech dvacátého století v reakci na vznik elektronického obchodování a prodejného mediálního obsahu na Internetu. Podle původních představ měly mikroplatby usnadnit prodej mediálního obsahu a pro poskytovatele obsahu tak být alternativou k prodeji reklamy a platbám za kliknutí.\n\nV té době založily i velké zavedené firmy, jako IBM nebo Compaq, svá oddělení pro vývoj mikroplateb. Mikroplacením se zabývala i akademická sféra, výzkum možných standardů probíhal například na univerzitě Carnegie Mellon a v rámci konsorcia W3C. To v té době zvažovalo přímou podporu mikroplateb v jazyce HTML a dokonce jejich podporu v stavových kódech HTTP. Později ovšem konsorcium od těchto aktivit upustilo.\n"}
{"id": "706959", "url": "https://cs.wikipedia.org/wiki?curid=706959", "title": "Nachal Chelec", "text": "Nachal Chelec\n\nNachal Chelec ( נחל חלץ, : וואדי אל-קאעה, \"Vádí al-Ka'a\") je vádí na pomezí regionu Šefela a severního okraje Negevské pouště, v jižním Izraeli.\n\nZačíná v nadmořské výšce okolo 100 metrů jihovýchodně od vesnice Kochav Micha'el. Směřuje pak k jihozápadu mírně zvlněnou zemědělsky využívanou krajinou. Západně od vesnice Zohar podchází železniční trať Kirjat Gat-Aškelon. Ze západu potom míjí obec Chelec. Severně od obce Bror Chajil ústí zprava do toku Nachal Bror.\n\n"}
{"id": "706961", "url": "https://cs.wikipedia.org/wiki?curid=706961", "title": "Marcipán z Toleda", "text": "Marcipán z Toleda\n\nMarcipán z Toleda (2011) je desáté album Roberta Křesťana a Druhé trávy. Obsahuje devět písniček a jednu instrumentální skladbu. Písničky \"Řada snů\" a \"Každé zrnko písku\" jsou Křesťanovými překlady písní Boba Dylana \"Series of Dreams\" a \"Every Grain of Sand\". Obal vytvořil Martin Dušek za použití fotografií Jiřího Turka.\n\nAlbum bylo oceněno Andělem za rok 2011 v kategorii „Folk & Country“.\n\n\n\nK úvodní písničce \"Řada snů\" vznikl klip sestříhaný ze záběrů pořízených ruční kamerou během nahrávání alba ve studiu Quad v Nashvillu. Klip režíroval Roman Vávra, sestříhala jej Antonie Janková a producentem byl Richard Němec.\n"}
{"id": "706963", "url": "https://cs.wikipedia.org/wiki?curid=706963", "title": "Nachal Nigraf", "text": "Nachal Nigraf\n\nNachal Nigraf ( נחל נגרף) je vádí na pomezí regionu Šefela a severního okraje Negevské pouště, v jižním Izraeli.\n\nZačíná v nadmořské výšce přes 100 metrů východně od města Sderot. Směřuje pak k severozápadu mírně zvlněnou zemědělsky využívanou krajinou. Jižně od vesnice Bror Chajil ústí zleva do toku Nachal Šikma.\n\n"}
{"id": "706964", "url": "https://cs.wikipedia.org/wiki?curid=706964", "title": "Kvalifikace na Mistrovství světa ve fotbale 1966", "text": "Kvalifikace na Mistrovství světa ve fotbale 1966\n\nV kvalifikaci na Mistrovství světa ve fotbale 1966 se národní týmy ze šesti fotbalových konfederací ucházely o 14 postupových míst na závěrečný turnaj. Pořadatelská Anglie spolu s obhájcem titulu - Brazílií měli účast na závěrečném turnaji jistou. Kvalifikace se účastnilo 74 zemí.\n\nCelkem 51 týmů sehrálo alespoň jeden kvalifikační zápas. Sehráno jich bylo 127 a padlo v nich 393 branek (tj. 3,09 na zápas).\n\n\"(18 týmů bojujících o 1 místenku)\"\n\nSpolečné kvalifikace Afriky, Asie a Oceánie se mělo zúčastnit 18 týmů. Avšak všech 15 afrických týmů se vzdalo účasti na protest proti tomu, že nemá Afrika alokováno alespoň jedno přímé místo na MS. Původně bylo plánováno, že bude v první fázi africké zóny 15 týmů rozlosováno do 6 skupin po třech, resp. dvou týmech. Vítězové skupin se následně měli utkat systémem doma a venku o postup do finálové fáze. V asijské a oceánské části se nejprve měla čtveřice týmů utkat v jedné skupině, jejíž vítěz měl postoupit do finálové fáze, kde se měl přidat ke třem africkým týmům. Vítěz finálové fáze měl postoupit na MS.\n\n\"(32 týmů bojujících o 9 místenek)\"\n\nEvropské kvalifikace se zúčastnilo 32 týmů rozlosovaných do devíti skupin po třech, resp. čtyřech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(9 týmů bojujících o 3 místenky)\"\n\nVšech 9 účastníků jihoamerické zóny bylo rozlosováno do třech skupin po třech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(10 týmů bojujících o 1 místenku)\"\n\nPo vyloučení jednoho týmu bylo zbylých 9 účastníků rozlosováno do třech skupin po třech. Ve skupinách se utkal každý s každým dvoukolově doma a venku. Vítězové skupin postoupili do druhé fáze, kde se utkali znovu systémem každý s každým dvoukolově doma a venku. Vítěz skupiny postoupil na MS.\n\n"}
{"id": "706967", "url": "https://cs.wikipedia.org/wiki?curid=706967", "title": "Nachal Maršan", "text": "Nachal Maršan\n\nNachal Maršan ( נחל מרשן) je vádí na pomezí regionu Šefela a severního okraje Negevské pouště, v jižním Izraeli.\n\nZačíná v nadmořské výšce přes 100 metrů severovýchodně od vesnice Dorot. Směřuje pak k severozápadu mírně zvlněnou zemědělsky využívanou krajinou. Jižně od vesnice Bror Chajil ústí zleva do toku Nachal Šikma.\n\n"}
{"id": "706971", "url": "https://cs.wikipedia.org/wiki?curid=706971", "title": "Nachal Zedim", "text": "Nachal Zedim\n\nNachal Zedim ( נחל זדים) je vádí na pomezí regionu Šefela a severního okraje Negevské pouště, v jižním Izraeli.\n\nZačíná v nadmořské výšce přes 150 metrů severně od vesnice Ruchama. Směřuje pak k severozápadu mírně zvlněnou zemědělsky využívanou a prakticky neosídlenou krajinou. U lokality zaniklého osídlení \"Churvat Maršan\" (חורבת מרשן), jihovýchodně od vesnice Bror Chajil ústí zleva do toku Nachal Šikma.\n\n"}
{"id": "706974", "url": "https://cs.wikipedia.org/wiki?curid=706974", "title": "Josef Jurásek", "text": "Josef Jurásek\n\nJosef Jurásek (* 16. listopadu 1950, Šumperk) je český herec.\n\nStudium JAMU ukončil v roce 1975, poté nastoupil do angažmá v Severomoravském divadle Šumperk (1969 – 1971), od 1. srpna 1975 působí v Městském divadle Brno. Vedle své herecké profese, byl členem šermířské skupiny DUEL a šerm rovněž vyučoval na JAMU a konzervatoři. Na svém kontě má řadu pohybových spoluprací v českých a moravských divadlech. Např. s režisérkou Hanou Burešovou spolupracoval na inscenacích \" Maškaráda\" v Divadle v Dlouhé, \"Znamení kříže\", \" Amfitryon\", \" Smrt Pavla I.\" a \" Tři mušketýři\" v Městském divadle Brno.\n\nV minulosti:\n\nV současnosti:\n\n"}
{"id": "706975", "url": "https://cs.wikipedia.org/wiki?curid=706975", "title": "Nachal Chacav", "text": "Nachal Chacav\n\nNachal Chacav ( נחל חצב) je vádí na pomezí regionu Šefela a severního okraje Negevské pouště, v jižním Izraeli.\n\nZačíná v nadmořské výšce necelých 200 metrů severně od vesnice Ruchama. Směřuje pak k severozápadu mírně zvlněnou zemědělsky využívanou a prakticky neosídlenou krajinou. Jihovýchodně od vesnice Tlamim ústí zleva do toku Nachal Šikma.\n\n"}
{"id": "706980", "url": "https://cs.wikipedia.org/wiki?curid=706980", "title": "Nachal Sad", "text": "Nachal Sad\n\nNachal Sad ( נחל סד) je vádí na severním okraji Negevské pouště, v jižním Izraeli.\n\nZačíná v nadmořské výšce přes 200 metrů západně od vesnice Bejt Kama. Směřuje pak k severu mírně zvlněnou a prakticky neosídlenou krajinou. Ze západu míjí pahorek Tel Nagila východně od vesnice Ruchama. Podloží je tvořeno měkkými vápenci a podél vádí se tak nacházejí četné erozní zářezy bílé barvy. Ústí pak zleva do toku Nachal Šikma.\n\n"}
{"id": "706982", "url": "https://cs.wikipedia.org/wiki?curid=706982", "title": "Pardubická juniorka", "text": "Pardubická juniorka\n\nMistrovství České republiky staršího dorostu v tenise, neoficiálně Pardubická juniorka (dříve také Dorostenecké mistrovství ČSSR v tenise), je tenisový juniorský turnaj, který je ve východočeských Pardubicích pořádán každoročně již od roku 1926 (neoficiálně již od roku 1924) na kurtech klubu LTC Pardubice v polovině měsíce srpna.\n\nJde o českou obdobu juniorského turnaje, prestižního Orange Bowlu, který se každoročně hraje na Floridě.\n\nMezi vítězi se nachází řada pozdějších grandslamových šampiónů a také dvě singlové světové jedničky – ženská Martina Navrátilová (1972) a mužská Ivan Lendl (1976). Turnajový triumf si připsal také Miloslav Mečíř, olympijský vítěz mužské dvouhry z Letních olympijských her 1988 v Soulu.\n\nPardubickou juniorku ovládli i všichni wimbledonští vítězové ve dvouhře, kteří se narodili na českém území - Jan Kodeš, Jana Novotná a Petra Kvitová, jakož i dva poražení wimbledonští finalisté Ivan Lendl a Hana Mandlíková. Jaroslav Drobný v All England Clubu zvítězil již jako občan Egypta. Martina Navrátilová získala všechny singlové tituly jako hráčka Spojených států.\n\n\n"}
{"id": "706983", "url": "https://cs.wikipedia.org/wiki?curid=706983", "title": "Kvalifikace na Mistrovství světa ve fotbale 1966 (UEFA)", "text": "Kvalifikace na Mistrovství světa ve fotbale 1966 (UEFA)\n\nKvalifikace na Mistrovství světa ve fotbale 1966 zóny UEFA určila 9 účastníků finálového turnaje.\n\nEvropské kvalifikace se zúčastnilo 32 týmů rozlosovaných do devíti skupin po třech, resp. čtyřech týmech. Ve skupinách se utkal každý s každým dvoukolově doma a venku. Vítězové skupin postoupili na MS. Evropské kvalifikace se zúčastnili i nečlenové UEFA - a .\n\nTýmy Belgie a Bulharsko měly stejný počet bodů. O postupu tak musel rozhodnout dodatečný zápas.\n\nBulharsko postoupilo na Mistrovství světa ve fotbale 1966.\n\nZápadní Německo postoupilo na Mistrovství světa ve fotbale 1966.\n\nFrancie postoupila na Mistrovství světa ve fotbale 1966.\n\nPortugalsko postoupilo na Mistrovství světa ve fotbale 1966.\n\nŠvýcarsko postoupilo na Mistrovství světa ve fotbale 1966.\n\nMaďarsko postoupilo na Mistrovství světa ve fotbale 1966.\n\nSSSR postoupil na Mistrovství světa ve fotbale 1966.\n\nItálie postoupila na Mistrovství světa ve fotbale 1966.\n\n\nTýmy Irsko a Španělsko měly stejný počet bodů. O postupu tak musel rozhodnout zápas na neutrální půdě.\n\nŠpanělsko postoupilo na Mistrovství světa ve fotbale 1966.\n\n"}
{"id": "706985", "url": "https://cs.wikipedia.org/wiki?curid=706985", "title": "Jan Václav Chmelenský", "text": "Jan Václav Chmelenský\n\nJan Václav Chmelenský (12. dubna 1778 Bavorov – 4. února 1864 tamtéž) byl český hudební skladatel.\n\nRodina Chmelenských hrála významnou roli v Českém národním obrození. Bratr Jana Václava, František (1775–1803), byl vesnický kantor a autor příležitostných skladeb pro kostelní účely a k tanci. Františkův syn Josef Krasoslav Chmelenský se stal obrozeneckým básníkem, který se proslavil zejména jako libretista Františka Škroupa.\n\nJan Václav vystudoval gymnázium v Linci a několik let učil v Malenicích nad Volyňkou. Později se stal obchodníkem v Bavorově. Patřil k okruhu skladatelů sdružených okolo časopisu \"Věnec ze zpěvů vlasteneckých, uvitý a věnovaný dívkám vlasteneckým\".\n\nKromě vlasteneckých písní publikovaných ve Věnci vydal:\nV rukopise zůstaly mše a drobnější chrámové skladby.\n\n\n"}
{"id": "706989", "url": "https://cs.wikipedia.org/wiki?curid=706989", "title": "Kvalifikace na Mistrovství světa ve fotbale 1966 (CONMEBOL)", "text": "Kvalifikace na Mistrovství světa ve fotbale 1966 (CONMEBOL)\n\nKvalifikace na Mistrovství světa ve fotbale 1966 zóny CONMEBOL určila 3 účastníky finálového turnaje.\n\nVšech 9 účastníků jihoamerické zóny bylo rozlosováno do třech skupin po třech týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\nUruguay postoupila na Mistrovství světa ve fotbale 1966.\n\nTýmy Chile a Ekvádor měly stejný počet bodů. O postupu tak musel rozhodnout dodatečný zápas na neutrální půdě.\n\nChile postoupilo na Mistrovství světa ve fotbale 1966.\n\nArgentina postoupila na Mistrovství světa ve fotbale 1966.\n\n"}
{"id": "706991", "url": "https://cs.wikipedia.org/wiki?curid=706991", "title": "Nachal Pora", "text": "Nachal Pora\n\nNachal Pora ( נחל פורה) je vádí v severní části Negevské pouště, v jižním Izraeli.\n\nZačíná v nadmořské výšce přes 250 metrů východně od vesnice Bejt Kama. Směřuje pak k severozápadu mírně zvlněnou a prakticky neosídlenou pouštní krajinou. Od pahorku Tel Milcha sleduje z východu železniční trať Tel Aviv-Beerševa. Potom ji podchází a vede podél dálnice číslo 40. Nachází se tu přírodní rezervace Churvat Pora. Přes vádí zde vede starý most původní železnice postavené Turky do Beerševy. U pahorku Tel Nagila ústí vádí zprava do toku Nachal Šikma.\n\n"}
{"id": "706994", "url": "https://cs.wikipedia.org/wiki?curid=706994", "title": "Kvalifikace na Mistrovství světa ve fotbale 1966 (CONCACAF)", "text": "Kvalifikace na Mistrovství světa ve fotbale 1966 (CONCACAF)\n\nKvalifikace na Mistrovství světa ve fotbale 1966 zóny CONCACAF určila jednoho postupujícího na Mistrovství světa ve fotbale 1966.\n\nPo vyloučení Guatemaly bylo zbylých 9 účastníků rozlosováno do třech skupin po třech. Ve skupinách se utkal každý s každým dvoukolově doma a venku. Vítězové skupin postoupili do druhé fáze, kde se utkali znovu systémem každý s každým dvoukolově doma a venku. Vítěz skupiny postoupil na MS.\n\n\"Mexiko\" postoupilo do druhé fáze.\n\nJamajka postoupila do druhé fáze.\n\nKostarika postoupila do druhé fáze.\n\nMexiko postoupilo na Mistrovství světa ve fotbale 1966.\n\n"}
{"id": "706995", "url": "https://cs.wikipedia.org/wiki?curid=706995", "title": "Nachal Migdalit", "text": "Nachal Migdalit\n\nNachal Migdalit ( נחל מגדלית) je vádí v severní části Negevské pouště, v jižním Izraeli.\n\nZačíná v nadmořské výšce necelých 400 metrů severovýchodně od vesnice Dvira poblíž lesního komplexu Ja'ar Dvira. Směřuje pak k severozápadu zvlněnou a neosídlenou pouštní krajinou. Východně od vesnice Bejt Kama ústí u železniční trati Tel Aviv-Beerševa zprava do toku Nachal Šikma.\n\n"}
{"id": "706998", "url": "https://cs.wikipedia.org/wiki?curid=706998", "title": "Palais des Sports de Paris", "text": "Palais des Sports de Paris\n\nPalais des Sports de Paris (česky \"Palác sportů v Paříži\") je víceúčelové zařízení v Paříži. Nachází se na náměstí \"Place de la Porte de Versailles\" v 15. obvodu v těsném sousedství Výstaviště Porte de Versailles. Budova má plochu 3850 m a kapacitu 2300-4600 diváků podle využití. Od svého otevření slouží jak sportovním utkáním (především boxu), tak rovněž velkému množství kulturních akcí (koncerty, muzikály, one man show apod.).\n\nHala byla postavena v letech 1959-1960 podle návrhu architekta Pierra Dufau jako náhrada za zbořený Vélodrome d'Hiver. Na stavbě se podíleli také architekti Richard Buckminster Fuller a Victor Parjadis de Larivière. Ve své době byl jediným prostorem v Paříži, který mohl pojmout až 5000 diváků. Střechu haly tvoří kupole s kovovou konstrukcí, která je pokrytá 1100 hliníkovými panely.\n\nV paláci měli koncertní vystoupení např. Louis Armstrong (1965), Joan Baez (1990), Beach Boys (1980), Beatles (1965), Boyz II Men (2009), James Brown (1982), Eric Clapton (1974), Clash (1980), Dalida (1980), Miles Davis (1973, 1988), Deep Purple (1975), Neil Diamond (1977), Dire Straits (1979, 1981), Ian Dury (1979), Faces (1974), Mylène Farmer (1989), Aretha Franklinová (1977), France Gall (1982), Genesis (1975, 1977, 1978), Grateful Dead (1974), Johnny Hallyday (1961, 1967, 1969, 1971, 1976, 1982, 2006), Murray Head (1983), Ray Charles (1966, 1983), Jethro Tull (1969), Elton John (1982), Cyndi Lauper (1994), Led Zeppelin (1973), Mike Oldfield (1981), Pink Floyd (1974), Robert Plant (2010), Iggy Pop (1980, 1996, 2006, 2007), Pretty Things (1967), The Police (1980), Queen (1982), Lou Reed (1975), Rolling Stones (1970), Diana Rossová (1982, 2007), Paul Simon (2008), Soft Machine (1967), Status Quo (1975), Cat Stevens (1975), Rod Stewart (1983), Styx (1980), Talking Heads (1982), Van Halen (1980), Stevie Wonder (1981), Frank Zappa (1974), Zucchero (2008).\n\nVstupovali zde tanečníci Rudolf Nurejev (1961, 1976, 1978) a Maurice Béjart (1970, 1971, 1979, 1996, 1999, 2005-2009), balet ruského Velkého divadla (1972), Balet pařížské opery (1975), Lord of the Dance (1998, 2005, 2008) a od roku 1960 pravidelně revue \"Holiday on Ice\" (do 1997) a moskevský cirkus (do 1996).\n\nByly zde uvedeny muzikály jako \"Bídníci\" (1980), \"West Side Story\" (1998), \"Pomáda\" (1999) nebo \"Vlasy\" (2004) a také divadelní představení, která režíroval Robert Hossein.\n\nNejčastějšími sportovními utkáními zde byl box (1960-2005) a basketbal v podání Harlem Globetrotters (1967, 1977-1981), konalo se zde mistrovství v šermu (1987), ukázky bojových umění (1975), závody na kolečkových bruslích (1960) nebo wrestlingové zápasy (2008).\n\n\n"}
{"id": "706999", "url": "https://cs.wikipedia.org/wiki?curid=706999", "title": "Kvalifikace na Mistrovství světa ve fotbale 1966 (CAF, AFC a OFC)", "text": "Kvalifikace na Mistrovství světa ve fotbale 1966 (CAF, AFC a OFC)\n\nSpolečná Kvalifikace na Mistrovství světa ve fotbale 1966 pro zóny CAF, AFC a OFC určila jednoho účastníka finálového turnaje.\n\nSpolečné kvalifikace Afriky, Asie a Oceánie se mělo zúčastnit 18 týmů. Avšak všech 15 afrických týmů se vzdalo účasti na protest proti tomu, že nemá Afrika alokováno alespoň jedno přímé místo na MS. Původně bylo plánováno, že bude v první fázi africké zóny 15 týmů rozlosováno do 6 skupin po třech, resp. dvou týmech. Vítězové skupin se následně měli utkat systémem doma a venku o postup do finálové fáze. V asijské a oceánské části se nejprve měla čtveřice týmů utkat v jedné skupině, jejíž vítěz měl postoupit do finálové fáze, kde se měl přidat ke třem africkým týmům. Vítěz finálové fáze měl postoupit na MS.\n\nTýmy a vzdaly účast na protest proti tomu, že africká zóna nemá alespoň jednu přímou místenku na MS.\n\nTýmy a vzdaly účast na protest proti tomu, že africká zóna nemá alespoň jednu přímou místenku na MS.\n\nTýmy , a vzdaly účast na protest proti tomu, že africká zóna nemá alespoň jednu přímou místenku na MS.\n\nTýmy , a vzdaly účast na protest proti tomu, že africká zóna nemá alespoň jednu přímou místenku na MS.\n\nTýmy a vzdaly účast na protest proti tomu, že africká zóna nemá alespoň jednu přímou místenku na MS.\n\nTýmy , a vzdaly účast na protest proti tomu, že africká zóna nemá alespoň jednu přímou místenku na MS.\n\nDruhá africká fáze se nehrála, protože po odhlášení všech afrických týmů již ve hře nezbyl žádný tým.\n\n byla vyloučena FIFA kvůli apartheidu. se vzdala účasti na protest proti přestěhování dějiště turnaje z Japonska do Kambodže.\n\nSeverní Korea postoupila do finálové fáze.\n\nKvůli odhlášení afrických týmů se automaticky kvalifikovala na Mistrovství světa ve fotbale 1966.\n\n"}
{"id": "707000", "url": "https://cs.wikipedia.org/wiki?curid=707000", "title": "Modrý tygr (film, 2012)", "text": "Modrý tygr (film, 2012)\n\nModrý tygr (2012) je český film pro děti. Vypráví o tajuplné zahradě uvnitř města, která má být zrušena kvůli plánované výstavbě zábavního centra. Město řídí starosta Rýp, který proti zahradě bojuje. Pak se ale objeví modrý tygr.\n\nNatáčení probíhalo v Karlíně. Filmaři si zapůjčili stovky rostlin z Botanické zahrady hl. m. Prahy a také několik zvířat. Titulní roli hrají mláďata tygra – dvojčata Aron a Tarzan.\n\nFilm vznikl za podpory Státního fondu České republiky pro podporu a rozvoj české kinematografie, fondu Eurimages a programu MEDIA.\n\nFilm byl vybrán na festival TIFF Kids v Torontu, Kristiansand International Children's Film Festival v norském Kristiansandu a Kinderfilmfest v Mnichově.\n\nBarbora Hrzánová byla nominovaná na Českého lva v kategorii nejlepší ženský herecký výkon ve vedlejší roli. Film byl také nominován v kategorii nejlepší výtvarné řešení. Ani jednu nominaci ale neproměnil.\n\n\n"}
{"id": "707001", "url": "https://cs.wikipedia.org/wiki?curid=707001", "title": "HC Brno", "text": "HC Brno\n\nHC Brno (celým názvem: Hockey Club Brno) byl český klub ledního hokeje, který sídlil v brněnské Ponavě v Jihomoravském kraji. Založen byl v roce 1910 pod názvem SK Královo Pole v brněnské městské části Králově Poli a patřil tím mezi první hokejové kluby v Brně. Svůj poslední název nesl od roku 1992. V letech 1949 až 1957, 1958/59 a naposled v ročníku 1975/1976 hrával tehdejší Spartak, později Ingstav nejvyšší československou hokejovou ligu. Královopolský klub zanikl ke konci roku 1993 po převedení práv do Přerova. Klubové barvy byly modrá a bílá.\n\nSvé domácí zápasy odehrává na zimním stadionu Za Lužánkami s kapacitou 10 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "707004", "url": "https://cs.wikipedia.org/wiki?curid=707004", "title": "SK Královo Pole", "text": "SK Královo Pole\n\nSK Královo Pole byl do roku 1948 název těchto klubů:\n\n"}
{"id": "707005", "url": "https://cs.wikipedia.org/wiki?curid=707005", "title": "Sokol Královo Pole", "text": "Sokol Královo Pole\n\nSokol Královo Pole byl československý basketbalový klub, který sídlil v brněnském Králově Poli. Klub vyhrál nejvyšší ligu celkem jedenkrát (v roce 1939) a patří mu v historických tabulkách československé ligy celkové 15. místo.\n\n\n\nZdroj: \n\n\n\nZdroj: \n"}
{"id": "707006", "url": "https://cs.wikipedia.org/wiki?curid=707006", "title": "Conversos", "text": "Conversos\n\nConversos (španělská výslovnost , v doslovném překladu konvertita, z latinského \"conversvs\", „změněný, obrácený“) a jako femininum ve tvaru conversa odkazuje na židy či muslimy nebo potomky Židů či muslimů, kteří konvertovali ke katolictví ve Španělsku a Portugalsku, obzvláště během 14. a 15. století. Masové konverze se konaly pod velkým vládním nátlakem. Granadský mír (1491) nad posledním poraženým státem Al-Andalus vyhlásil ochranu náboženských práv, ale dekretem z Alhambry (1492) začal prudký obrat.\n\n\"Conversos\" byli předmětem podezírání a až šikanování ze strany obou komunit, té, kterou opouštěli, i té, ke které se připojovali. Jak křesťané, tak i druhá komunita, je nazývali \"tornadizo\" (renegát, odpadlík). Jakub I., Alfons X. a Jan I. vydali zákony zakazující používání takových označení. To byla jen část široké královské ochrany, která se \"conversos\" dostávala, podobně jako zákony na ochranu jejich vlastnictví, zakazování pokusů o jejich opětovnou konverzi (rekonvertování) a regulace chování samotných \"conversos\", která je měla chránit před nařčením z falešné konverze či naopak zpětné konverzi k původnímu, jedním z nich byl dokonce i zákaz večeření spolu s židy. \n\n\"Conversos\" neměli rovnoprávné postavení s ostatními skupinami obyvatelstva. Alfons VII. zakazoval „nedávno konvertovaným“ držet úřady v Toledu. Mezi křesťanskou světskou a náboženskou elitou měli jak podporovatele, tak i ostré odpůrce. \"Conversos\" se v iberských královstvích dostávali do nejrůznějších pozic, od biskupa až po královskou milenku, což ukazovalo jistý stupeň jejich všeobecného přijetí. A přece se stávali cílem příležitostných pogromů, většinou v období extrémní sociální tenze (zejména za epidemií či po zemětřesení). Byli častým předmětem vyšetřování španělské a portugalské inkvizice.\n\nPodle široce publikované studie (z prosince 2008) zveřejněné časopisem \"American Journal of Human Genetics\", 19,8 % dnešních Španělů (a Portugalců) má DNA, která odráží sefardské předky (srv. s 10,6 % majícími DNA odrážející maurské předky). Výsledky odkazující na sefardský původ jsou v kontradikci či nejsou podporovány jinými genetickými studiemi obyvatelstva na Iberském poloostrově a byly relativizovány i samotnými autory studie a Stephenem Oppenheimerem, jenž odhaduje, že mnoho předešlých migračních pohybů do Španělska, již od dob před 5 000 až 10 000 lety, přicházelo z východního Středomoří a mohlo přinášet podobný genetický základ jako mají Sefardi. Stejní autoři v podobně nedávné studii (říjen 2008) přiřazovali většinu těchto rodových linií na Iberském poloostrově a Baleárských ostrovech k fénickému původu. Zbytek genetických studií provedených ve Španělsku odhaduje tento příspěvek různě od 2,5/3,4 % do 7,7 %.\n\n\n"}
{"id": "707008", "url": "https://cs.wikipedia.org/wiki?curid=707008", "title": "KPS Brno", "text": "KPS Brno\n\nKPS Brno je bývalý název tělovýchovné jednoty při Královopolské strojírně v Brně.\n\n"}
{"id": "707011", "url": "https://cs.wikipedia.org/wiki?curid=707011", "title": "Gordon Gekko", "text": "Gordon Gekko\n\nGordon Gekko je fiktivní postava, hlavní antagonista filmů \"Wall Street\" a \"\". Ztvárnil ho Michael Douglas, který za svůj výkon získal Oscara. Postavu vytvořil scenárista Stanley Weiser a režisér filmu Oliver Stone. Je inspirována dvěma skutečnými osobnostmi, první z nich je Ivan Boesky a druhý je Carl Icahn.\n\nV roce 2003 ho zařadila AFI na 24. příčku v seznamu největších filmových \"zloduchů\" všech dob. V roce 2008 byl Gordon Gekko zařazen na 4. příčku v seznamu nejbohatších filmových postav časopisem Forbes.\n\nGekko vyrůstal na Long Island v New Yorku. Otec byl prodejcem elektrických součástek a zemřel v 49 letech na infarkt. Toto přimělo Gordona najít si práci, ve které nebude muset fyzicky pracovat a zabezpečí ho. S manželkou Kate má dva potomky – syna Rudyho a dceru Winnie. Gordon založil společnost Gekko & spol, která provádí tzv. corporate raiding – nakoupí většinu akcií podniku, vybere z něj peníze (např. z jejích úspor nebo důchodových fondů pro zaměstnance) a rozprodá po částech. Na začátku osmdesátých let začal soupeřit s konkurentem Sirem Lawrencem \"Larry\" Wildmanem. Poté, co se provalilo, že Gordon praktikoval tzv. insider trading, byl obžalován a uvězněn na 16 let. Mezitím se zabil jeho syn Rudy. V roce 2001 opustil vězení a napsal bestseller s názvem: \"Is Greed Good?\", kde varoval před nastávající krizí. Po vypuknutí předvídané krize skupoval Gordon Gekko zkrachovalé podniky a znovu se dostal na svou bývalou pozici. Mezitím se mu narodil vnuk Luis.\n\nGordon Gekko se stal ikonickým svým projevem \"Greed Is Good\" (Chamtivost je dobrá), kde obhajuje chamtivost jako nástroj evoluce a prostředek k dosažení cíle. Proto je Gordon Gekko považován za ztělesnění chamtivosti, bohatství, chladnokrevnosti a ctižádosti.\n\nVěta \"Greed is good\" i odkaz na Gordona Gekka se poté objevily v mnoha hrách, filmech apod. jako např.:\n\nProjev byl přednesen na setkání akcionářů papíren Teldar, které později Gordon koupil a rozprodal po částech. Paradoxně, Gordon nikdy neřekl onu větu ve znění: \"Greed is good\".\nCelý projev vypadá následovně:\n\n"}
{"id": "707012", "url": "https://cs.wikipedia.org/wiki?curid=707012", "title": "Seznam pilotovaných vesmírných letů 2010–současnost", "text": "Seznam pilotovaných vesmírných letů 2010–současnost\n\nPodrobný seznam pilotovaných vesmírných letů od roku 2010 do současnosti zahrnuje lety ruských kosmických lodí typu Sojuz k Mezinárodní vesmírné stanici (ISS), závěrečné lety raketoplánů v rámci amerického programu Space Shuttle a čínské pilotované lety lodí Šen-čou k vesmírné stanici Tchien-kung 1.\n\nRoku 2010 vzlétly Shuttly třikrát, další rok následovaly opět tři lety. Závěrečný z nich – mise STS-135 raketoplánu Atlantis v červenci 2011 byla i posledním letem Shuttlu vůbec. Náhradou za raketoplány vyvíjí společnost Lockheed Martin pro NASA kosmickou loď MPCV (přejmenovaný Orion) a firmy SpaceX a Boeing vyvíjejí s finanční podporou americké vlády lodě Dragon, resp. CST-100.\n\nLety Sojuzů k ISS pokračují v pravidelném rytmu čtyřikrát ročně. Polovinu míst na nich si pro svou polovinu posádek ISS u Roskosmosu zakoupila NASA, např. roku 2013 byl uzavřen kontrakt pro starty do konce roku 2016.\n\n\n"}
{"id": "707014", "url": "https://cs.wikipedia.org/wiki?curid=707014", "title": "Pátek (postava)", "text": "Pátek (postava)\n\nPátek je postava z knihy anglického autora Daniela Defoa: Robinson Crusoe, námořník z Yorku, jeho život a neobyčejná dobrodružství, která vyšla poprvé v roce 1719. Českým čtenářům je nejznámější verze knihy převyprávěná Josefem Věromírem Plevou z roku 1956, který také upravil některé části knihy. \n\nPátek je druhá nejvýznamnější postava knihy. Indiánský chlapec ze Země za měsícem, kterého Robinson zachránil před kanibaly. Na počest dne, kdy k záchraně došlo, mu dal jméno Pátek. Pátek se stal Robinsonovi vděčným společníkem na pustém ostrově, na který jen výjimečně zajížděli kanibalové sníst zajatce ze vzájemných válek. Pátek byl původem divoch, ale Robinson ho během společného života na ostrově převychoval v evropském duchu. Pátek s Robinsonem spolu zachránili další dvě osoby před smrtí v divošských rukou, jedním z nich byl Pátkův otec. Později, po mnohaletém pobytu na ostrově, se podaří Pátkovi i Robinsonovi společně odplout do Evropy na lodi, která k opuštěnému ostrovu náhodně připlula. Založili v Anglii obchodní dům \"Robinson & Pátek\".\n\n\"Člověk Pátek\" (Man Friday, jiným českým názvem \"Robinson Crusoe a jeho Pátek\") je podle Pátka pojmenovaná verze filmového ztvárnění románu Daniela Defoa britsko-americké výroby režiséra Jacka Golda. V jeho podání je Pátek chytřejší než Robinson, který se ani na pustém ostrově nedokáže zbavit nánosu civilizace a svého přesvědčení o nadřazenosti bílé rasy. Pátkova přirozená inteligence a tolerance mu umožní získávat navrch nad Robinsonem.\n\n"}
{"id": "707015", "url": "https://cs.wikipedia.org/wiki?curid=707015", "title": "ZJS Zbrojovka Spartak Brno", "text": "ZJS Zbrojovka Spartak Brno\n\nZJS Zbrojovka Spartak Brno (celým názvem: Závody Jana Švermy Zbrojovka Spartak Brno) byl československý klub ledního hokeje, který sídlil v brněnské Ponavě v Jihomoravském kraji. Založen byl v roce 1910 pod názvem SK Židenice v brněnské městské části Židenice a patřil tím mezi první hokejové kluby v Brně. Později se přestěhoval do Králova Pole. V letech 1948-1950, 1951-1957, 1958-1961 a naposled v ročníku 1962/1963 hrávala Zbrojovka nejvyšší československou hokejovou ligu. Zbrojovka zanikla v roce 1964.\n\nSvé domácí zápasy odehrával na zimním stadionu Za Lužánkami s kapacitou 10 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "707017", "url": "https://cs.wikipedia.org/wiki?curid=707017", "title": "Grand Pavois de Paris", "text": "Grand Pavois de Paris\n\nGrand Pavois de Paris (česky doslovně \"Velká pařížská pavéza\") je rozsáhlý obytný komplex, jeden z největších v Paříži, který zabírá území mezi ulicemi \"Rue Vasco-de-Gama\", \"Rue de Lourmel\", \"Rue Lecourbe\" a \"Rue Leblanc\" v 15. obvodu.\n\nVýstavba probíhala v letech 1969–1971 ve dvou fázích. Stavbu projektovali architekti Hebert a Fayeton pro developerskou společnost \"Altarea Cogedim\". Komplex se skládá ze dvou budov, které jsou vzájemně propojeny. První je 4-podlažní, má zhruba elipsovitý půdorys, přerušený pouze v severní části na rohu ulic \"Vasco de Gama\" a \"Lourmel\" starší zástavbou. Druhá budova má 16 pater a tvar bumerangu.\n\nHlavní prostor zabírají byty, kterých je přes 600. Jihovýchodní průčelí vyšší budovy se skládá výhradně z balkonů, zatímco fasáda na druhé straně je vybavena okny s lomenicemi. V budově sídlí také množství obchodů, kino, čerpací stanice, supermarket a mnoho dalších firem.\n\nK budovám patří několik zahrad, jednak veřejný park a dále okrasné zahrady mimo budovu.\n"}
{"id": "707018", "url": "https://cs.wikipedia.org/wiki?curid=707018", "title": "Jan Kvíčala", "text": "Jan Kvíčala\n\nJan Kvíčala (6. května 1834 Mnichovo Hradiště – 10. června 1908 Potštejn) byl český klasický filolog, pedagog a politik.\n\nFilologii a srovnávací jazykovědu studoval v letech 1852–1855 na pražské Karlo-Ferdinandově univerzitě u Georga Curtia a Ludwiga Langa, získal zde titul doktora filozofie a roku 1855 nastoupil jako suplent na německojazyčné gymnázium na Malé Straně v Praze. V letech 1856–1857 si prohloubil znalosti na bonnské univerzitě, kde působil jako stipendista. Následně krátce vyučoval na gymnáziu v Litoměřicích. V roce 1859 se habilitoval na pražské univerzitě (již od roku 1858 na ni nastoupil coby vedoucí filozofického prosemináře na filozofické fakultě) a o dva roky později zde byl jmenován profesorem. Od roku 1861 kromě pravidelného vyučování v němčině zahájil i výuku v českém jazyce. V roce 1862 založil českou edici \"Bibliotéka řeckých a římských klasiků\", v jejímž rámci publikoval četné klasické texty.\n\nByl aktivní i v politice. V období let 1881–1895 zasedal za staročechy na Českém zemském sněmu. Poprvé zde získal mandát v doplňovacích volbách roku 1881 místo Karla Hally. V letech 1883–1896 byl rovněž členem zemské školské rady. 30. listopadu 1880 složil slib poslance Říšské rady (celostátní zákonodárný sbor), kde reprezentoval městskou kurii, obvod Litomyšl, Polička, Lanškroun atd. Rezignaci na mandát v Říšské radě oznámil na schůzi 4. prosince 1883.\n\nCoby říšský a zemský poslanec se na počátku 80. let 19. století zasadil o rozdělení pražské univerzity na českou a německou, na české části se pak výrazně angažoval jak pedagogicky (první profesor klasické filologie), tak organizačně (obsazování českými odborníky, roku 1877 zvolen za děkana).Historik Otto Urban ho řadí mezi první (nebo spíše nultou) generaci českých univerzitních elit. V 80. letech neskrýval své částečné pochyby ohledně pravosti tzv. Rukopisů.\n\nVědecky se zabýval řeckou a římskou literaturou. Přeložil Sallustia a Hérodota, napsal kritické studie k Platónovi, Homérovi, Hésiodovi, Sofoklovi i Vergilovi a k řecké, latinské a české syntaxi. Roku 1873 založil časopis \"Listy filologické a paedagogické\", přičemž v čele jeho redakční rady setrval až do roku 1886. Od roku 1895 vydával časopis \"České museum filologické\".\n\n\n\n"}
{"id": "707024", "url": "https://cs.wikipedia.org/wiki?curid=707024", "title": "Miroslav Středa", "text": "Miroslav Středa\n\nMiroslav Středa (* 18. května 1945 Náchod) je český divadelní a filmový herec a dabér.\n\nVyučil se seřizovačem textilních strojů a pracoval v továrně. Jeden z mistrů, zanícený divadelník, ho přivedl do ochotnického souboru. Pod vlivem instruktora amatérského herectví při Osvětovém domě v Náchodě se přihlásil ke studiu herectví na JAMU, kam byl přijat a kterou absolvoval v roce 1968. Jednu sezónu působil v Divadle Petra Bezruče v Ostravě (1968-1969), dalších deset let ve Státním divadle v Brně (1969-1979). Potom přešel do Činoherního klubu v Praze, kde zůstal natrvalo.\n\nKromě divadelních rolí je rozsáhlá jeho filmografie, která čítá sice desítky titulů pro film i televizi, ale uplatnil se především ve vedlejších až epizodních rolích. Další výraznou aktivitou je pole dabingu. Jeho hlas zazněl z řady známých filmů i seriálů. Neméně významná je také jeho práce pro rozhlas.\n\n\n"}
{"id": "707039", "url": "https://cs.wikipedia.org/wiki?curid=707039", "title": "Orrorin tugenensis", "text": "Orrorin tugenensis\n\nOrrorin tugenensis je druh vyhynulých hominidů, žijící ve svrchním miocénu (asi před 6,1 – 5,7 miliony let) na území dnešní Keni ve východní Africe. Vývojově stojí velmi blízko poslednímu společnému předku moderních šimpanzů a lidí a možná již patří přímo k lidské vývojové linii (subtribus Hominina). Pokud je tomu tak, je po rodu \"Sahelanthropus\" druhým nejstarším zástupce této větve. Předchází mladším homininům, jako jsou \"Ardipithecus\" a \"Australopithecus\".\n\nRod Orrorin je v současnosti zastoupen jediným druhem, pojmenovaným \"Orrorin tugenensis\". \"Orrorin\" (množné číslo \"Orroriek\") znamená v lokálním keňském jazyce Tugen \"„prvotní (původní) muž“\". Druhový přívlastek je odvozen z místa nálezu v pohoří Tugen Hills. První odhalené ostatky získaly přezdívku \"„Millenium man“\" nebo \"„Millenium ancestor“\" (česky \"Předek milénia\"), protože byl zachyceny na počátku nového tisíciletí.\n\nOstatky rodu Orrorin byly objeveny teprve v roce 2000. Zachytila je francouzsko-keňská expedice \"Kenya Paleontology Expedition\", kterou vedli paleoantropologové Martin Pickford a Brigitte Senut. Místem objevu je pohoří Tugen Hills, západně od jezera Baringo na západě Keni, asi 250 km severozápadně od hlavního města Nairobi.\n\nVšechny čtyři známé lokality - \"Cheboit\", \"Aragai\", \"Kapsomin\" a \"Kapcheberek\" - jsou součástí souvrství Lukeino. Drtivá většina nálezů pochází z lokality \"Kapsomin\". Zde také Kiptalam Cheboi dne 15. října 2000 zachytil vůbec první exemplář. V následujících měsících byly objeveny další zlomky, patřící nejméně pěti jedincům. Zahrnují zuby, části lebky i horních a dolních končetin. S těmito nálezy se shoduje také spodní stolička, kterou Martin Pickford objevil na lokalitě \"Cheboit\" již v roce 1974.\n\nDo roku 2007 bylo identifikováno celkem 20 zlomků kostí, připisovaných rodu Orrorin:\n\nPodle nalezených ostatků lze předpokládat, že Orrorin dosahoval výšky 115 - 125 cm a hmotnosti 30 - 50 kg. Svojí velikostí se tedy přibližně vyrovnal samici moderního šimpanze.\n\nVeškeré nálezy jsou velmi zlomkovité a poskytují poměrně málo kompletní informace. Nebyla zachycena žádná větší část tváře nebo mozkovny a také obě dostupné čelisti jsou silně poškozené. Pro srovnání se staršími i mladšími rody hominidů tak z lebky zbývají prakticky jen jednotlivé zuby. Ani ty ovšem nepředstavují kompletnější vzorek chrupu jednoho nebo dvou konkrétních jedinců, ale pocházejí z různých individuí i lokalit a mírně se liší také svým stářím.\n\nChrup nese směs primitivních i moderních znaků, ale celkově se mnohem více podobá lidoopům než australopitékům nebo lidem. Zuby (zejména stoličky) jsou opatřené silnou vrstvou skloviny. Odpovídají rostlinné stravě, nejspíše ovoci. Pouze v méně příznivých obdobích roku se Orrorin mohl uchylovat ke konzumaci tužších plodů, jako jsou semena nebo hlízy.\n\n\nZ horní končetiny byl v roce 2000 nalezen pouze jeden článek prstu a silně poškozená pažní kost. Oba tyto nálezy se podobají kostem moderního šimpanze i australopitéků. Pažní kost nese výraznou hranu pro úpon vřetenního svalu (\"musculus brachioradialis\") a článek prstu je z bočního pohledu zřetelně prohnutý. Silný vřetenní sval je spojován se schopností efektivního šplhu, zatímco prohnuté články prstů umožňují pevný úchop ruky. Utváření obou kostí tudíž naznačuje, že Orrorin byl velmi dobře vybaven pro pohyb v korunách stromů podobně jako moderní lidoopi, ale také zástupci rodu Australopithecus.\n\nDalšími výzkumy byl nalezen ještě koncový článek palce, který se podobá utváření stejné kosti u člověka. Podle jeho značné délky a také podle stop po úponech svalů byl Orrorin schopný tzv. \"precizního gripu\". To znamená, že mohl pevně spojit ukazovák a palec bříšky k sobě, což mu umožnilo obratně manipulovat i s drobnými předměty. Účel této schopnosti ovšem není zcela jasný. Tradičně se předpokládá, že se vyvinula až u prvních lidí díky výrobě a používání nástrojů. Není však pravděpodobné, že by Orrorin vyráběl nástroje, takže úprava jeho ruky musela mít jiný důvod. Podobně uspořádanou ruku má ale kromě lidí také pavián dželada, který díky preciznímu gripu může snadno sbírat potravu. Podle Brigitte Senutové může dlouhý palec souviset i s udržováním rovnováhy a potřebou přesného úchopu při lezení po stromech.\nZ dolní končetiny rodu Orrorin je dosud známá pouze stehenní kost (\"femur\"), doložená třemi zlomkovitými exempláři. Lépe zachován je ovšem jen fragment levé stehenní kosti, označený kódem \"BAR 1002´00\". Z dalších dvou nálezů nemohou být kvůli špatnému stavu dochování získány téměř žádné informace.\n\nNález \"BAR 1002´00\" představuje zhruba horní dvě třetiny stehenní kosti, jejíž distální konec - část při kolenním kloubu - chybí. Byl objeven rozlomený na tři kusy a částečně ohryzaný masožravou šelmou. Stejně jako další dva nalezené femury postrádá téměř celý velký chocholík (\"trochanter major\"). Přesto je možné pozorovat množství jiných znaků, z nichž Martin Pickford a Brigitte Senutová usuzují, že se Orrorin pohyboval vzpřímenou dvojnohou chůzí.\n\nVyužití bipední chůze nasvědčuje i rozložení hutné kostní tkáně a trámčiny, které bylo studováno pomocí počítačové tomografie. Podobně jako u moderních lidí je u Orrorina hutná kost na spodní části krčku silnější než na jeho horní hraně.\n\nCelkově tedy Orrorin vypadal spíše jako lidoop než jako člověk, pouze stehenní kosti naznačují, že na zemi mohl chodit po dvou. Články prstů a pažní kost však zároveň ukazují, že byl ještě alespoň částečně vybavený pro obratné šplhání v korunách stromů, které pro něj stále neztrácely na významu. Využíval je nejen k hledání potravy, ale také k ochraně před dravci a ke stavění úkrytů na noc.\n\nByl vysloven názor, že s bipedií může souviset i stavba ruky, umožňující jemnou manipulaci. Schopnost dvojnohé chůze mohla znamenat, že Orrorin trávil méně času v korunách stromů a častěji se pohyboval přímo po zemi. Pro šplhání, které bylo pouze občasné (například při hledání úkrytu) již nebyla tolik potřebná ruka s velmi pevným úchopem. Díky tomu se její stavba mohla přizpůsobit tak, aby více vyhovovala manipulaci s potravou a jinými předměty.\n\nOrrorin žil v blízkosti paleojezer Lukeino a Mabaget. Ostatky zvířat, nalezených ve stejných sedimentech ukazují, že celou oblast pokrývala v závěru miocénu mozaikovitá krajina, v níž se střídaly otevřené travnaté plochy s malými i rozsáhlejšími úseky křovin a lesních porostů. Husté, ale místy i světlejší lesy se zřejmě rozkládaly zejména v okolí řek a na březích jezer, kde byl dostatek vody. Zde je také doplňovaly vlhké mokřady s bohatým podrostem.\n\nZajímavé je, že podobné prostředí bylo rekonstruováno i na místech nálezu dalších časných homininů (Sahelanthropus, Ardipithecus). Naopak se značně lišilo od otevřené savany, kterou v pliocénu a pleistocénu obývaly rody Australopithecus a Homo. Uvažuje se, že právě mozaikovitá krajina mohla hrát klíčovou roli v přechodu k bipední chůzi.\n\nStopy zubů na některých nálezech naznačují, že koncentraci koster na lokalitě \"Kapsomin\" způsobil velký masožravec, pravděpodobně kočkovitá šelma. Rovněž Orrorin se zřejmě stal její obětí.\n\nOrrorin může být jedním z nejstarších zástupců lidské vývojové linie, žijící těsně po oddělení předků člověka a šimpanze. V současnosti jej stářím předčí pouze rod Sahelanthropus z Čadu. Fylogenetická pozice rodu Orrorin ale zatím není jistá a zařazení mezi lidské předky nelze bez dalších nálezů potvrdit ani vyvrátit. Podobně jako Sahelanthropus je tudíž Orrorin často klasifikován jako blíže neurčený hominin (\"Hominini incertae sedis\").\n\nZásadním argumentem pro zařazení Orrorina mezi lidské předky je předpokládaná schopnost bipední chůze. Pro tu sice díky nálezu stehenních kostí existují pádnější doklady než u Sahelanthropa, moderněji utvářené kosti končetin ale doprovázejí zuby s mnohem starobylejším vzhledem (pravděpodobně chybí zmenšené špičáky, ale nechybí ostřící komplex). Ačkoliv primitivní znaky se ještě mohly u prvních zástupců lidské linie vyskytovat, možnost bipedie u Orrorina je sama o sobě již od oznámení nálezu v roce 2000 hojně diskutovaným až kontroverzním tématem.\n\nNámitky proti bipedii u rodu Orrorin:\n\nVelká část badatelů souhlasí s tím, že Orrorin byl schopný určitého druhu dvojnohé chůze, i když není možné určit, jak často a jak efektivně ji využíval (šimpanzi také dokáží krátce chodit po dvou). Jeho způsob chůze také mohl být zcela svébytný, odlišný od člověka. Téměř všichni odborníci se shodují v názoru, že v současnosti neexistuje dostatek podkladů pro určení převažujícího způsobu pohybu rodu Orrorin.\n\nNavíc i kdyby Orrorin chodil po dvou, ještě to nutně neznamená, že patřil ke skupině Hominina. Se stejným způsobem pohybu mohli v pozdním miocénu „experimentovat“ i lidoopi, kteří vyhynuli bez potomků - o bipední chůzi se uvažuje například u rodu Oreopithecus. Ani jako hominin nemusí být Orrorin předkem moderních lidí, ale pouze slepou vývojovou větví, jejíž příslušníci započatou cestu ke vzniku rodu Homo nedokončili. O tom však při současném stavu poznání nelze rozhodnout.\n\nKontroverzní teorii o postavení rodu Orrorin prosazují jeho objevitelé. Ti uvádějí, že stavba stehenní kosti a tudíž i způsob bipední chůze se nápadně liší od rodu Australopithecus, který je většinou paleoantropologů pokládán za přímého předka lidí. Popisují množství znaků, kterými se Orrorin mnohem víc blíží člověku. Na základě tohoto pozorování předpokládají, že Orrorin je přímým předkem rodu Homo, zatímco Australopithecus byl jen slepou vývojovou větví. Spojnicí mezi Orrorinem a prvními lidmi, které nyní dělí velká časová mezera zhruba 3,5 milionů let, má být dosud neobjevený rod \"Praeanthropus\". Další kandidáty na lidské předky považují za předchůdce moderních lidoopů - Ardipithecus byl součástí vývojové linie šimpanzů, zatímco Sahelanthropus patřil ke gorilám. Z dosud objevených homininů by tak mezi předky člověka patřil pouze rod Orrorin.\n\nTuto hypotézu ovšem nepotvrdily dvě rozsáhlé srovnávací studie morfologie stehenních kostí. Ty s pomocí statistických metod hodnotily několik stovek vzorků žijících i vyhynulých hominoidů a výsledky ukazují, že femur rodu Orrorin se mnohem víc podobá kostem rodů Ardipithecus a Australopithecus než kostem člověka. To znamená, že Orrorin měl k australopitékům velmi blízko. Je možné, že patřil do skupiny Hominina a chodil po dvou. Australopithecus ale může být i nadále považován za lidského předka, protože blízký vztah rodů Orrorin a Homo nebyl prokázán.\n\nV každém případě jsou nalezené ostatky velmi cenným materiálem pro poznání evoluce hominidů v závěru miocénu. Významné jsou i proto, že z tohoto období, klíčového pro vznik lidské vývojové linie, existuje z Afriky dosud jen velmi málo podkladů.\n\n\nEvoluce člověka\nSahelanthropus\nArdipithecus\nAustralopithecus\n"}
{"id": "707041", "url": "https://cs.wikipedia.org/wiki?curid=707041", "title": "Jana Rychlá", "text": "Jana Rychlá\n\nJana Rychlá, rodným jménem, které užívala během profesionální kariéry Jana Pospíšilová (* 23. března 1970) je bývalá česká profesionální tenistka, která na profesionálním okruhu hrála mezi lety 1986–1998. Ve své kariéře na něm nevyhrála žádný turnaj. Dvakrát si zahrála finále – ve dvouhře v roce 1988 na Southern Cross Classic v Adelaide podlehla Janě Novotné a ve čtyřhře roku 1990 spolu Leonou Láskovou prohrály na Athens Open s italsko-rakouským párem Laura Garroneová a Karin Kschwendtová.\n\nRoku 1987 vyhrála dvouhru starších dorostenek na Pardubické juniorce. V roce 1988 zvítězila s československým fedcupovým týmem v Poháru federace, po finálové výhře nad Sovětským svazem.\n\nNa žebříčku WTA byla nejvýše ve dvouhře klasifikována v únoru 1989 na 49. místě a ve čtyřhře pak v květnu 1991 na 83. místě.\n\nMladším bratrem je profesionální tenista Jaroslav Pospíšil (nar. 1981). V roce 2006 se vdala za herce a moderátora Petra Rychlého. Společně mají syna Petra (nar. 2004). Rodina žije v Kostelci u Křížků.\n\nOd roku 1996 nastupovala za následující tenisové kluby:\n\nVe Fed Cupu odehrála za ČSSR sedm čtyřher s bilancí pět výher a dvě prohry.\n\n"}
{"id": "707042", "url": "https://cs.wikipedia.org/wiki?curid=707042", "title": "AEK Larnaka", "text": "AEK Larnaka\n\nAEK Larnaka je kyperský sportovní klub z Larnaky. Vznikl v roce 1994 sloučením dvou klubů, EPA Larnaka a POL Larnaka. Nejúspěšnější oddíly jsou fotbalový a volejbalový.\n\nKlubové barvy fotbalového oddílu jsou zelená a žlutá.\n\nV zelenožlutém klubovém emblému je v levé menší části svisle zkratka AEK, ve větší pravé řecký hrdina Kimón, jenž v 5. století př. n. l. zahynul při obraně Kitionu (dnešní Larnaky) v bitvě proti Peršanům. Ve spodní části je letopočet založení 1994.\n\n"}
{"id": "707043", "url": "https://cs.wikipedia.org/wiki?curid=707043", "title": "Hominini", "text": "Hominini\n\nHominini je tribus (systematická jednotka ležící mezi čeledí a rodem) shrnující v sobě člověka a jeho nejbližší příbuzné v rámci čeledi Hominidae. Z žijících hominidů sem patří oba druhy šimpanzů (subtribus \"Panina\") a člověk moudrý (subtribus \"Hominina\"). Dále je do tohoto taxonu zahrnováno i množství vyhynulých předků obou skupin včetně jejich posledního společného předka.\n\nPodle metody molekulárních hodin se evoluční vývojové cesty člověka a šimpanzů rozešly zhruba před 6,3 až 5,4 miliony let. V té době již žily dva rody raných hominidů, \"Sahelanthropus\" v Čadu a o něco mladší \"Orrorin\" v Keni.\n\n"}
{"id": "707045", "url": "https://cs.wikipedia.org/wiki?curid=707045", "title": "Wall Street (film)", "text": "Wall Street (film)\n\nWall Street je americký film z roku 1987 společnosti 20th Century Fox. Režíroval ho Oliver Stone a v hlavních rolích se objevili Michael Douglas, Charlie Sheen, Martin Sheen a Daryl Hannah. Film vypráví o mladém ambicióním makléřovi Bud Foxovi (Charlie Sheen), který se chce dostat do vyšších kruhů, které představuje Budův hrdina - Gordon Gekko (Michael Douglas).\n\nPostava makléře Buda Foxe je inspirována Stoneovým otcem, který byl makléřem během Velké hospodářské krize. Postava Gordona Gekka je inspirována finančníky té doby (Ivan Boesky, Carl Icahn, Michael Milken).\n\nFilm se těšil pozitivním ohlasům jak od kritiky, tak od fanoušků. Celkem film vydělal $43,848,100, což je téměř 3x více než jeho rozpočet. Michael Douglas získal za ztvárnění Gordona Gekka cenu Oscar za nejlepší mužský herecký výkon v kategorii hlavní role. Mnoho lidí navíc říká, že je film a hlavně postava Gordona Gekka inspirovala, aby se stali obchodníky s akciemi.\n\nV roce 2010 bylo do kin uvedeno pokračování s názvem \"\", kde si zopakovali svoji roli jak Michael Douglas, tak Charlie Sheen.\n\nFilm se odehrává v roce 1985. Bud Fox (Charlie Sheen) je ambiciozní makléř – nováček, který pracuje u společnosti Jackson Steinem & Co. společně s přáteli Marvinem (taktéž nováček) a Louem (starší pán, který přišel o svůj podnik a musel si najít jinou práci). Budův sen je stát se \"velkým hráčem\", podobně jako jeho idol – investor a corporate raider Gordon Gekko (Michael Douglas). Neúspěšně, jako každý den, volá do kanceláře Gordona Gekka, jestli by s ním nemohl navázat spolupráci a nestát se jeho makléřem. Večer se schází se svým otcem (Martin Sheen), který pracuje jako odborář u letecké společnosti Bluestar Airlines. Od něho se dozvídá, že aerolinky budou zproštěny obvinění, což povede k expanzi společnosti.\n\nDruhý den Bud zjišťuje, že Gordon Gekko má narozeniny. Toho chce využít jako záminku pro vstup do Gekkovi kanceláře. Jeho plán se mu povede a setkává se s Gordonem Gekkem tváří v tvář. Bud mu chce dokázat, že je dobrým makléřem a mohl by být v Gekkově týmu užitečný, tak dává Gordonovi tipy na dobré akcie. Gordon odmítá se slovy, že tohle už dávno ví a nepotřebuje dalšího makléře. Buda tedy napadne informovat ho o aerolinkách Bluestar, o kterých ví, že budou zproštěny obvinění. To Gekka ohromí, protože tuto informaci nemá, a řekne Budovi, ať mu tedy koupí 20 000 akcií.\n\nDalší den se skutečně potvrdí, že Bluestar jsou zproštěny obžaloby a cena akcií Bluestar vyletí strmě vzhůru, na čemž vydělává Gekko miliony. Gekko, spokojený s vývojem akcií, navazuje s Budem spolupráci. Vloží na účet milion dolarů a požádá Buda, ať je vhodně investuje. Budovi se ale nedaří a Gordon, který nesnáší ztráty, chce ukončit jejich spolupráci. Bud se snaží přesvědčit Gordona, ať nic nevzdává - časem mu dokáže, že je dobrým makléřem. Gordon Budovi poradí, aby mu přestal zasílat informace a začal mu je shánět. Budův první úkol je špehovat Gordonova konkurenta – sira Lawrence \"Larryho\" Wildmana (Terence Stamp). Bud uspěje, Gordon využije informace, že Wildman chce skoupit ocelárny Anacott Steel, a sám nakoupí velkou část akcií. Bud poté na Gordnův příkaz uměle vyžene cenu akcií Anacott vzhůru. Wildman nyní musí nakupovat drahé akcie, zatímco Gordon vydělává miliony. Večer je Bud pozvaný na večírek u Gordona doma, kde se seznámí s bytovou dekoratérkou Darien (Daryl Hannah), do které se zamiluje. Na večírek přijíždí i sir Lawrence Wildman. Následný rozhovor mezi Gordonem a Wildmanem se vyostřuje a Gordon slíbí Wildmanovi, že mu prodá všechny akcie Anacott Steel, ale za 2x větší cenu, že za kterou je koupil.\n\nBud stoupá na společenském žebříčku a dál shání tajné informace pro Gordona. Mezitím si z vydělaných peněz koupí nový byt v New Yorku a začne žít s Darien. Gordon mezitím koupí papírny Teldar, které rozprodá po částech. Buda napadne, jestli by Gordon neměl zájem i o Bluestar Airlines, do kterých by zainvestoval své peníze a pomohl je postavit na nohy. Gordon váhá, ale nakonec přijímá. Poté se koná schůzka odborů společnosti Bluestar a Gordon s Budem jim přednesou svoji vizi, jak udělat z aerolinek prosperující podnik. Všichni souhlasí až na Budova otce, který Gekkovi nevěří. Bud se mu snaží jeho stanovisko rozmluvit, ale marně.\n\nDalší den jde Bud na schůzku s bankéři, právníky a představiteli Bluestar. Tam se ale dozví, že Gordon nemá zájem postavit aerolinky na nohy, ale naopak je rozprodat po částech a zčásti si nechat peníze z důchodového fondu pro zaměstnance. Bud je zoufalý a jde za Gekkem do kanceláře, kde se mu snaží jeho záměr rozmluvit. Gordon mu vysvětlí, že on jako budoucí prezident aerolinek dostane \"zlatý padák\" a bude mít víc peněz, než si dokáže představit. Navzdory tomu chce Bud aerolinky zachránit, a proto další den zorganizuje umělé zvedání ceny akcií, aby už nemohl Gordon žádné nakoupit a nestát se tak majoritním vlastníkem společnosti, a poté zase umělé snížení cen akcií, na což reaguje Gordon prodáním všech, které má. Gordon nakonec úplně upustí od svého záměru a Bud se domluví s Wildmanem, že koupí všechny akcie a zkusí dát firmu dohromady s ním. Tím de facto zachraňuje společnost.\n\nDalší den jde Bud vítězoslavně do práce, ale je zatčen za manipulování cen akcií. Nakonec se s policií a SEC domluví, že sežene důkaz na Gordona Gekka a tím jim pomůže dostat ho za mříže. Gekko a Bud se schází v parku. Gordon Buda fyzicky napadne a v záchvatu zuřivosti mu vytkne, že mu ukázal cestu, jak se stát úspěšným a on mu takhle nevděčně oplácí, přičemž vyjmenuje firmy, na kterých spolu pracovali. Gordon je nakonec usvědčen a poslán za mříže za insider trading. Poslední scéna zobrazuje Buda, jak stojí před soudem, kde bude souzen za manipulování akciového trhu.\n"}
{"id": "707050", "url": "https://cs.wikipedia.org/wiki?curid=707050", "title": "Zákop", "text": "Zákop\n\nZákop je vojenská obranná stavba určená ke skrytí a ochraně živé síly nebo techniky před palbou protistrany.\n\nZpravidla se jedná o výkop vedený kolmo nebo mírně šikmo ke směru očekávané palby. Na čelní i týlové straně může být zákop opatřen násypy, které na čelní straně chrání před střelami a střepinami, na týlové straně před střepinami. Tyto násypy tvoří tzv. předprseň zákopu. V zákopu se zřizují palebná místa s průhledy valem pro vedení palby, místa úkrytu a další podle využití zákopu. Podle předpokládané doby setrvání v zákopu nebo kvality podloží, ve kterém jsou hloubeny, mohou být zákopy vybaveny pažením, které zákop zpevňuje, případně překrytím. Zákopy se budují zalomené nebo odsazené tak, aby byl omezen účinek odlétajících střepin při přímém zásahu zákopu granátem.\n\n\n"}
{"id": "707051", "url": "https://cs.wikipedia.org/wiki?curid=707051", "title": "Corporate raider", "text": "Corporate raider\n\nCorporate raider je anglický termín pro osobu, která praktikuje tzv. corporate raiding. Corporate raiding obvykle vyjadřuje skoupení obchodní společnosti (nebo části společnosti) a následné uplatnění hlasovacích práv s cílem zvýšit hodnotu akcií. Toho se dosahuje restrukturalizací společnosti, snižováním počtu pracovníků (\"downsizing\"), popřípadě úplnou likvidací podniku s tím, že se vyberou některé fondy, finanční rezervy a zbývající majetek a parcely se rozprodají po částech (popřípadě jsou zastaveny jako záloha za úvěr) tak, aby se maximalizoval zisk. \n\nNejvětší éra corporate raiderů byla v 70. a 80. letech 20. století, hlavně v USA. Na konci 80. let se vedení podniků snažilo předejít útoku corporate raiderů tím, že vytvářeli negativní prostředí pro možné útočníky – jako např. zlaté padáky zaměstnanců, vykazování vysokého dluhu na bilanční rozvaze podniku apod.\n\nNejznámější corporate raideři jsou Carl Icahn, Victor Posner, Nelson Peltz, Robert M. Bass, T. Boone Pickens, Harold Clark Simmons, Kirk Kerkorian, Sir James Goldsmith, Saul Steinberg, Michael Milken and Asher Edelmanv. \n\nDále bylo na toto téma vymyšleno mnoho fiktivních postav jak ve filmech, tak v knihách apod. Mezi nejznámější patří:\n"}
{"id": "707056", "url": "https://cs.wikipedia.org/wiki?curid=707056", "title": "Oppidum České Lhotice", "text": "Oppidum České Lhotice\n\nČeské Lhotice jsou hradiště severně od stejnojmenné obce v okrese Chrudim, které je považováno za jediné známé keltské oppidum ve východních Čechách. Bylo postaveno nejpozději ve druhém století před naším letopočtem. Po hradišti a jeho okolím vede naučná stezka. Hradiště je chráněno jako kulturní památka ČR.\n\nLokalita byla osídlena již v paleolitu, neolitu, eneolitu, v pozdní době bronzové a starší době halštatské. Posledním dvěma obdobím patří nálezy z okruhu slezskoplatěnické kultury. Dochované pozůstatky opevnění byly postaveny v pozdní fázi doby laténské ve druhém století před naším letopočtem. Oppidum byl opuštěno po polovině prvního století před naším letopočtem. Archeologické nálezy dokládají také osídlení v době římské a během raného i vrcholného středověku, ale obnova opevnění nebyla v raně středověkém období doložena.\n\nNejstarší nálezy z hradiště pochází z roku 1847, kdy byl vybírán kámen ze zřícené hradby. Později lokalitu zkoumal v roce 1943 Ivan Borkovský a v letech 1971–1987 Milan Princ, ale menší záchranné výzkumy probíhaly i v dalších letech.\n\nPředpokládá se, že oppidum stálo u jedné z větví jantarové stezky a zajišťovalo také obchod mezi oppidy Závist a Staré Hradisko. Kromě toho bylo pravděpodobně mocenským centrem, které ovládalo těžbu nerostných surovin. V okolí se nacházejí ložiska grafitu, železné rudy, mědi a zlata. Jejich těžba se v laténském období předpokládá vzhledem ke snadné dostupnosti ložisek, ale konkrétní archeologické důkazy těžby či zpracování rudy na hradišti chybí.\n\nOppidum na ostrožně obtékané Chrudimkou bylo dvojdílné. Boční strany ostrožny strmě spadají do údolí řeky a severní část vybíhá do protáhlého klesajícího hřbetu. Na východní straně se nacházelo předhradí o rozloze osm hektarů a západní část ostrožny zaujalo vnitřní hradiště s rozlohou asi 23 hektarů. Přístupnou východní a jižní stranu vnitřního hradiště chránilo trojité opevnění. Na jižní straně bylo poškozeno při stavbě evengelické fary a hřbitova, takže se dochovaly pouze dvě linie valů. V devatenáctém století při stavbě silnice také zanikl původní hlavní vstup na východní straně. Předhradí bylo ohrazené pouze jednou hradbou. \n\nNejlépe dochovanou částí oppida je trojnásobné opevnění na východní straně vnitřního hradiště. Vnitřní pás fortifikace tvořila hradba a příkop, který byl v místech archeologických sond původně 3,4 metru hluboký a částečně vysekaný ve skalním podloží. Mezi ním a vnitřní hradbou se nacházela berma, na které byla doložena dvojitá řada kůlových jamek po palisádě. Samotná hradba byla postavená technikou Takovou hradbu tvořila řada svislých kůlů, mezi kterými byla bez malty vyskládaná kamenná zeď. Další vodorovně umístěné kmeny spojovaly čelo hradby s její zadní částí, ale její podoba nebyla v Českých Lhoticích rozpoznána. Výzkum odhalil také kamennou základnu s půdorysem 320 × 320 centimetrů, nad kterou pravděpodobně stávala srubová strážní věž. Archeologický výzkum také doložil tři starší stavební fáze hradby. Jižní část opevnění byla zničena při stavbě silnice a fary. Linie hradeb se zde stáčela k východu a klesala svahem dolů k řece. Na západní a severní straně se dochovaly stopy jen jedné linie opevnění. Byla postavena podobným způsobem jako vnitřní hradba na východní straně, ale nepodařilo se prokázat existenci mladší stavební fáze, ve které byla východní hradba na čelní straně zpevněna svislými kůly.\n\nV jihovýchodním rohu vnitřního hradiště bývala hlavní klešťovitá brána s věží. Další vstupy z údolí řeky na jihozápadě a severozápadě, kde brána navazovala na terasovitě upravený terén, odkud pochází množství nálezů z doby laténské. Poslední brána se nacházela na východní polovině severní strany.\n\nNejvýše položená část hradiště se označuje jako akropole. Předpokládá se, že v těchto místech bývaly archeologicky prozkoumané, ale zaniklé mohyly z doby halštatské. V době laténské se zde pravděpodobně nacházelo nejhustší osídlení oppida. Další zástavba stála podél vnitřní hradby. Tvořily ji kůlové stavby, které sloužily k obytným i hospodářským účelům. Jedna z nich je považována za kovárnu.\n\n"}
{"id": "707060", "url": "https://cs.wikipedia.org/wiki?curid=707060", "title": "Josef Chmelíček", "text": "Josef Chmelíček\n\nPhDr. P. Josef Chmelíček (23. března 1823 Náměšť nad Oslavou – 15. března 1891 Brno) byl český kněz, teolog, hudební skladatel, pedagog a spisovatel.\n\nV mládí zpíval v kapele hraběte Haugvice. S hraběcí rodinou Dietrichsteinů, která vlastnila zámek v Boskovicích hodně cestoval po světě a naučil se hlavní evropské jazyky. Mluvil německy, anglicky, francouzsky, španělsky i italsky. Své poznatky z cest literárně zpracoval.\n\nStudoval na gymnáziu v Hornu v Dolních Rakousích a vyšší stupeň pak v Brně. V Brně pak pokračoval studiem bohosloví. V roce 1847 byl vysvěcen na kněze. Na univerzitě ve Štýrském Hradci získal doktorát z filozofie.\n\nV letech 1866–1868 byl kaplanem ve Křtinách, později v Doubravici a na zámku v Boskovicích. Poté, co zámek převzal rod Mensdorff-Pouilly, stal se i učitelem náboženství v rodině hraběte.\nRoku 1866 byl také jmenován profesorem hudby na teologickém ústavu brněnské diecéze. Byl členem výboru \"Jednoty na zvelebení církevní hudby na Moravě\", členem výboru \"Dědictví sv. Cyrila a Methodia\", \"Vídeňského spolku pro zvelebení a rozšíření přesné hudby kostelné\" a \"Císařské královské moravské slezské společnosti pro zvelebení hospodářství a rozmnožení znalosti přírody a vlasti\". Jako biskupský rada působil také v Peggau ve Štýrsku.\n\n\"Jednota pro zvelebení církevní hudby na Moravě\" zřídila, a do roku 1918 i vedla, \"Varhanickou školu v Brně\", jejímž ředitelem byl Leoš Janáček. Janáček chtěl dokonce získat prof. Chmelíčka jako učitele dějin hudby. K tomu však nikdy nedošlo. Nicméně Chmelíček až do roku 1889 vykonával funkci inspektora Varhanické školy, účastnil se jejích veřejných koncertů a závěrečných zkoušek. Ve sbírce 1500 fug, kterou sestavil, byly nalezeny tři ztracené klavírní fugy, jejichž autorem je právě Leoš Janáček.\n\nByl i zručný praktický hudebník. Hrál na řadu hudebních nástrojů, zejména měl v oblibě varhany. Měl neuvěřitelnou hudební paměť. Během své cesty po Svaté zemi odposlouchal a do not zaznamenal řadu několikajazyčných obřadních zpěvů, provázejících bohoslužby a procesí různých vyznání.\n\nSvou bohatou knihovnu věnoval knihovně biskupského alumnátu v Brně (celkem 389 spisů o 620 svazcích).\n\nHudbě se věnoval i jeho bratr Jan Chmelíček (1825–1891), hudební skladatel, teolog a pedagog.\n\nJako skladatel se věnoval téměř výhradně chrámové hudbě. Zkomponoval více než 30 mší, četná ofertoria a další drobnější chrámové skladby. V oblibě měl zejména přesný kontrapunkt a jako formu fugu. Sám zkomponoval na 600 fug a sestavil sbírku fug různých autorů \"Liber fugarum\", která v 17 svazcích obsahuje opisy více než 1500 skladeb. Ve své závěti tuto sbírku odkázal cisterciácké klášterní knihovně v Reinu.\n\nKomponoval rovněž kantáty na církevní motivy, např. \"Vánoce\" a je autorem monumentální světské kantáty \"Čtvero ročních období\".\n\nSvými písněmi přispěl do kancionálu \"Cesta k věčné spáse\".\n\n\n\n"}
{"id": "707062", "url": "https://cs.wikipedia.org/wiki?curid=707062", "title": "James Jeans", "text": "James Jeans\n\nSir James Hopwood Jeans [\"džejms hopwud džíns\"] (11. září 1877 Ormskirk, Anglie – 16. září 1946 Dorking, Anglie) byl britský fyzik, astronom a matematik.\n\nJeans se narodil v anglickém Lancashire, studoval v Norwoodu a na Trinity College (Cambridge), kde pak také přednášel. V letech 1904-1910 byl profesorem aplikované matematiky na univerzitě v Princetonu, 1907 se oženil s americkou básnířkou Ch. Mittchel a od roku 1910 opět přednášel v Cambridge. Roku 1928 byl povýšen do šlechtického stavu, 1929 odešel do výslužby a pak psal populární knihy pro široké publikum, kde se snažil vyložit fyzikální obraz světa po objevu kvantové teorie. Tyto knihy byly velmi oblíbené a byly přeloženy do mnoha jazyků včetně češtiny.\n\nVe vědeckém světě si získal značnou autoritu knihami o dynamické teorii plynů (1904), teoretické mechanice (1906) a o matematické teorii elektřiny a magnetismu (1908). Přispěl významnými objevy k různým oblastem fyziky, například kvantové teorii, teorii radiace a teorii evoluce hvězd. Roku 1918 spolu s geofyzikem H. Jeffreysem navrhl alternativní „slapovou“ hypotézu o vzniku sluneční soustavy. Podle ní se ke Slunci kdysi přiblížila velká hvězda, která z něho svou přitažlivostí vytrhla sloupec plynné hmoty, který se pak rozpadl a z jeho částí vznikly planety. Tato hypotéza byla později opuštěna.\n\nSpolu s A. Eddingtonem patří Jeans mezi zakladatele britské kosmologie, i když jejich teorie ustáleného Vesmíru byla později nahrazena teorií velkého třesku (Big Bang). Formuloval takzvanou Jeansovu délku, kritický poloměr mezihvězdného oblaku plynu, kdy může oblak kondensovat a vytvořit hvězdu. Podílel se na vzniku Rayleigh-Jeansova zákona, který určuje závislost hustoty energie v radiaci černého tělesa v závislosti na teplotě zdroje.\n\nOd roku 1906 byl Jeans členem Královské společnosti, roku 1919 dostal její medaili a roku 1922 zlatou medaili. Roku 1931 získal v USA Franklinovu medaili a pak řadu vyznamenání v Indii. Je po něm pojmenován kráter na Měsíci a na Marsu a planetka 2763.\n\nDostupné na Internet Archive:\nOstatní:\n\n"}
{"id": "707063", "url": "https://cs.wikipedia.org/wiki?curid=707063", "title": "Láska je láska (film, 2012)", "text": "Láska je láska (film, 2012)\n\nLáska je láska je česká filmová komedie Milana Cieslara z roku 2012. \n\nNatáčení začalo v červenci 2011 v Národním muzeu a bylo plánováno do konce srpna 2011 na lokalitách v Praze, v Sedlci-Prčici, na Šumavě a v Londýně.\n\nKameraman Marek Jícha získal za film cenu Asociace českých kameramanů.\n\n"}
{"id": "707065", "url": "https://cs.wikipedia.org/wiki?curid=707065", "title": "Mangalica", "text": "Mangalica\n\nMangalica nebo mangulica je plemeno prasat pocházející z Velké uherské nížiny. Bylo vyšlechtěno roku 1833 zkřížením plemene z Bakoňského lesa (kdysi i v Čechách populární \"bagoun\") s polodivokými prasaty z Šumadije. Jméno vytvořil Vuk Stefanović Karadžić spojením starogermánského výrazu \"mangh\" (\"kříženec\") se slovanskou ženskou koncovkou \"-ica\". Plemeno se vyznačuje dlouhou vlnitou srstí plavé až černé barvy, která mu umožňuje pást se venku i v tuhé zimě - tím dosahuje přirozeného přírůstku sádla, jež obsahuje velké množství tzv. dobrého cholesterolu. Tradiční maďarské speciality jako uherák nebo čabajka se podle originální receptury vyrábějí právě z masa mangalice. Po druhé světové válce chování plemene upadlo, protože má vysoké nároky na stravu a ve vrhu bývá maximálně osm selátek. V poslední době je však maso vyhledáváno labužníky pro svoji šťavnatost. Maďarsko ročně vyprodukuje 60 000 kusů mangalice.\n\n"}
{"id": "707069", "url": "https://cs.wikipedia.org/wiki?curid=707069", "title": "Joe Hill (spisovatel)", "text": "Joe Hill (spisovatel)\n\nJoe Hill, vlastním jménem Joseph Hillstrom King ( * 4. června 1972, Hermon, Maine, USA) je americký spisovatel. Je synem Stephena a Tabithy Kingových. Publikoval tři romány, Heart-Shaped Box (česky Černá krabice), Horns (česky Rohy) a NOS4A2 (česky Vánoční říše). Také vydal sbírku povídek 20th Century Ghosts. Zároveň je autorem kresleného románu Locke & Key (česky vyšlo všech 6 dílu u nakladatelství Comics centrum. ) a dalších.\n\n\n\n\n"}
{"id": "707071", "url": "https://cs.wikipedia.org/wiki?curid=707071", "title": "Lyceum Jindřicha IV.", "text": "Lyceum Jindřicha IV.\n\nLyceum Jindřicha IV. (francouzsky \"Lycée Henri-IV\") je lyceum v Paříži. Sídlí v Latinské čtvrti na adrese \"Rue Clovis\" č. 23 v 5. obvodu. Škola byla založena v roce 1795 a má zhruba 2500 studentů. Nese jméno francouzského krále Jindřicha IV. Lyceum patří k nejprestižnějším vzdělávacím ústavům svého typu ve Francii a jeho absolventi dosahují vysokých úspěchů v příjacím řízení na grande école. Některé části budov jsou chráněny jako historické památky např. zbytek opatství Sainte-Geneviève s bývalou zvonicí klášterního kostela \"Tour Clovis\", bývalý refektář (dnes kaple) nebo kabinet medailí. V roce 1996 byly při renovaci objeveny pozůstatky z karolínské doby.\n\nNa místě dnešního lycea se nacházel klášter založený již v 6. století franským králem Chlodvíkem I. Klášter byl za Velké francouzské revoluce zrušen a v roce 1790 prohlášen národním majetkem. Opatství se v roce 1796 stalo vzdělávacím zařízením, které se nejprve nazývalo \"École centrale du Panthéon\" (Ústřední škola Pantheon) podle nedalekého Pantheonu, později bylo přejmenováno na \"Lycée Napoléon\" (Napoleonovo lyceum). Tím se lyceum stalo druhou francouzskou školou, která byla označena tímto termínem (po lyceu v Lyonu založeném roku 1519). V období Restaurace se škola jmenovala \"Lycée Corneille\" podle básníka Pierra Corneilla a později získala své dnešní jméno \"Lycée Henri-IV.\" V 19. století na škole studovali převážně členové vyšších společenských tříd, takže ji navštěvovali např. synové krále Ludvíka Filipa a potomci vysoké šlechty.\n\nŠkola zahrnuje čtyřletý základní cyklus (obdoba druhého stupně základní školy), vlastní tříleté lyceum a přípravné třídy pro studium na grande école. Celkem se jedná o zhruba 2500 žáků.\n\nZákladní cyklus navštěvuje asi 600 žáků, převážně z jižní části Paříže. Kvůli svému věhlasu a také dobré poloze poblíž Sorbonny pocházejí žáci často z rodin univerzitních profesorů. Jsou zde i žáci z jiných obvodů, obzvláště, pokud si chtějí zvolit jako první cizí jazyk ruštinu, neboť tuto možnost nabízí jen malé množství škol.\n\nNa rozdíl od základního stupně jsou studenti na lyceum přijímáni podle svých studijních výsledků a pocházejí ze škol v celé Paříži a okolí. Na základě přístých přijímacích pohovorů dosahuje škola nadprůměrné výsledky v maturitě.\n\nRovněž vstup do přípravných tříd je podřízen přísnému výběru. Protože přípravné třídy lycea patří k nejrenomovanějším ve Francii, ucházejí se o přijetí studenti z celé země. V celostátním srovnání dosahují absolventi školy při přijímacích pohovorech na grande école pravidelně vysokého ohodnocení. V rámci Paříže panuje tradiční rivalita vůči stejně úspěšnému Lycée Louis-le-Grand, které sídlí ve stejné čtvrti.\n\n\nNa škole působili jako učitelé např. filozof Henri Bergson, muzikolog a spisovatel Romain Rolland, historik Fernand Braudel, filozof Jean Hyppolite, filozof Émile Chartier nebo politik Georges Pompidou.\n\n"}
{"id": "707073", "url": "https://cs.wikipedia.org/wiki?curid=707073", "title": "Olga Šplíchalová", "text": "Olga Šplíchalová\n\nOlga Šplíchalová (* 1. září 1975, Třebíč) je bývalá československá a česká plavkyně, dvojnásobná účastnice olympijských her.\n\nJe odchovankyní znojemského plaveckého klubu. Poprvé o sobě dala vědět v roce 1989, kdy skončila druhá a dvakrát třetí na juniorském mistrovství Evropy a od tohoto roku se pravidelně účastnila závodů Světového poháru. Na olympijských hrách 1992 se dostala do finále na 800 m volný způsob a obsadila v něm výborné šesté místo, což patří k nejlepším umístěním československého plavce v historii olympiád. Na poloviční trati skončila čtrnáctá. V následujícím roce na mistrovství Evropy 1993 v Sheffieldu vybojovala na své nejoblíbenější trati 800 m volný způsob bronzovou medaili a v témže roce na mistrovství Evropy v dálkovém plavání na Slapech zvítězila na 5 kilometrů. V roce 1993 se prosadila i v závodech Světového poháru. Zvítězila ve třech závodech na 1000 m volný způsob a stala se celkovou vítězkou této disciplíny. Na závodech v Paříži dokonce na této netradiční trati zaplavala nejlepší světový čas – 10:44,79. Později se jí na vrcholných akcích již tolik nedařilo. Na mistrovství Evropy 1995 skončila nejlépe osmá na 800 m, na olympijských hrách v Atlantě 1996 obsadila 15. (na 800 m v. zp. a štafetě 4x200 metrů) resp. 21. místo (na 400 m v. zp.). V devadesátých letech studovala na University of Minnesota a soutěžila v americké univerzitní soutěži NCAA. Na Univerziádě v roce 1997 získala bronzovou medaili na 1500 m volný způsob.\n\nOlga Šplíchalová žije a pracuje v USA. Je vdaná (nyní se jmenuje Olga Šplíchalová Espinosa) a má dceru Isabel. Po skončení aktivní kariéry pracovala jako plavecká trenérka na Park Center High School, v klubech Omni Swim Club a St. Croix Swim Club.\n\n\n"}
{"id": "707079", "url": "https://cs.wikipedia.org/wiki?curid=707079", "title": "Epichirostenotes", "text": "Epichirostenotes\n\nEpichirostenotes („nad chirostenotem“) byl rod malého teropodního dinosaura z čeledi Caenagnathidae. Tento dinosaurus žil v období pozdní křídy (asi před 72 až 66 miliony let) na území dnešní Kanady (provincie Alberta, souvrství Horseshoe Canyon). Zkameněliny tohoto dinosaura byly objeveny již roku 1923, jako \"Epichirostenotes\" však byly popsány až roku 2011. V současnosti je znám pouze jeden druh, \"E. curriei\" (pojmenovaný na počest paleontologa Philipa J. Currieho). Jednalo se o menšího masožravého nebo všežravého teropoda o délce kolem 2 metrů.\n\n\n"}
{"id": "707087", "url": "https://cs.wikipedia.org/wiki?curid=707087", "title": "Ojoraptorsaurus", "text": "Ojoraptorsaurus\n\nOjoraptorsaurus (\"lupičský ještěr ze souvrství Ojo [Alamo]\") byl rod teropodního dinosaura z čeledi Caenagnathidae. Tento dinosaurus žil v období pozdní křídy (asi před 69 miliony let) na území dnešního Nového Mexika v USA (souvrství Ojo Alamo). Zkameněliny tohoto dinosaura (holotyp SMP VP-1458) byly popsány v roce 2011. Jediným známým druhem je \"O. boerei\". Druhové jméno bylo stanoveno na počest objevitele zkamenělin ojoraptorsaura, oceánografa Arjana Boerého. Délka ojoraptorsaura se pohybovala zřejmě okolo 2 metrů.\n\n"}
{"id": "707088", "url": "https://cs.wikipedia.org/wiki?curid=707088", "title": "Frederick Hollyer", "text": "Frederick Hollyer\n\nFrederick Hollyer (17. června 1838 Pentonville – 21. listopadu 1933 Blewbury) byl anglický fotograf a grafik známý svými fotografickými reprodukcemi maleb a grafik, převážně spolku Prerafaelitů a portréty osobností lituratury a umění pozdní Viktoriánské éry a Londýna krále EduardaVII.\n\nHollyer se narodil do rodiny grafika Samuela Hollyera (1797–1883) a původně se sám jako grafik učil. Jeho bratři Christopher Charles Hollyer (1836–1874) a Samuel Hollyer Jr. (1826–1919) pracovali také jako grafici. Kolem roku 1860 se Frederick Hollyer začal zajímat o fotografii. Do roku 1870 začal pod vedením Frederica Leightona fotografovat a publikovat díla Prerafaelitů, mezi kterými byli mimo jiné Edward Burne-Jones, George Frederic Watts, Simeon Solomon nebo Dante Gabriel Rossetti. Zvláště jeho fotografie kreseb byly chváleny pro svoji vysokou kvalitu, doslova \"je šlo jen stěží odlišit od těch skutečných\". Jednou z nejznámějších byla studie tří hlav Burna-Jonese pro \"The Masque of Cupid\".\n\nKromě kopií uměleckých děl se Hollyer věnoval portrétní fotografii a snímkům exteriérů a interiérů domů. Na konci devatenáctého století provozoval ateliér na náměstí Pembroke Square v londýnském Kensingtonu. Po dobu třiceti let si rezervoval pondělí na pořizování portrétů, fotografoval mnoho známých osobností, jako byli například Walter Crane, William Morris, Aubrey Beardsley, Edward Burne-Jones, John Ruskin, H. G. Wells, George Bernard Shaw, herečka Mrs. Patrick Campbell nebo Ellen Terry.\nHollyer prosazoval fotografii jako uznávanou formu umění. Byl členem Královské fotografické společnosti a piktorialistického fotografického klubu The Linked Ring a byl jedním z prvních portrétních fotografů, jejichž práce byly vystavovány v galeriích.\n\nHollyer se oženil s Mary Anne Armstrongovou (1838-1913). Zemřel ve věku devadesáti pěti let v domě svého nejstaršího syna Fredericka (1870–1952) v Blewbury, který převzal vedení jeho fotografického ateliéru.\n\nVelká část jeho děl je v současné době ve sbírkách National Portrait Gallery a Victoria and Albert Museum v Londýně.\n\n"}
{"id": "707097", "url": "https://cs.wikipedia.org/wiki?curid=707097", "title": "Dusičnan vápenatý", "text": "Dusičnan vápenatý\n\nDusičnan vápenatý, zvaný též norský ledek ( \"Norgessalpeter\"), je anorganická sloučenina se vzorcem Ca(NO). Tato bezbarvá sůl pohlcuje vlhkost ze vzduchu a běžně se vyskytuje jako tetrahydrát. Existuje též v podobě komplexních solí, například dusičnanu amonno-vápenatého (dekahydrát) nebo dusičnanu draselno-vápenatého (též dekahydrát). Používá se hlavně jako hnojivo, má ale i technické aplikace. V přírodě se vyskytuje jako minerál nitrokalcit, který tvoří výkvěty (eflorescence) v místech, kde je hnůj v kontaktu s betonem nebo vápencem v suchém prostředí, například v chlévech nebo v jeskyních.\n\nDusičnan vápenatý byl prvním syntetickým dusíkatým hnojivem, které bylo vyrobeno. Výroba započala v Notoddenu (Norsko) v roce 1905 Birkeland–Eydeho procesem. Většina dusičnanu vápenatého na světě se nyní vyrábí v Porsgrunnu.\n\nVyrábí se reakcí kyseliny dusičné s uhličitanem vápenatým (vápencem), s následnou neutralizací amoniakem:\n\nJe též vedlejším produktem nitrofosfátového procesu (Odda procesu) extrakce fosforečnanu vápenatého, což je právě případ výroby v Porsgrunnu:\n\nMůže být připraven také z vodného roztoku dusičnanu amonného a hydroxidu vápenatého:\n\nPodobně jako příbuzné dusičnany (např. LiNO) se dusičnan vápenatý při zahřívání rozkládá za uvolňování oxidu dusičitého:\n\nHnojivo s dusičnanem vápenatým (15,5-0-0 + 19 % Ca) je populární pro použití ve sklenících a v hydroponii. Obsahuje také dusičnan amonný a vodu, a to v podobě „podvojné soli“ 5Ca(NO).NHNO10HO. Existují také hnojivé přípravky bez obsahu amoniaku: Ca(NO).4HO (11.9-0-0 + 16.9%Ca) nebo tekuté hnojivo (9-0-0 + 11% Ca). Bezvodý, na vzduchu stabilní, je komplex s močovinou Ca(NO)4[OC(NH)].\n\nDusičnan vápenatý se používá v různých technických aplikacích. Nejdůležitějšími z nich jsou přípravné ošetření odpadních vod (pro prevenci uvolňování zápachu) a urychlovače tvrdnutí betonu.\n\nOšetření odpadních vod je založeno na vytvoření vhodného biologického prostředí. Za přítomnosti dusičnanů se metabolismus síranů zastavuje. Výsledkem je, že se netvoří páchnoucí a toxický sulfan.. Navíc se spotřebuje snadno odbouratelná organická hmota, která by jinak způsobovala v dalším toku anaerobní podmínky a uvolňování zápachu. Koncept je aplikovatelný také pro ošetření kalu.\n\nPoužití dusičnanu vápenatého do betonu nebo malty využívá dvou účinků. Vápenatý iont vede k rychlejší tvorbě hydroxidu vápenatého a proto tuhnutí a tvrdnutí probíhá rychleji.. To se využívá také v činidlech používaných za chladného počasí a v některých kombinovaných plastifikátorech Dusičnanový iont navíc vyvolává tvorbu hydroxidu železnatého. Tyto ochranné vrstvy snižují korozi ocelového armování v železobetonu.\n\n"}
{"id": "707107", "url": "https://cs.wikipedia.org/wiki?curid=707107", "title": "Kvalifikace na Mistrovství světa ve fotbale 1962", "text": "Kvalifikace na Mistrovství světa ve fotbale 1962\n\nV kvalifikaci na Mistrovství světa ve fotbale 1962 se národní týmy z pěti fotbalových konfederací ucházely o 14 postupových míst na závěrečný turnaj. Pořadatelské Chile spolu s obhájcem titulu - Brazílií měli účast na závěrečném turnaji jistou. Kvalifikace se účastnilo 56 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 49 týmů sehrálo alespoň jeden kvalifikační zápas. Sehráno jich bylo 92 a padlo v nich 325 branek (tj. 3,53 na zápas).\n\n\"(6 týmů bojujících o 1 místo v mezikontinentální baráži)\"\n\nŠestice účastníků byla v první fázi rozlosována do třech skupin po dvou, kde se utkali doma a venku. Vítěové skupin postoupili do druhé fáze, kde se utkali každý s každým doma a venku. Vítěz druhé fáze postoupil do mezikontinentální baráže proti týmu z Evropy.\n\n\"(3 týmy bojující o 1 místo v mezikontinentální baráži)\"\n\nTrojice účastníků vytvořila jednu skupinu, ve které se utkala systémem dvoukolově každý s každým doma a venku. Vítěz skupiny postoupil do mezikontinentální baráže proti týmu z Evropy.\n\n\"(30 týmů bojujících o 8 místenek a dvě místa v mezikontinentální baráži)\"\n\nEvropské kvalifikace se zúčastnilo 30 týmů včetně nečlenů UEFA - týmů a . Ty byly rozděleny do 10 skupin po pěti, třech, resp. dvou týmech. Skupiny 1, 2, 3, 4, 5, 6 a 8 měly tři týmy. Ve skupině se utkal každý s každým dvoukolově doma a venku a vítěz skupiny postoupil na MS. Skupina 7 měla pět týmů. Ty se utkaly vyřazovacím systémem doma a venku o jedno místo na MS. Skupiny 9 a 10 měly dva týmy, které se utkaly doma a venku o postup do mezikontinentální baráže proti týmu z Afriky, resp. Asie.\n\n\"(7 týmů bojujících o 3 místenky a jedno místo v mezikontinentální baráže, do které byl tým přímo nalosován)\"\n\nZe sedmičky týmů byla nalosována do mezikontinentální baráže proti týmu ze zóny CONCACAF. Zbylá šestice byla rozlosována do třech skupin po dvou, ve kterých se týmy utkaly doma a venku. Vítězové skupin postoupili na MS.\n\n\"(8 týmů bojujících o 1 místo v mezikontinentální baráži)\"\n\nV první fázi byla osmička týmů rozdělena do tří skupin po třech, resp. dvou týmech. Ve skupinách se utkal každý s každým dvoukolově doma a venku. Vítězové skupin se následně ve druhé fázi utkali opět dvoukolově každý s každým doma a venku. Vítěz skupiny postoupil do mezikontinentální baráže proti týmu ze zóny CONMEBOL.\n\n12. listopadu 1961, Casablanca, Maroko – \n\n23. listopadu 1961, Madrid, Španělsko – \n\nŠpanělsko postoupilo na Mistrovství světa ve fotbale 1962.\n\n8. října 1961, Bělehrad, Jugoslávie – \n\n26. listopadu 1961, Soul, Jižní Korea – \n\nJugoslávie postoupila na Mistrovství světa ve fotbale 1962.\n\n29. října 1961, Mexico City, Mexiko – \n\n5. listopadu 1961, Asunción, Paraguay – \n\nMexiko postoupilo na Mistrovství světa ve fotbale 1962.\n\n"}
{"id": "707109", "url": "https://cs.wikipedia.org/wiki?curid=707109", "title": "Rozhledna Boiika", "text": "Rozhledna Boiika\n\nRozhledna Boiika (název podle jména keltského kmene Bójů) se nachází pod vrchem Planina nedaleko města Nasavrky. Je součástí tzv. Keltské stezky Železnými horami nedaleko Českých Lhotic (u kterých leží pozůstatky dávného keltského oppida). Pro veřejnost byla rozhledna otevřena 20. května roku 2006 a je tak jednou z nejmladších rozhleden Pardubického kraje. Je vysoká 14,5 metru, její vyhlídková platforma se přitom nachází 11 metrů nad zemí.\n\nPozorovat z ní lze například hřbet Železných hor, dále pak Chrudimsko, Polabí v okolí Pardubic a Hradec Králové. Při velmi dobré viditelnosti lze spatřit Jeseníky, Krkonoše a Orlické hory.\n\n"}
{"id": "707115", "url": "https://cs.wikipedia.org/wiki?curid=707115", "title": "Kvalifikace na Mistrovství světa ve fotbale 1962 (UEFA)", "text": "Kvalifikace na Mistrovství světa ve fotbale 1962 (UEFA)\n\nKvalifikace na Mistrovství světa ve fotbale 1962 zóny UEFA určila 8 účastníků finálového turnaje a dva účastníky mezikontinentální baráže.\n\nEvropské kvalifikace se zúčastnilo 30 týmů včetně nečlenů UEFA - týmů a . Ty byly rozděleny do 10 skupin po pěti, třech, resp. dvou týmech. Skupiny 1, 2, 3, 4, 5, 6 a 8 měly tři týmy. Ve skupině se utkal každý s každým dvoukolově doma a venku a vítěz skupiny postoupil na MS. Skupina 7 měla pět týmů. Ty se utkaly vyřazovacím systémem doma a venku o jedno místo na MS. Skupiny 9 a 10 měly dva týmy, které se utkaly doma a venku o postup do mezikontinentální baráže proti týmu z Afriky, resp. Asie.\n\nTýmy Švédsko a Švýcarsko měly stejný počet bodů. O postupu tak musel rozhodnout zápas na neutrální půdě.\n\nŠvýcarsko postoupilo na Mistrovství světa ve fotbale 1962.\n\nTýmy Bulharsko a Francie měly stejný počet bodů. O postupu tak musel rozhodnout zápas na neutrální půdě.\n\nBulharsko postoupilo na Mistrovství světa ve fotbale 1962.\n\nZápadní Německo postoupilo na Mistrovství světa ve fotbale 1962.\n\nPoz. - Utkání nemohlo být sehráno kvůli tomu, že hráči NDR nedostali nizozemská víza. Vzhledem k tomu, že Maďarsko mělo jistý postup, utkání se již nedohrávalo.\nMaďarsko postoupilo na Mistrovství světa ve fotbale 1962.\n\nSSSR postoupil na Mistrovství světa ve fotbale 1962.\n\nAnglie postoupila na Mistrovství světa ve fotbale 1962.\n\nIzrael postoupil do druhého kola.\n\n se vzdalo účasti, takže \"\" postoupila do třetího kola bez boje.\n\nIzrael postoupil do třetího kola.\n\nItálie postoupila na Mistrovství světa ve fotbale 1962.\n\nTýmy Československo a Skotsko měly stejný počet bodů, a tak o postupu musel rozhodnout zápas na neutrální půdě.\nČeskoslovensko postoupilo na Mistrovství světa ve fotbale 1962.\n\nŠpanělsko postoupilo do mezikontinentální baráže proti týmu z Afriky.\n\nJugoslávie postoupila do mezikontinentální baráže proti týmu z Asie.\n\n"}
{"id": "707118", "url": "https://cs.wikipedia.org/wiki?curid=707118", "title": "Kvalifikace na Mistrovství světa ve fotbale 1962 (CONMEBOL)", "text": "Kvalifikace na Mistrovství světa ve fotbale 1962 (CONMEBOL)\n\nKvalifikace na Mistrovství světa ve fotbale 1962 zóny CONMEBOL určila 3 účastníky finálového turnaje a jeden tým byl vylosován do mezikontinentální baráže proti týmu ze zóny CONCACAF.\n\nZe sedmičky týmů byla nalosována do mezikontinentální baráže proti týmu ze zóny CONCACAF. Zbylá šestice byla rozlosována do třech skupin po dvou, ve kterých se týmy utkaly doma a venku. Vítězové skupin postoupili na MS.\n\nArgentina postoupila na Mistrovství světa ve fotbale 1962.\n\nUruguay postoupila na Mistrovství světa ve fotbale 1962.\n\nKolumbie postoupila na Mistrovství světa ve fotbale 1962.\n\n"}
{"id": "707123", "url": "https://cs.wikipedia.org/wiki?curid=707123", "title": "Kvalifikace na Mistrovství světa ve fotbale 1962 (CONCACAF)", "text": "Kvalifikace na Mistrovství světa ve fotbale 1962 (CONCACAF)\n\nKvalifikace na Mistrovství světa ve fotbale 1966 zóny CONCACAF určila jednoho postupujícího do mezikontinentální baráže proti týmu ze zóny CONMEBOL.\n\nV první fázi byla osmička týmů rozdělena do tří skupin po třech, resp. dvou týmech. Ve skupinách se utkal každý s každým dvoukolově doma a venku. Vítězové skupin se následně ve druhé fázi utkali opět dvoukolově každý s každým doma a venku. Vítěz skupiny postoupil do mezikontinentální baráže proti týmu ze zóny CONMEBOL.\n\n\nMexiko postoupilo do druhé fáze.\n\nTýmy Kostarika a Honduras měly stejný počet bodů, o postupu tak rozhodl dodatečný zápas na neutrální půdě.\n\nKostarika postoupila do druhé fáze.\n\nNizozemské Antily postoupily do druhé fáze.\n\nMexiko postoupilo do mezikontinentální baráže proti týmu ze zóny CONMEBOL.\n\n"}
{"id": "707126", "url": "https://cs.wikipedia.org/wiki?curid=707126", "title": "Wagram (pahorkatina)", "text": "Wagram (pahorkatina)\n\nWagram je hřbet (geomorfologie) v Rakousku, který se táhne po levém břehu Dunaje od Kremže po Stockerau. Je to náplavová sprašová terasa, vyčnívající 40 metrů nad říční nivu. Hluboké výhřevné půdy a jižní orientace umožňují pěstování vína a ovoce. Pahorkatina dala také název několika osadám:\n\n"}
{"id": "707129", "url": "https://cs.wikipedia.org/wiki?curid=707129", "title": "Manavgat", "text": "Manavgat\n\nManavgat je okresní město v jihoturecké provincii Antalya, od Antalye je vzdáleno asi 75 km východně. Roku 2010 zde žilo přes 89 tisíc lidí a město zaznamenává rychlý růst díky tomu, že je centrem důležité turistické oblasti na turecké Riviéře.\n\nMěsto leží několik kilometrů od pobřeží Středozemního moře, přičemž nejbližší pobřežní město je Side, a protéká jím řeka Manavgat, která zde tvoří dva nízké vodopády, Velký vodopád (Büyük şelale) a Malý vodopád (Küçük şelale, spíše jen peřeje). Při vstupu je několik krámků se suvenýry a pár restarací, jedna restaurace má i typické sedo-ležení vhodné pro relaxaci. V Manavgatu je velké tržiště, sloužící i jako výletní cíl. Také se zde nacházejí uměle vytvořené vodopády s podobiznou Mustafa Kemal Atatürk Na Velkém Náměstí.\n"}
{"id": "707130", "url": "https://cs.wikipedia.org/wiki?curid=707130", "title": "Kvalifikace na Mistrovství světa ve fotbale 1962 (CAF)", "text": "Kvalifikace na Mistrovství světa ve fotbale 1962 (CAF)\n\nKvalifikace na Mistrovství světa ve fotbale 1962 zóny CAF určila jednoho účastníka mezikontinentální baráže proti týmu z Evropy.\n\nŠestice účastníků byla v první fázi rozlosována do třech skupin po dvou, kde se utkali doma a venku. Vítězové skupin postoupili do druhé fáze, kde se utkali každý s každým doma a venku. Vítěz druhé fáze postoupil do mezikontinentální baráže proti týmu z Evropy.\n\nTýmy Egypta a Súdánu se vzdaly účasti.\n\nTýmy Maroka a Tuniska měly stejný počet bodů. O postupu rozhodl dodatečný zápas na neutrální půdě.\n\nMaroko postoupilo do druhé fáze díky hodu mincí.\n\nGhana postoupila do druhé fáze.\n\nDruhou fázi hrály pouze dva týmy kvůli tomu, že ze skupiny 1 nikdo nepostoupil.\n\nMaroko postoupilo do mezikontinentální baráže proti týmu z Evropy.\n\n"}
{"id": "707132", "url": "https://cs.wikipedia.org/wiki?curid=707132", "title": "Kvalifikace na Mistrovství světa ve fotbale 1962 (AFC)", "text": "Kvalifikace na Mistrovství světa ve fotbale 1962 (AFC)\n\nKvalifikace na Mistrovství světa ve fotbale 1962 zóny AFC určila jednoho účastníka mezikontinentální baráže proti týmu z Evropy.\n\nTrojice účastníků vytvořila jednu skupinu, ve které se utkala systémem dvoukolově každý s každým doma a venku. Vítěz skupiny postoupil do mezikontinentální baráže proti týmu z Evropy.\n\n\nJižní Korea postoupila do mezikontinentální baráže proti týmu z Evropy.\n\n"}
{"id": "707133", "url": "https://cs.wikipedia.org/wiki?curid=707133", "title": "Mezinárodní plavecká federace", "text": "Mezinárodní plavecká federace\n\nMezinárodní plavecká federace (FINA, : \"Fédération Internationale de Natation,\" : \"International Swimming Federation\") je mezinárodní sportovní federace sdružující národní svazy plaveckých sportů. Zastřešuje celosvětové aktivity bazénového plavání, dálkového plavání, skoků do vody, synchronizovaného plavání a vodního póla. Federace má sídlo ve švýcarském Lausanne.\n\nFINA byla založena 19. července 1908 v londýnském hotelu Manchester. Stalo se to na konci olympijských her 1908. Zakládajícími členy byly svazy Belgie, Velké Británie, Dánska, Finska, Francie, Německa, Maďarska a Švédska. Československo zastoupené Československým amatérským plaveckým svazem bylo do FINA přijato v roce 1919. Od roku 1993 je Česká republika zastoupena Českým svazem plaveckých sportů.\n\n\nV roce 1954 byl čestným prezidentem jmenován Ladislav Hauptmann.\nV lednu 2010 byla přijata Tonga jako 202. členská země. Členové jsou děleni podle geografické příslušnosti (s jistými výjimkami) do pěti kontinentálních asociací.\n\nHlavními závody, které se konají pod patronací FINA jsou mistrovství světa, poprvé zavedeno v roce 1973 a mistrovství světa v krátkém bazénu pořádané od roku 1993 ve dvouletých intervalech. Dalšími závody, které FINA pořádá, jsou například Světový pohár, plavecké Grand Prix či mistrovství světa juniorů. Zástupci členských svazů se setkávají na pravidelných kongresech (ve dvouletých cyklech obyčejně během mistrovství světa), k projednání některých specifických problémů jsou svolávány i kongresy mimořádné. V rámci FINA pracuje řada komisí a výborů, které se zabývají technickými aspekty plaveckých sportů, bojem proti dopingu, rozvojem plavání a podobně.\n\n\n"}
{"id": "707141", "url": "https://cs.wikipedia.org/wiki?curid=707141", "title": "Lūkstas (jezero)", "text": "Lūkstas (jezero)\n\nJezero Lūkstas leží na jižním okraji Telšiajského okresu a kraje, v Žemaitsku na Žemaitijské vysočině, 2 km na jihozápad od města Varniai, na území ChKO Varnių regioninis parkas. Je to druhé největší jezero v Žemaitsku. Jezerem protéká řeka, která se v dolním toku nazývá Virvytė; do jezera přitéká pod názvem Sietuvos a vytéká z něj pod názvem Varnelė. Jezero je unikátní tím, že jako v jediném jezeře v Litvě v něm nacházejí jantar.\n\nPánev jezera se utvořila na místě, kde ležel ledovec. Délka břehu je 19,1 km. Severozápadní břeh je dosti strmý, zatímco severovýchodní a jižní břeh je bažinatý. Plocha povodí jezera činí 76,3 km². Severozápadní břeh je písčitý, jinde zarostlý. U vsi Mažasis Palūkstis je sídlo z doby kamenné.\n"}
{"id": "707142", "url": "https://cs.wikipedia.org/wiki?curid=707142", "title": "Seznam památných stromů v okrese Praha-západ", "text": "Seznam památných stromů v okrese Praha-západ\n\nToto je seznam památných stromů v okrese Praha-západ, v němž jsou uvedeny památné stromy na území okresu Praha-západ.\n\n"}
{"id": "707145", "url": "https://cs.wikipedia.org/wiki?curid=707145", "title": "Leposavić", "text": "Leposavić\n\nLeposavić (srbsky cyrilicí \"Лепосавић\", ) je nejsevernější město a opština v Kosovu, v jeho nejsevernější části Severního Kosova, v Kosovskomitrovickém okruhu, kde tvoří většinu obyvatelstva Srbové. Podle Organizace pro bezpečnost a spolupráci v Evropě a Vysokého komisaře Organizace spojených národů pro uprchlíky ve městě samotném a 72 přilehlých vesnicích v roce 2007 žilo dohromady 18 600 obyvatel na ploše 750 km². V roce 2002 mělo město samotné 3110 obyvatel, s okolím pak 16 395.\n\nKdysi malá vesnice se začala rozrůstat poté, co byla připojena k Srbsku, později pak Jugoslávii. V roce 1931 byla do Leposaviće zavedena železnice a rozšířena silnice. V období poválečného rozvoje byly ve městě a okolí otevřeny různé průmyslové podniky (např. \"Kristal\" (1985, \"Hrast\"). V letech 1959-1960 byl v souvislosti s úpravami hranic SAP Kosovo ke městu přičleněna i obec Lešak.\n"}
{"id": "707147", "url": "https://cs.wikipedia.org/wiki?curid=707147", "title": "Jarinje", "text": "Jarinje\n\nJarinje je vesnice na severním okraji Kosova, na jejímž severozápadním okraji leží stejnojmenný hraniční přechod mezi Kosovem a Srbskem spravovaný silami Severoatlantické aliance. Administrativně ves náleží pod opštinu Leposavić. V roce 1991 mělo 357 obyvatel. V roce 1971 byla do Jarinja zavedena elektřina a od roku 1992 má město telefonní spojení. První zmínka o vesnici pochází z roku 1327.\n\nV této části Kosova je obyvatelstvo převážně srbské a na hraničním přechodu došlo několikrát k násilným střetům mezi Srby, kteří neuznávají nezávislost Kosova a tedy ani hranici, a příslušníky mezinárodního společenství, kteří přechod spravují. Střety na této hranici medializovaly celé místo; díky nim je jméno Jarinje v srbském (ale též i albánském tisku) často přítomné. K zatím posledním střetům došlo na přechodu v červenci 2011. \n"}
{"id": "707148", "url": "https://cs.wikipedia.org/wiki?curid=707148", "title": "Daniel Machek", "text": "Daniel Machek\n\nDaniel Machek (10. listopadu 1959, Praha) je bývalý československý plavec, účastník a finalista Letních olympijských her 1980. \n\nS plaváním začínal v Rudé hvězdě Praha v roce 1967. Zkoušel všechny disciplíny, nejvíce se soustředil na volný způsob, díky všestrannosti nastupoval také v polohových závodech. Vrcholem jeho kariéry byly olympijské hry 1980 v Moskvě. V závodě na 400 metrů volný způsob ve finále v novém českém rekordu skončil pátý, což je jeden z nejlepších výsledků v historii československého plavání. Na mistrovství světa dosáhl nejvýše na šesté místo v disciplíně 1 500 m volný způsob. Na této trati se stal časem 15:28,19 (z roku 1978) československým rekordmanem. S vrcholovým plaváním skončil ve 23 letech ze zdravotních důvodů. \nPo ukončení aktivní kariéry se stal zakladatelem a ředitelem firmy ARENA Praha, která je smluvním partnerem a dovozcem značky Arena do Česka. Později se k závodnímu plavání vrátil ve veteránské kategorii Masters. Úspěšně reprezentuje na mistrovství světa (je několikanásobným světovým šampiónem) a je v této kategorii také držitelem světového a několika evropských rekordů. \n\n"}
{"id": "707150", "url": "https://cs.wikipedia.org/wiki?curid=707150", "title": "Pfaffenstein", "text": "Pfaffenstein\n\nPfaffenstein je stolová hora o výšce 434,6 metrů nad mořem, která se nachází v Německu, v saské části Děčínské vrchoviny. Leží na západním břehu Labe na území města Königstein nedaleko pevnosti Königstein, asi 10 kilometrů západně od Hřenska.\n\nNachází se zde řada jeskyní, a tak zdejší osídlení sahá až do doby kamenné. Úkryt zde vzhledem k nepřehlednosti a neprostupnosti terénu hledali lidé ovšem i v pozdějších dobách (například během napoleonských válek). Novodobá éra turistiky zde začíná v 19. století a postupně se zde objevuje hospoda a rozhledna. Od počátku 20. století je lokalita také cílem horolezců.\n\n\n"}
{"id": "707155", "url": "https://cs.wikipedia.org/wiki?curid=707155", "title": "Milča Mayerová", "text": "Milča Mayerová\n\nMilča Mayerová (vlastním jménem Milada, 12. dubna 1901 Praha – 12. září 1977 tamtéž) byla česká avantgardní tanečnice a choreografka.\n\nStudovat začala ve třinácti letech v Praze rytmickou gymnastiku. Tyto hodiny byly vedeny metodou Émila Jaques-Dalcroze. Hodiny vedla Anna Dubská. \nPo první světové válce studovala v Hellerau u Drážďan (Dalcroze), kam jí přivedl její strýc Hugo Boettinger (významný malíř a grafik). Po dvou letech se rozhodla vydat do Hamburku, do školy Rudolfa Labana, který byl jejím hlavním inspirátorem poté po celý život. S Labanem také hostovala 15.1.1926 ve Vinohradském divadle v Praze. V roce 1927 působila v pražském Divadle Dada.\nV roce 1928 získala v Berlíně tzv. velký choreografický diplom.\nVe 30. letech otevřela v Praze taneční školu pro dívky, kterou vedla ve stylu Labana. Byla jedinou představitelkou Labanovy školy v Čechách, také se zajímala o zápis tance – kinetografii, kterou chtěla uvést na českou půdu. Bohužel jí to nebylo umožněno. \nMayerová byla součástí české avantgardy, spolupracovala například se Sašou Machovem, Vítězslavem Nezvalem, či Voskovcem a Werichem (Smoking revue).\n\nNapsala dva útlé spisy: Bílé Holubičky (STN, 1962, napsala a ilustrace Milča Majerová), Devět snadných tanců pro děti 5–6leté (STN, 1956).\n\nByla dvakrát vdaná. Prvním manželem byl Jaroslav Fragner, druhým Antonín Frýdl.\n\n\"Abeceda\" byl výjimečný výsledek spolupráce v oblasti knižní tvorby, na které se podíleli Vítězslav Nezval (verše), Karel Teige (typografie) a Milča Mayerová (taneční kompozice na téma písmen abecedy). Knihu vydalo v roce 1926 nakladatelství J. Otto v Praze. V režii Jiřího Frejky, ji Mayerová v témž roce roztančila na půdě Osvobozeného divadla. \n\nMayerová tvořila pro avantgardní scény a další divadla jako Národní divadlo či Divadlo na Vinohradech i Spartakiády. Celkem vytvořila letech 1926–58 370 choreografií. \n\nJejí letní vilu se soláriem v Nespekách navrhl v roce 1936 Jaroslav Fragner.\n\n"}
{"id": "707156", "url": "https://cs.wikipedia.org/wiki?curid=707156", "title": "Prsatý muž a zloděj příběhů", "text": "Prsatý muž a zloděj příběhů\n\nPrsatý muž a zloděj příběhů je román spisovatele Josefa Formánka z roku 2003.\n\nDavid Zajíc je třicetiletý spoluzakladatel a šéfredaktor geografického magazínu Svět z Ústí nad Labem. „Užívat si“ je jeho životní motto. Na úkor manželství a výchovy své dcery cestuje, píše články pro magazín. Volný čas vyplňuje svými koníčky a opíjením se v baru Tlustá Lola se svými kamarády. Díky pobytu na ostrově Siberut si uvědomí, co je v životě důležité a rozhodne se svůj životní styl změnit.\n\nZajícova žena Alenka a dcera Veronika mají v životě hlavního hrdiny významné místo, ale přesto jejich existenci hrdina chápe jako samozřejmost. Malou Veroniku vychovává Davidova manželka téměř sama.\nZajícovi kamarádi Spiro (majitel baru Tlustá Lola), podnikatel Michal Rossmann a\nTomáš Beránek, spoluzakladatel magazínu Svět; často mají v životě hlavního hrdiny přednost. Ať už při pitkách v baru, opepřených neustálým vsázením, nebo při společných cestách.\nDalší důležitou postavou v životě Davida Zajíce je Aman Lavi, šaman z ostrova Siberut. Díky jeho chování životnímu moudru jeho kmene Mentawaj si David uvědomí, jaké životní hodnoty doposud sobecky přehlížel. Aman Lavi se stává jeho rádcem, inspirací i velmi dobrým přítelem. V části Prales hraje důležitou roli nadpřirozená postava, tzv.\nBadjou – ďábel, s kterým Zajíc svádí bitvu o svůj život poté, co se mu upíše.\n\nDílo kombinuje dvě roviny. Linii příběhu hlavního hrdiny Davida Zajíce odehrávající se v přítomnosti. Druhá linie románu, který David Zajíc píše, se odehrává v minulosti.\nDavid Zajíc vždy dychtil po životě prožitém na sto procent, po hltání nových dojmů a zážitků plnými doušky. S manželkou Alenou mají dceru Veroniku, kterou má velmi rád. Volný čas David netráví s rodinou, ale většinou po svém. Pracuje v Deníku jako novinář, záhy ho opouští, aby se stal spoluzakladatelem a šéfredaktorem magazínu Svět. Magazín Svět, který se průběžně transformuje v čistě geografický magazín s velikým rozpočtem, zakládá s Tomášem Beránkem. Na náročné financování si Zajíc bere půjčku od kamaráda, podnikatele Michala Rossmanna. Ten je sice benevolentní vůči datu splatnosti, ale na druhou stranu od Zajíce očekává, že mu v jakékoliv záležitosti ochotně pomůže. Zajíc se dostává do kolotoče cestování a psaní reportáží, schůzek s věřiteli a opíjení se s kamarády Tomášem, Michalem a Spirem v baru Tlustá Lola. Navíc se prohlubuje Zajícova manželská krize, od které utíká k milence, k alkoholu a cynickým sázkám s kamarády. Když už situaci přestává jeho tělo zvládat, rozhodne se na radu lékaře na delší dobu odcestovat. Společně s ním odjíždějí i jeho kamarádi Tomáš a Michal. Pobývají dva měsíce na ostrově Siberut, ležícím asi 60 km od Sumatry v Indickém oceáně.\nV pralese se Zajíc zabývá sbíráním artefaktů přírodních národů, fotografováním a psaním deníku. Po návratu by rád uspořádal výstavu věnovanou Siberutu. Je fascinován Mentawajci, domorodými obyvateli Siberutu, a jejich nezkaženým přístupem k životu. Mentawajci své životy řídí několika tabu, která jsou sestavena podle důležitosti. Nejvyšší význam má pro ně rodina. Hodnotu peněz vůbec neznají a materiální cenu věcí ani nepovažují za důležitou. Zajíc se spřátelí s šamanem Amamnem Lavim, od něhož se chce naučit moudro kmene Mentawaj. Zajíc se rozhodne putovat do Simatalu, místa opředeného pověstmi. Na cestu se vydává s maďarským cestovatelem Lászlem a domorodým průvodcem Anim. Při putování pozná pocity naprostého vyčerpání. Jejich průvodci se na cestě zjevuje Silo Kiklo a oznamuje příchod Badjou – Ďábla. Jak David Zajíc, tak Lázslo odmítnou Aniho naléhání o obětním rituálu pro Badjou, sloužícím k usmíření, a uplatí Aniho dýkou. Badjou začne jednat. Po návratu ze Simatalu onemocní Aniho malá dcerka a i přes rituály šamanů a podání antibiotik od českých cestovatelů, nakonec zemře. David Zajíc si poprvé uvědomuje, jak moc pro něj znamená jeho dcera Veronika, kterou zanedbává. Badjou začíná Davida Zajíce provázet. Při cestě na pobřeží, odkud by se Zajíc, Beránek a Rossmann měli přeplavit zpět na Sumatru, se kamarádi pohádají. Rossmann s Beránkem odmítnou v lijáku vláčet těžké a neskladné artefakty pro Zajícovu zamýšlenou výstavu. Jejich ješitné povahy je nadobro rozdělí, a tak Zajíc zůstává se svými artefakty sám. Několikadenní putování se stane jeho bojem o přežití. Nevidomý, v malátnosti a vysoké horečce, kdy se raduje ze stavu, že už mu opravdu hůř být nemůže, pochopí, že je stále pro co a pro koho žít. Že stojí za to bojovat za život. Zajíce pak od smrti zachrání šaman a kouzelníci. Po návratu mezi živé David Zajíc panovačně trvá na odjezdu k moři a neposlouchá rady Mentawajců. Jeden mu doporučí, aby nechal přijít zlo a mluvil s ním. David úspěšně uplácí nejstaršího z nich 5000 rupiemi, které stařec, neznalý peněz, považuje za milion. V přístavním městě se Zajíc setkává s Beránkem a Rossmannem. Vydávají se přes Sumatru zpět domů. V Padongu na Sumatře Zajíc s Rossmannem navštěvují Rossmannovu nebesky krásnou milenku Míu. David uzavře v nočním rozhovoru s Badjou dohodu. Ďábel mu má splnit přání napsat knihu, ale pouze bude–li Zajíc psát jen pravdu. Vše, co napíše, se splní. Poruší–li pravidlo, přijde o své tělo i vzpomínky. Nepříjemné skutečnosti Zajíce neopouštějí. Vše nasvědčuje tomu, že v sobě nese zlého ducha. Jednoho rána se Mía s Davidem začne milovat, ale promění se v Badjou. David křikem naneštěstí vzbudí Rossmanna. Ten zbije jak Davida, tak Míu. Do České republiky se se svými kamarády už nevrátí.\nV České republice se Zajíc i přes svá předsevzetí ze Siberutu vrací do dříve zaběhlých životních kolejí. Udržuje milenecký poměr, píše reportáže z cest a zanedbává své blízké. Po dlouhé době navštíví svého dědečka v léčebně pro dlouhodobě nemocné a na základě jeho vyprávění začne psát knihu. Píše tedy příběh z minulosti, ale přitom se popisované skutečnosti opravdu začnou dít Michalovi Rossmannovi, Tomáši Beránkovi, neznámému násilníkovi nebo Davidovu koni Hermínkovi. Michal Rossmann po dlouhé době Davidovi volá z Psychiatrické léčebny v Bohnicích, kde mu po několika pokusech o sebevraždu diagnostikovali schizofrenii. Rossmanna potkal stejný osud, jako jednu z postav Zajícova románu. Ve stavu psychické lability si Rossmann uvědomil své špatné vlastnosti, ale brzy se opět vrátí k svému starému vypočítavému já. Další osoby zasažené osudy ze Zajícovy knihy potká samotná smrt. Jako první umírá násilník, který Davida bezdůvodně napadl. Později také Tomášův milovaný otec i Davidův kůň Hermínek.\nDavid bere Alenku a Veroniku s sebou do Karibiku, kde má psát reportáž. Společná dovolená je sblíží, David se cítí šťastný. Po návratu se Alenka dozví o jeho mileneckém poměru a definitivně se s Davidem rozejde. David při svém rychlém životním tempu přestane navštěvovat dědečka, kterému se po útěku z ústavu přitížilo a odvezli ho do nemocnice. Až v momentě, kdy dědeček leží na oddělení intenzivní péče, za ním David přijíždí. Dovnitř ale není vpuštěn. Před smrtí tedy dědečka neviděl. Nedlouho po pohřbu dědečka, začne churavět i Davidova babička, až nakonec zemře také.\nDavid Zajíc se rozhodne vrátit na Siberut, aby nahromadil více materiálů pro svou připravovanou výstavu a hlavně aby si promluvil s Ďáblem a vrátil mu nešťastnou knihu. Tentokrát ho doprovází student lingvistiky Jiří. Společně jsou svědky léčení malého nemocného chlapce pomocí šamanských rituálů, kterých se oba účastní. David si díky pomoci přítele Amana Laviho, jenž do sebe nechá vstoupit Badjou, promluví se zlým duchem o své knize. Ďábel knihu vzít zpět nechce. Aman Lavi mu potom radí, aby nechal přijít dobro a mluvil s ním.\nPo návratu z druhého pobytu u Mentawajského kmene pořádá Zajíc svoji vysněnou výstavu fotografií a artefaktů v Národním muzeu s názvem „Oči duchů“. Alenka, která pracuje jako zdravotní sestra, se začne vídat s jedním s doktorů. Veroniku dává Davidovi na hlídání. David se touží setkat s Bohem, jak mu radil kouzelník. Zajíc cestuje jako novinář na vládní návštěvu do Japonska a Malajsie. V Singapuru se s ním chce setkat Ďábel, ale Bůh mu v tom zabrání. Sám se vtělí do Malajce a promluví s Davidem. Varuje ho, aby nepsal kapitolu o své smrti. David Boha neposlouchá a dopisuje poslední kapitolu knihy o smrti svého literárního hrdiny. Následně pije se Spirem v baru a svěřuje se mu o okolnostech provázejících tvorbu knihy, včetně jejího konce. Spiro dává Davidovi cigaretu s marihuanou a mezitím si čte knihu. Poté ale zjistí, že David je na marihuanu alergický. Spiro ve strachu vytrhne kapitolu o Davidově smrti a knihu vyhodí do popelnice. Další nepříjemná událost v baru na sebe nenechá dlouho čekat. Kamarádi se v opilosti sázejí. Michal na Spira nastraží další z jeho pečlivě připravených léček. Spiro se proto celý víkend užírá myšlenkami, že je HIV pozitivní. Ukáže se, že infikovaným je právě Rossmann. Nakazil se zřejmě od Míi. David je tedy v ohrožení života podruhé. Podstupuje testy HIV a sepisuje si seznam věcí, které chce před smrtí vykonat. Jede k moři do Řecka, tráví víkend se svými holčičkami (ženou Alenou a dcerou Veronikou) nebo skáče padákem v tandemu. Nečekaně se potkává s Bohem. Ten mu radí spálit knihu, aby mu bylo vše odpuštěno.\nV závěrečné kapitole se David dozví výsledek svého testu HIV – negativní. Rád by spálil knihu, ale vzpomíná si, že ji Spiro vyhodil do popelnice. Popelnice se najednou objeví před jeho chalupou, kde David veškerý její obsah i s knihou a svým oblečením téměř obřadně spálí a osvobodí se tak ze spárů zla. Bůh zvítězil v sázce o Zajícův život nad Ďáblem.\n\nPoutavý životní příběh Zajícova praděda, Josífka Zajíce, Davidovi vypráví jeho nemocný dědeček v ústavu pro dlouhodobě nemocné. Popisuje osudy celého rodu Zajíců od roku 1885 až po své narození.\nJediným potomkem rodiny Zajíců je Marie Zajícová. Porodí nemanželského syna Františka, jehož osud ovlivní také životní osud Davida Zajíce. František musí narukovat do první světové války, kde je vystaven hrůzám a traumatizujícím zážitkům. Kamarádovi Rudolfovi Prohaskovi ve válce zachrání život, když surově zabije mladého Itala, který hodlal Prohasku zezadu napadnout. Smrti Rudolfa zabrání František ještě jednou. Domluví se, že si ustřelí pár prstů, aby se dostali z války. Rudolf ale nešťastnou náhodou zastřelí Františka. Františkovi pozůstalí, ovdovělá Liduška z Bohušovic a syn Josífek, jsou nuceni odejít ze své hájovny. Novým vlastníkem se má stát jednooký Němec Quido Schmidt. Ten se do Lidušky zamiluje a stane se Josífkovým nevlastním otcem. Quido vlastní bílého valacha Minuse. V dobrém rozpoložení ho německy oslovuje Herr Minus (česky pan Minus), Liduška mu zdrobněle říká Hermínku a Josífek zkráceně Harry. Josífek nemá úctu ani k zemřelému otci, o němž slýchává pouze zábavné historky při draní peří, natož k otčímovi. Za druhé světové války jim na statek posílají k výpomoci mladého francouzského zajatce Pierra, s nímž si padesátiletá Liduška začne milenecký poměr. Josífek to zjistí a hned s potěšením vyzradí otčímovi. Poměr Pierra a Lidušky končí záhy. Pierrovi se podaří uprchnout ze zajetí, ale hledají ho vojáci. Quido vojáky zastaví. Zachránil by Pierrovi život, kdyby mladý Francouz nevyběhl ze své skrýše předčasně brzy. Po konci války je Quido prohlášen za fašistu, co zabil francouzského zajatce. Češi v čele s hospodářem Čížkem, který vše vyprovokoval, aby získal Quidova úrodná pole, Quida odsoudí k smrti a v lomu zastřelí. Krátce po smrti svého pána umírá i kůň Hermínek. Čížek, posedlý svým nově nabytým majetkem, zběsile pole hlídá před zloději. V domnění, že jde o zloděje, zastřelí svého syna vracející ho se z fronty. Nakonec umírá v blázinci.\n\nLiduška a Josífek jsou nuceni se přesunout do Aussig an der Elbe – Ústí nad Labem. Josífek se tam zamiluje do Gertrudy Welclové, matky nemanželského dítěte. Jako Němka a český kolaborant musí nosit na rukávech bílou pásku. Při jedné z procházek jsou napadeni běsnícím davem Čechů, který Němku i s kočárkem svrhne dolů z mostu do Labe. Josífek se nezmůže na odpor. Šest dní po této tragédii umírá i Josífkova matka Liduška. Opuštěný Josífek najde druhou ženu svého života, dceru revolucionáře, Růženu. Poté, co ji ze zoufalství skoro znásilnil, se jim narodí dcera Běta. Josífek Růženu nemiluje tak, jako miloval Gertrudu. Často pije alkohol, a tak je kvůli výtržnostem a podpálení chalupy s rodinou odsunut do pohraniční části. Zoufalá Růžena od něj utíká a v poli porodí syna, dědečka Davida Zajíce.\n\nPoslední kapitolu knihy věnuje David vlastním zážitkům z dob svého dětství a také své vlastní smrti, i když byl před tímto varován. Paralela mezi příběhy postav jeho románu a reálným životem Davida Zajíce je zřejmá. Jako první umírá násilník, který Davida bezdůvodně napadl. Umírá se zlomeným vazem stejně jako Ital, kterého ubil František Zajíc v první světové válce. Se smrtí Josífkova otčíma Quida koresponduje smrt otce Tomáše Beránka. Následuje smrt koně Hermínka jak literárního, tak skutečného. Poslední souvislost tvoří psychický stav Čížka a Michala Rossmanna, kteří byli v blázincích. David Zajíc i přes popsání své literární smrti boj o svůj život vyhrává.\n\nCelé Formánkovo dílo obsahuje mnoho autobiografických odkazů, ať už z jeho cestovatelských výprav, z rodinného zázemí nebo soukromého života autora. Nevyhýbá se ani niterným bolestným prožitkům, jejichž popsání mu přináší určitou sebereflexi a úlevu. V jeho debutu Prsatý muž a zloděj příběhů se život autora promítl do hlavní postavy Davida Zajíce, který zastupuje Formánkovo alter ego. Autor vede svého hrdinu po životní pouti, kterou si sám prošel. Následující informace mají autobiografický ráz.\n\nTřicetiletý Zajíc bydlí v Ústí nad Labem. Má manželku Alenku a dceru Veroniku (dcera Karolína), od které se kvůli své neustálé nepřítomnosti vzdaluje. Určitý odstup cítíme z Veroničina oslovení svého otce coby Davidose. Zajíc selhával nejen jako otec, ale i jako manžel. Před rodinou dával přednost práci, cestování, alkoholu a kamarádům. Založil a řídil geografický magazín Svět (magazín Koktejl), jehož spoluzakladatelem je jeho přítel Tomáš Beránek (Miroslav Urbánek). Vedení magazínu, neustálé schůzky s věřiteli, řešení problémů, alkohol, neschopnost urovnat svůj soukromý život Zajíce totálně vyčerpaly. Jediný způsob, jak se ze všeho nezbláznit, byla cesta do pralesa.\nOdjel na dva měsíce na ostrov Siberut v Indickém oceánu. Společnost mu tam dělali dva kamarádi, Tomáš a Michal. Jazyk přírodních obyvatel ostrova, Mentawajců, se učil z německo-mentawajského misionářského slovníku. To, co prožil na ostrově a co se naučil od domorodců kmene Mentawaj, ho velmi ovlivnilo. Už při tomto pobytu dychtil po zodpovězení otázek smyslu života a lidské existence. Prošel si různými těžkými situacemi, někdy až na hraně boje o holý život. Veškeré zvyky Mentawajců, zejména šamanské rituály a tzv. tabu, kterými se v životě řídí, Zajíce fascinovaly. Navázal přátelství s šamanem Amanem Lavim. Při pobytu sbíral artefakty a fotografoval, protože snil o uspořádání výstavy věnované Indonésii v Národním muzeu v Praze.\n\nPo návratu se jeho život ještě neuklidnil. Zajíc cítil, že potřebuje jet na Siberut ještě jednou, potkat se s šamanem a také nasbírat více artefaktů na zmiňovanou výstavu. Tentokrát ho doprovázel student indonéštiny Jiří, který jel na Siberut kvůli podkladům pro diplomovou práci (Tomáš Petrů, student indonéštiny na Karlově univerzitě v Praze). Při druhém pobytu si Zajíc nechal udělat trnem ostnaté liány rituální tetování kmene Mentawaj.\n\nZajíc, vydávající už 10 let časopis Svět, po návratu ze Siberutu opravdu uspořádal výstavu v Národním muzeu s názvem Oči duchů (expozice s názvem Siberut – Oči duchů byla součástí výstavy Tajemná Indonésie, kterou Josef Formánek uspolupořádal s Jiřím Hanzelkou, Miroslavem Zikmundem, Rudolfem Švaříčkem a Miroslavem Stinglem). David po neshodách se ženou pobýval výhradně na své chalupě (chalupa v nejmenší vesnici Českého středohoří, kde Josef Formánek žije).\n\nAutobiografické prvky můžeme najít i v pasážích románu v románu, kde píše o svém dědečkovi a babičce. Dalším odkazem je Zajícův vztah k dceři, o němž se často zmiňuje.\n\n V románu Prsatý muž a zloděj příběhů najdeme mnoho lineárně řazených motivů: motiv Boha, motiv boje dobra a zla v člověku i obecně, motiv života přírodních národů, motiv erotický, motiv nadpřirozený, motiv lásky k bližním, motiv hodnoty peněz, motiv hodnoty života nebo motiv lásky k životu. Většina motivů je rozvíjena v cestopisné pasáži knihy, čili ve třetí kapitole s názvem Prales. Funkce motivů je dynamická, všechny směřují k hlavnímu tématu knihy – ke smyslu života. Hlavní hrdina, zastupující samotného autora, v průběhu celé knihy tápe po hodnotě a podstatě lidské existence. Postupně vlastním poznáním odpověď odhaluje a uvědomuje si také nutnou změnu sebe samého.\n\n Pobyt na ostrově Siberut v Indonésii umožnil Davidu Zajíci mnohá poznání a pomohl mu transformovat svoji osobnost a přístup k životu. Autor nabízí srovnání konzumního života v civilizované evropské společnosti s životem přírodních národů, založeným na rozvíjení základních lidských hodnot jako je rodina, souznění s přírodou a Bohy, nebo život bez movitých statků a peněz. Motiv ukazuje, jak zaslepení penězi, mocí a úspěchem jsou v porovnání s přírodními národy lidé v civilizovaných zemích. Na úkor těchto postojů přichází rodinný život a blízcí, čili to nejpodstatnější v lidském životě. Hlavní hrdina je fascinován pečováním Mentawajců o rodinné vztahy. Sám si uvědomuje své otcovské selhání. Lidé z přírodních kmenů se také mnohem snadněji vyrovnávají se svými bolestmi, například se ztrátou milované osoby. Věří v hodnotu vzpomínek na zesnulého.\n\nTento motiv je pro román velmi důležitý. Hlavní hrdina se k Bohu často obrací. Odkazuje se na Bibli a také z Bible pramení odůvodnění Zajícova prokletí a zlého osudu, který se mu nakonec s pomocí Boha podaří zvrátit. David Zajíc nejprve o Bohu pochybuje a snaží se k němu najít cestu. Vzhledem k vztahu autora k východním filosofiím a četbě zenových koánů bychom mohli spekulovat, že je ovlivněn i východním pojetím Boha. Jde pouze o domněnku, ale důležitost Boha ve svém životě autor potvrzuje: „Bůh je pro mě intimní záležitost. Věřím ve Stvořitele světa. Věřím, že všechno dobré i špatné, co uděláte, se vám vrátí. Věřím, že lidé by měli dělat dobré věci. Nechci být špatný člověk, nechci dělat špatné věci. Začíná to triviálním typu, že zastavíte autem na přechodu a usmějete se na lidi, řeknete, že to někomu sluší, vědomě neubližujete, nekradete. To je vztah ke Stvořiteli světa.“\n\n Hlavní myšlenka knihy, hledání smyslu života, se vyvíjí od kladení otázek, přes trpké zkušenosti poznání až po nalezení odpovědí. Poklidně žitým životem hlavní hrdina nejprve opovrhuje, neustále dychtí po nových zážitcích a akci. Na konci knihy, kdy si uvědomí, v čem tkví podstata života, naopak prahne po obyčejných dnech.\nSnahu o vystihnutí hodnoty lidského života najdeme v mnoha pasážích knihy. Autor ji zdůrazňuje v cestopisné části románu. V kapitole Prales se autor věnuje popsání mnoha moudrostí kmene Mentawaj. Jedno z nich o hodnotě lidské duše, o niž musíme pečovat, aby z našeho těla neutekla, v podstatě vede k životní filosofii založené především na péči\no psychiku.\n\nČtenáři přijali Formánkovu prvotinu s nadšením, stala se dokonce nejlépe prodávaným debutem českého autora za posledních deset let. Doposud se prodalo více než 53 000 výtisků. Prsatý muž a zloděj příběhů vychází i ve francouzském překladu od Christiny La Feffeiry. Kniha byla připravena také pro čtení v rozhlase a prodává se i v audio podobě, kterou namluvil herec Národního divadla v Praze Jiří Štěpnička.\n\n"}
{"id": "707160", "url": "https://cs.wikipedia.org/wiki?curid=707160", "title": "Věžičky (desková hra)", "text": "Věžičky (desková hra)\n\nVěžičky (hra) je jednoduchá stolní strategická desková hra pro dva hráče. Připomíná jak hru Mlýn, tak hru Piškvorky. \nHraje se obvykle na šachovnici a ke hraní jsou vhodné kameny z hry Dáma. Je potřeba šesti bílých kamenů a stejně tolik kamenů černých.\n\nVybudovat věžičku v jedné barvě ze tří na sobě položených kamenů dřív, než se to podaří soupeři.\n\nNa prázdnou šachovnici hráči kladou na kterékoliv pole střídavě své kameny. Začíná bílý, další tah má černý, stále se střídají po jednom kameni. Lze kámen položit na soupeřův, není však dovoleno sestavit věžičku z více, než tří kamenů na sobě. Toto blokování soupeřových kamenů je základní strategií hráčů. Po položení všech šesti kamenů, které má hráč k dispozici začíná druhá fáze hry, jejich překládání. Nelze vyjmout kámen ze spodu či prostředního patra kombinované věžičky, vždy jen horní či samostatně ležící. Hráč, který sestaví svou věžičku ze tří kamenů pouze jedné barvy první, vyhrává. \n\n"}
{"id": "707169", "url": "https://cs.wikipedia.org/wiki?curid=707169", "title": "Paprika (rozcestník)", "text": "Paprika (rozcestník)\n\nPaprika může být:\n\n"}
{"id": "707175", "url": "https://cs.wikipedia.org/wiki?curid=707175", "title": "Podobnost", "text": "Podobnost\n\nPodobnost je termín, který může mít následující významy:\n\n\n\n\n"}
{"id": "707178", "url": "https://cs.wikipedia.org/wiki?curid=707178", "title": "Hayley Williams", "text": "Hayley Williams\n\nHayley Nichole Williams (* 27. prosince 1988) je americká rocková zpěvačka, skladatelka, jde o hlavní zpěvačku skupiny Paramore.\n\nV roce 2002 ve věku třinácti let se přestěhovala ze svého domova v Meridianu v Mississippi do města Franklin v Tennessee, protože byla ve škole šikanována a její umístění na nové škole bylo lepší kvůli její poruše pozornosti a hyperaktivitě; později jí byl předepsán Ritalin a tento lék stále používá i jako dospělá. Na své nové škole se setkala s nyní už bývalými členy skupiny, Joshem a Zacem Farrovými. Ještě když byla ve škole, snažila se vytvořit kapelu s názvem \"The Factory\" a zde potkala Jeremyho Davise.\n\nV roce 2003 ji objevili manažeři Dave Steunebrink a Richard Williams, kteří podepsali čtrnácti roční produkční smlouvu. Podle jejího bývalého manažera Jeffa Hansona, v době kdy psala popové písničky s předními skladateli v Nashvillu, byla představena v Atlantic Records a pak podepsala smlouvu. Původní návrh byl, aby byla Hayley sólovou popovou zpěvačkou. To ale odmítla a řekla, že chce být součástí kapely a hrát alternative rock. Atlantic se rozhodl vyjít vstříc jejím přáním a tak založila skupinu Paramore spolu s Jeremy Davisem a sourozenci Joshem a Zacem Farrovými.\n\nHudba Paramore původně měla vyjít pod vydavatelstvím Atlantic Records, ale marketingové oddělení firmy rozhodlo, že by pro image skupiny bylo lepší, kdyby je lidé neměli spojené s velkým hudebním vydavatelstvím. Nakonec svojí hudbu nahráli přes \"Fueled by Ramen\".\n\nV roce 2007 se objevila ve videoklipu skupiny New Found Glory s názvem „Kiss Me“.\n\nV roce 2007 v magazínu \"Kerrang!\" skončila na druhém místě hned za zpěvačkou z Evanescence, Amy Lee v kategorii „Nejpřitažlivější žena“ protože má nejkrásnější oči. O rok později, v roce 2008 anketu vyhrála, stejně jako v roce 2009. Také se objevila jako postava ve videohře Guitar Hero World Tour.\n\nNapsala a nahrála píseň \"Teenagers\", která se objevila na soundtracku filmu \"Jennifer's Body-Bacha kouše!\". Po vydání této písně neměla žádné plány vystupovat jako sólový umělec. V roce 2010 nahrála společně s raperem B.O.B. duet \"Airplanes\" na jeho debutové album. Singl se dlouhou dobu držel na předních příčkách světových hitparád.\n\nDne 20.2.2016 se Hayley provdala za svého dlouholetého přítele Chada Gilberta.\n\n"}
{"id": "707180", "url": "https://cs.wikipedia.org/wiki?curid=707180", "title": "Xiaotingia", "text": "Xiaotingia\n\nXiaotingia byl rod malého opeřeného teropodního dinosaura z čeledi Anchiornithidae. Tento drobný, ptákům podobný dinosaurus dosahující délky 40 až 60 cm a hmotnosti 600 gramů žil v období rané pozdní jury (asi před 160 miliony let) na území dnešní Číny (souvrství Tiaojishan, západní Liao-ning). Byl blízce příbuzný \"bavorskému praptákovi\" rodu \"Archaeopteryx\". Poslední studie se nemohou shodnout, zda byl příbuznější \"srpodrápým\" deinonychosaurům, jako byly rody \"Velociraptor\" nebo \"Deinonychus\", nebo patří do ptačí linie Avialae.\n\nHolotyp nese označení STM 27-2 a jedná se o plně artikulovanou fosilní kostru, včetně lebky. Malý teropod byl popsán týmem čínských vědců (ve složení Xu Xing, You Hailu, Du Kai a Han Fenglu) v roce 2011. V současnosti je znám jediný druh, \"X. zhengi\" (druhové jméno na počest paleontologa Zhenga Xiaotinga). Velikostí se tento malý dinosaurus rovnal zhruba zvířeti o velikosti holuba. Zaživa byl opeřený.\n\nKladistická analýza čínských vědců z r. 2011 ukázala, že \"Xiaotingia\" vytváří klad s rodem \"Archaeopteryx\" a čeleděmi Dromaeosauridae a Troodontidae. Jak archeopteryx, tak i xiaotingia by přitom patřili mezi deinonychosaury, nikoliv do skupiny Avialae. Archeopteryx by tak možná nebyl \"prvním ptákem\", jak je dosud obecně tvrzeno.\n\nPodle nové studie z r. 2013 se však \"Xiaotingia\" i \"Archaeopteryx\" znovu řadí do vývojové linii ptáků (Avialae).\n\n\n"}
{"id": "707182", "url": "https://cs.wikipedia.org/wiki?curid=707182", "title": "Podobnost (obecný pojem)", "text": "Podobnost (obecný pojem)\n\nO podobnosti nějakých věcí hovoříme, pokud se liší (jen) některé charakteristiky nebo vlastnosti těchto věcí. Pokud lze odlišnosti charakterizovat kvantitativně, např. jako vzdálenost, pak jsou si objekty podobnější, pokud mají menší vzdálenost.\n\nPříkladem budiž podobnost dvou stejně dlouhých slov porovnávaných Hammingovou vzdáleností.\n\nPodobnost, kterou nelze vyjádřit kvantitativně, lze popsat pouze slovně, nicméně v tomto případě se může jednat pouze o ryze subjektivní dojem pozorovatele, který s ním jiný pozorovatel nemusí nutně sdílet.\n"}
{"id": "707183", "url": "https://cs.wikipedia.org/wiki?curid=707183", "title": "Ústav Roberta Kocha", "text": "Ústav Roberta Kocha\n\nÚstav Roberta Kocha (, zkráceně RKI) je německý spolkový ústav pro kontrolu a prevenci nemocí. Sídlí v Berlíně a spadá pod ministerstvo zdravotnictví. Mimo jiné se zabývá epidemiologií a pomáhá vládě v boji proti epidemiím.\n\nHistorie ústavu sahá do roku 1891, kdy byl založen jako výzkumné oddělení Pruského ústavu pro infekční nemoci. Až do roku 1904 jej vedl Robert Koch.\n\n"}
{"id": "707186", "url": "https://cs.wikipedia.org/wiki?curid=707186", "title": "17. ročník udílení Zlatých glóbů", "text": "17. ročník udílení Zlatých glóbů\n\n17. ročník udílení Zlatých glóbů se konal 10. března 1960 v klubu Cocoanut Grove v hotelu Ambassador v Los Angeles. Asociace zahraničních novinářů v Hollywoodu vyhlásila nominace 2. února. Nejvíce cen posbíral historický \"Ben Hur\", tři a jednu speciální cenu. Elizabeth Taylor proměnila hned první nominaci ve Zlatý glóbus, jako herečka pak byla nominovaná ještě třikrát. 17. ročník Zlatých glóbů měl téměř úplně odlišné výsledky, jako pozdější udílení Oscarů\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "707189", "url": "https://cs.wikipedia.org/wiki?curid=707189", "title": "Manavgat (řeka)", "text": "Manavgat (řeka)\n\nTurecká řeka Manavgat pramení v západní části pohoří Taurus a teče přes přehradní nádrže Oymapınar a Manavgat a protéká městem Manavgat. Poté řeka proudí přes vodopád Manavgat a nakonec ústí Středozemního moře.V povodí řeky je spousta jeskyní, nejzajímavější je jeskyně Altınbeşik. Na spodním toku je splavná pro výletní lodě. Množství vody silně kolísá podle ročního období, na jaře činí až 500 m³/s, roční průměr je 147 m³/s. Je dlouhá celkem 90 km.\n"}
{"id": "707199", "url": "https://cs.wikipedia.org/wiki?curid=707199", "title": "Movitá věc", "text": "Movitá věc\n\nMovitá věc je každá věc v právním smyslu, která není nemovitou.\n\nDo roku 2014 šlo podle § 119 občanského zákoníku z roku 1964 o všechny hmotné věci kromě pozemků a staveb spojených se zemí pevným základem. Nový občanský zákoník je vymezil ve svém § 498 odlišně; stále jimi jsou věci, jež nelze zahrnout do definice věci nemovité, ale nově už jejich podstata může být i nehmotná (např. práva), protože jde o vymezení věci v právním slova smyslu. Výjimkou jsou části lidského těla, které věcí v tomto smyslu nejsou, ledaže jde podle § 112 občanského zákoníku o vlasy či jiné části, které lze bezbolestně odejmout a které se přirozeně obnovují.\n\n"}
{"id": "707203", "url": "https://cs.wikipedia.org/wiki?curid=707203", "title": "Chmelíček", "text": "Chmelíček\n\nPříjmení Chmelíček nosí více různých osobností:\n\n"}
{"id": "707217", "url": "https://cs.wikipedia.org/wiki?curid=707217", "title": "Tavče gravče", "text": "Tavče gravče\n\nTavče gravče ( ) nebo fasulotavas ( ) (česky zapečené fazole) je tradiční makedonský pokrm. Připravuje se z čerstvých fazolí a najdeme ho téměř ve všech restauracích v Severní Makedonii a v celé oblasti řecké Makedonie a makedonské diaspory. Podává se v tradiční makedonské keramické zapékací misce. Tavče gravče je považováno za národní pokrm Severní Makedonie. Fazole mohou být konzumovány s různými masy. Tavče gravče připravené v tetovském stylu je všeobecně známo po celé Severní Makedonii.\n\nKaždá kuchyně používá jiné přísady a také má svůj vlastní způsob přípravy. Základními ingrediencemi jsou fazole, cibule, olej, sušená červená paprika, červený a černý pepř, sůl a petrželka.\n\nFazole se očistí a poté namočí na 3 hodiny do studené vody, aby změkly. Pak se dají vařit v hrnci. Jakmile se voda poprvé začne vařit, je vylita a nahrazena čerstvou vodou. Pak se přidá cibule a pepř. Zvlášť na pánvi se osmaží cibule spolu s paprikou. Když jsou fazole uvařeny, vloží se do keramické misky společně s cibulí a paprikou a vše se dobře promíchá. Přiklopí se pokličkou a dá do trouby péci při teplotě 220 °C. Během pečení je třeba opatrnosti, protože fazole nesmí vyschnout.\n\nKeramická miska nedává jídlu jen tradiční vzhled, ale udržuje fazole v teple i během podávání.\n\n"}
{"id": "707220", "url": "https://cs.wikipedia.org/wiki?curid=707220", "title": "Čtrnáctiúhelník", "text": "Čtrnáctiúhelník\n\nČtrnáctiúhelník (cizím slovem tetradekagon) je rovinný geometrický útvar, mnohoúhelník s čtrnácti vrcholy a čtrnácti stranami. Součet velikostí vnitřních úhlů čtrnáctiúhelníku je přesně 2 160° (12π).\n\nPravidelný čtrnáctiúhelník lze složit ze čtrnácti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPravidelný čtrnáctiúhelník má velikost vnitřních úhlů 180*(6/7)° formula_3.\n\nPravidelný čtrnáctiúhelník nelze přesně narýsovat pomocí kružítka a pravítka. Lze jej ovšem takto narýsovat s odchylkou velikostí (vnitřních) úhlů asi 0,05° takto:\n\n"}
{"id": "707221", "url": "https://cs.wikipedia.org/wiki?curid=707221", "title": "Izraelská agora", "text": "Izraelská agora\n\nAgora (: אגורה, množné číslo: אגורות, \"agorot\") je nižší měnová jednotka v Izraeli. Izraelská měna nový izraelský šekel se dělí na 100 agor. V izraelských dějinách tento název nesly již tři nižší měnové jednotky.\n\nPoprvé se název agora objevil v roce 1960, kdy se izraelská vláda rozhodla změnit dělení tehdejší měny – izraelské liry (někdy též izraelské libry) – z 1000 prutot na 100 agor. Navrhla jej Akademie hebrejského jazyka a pochází z Tanachu, konkrétně z verše 1. knihy Samuelovy 2:36, který praví: „Každý pak, kdo zbude v tvém domě, přijde se mu poklonit kvůli kousku stříbra a bochníku (…),“ přičemž v hebrejštině má výraz „kousek stříbra“ tvar \"agorat kesef.\"\n\nV roce 1980 pak byla izraelská lira zrušena a nahrazena šekelem v poměru 10 lir za 1 šekel. Nižší jednotka nové měny se jmenovala nová agora (\"agora chadaša\") a 1 šekel se dělil na 100 agor. V důsledku vysoké inflace izraelská vláda již po pěti letech opět přistoupila ke změně měny, tentokráte z šekelu na nový šekel, při směně 1000 šekelů za 1 nový šekel. Agora se opět stala nižší měnovou jednotkou, avšak tentokrát bez přídomku „nová“, aby nedošlo k záměně s bývalou nižší měnovou jednotkou, která již nebyla v oběhu.\n\nV současnosti existují mince 10 a 50 agor (agorot). Do 1. dubna 1991 byla v oběhu mince o nominální hodnotě 1 agory a do 1. ledna 2008 mince o nominální hodnotě 5 agor. Izraelská národní banka se je však rozhodla stáhnout z oběhu, neboť náklady na jejich výrobu značně přesahovaly jejich hodnotu. Při platbě v hotovosti je suma zaokrouhlována na nejbližší násobek 10 agor.\n\n\n"}
{"id": "707234", "url": "https://cs.wikipedia.org/wiki?curid=707234", "title": "Agora (rozcestník)", "text": "Agora (rozcestník)\n\nAgora (: αγορά, : אגורה‎) má vícero významů:\n\n"}
{"id": "707240", "url": "https://cs.wikipedia.org/wiki?curid=707240", "title": "Vinná klobása", "text": "Vinná klobása\n\nVinná klobása je tradiční český masný výrobek, příbuzný bavorské bílé klobáse. Vyrábí se z vepřového, někdy i telecího masa, které se jemně umele, přidají se rohlíky namočené v mléce, bílé víno, muškátový květ a citrónová kůra. Hmota se naplní do přírodního střívka. Klobásy nejsou tepelně opracované, proto se musejí co nejdříve zkonzumovat. Nejčastěji se stočí do spirály, která se zajistí špejlí a opeče na rozpáleném tuku. Protože vznikne červené kolo připomínající Slunce, bývá vinná klobása tradičním vánočním jídlem jako oslava slunovratu.\n\n"}
{"id": "707243", "url": "https://cs.wikipedia.org/wiki?curid=707243", "title": "Masakr v Ponarech", "text": "Masakr v Ponarech\n\nMasakr v Ponarech (podle polského označení místa) resp. masakr v Paneriai (podle litevského označení místa) byla masová vražda 100 000 lidí (převážně polských Židů) spáchaná německými SD, SS a litevskými nacistickými kolaboranty, kolaboranty Sonderkommanda (Speciální SD a Německé bezpečnostní policejní oddíly \"Ypatingasis būrys\") během druhé světové války a holokaustu v Říšském komisariátu Ostland. Popravy se konaly od července 1941 do srpna 1944 blízko železniční stanice Ponary v tehdejším Polsku. (Ponary jsou nyní pod litevským názvem Paneriai předměstím Vilniusu.) V Ponarech bylo zavražděno asi 70 000 Židů spolu s asi 20 000 Poláky a 8 000 Rusy, mnoho jich pocházelo z nedalekého města Vilnius. \n\nPo začlenění Střední Litvy k Polsku se stalo město Ponary částí vojvodství Vilnius (oblast zvaná Kresy). V září 1939 byla tato oblast převzata Sověty a po měsíci převedena do Litvy. Po připojení Litvy Sovětským svazem v červnu roku 1940 začali Sověti ve spojení s vojenskou leteckou základnou budovat ropný sklad nedaleko Ponarů. Tento projekt nebyl nikdy dokončen, protože v roce 1941 byla oblast obsazena nacistickým Německem. Nacisté se rozhodli využít velkých jam určených původně pro nádrže na ropu jako místa k pohřbení těl nežádoucích místních obyvatel. Jejich záměrem bylo zabít všechny litevské Židy. V Pobaltí dosáhlo nacistické masové vraždění Židů největšího rozsahu. Ze 70 000 Židů žijících ve Vilniusu přežilo válku pouhých sedm tisíc. Židovská kultura ve Vilniusu, jednom z  jejích největších center v Evropě, prakticky zanikla.\n\nHromadné vraždy začaly v červenci roku 1941, kdy přijelo do Vilniusu Einsatzkommando 9, které shromáždilo 5 000 židovských mužů z Vilniusu a převezlo je do Paneriai, kde byli zastřeleni. Další hromadné popravy, často s pomocí litevských dobrovolníků z \"Ypatingasis burys\", se konaly po celé léto a na podzim. V září bylo založeno vilenské ghetto. Do konce roku bylo v Paneriai zavražděno 21 700 židů. Tempo vraždění zpomalilo v roce 1942, kdy si Wehrmacht začal potenciální oběti přisvojovat jako nuceně nasazené.\nNa konci roku 1944 dosáhl konečný počet obětí kolem 70 000 – 100 000 osob. Podle poválečné exhumace provedené silami sovětské 2. běloruského frontu byla většina (50 000 – 70 000) obětí polští a litevští Židé z nedalekých polských a litevských měst. Ostatní byli především Poláci (20 000) a Rusové (8 000). Polské oběti byly většinou příslušníci inteligence (učitelé, profesoři Vilniuské univerzity jako Kazimierz Pelczar, duchovní jako Romuald Świrkowski) a členové odbojového hnutí Zemské armády. Mezi prvními oběťmi bylo přibližně 7500 sovětských válečných zajatců zastřelených v roce 1941, brzy poté, co začala Operace Barbarossa. V pozdějších fázích to byly také menší počty obětí jiných národností včetně místních Rusů, Romů a Litevců, zejména stoupenci komunistů a členové Místního litevského oddělení Povilase Plechavičiuse, kteří odmítli plnit německé rozkazy.\n\nJak sovětská armáda v roce 1943 pokročila, nacistické jednotky se snažily zakrýt zločiny podle směrnice Aktion 1005. Osmdesát vězňů z blízkého koncentračního tábora Stutthof bylo zformováno do Leichenkommand. Dělníci byli nuceni těla vykopat, dát je na hromadu a spálit je. Po několika měsících této strašné práce se brigádě povedlo 19. dubna 1944 uprchnout. 11 lidem z této skupiny se válku podařilo přežít a jejich svědectví tak přispělo k odhalení tohoto masakru.\n\nInformace o masakru se začala šířit již v roce 1943 díky aktivitám a a pracím Heleny Pasierbské, Józefa Mackiewicze, Kazimierza Sakowicze a dalších. Nicméně sovětskému režimu, který podporoval vystěhování Poláků z Kresů, se skutečnost, že hlavními oběťmi byli Poláci a Židé, nehodila. Oficiálně tedy převládlo podání, podle něhož Paneriai bylo místem hromadného vraždění pouze sovětských občanů. Toto propagandistické zkreslení, stejně jako fakt, že šlo o jeden z největších masakrů na Poláky na východě, inspirovalo některé (např. polského premiéra Jerzyho Buzka) k paralelám s Katyňským masakrem. 22. října 2000, desetiletí po pádu komunismu, uspěla v nezávislé Litvě snaha několika polských organizací o vztyčení památníku (kříže) za padlé polské občany. Oficiálního ceremoniálu se zúčastnili představitelé polské a litevské vlády (Bronisław Komorowski, polský ministr obrany a jeho litevský protějšek), stejně tak několik nevládních organizací.\n\nMísto masakru připomíná památník obětem holokaustu, památník polským obětem a malé muzeum. Popravy v Paneriai jsou v současné době předmětem vyšetřování gdaňskou pobočkou polského Ústavu paměti národa.\n\n"}
{"id": "707251", "url": "https://cs.wikipedia.org/wiki?curid=707251", "title": "Kvalifikace na Mistrovství světa ve fotbale 1958", "text": "Kvalifikace na Mistrovství světa ve fotbale 1958\n\nV kvalifikaci na Mistrovství světa ve fotbale 1958 se národní týmy z pěti fotbalových konfederací ucházely o 14 postupových míst na závěrečný turnaj. Pořadatelské Švédsko spolu s obhájcem titulu - Západním Německem měli účast na závěrečném turnaji jistou. Kvalifikace se účastnilo 55 zemí.\n\nKvalifikace na předchozí mistrovství světa byla velmi zmatečná - s kontroverzními pravidly a mnoha odhlášenými týmy. Od této kvalifikace se FIFA rozhodla delegovat pořádání kvalifikace na svých pět konfederací, které v nedávné době vznikly. Každé konfederaci určila počet místenek na závěrečném turnaji a všechno ostatní (systém kvalifikace v dané zóně, pořádání zápasů, atp.) dala na starost svým konfederacím.\n\nPřed touto kvalifikací bylo také přijato pravidlo, že se žádný tým (kromě hostitele turnaje a obhájce titulu) nesmí kvalifikovat bez toho, aby sehrál minimálně jeden kvalifikační zápas. To se totiž v minulých kvalifikacích kvůli odhlášení mnoha týmů stávalo celkem často. Toto pravidlo se následně dotklo týmu , který vyhrál spojenou africkou a asijskou zónu bez toho, aby odehrál alespoň jeden kvalifikační zápas. Byl mu proto nalosován jeden z vyřazených evropských týmů - se kterým se utkal ve speciální baráži.\n\nCelkem 46 reprezentací sehrálo alespoň jeden kvalifikační zápas. Sehráno jich bylo 89 a padlo v nich 341 branek (tj. 3,83 na zápas).\n\n\"(12 týmů bojujících o 1 místenku)\"\n\nPřed startem společné africké a asijské zóny byly dva týmy vyloučeny. Do kvalifikace tak měla vstoupit desítka týmů. Nejhorší dvojice se v předkole měla utkat doma a venku o postup do první fáze. V té byla devítka týmů rozlosována do čtyř skupin po třech, resp. dvou celků. Vítězové skupin následně měli postoupit do druhé fáze, kde měli utvořit jednu skupinu, ze které měly první dva týmy postoupit do třetí fáze hrané doma a venku, jejíž vítěz měl postoupit na MS. Vzhledem k odhlášení mnoha týmů se stal vítězem této kvalifikační zóny bez boje. Vzhledem k pravidlu, že se nikdo kromě pořadatele a obhájce titulu nemůže na MS kvalifikovat bez odehrání jediného zápasu, byl Izraeli nalosován ve speciální baráži jeden z vyřazených evropských týmů. Vítěz této baráže postoupil na MS.\n\n\"(27 týmů bojujících o 9 místenek)\"\n\nVšech 27 účastníků evropské kvalifikace bylo rozlosováno do 9 skupin po 3 týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(9 týmů bojujících o 3 místenky)\"\n\nDevítka účastníků byla rozlosována do tří skupin po třech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(6 týmů bojujících o 1 místenku)\"\n\nV první fázi byla šestice týmů rozdělena do dvou skupin po třech. Ve skupinách se utkal každý s každým dvoukolově doma a venku. Vítězové skupin se následně ve druhé fázi střetli systémem doma a venku o postup na MS.\n\n"}
{"id": "707253", "url": "https://cs.wikipedia.org/wiki?curid=707253", "title": "Vysoká škola logistiky", "text": "Vysoká škola logistiky\n\nVysoká škola logistiky o.p.s (zkratka VŠLG) je soukromá vysoká škola neuniverzitního typu s technickým zaměřením. Nabízí, jako jediná v ČR, tři stupně terciárního vzdělání (Bc., Ing., PhD.) v jedinečném studijním programu Logistika). Sídlí v Přerově a výuka probíhá ve vzdělávacím centru Praha.\n\nZa hlavní cíl bakalářského, magisterského a doktoranského studijního programu Logistika považuje škola přípravu odborníků pro konkrétní profese v logistice dopravy, služeb, cestovního ruchu a v informačním managementu.\n\nŠkolu založila společnost \"DELTA Morava\". společně s vedením města Přerova, s představiteli regionu i s řadou externích spolupracovníků. Přípravné práce na zajištění zázemí a podmínek pro předložení žádosti o státní souhlas a akreditaci začaly v roce 2001. \"Rada projektu\" reprezentována společníky zakladatele, představiteli města Přerova, osobnostmi z řad dalších vysokých škol, veřejně aktivních politiků a odborníků z praxe.\n\nV březnu roku 2001 založila DELTA Morava společnost s názvem \"Vysoká škola J. A. Komenského v Přerově, o.p.s.\". Původní název se ale musel v dubnu roku 2002 změnit, protože jiná akreditovaná vysoká škola neuniverzitního typu už používala ve svém názvu jméno J. A. Komenského. Rada projektu tedy školu přejmenovala na \"Vysoká škola spediční a správní o.p.s\". První návrh studijního programu s názvem \"Technologie a řízení spediční a správní činnosti\" u připravované neuniverzitní vysoké školy měl obsahově navazovat na studijní obory \"Celnictví a spedice\", \"Finanční řízení\", \"Marketing a Veřejná správa\", které realizovala Vyšší odborná živnostenská škola, s.r.o. v Přerově.\n\nPod názvem Vysoká škola spediční a správní o.p.s. byly postupně předány žádosti o udělení akreditace, studijního programu \"Technologie a řízení spediční a správní činnosti\" se studijními obory \"Spedice a celnictví\", \"Správní činnosti\" a \"Informatická rizika\" akreditační komisi na MŠMT. Tyto žádosti akreditační komise postupně připomínkovala a jevilo se, že souhlas neudělí. Pro urychlení celého procesu správní rada rozhodla o zpět vzetí žádosti a zastavení správního procesu vedeného MŠMT. Rada zahájila práce na novém projektu. Rozhodla se zaměřit na technický studijní program s věcným obsahem logistika a s novou filozofií systému bakalářského studia na připravované vysoké škole.\n\nSoučasně rada projektu rozhodla o změně názvu vysoké školy na Vysoká škola logistiky o.p.s., aby název plně vystihoval zaměření studijního programu. Nová žádost o udělení státního souhlasu a akreditaci studijního programu \"Dopravní a spojová infrastruktura\" byla podána v září 2003. Tato žádost byla projednávána v akreditační komisi v měsíci únoru 2004.\n\nV dubnu 2004 získala škola od MŠMT státní souhlas k působení jako vysoká škola neuniverzitního typu a akreditace bakalářského studijního programu \"Dopravní a spojová infrastruktura\" v prezenční formě studia ve studijních oborech \"Dopravní logistika\", \"Logistika služeb\" a \"Informační management\". V dubnu roku 2005 byla tato akreditace rozšířena o kombinovanou formu studia.\n\nŘeditelem Vysoké školy logistiky o.p.s. se při jejím vzniku stal Mgr. Josef Kulíšek, rektorem se stal prof. Ing. Vladimír Strakoš, DrSc.. V roce 2005 byla výuka zahájena 3. října 2005 s celkovým počtem studentů v 1. ročníku - 63 studentů, z toho 36 formou prezenční a 27 formou kombinovanou, v 2. ročníku - 43 studentů, z toho 17 formou prezenční a 26 formou kombinovanou. V témže roce zahájilo v Praze činnost konzultační středisko Vysoké školy logistiky o.p.s. s počtem studentů 23 v kombinované formě studia. V roce 2006 se podařilo otevřít další konzultační středisko ve Štúrovu na Slovensku. Zde se ke studiu kombinovanou formou přihlásilo 37 studentů ze Slovenské republiky. Nově je otevřeno další konzultační středisko i ve městě České Budějovice s počtem studentů 29.\n\nV roce 2007 byla Vysoké škole logistiky o.p.s. přiznána akreditace pro navazující formu magisterského studia studijního programu Logistika, přičemž absolventi navazujícího magisterského studia na technické Vysoké škole logistiky o.p.s. získávají titul inženýr (Ing.).\n\nV současnosti je statutárním orgánem Vysoké školy logistiky o.p.s., ředitel JUDr. Ivan Barančík a kvestorem Ing. Tomáš Vrba. V akademickém roce 2010/2011 studovalo v Přerově ve všech formách studia 931 studentů a z toho v prezenční formě 294 studentů a v kombinované formě 439 studentů. V roce 2008 škola nabídla pomoc studentům Pražského technologického institutu, tato škola zanikla a studenti tak mohli dostudovat na VŠLG.\n\nV Edukačním středisku Praha studovalo ve stejném akademickém roce v kombinované formě 123 studentů a v Edukačním centru ve Štúrovu studovalo v prezenční formě 31 a v kombinované formě 71 studentů. Rektor Vysoké školy logistiky rozhodl, že pro akademický rok 2011/2012 nebudou přijímáni uchazeči do 1. ročníku ke studiu ve Štúrovu, nicméně bylo otevřeno nové Edukační centrum v Českých Budějovicích.\n\nNa základě kladného stanoviska akreditační komise rozhodlo dne 23. února 2011 Ministerstvo školství, mládeže a tělovýchovy o prodloužení platnosti akreditace navazujícího magisterského studijního programu \"Logistika\", studijního oboru \"Logistika\", a to jak prezenční, tak kombinované formy, do 31. srpna 2019.\n\nJUDr. Ivan BARANČÍK rektorem od roku 2007, je členem České konference rektorů a místopředsedou ČKR, která měla i zasedání (111. zasedání) 10. června 2011 v Přerově.\n\nVýuku ve všech akreditovaných oborech zajišťuje široký tým zkušených vysokoškolských učitelů (profesoři, docenti a odborní asistenti). Kritériem pro výběr pedagogů byla pedagogická zkušenost, odborné zkušenosti z praxe, široký filozofický přehled, schopnost přijímat nové myšlenky a předpoklady k dalšímu profesnímu i osobnímu rozvoji. Mezi nejvýznamnější pedagogy patří: prof. Ing. Vladimír Strakoš, DrSc., prof. Ing. et Ing. Dušan Halásek, CSc. (VŠB-TU Ostrava), prof. Ing. Karel Voleský, CSc., prof. Ivan Gros, CSc., prof. Petr Hajna, CSc. (Univerzita obrany Brno), doc. Ing. Ivan Hlavoň, CSc., doc. Ing. Pavel Šaradín, CSc, doc. PeadDr. Vladislav Šmajstrla, CSc., doc. Ing. Zdeněk Čujan, CSc., prof. RNDr. Vilém Mádr, CSc., prof. RNDr. Ing. Miloš Šeda, Ph.D., prof. Ing. Ctirad Schejbal, CSc., dr. h. c., doc. Ing. Emil Gavlovský, CSc., doc. Ing. Miloslava Chovancová, CSc.,\n\nDopravní logistika se zaobírá řízením přepravy zboží, poskytováním spedičních služeb, vedením celních agend, realizací obchodních operací ve vnitrostátních a mezinárodních přepravách.\nForma a místo studia:\n\nLogistika služeb zahrnuje organizační činnosti v drobném a středním podnikání nebo ve firmách a úřadech samosprávy. Jde o vedení agendy firem, vypracovávaní individuálních a normativních správních aktů, provádění správních řízení, provádění analýz a rozborů společenských jevů a na jejich základě navrhovat opatření a zajišťovat služby vedoucí k maximální hospodárnosti.\nForma a místo studia:\n\nInformační management je součástí znalostního managementu, který je ve současní době v popředí zájmu společností, které chtějí být úspěšné ve své oblasti podnikání. Je to praktická odborná činnost, kterou provozují informační manažery v kontextu konkrétní organizace. Tato činnost je zaměřená na využití informací v rozhodovacích a řídících procesech a na integraci zdrojů a aktivit do procesů v podniku. Informační manažer navrhuje, implementuje a provádí systémy a služby, které zahrnují procesy získávání, zpracování, ukládání, prezentace a distribuce informací.\nForma a místo studia:\n\nU logistiky cestovního ruchu jde především o plnění požadavků zákazníků cestovních agentur. Zahrnuje jednání s organizacemi, které poskytují své služby turistům a návštěvníkům dané oblasti.\nForma a místo studia:\n\nV logistických řetězcích letecká doprava zajišťuje přepravu leteckých zásilek (leteckého carga) mezi cargo-terminály, které tvoří celosvětovou, hierarchicky uspořádanou síť. Zboží je přepravováno, nebo se s ním manipuluje na speciálních leteckých paletách nebo v leteckých nádržích (Unit Load Devices - ULD). V případě slabých zátěžových proudů jsou letecké zásilky přikládané do osobních letadel nebo se přepravují silniční dopravou.\nForma a místo studia:\n\nLogistika je poměrně mladá, dynamicky se vyvíjející vědní disciplína, jejíž vývoj zatím nelze považovat za ukončený. Z toho důvodu pro její charakteristiku nelze používat jednoznačné vymezení. Logistika je výsledkem integrace technických, ekonomických a společenských věd, je kategorií teorie myšlení i organizace, řízení a rozhodování, ale i technologie a techniky. Zabývá se optimalizací, koordinací a synchronizací všech činností, které jsou nezbytné pro zajištění pružného a ekonomického průběhu výrobního procesu při optimálních nákladech. V roce 2007 byla Vysoké škole logistiky o.p.s. přiznána akreditace pro navazující formu magisterského studia studijního programu N3713 Logistika, přičemž absolventi navazujícího magisterského studia na technické Vysoké škole logistiky o.p.s. získávají titul inženýr (Ing.).\nForma a místo studia:\n\nPro absolventy vysoké školy logistiky o.p.s. ve spolupráci s DF ČVUT nabízíme akreditované doktorské studium, které vychovává absolventy pro výzkum a vývoj reálných i hypotetických objektů a metod řízení v oblasti logistiky. Po absolvování tohoto studia získá absolvent akademický titul \"doktor\", zkrátka za jménem je PhD.\n\nPodprogram Erasmus je součástí vzdělávacího programu Socrates. Je zaměřen na zvyšování kvality vzdělávání a podporu evropské dimenze vysokoškolského vzdělání prostřednictvím mezinárodní spolupráce univerzit, podporuje evropskou mobilitu a zlepšuje transparentnost a úplné uznávání studia a kvalifikace v zemích EU. Podmínkou poskytování pobytů je bilaterální smlouva mezi vysokoškolskými institucemi, které vlastní Erasmus University Charter. Vysoká škola logistiky má v rámci tohoto programu vytvořenou spolupráci pro nabízení studijních stáží, pracovních stáží a jazykových kurzů v různých zemích světa.\n\n"}
{"id": "707263", "url": "https://cs.wikipedia.org/wiki?curid=707263", "title": "Kvalifikace na Mistrovství světa ve fotbale 1958 (UEFA)", "text": "Kvalifikace na Mistrovství světa ve fotbale 1958 (UEFA)\n\nKvalifikace na Mistrovství světa ve fotbale 1958 zóny UEFA určila 9 účastníků finálového turnaje.\n\nVšech 27 účastníků evropské kvalifikace bylo rozlosováno do 9 skupin po 3 týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"Wales\" dostal speciální šanci na postup, i když byl vyřazen. Byl vylosován do speciální baráže proti Izraeli a vítězstvím v této baráži se skutečně kvalifikoval na MS.\n\nTýmy Polsko a SSSR měly stejný počet bodů. O postupu tak musel rozhodnout zápas na neutrální půdě.\n\nSSSR se kvalifikoval.\n\n"}
{"id": "707265", "url": "https://cs.wikipedia.org/wiki?curid=707265", "title": "Kamil Prudil", "text": "Kamil Prudil\n\nKamil Prudil (29. listopadu 1937 Brno – 22. dubna 2006 Praha) byl český malíř a psycholog. Má přízvisko „malíř Šumavy“.\n\nNarodil se v Brně a vyrůstal na Českomoravské vrchovině v Radiměři. Poslední léta prožil v Praze, kde pracoval ve státní správě, později na Ministerstvu průmyslu a obchodu ČR a Ministerstvu vnitra ČR.\n\nV letech 1954 – 59 studoval na umělecko-průmyslové škole v Brně a později vystudoval Filozofickou fakultu Univerzity Palackého v Olomouci, obor psychologie.\n\nKamil Prudil zasvětil svůj život malování. Již jako na mladého kluka na něj měla velký vliv návštěva několika malířů a akademických malířů jako například Řehořka, prof. Ranného a národního umělce akad. mal. Mudrocha v Bratislavě.\n\nByl vyhraněným realistickým krajinářem. Pro svou tvorbu čerpal v Jizerských horách, na Českomoravské vrchovině, v Hřensku, Beskydech, v Jeseníkách, na jižní Moravě a hlavně na Šumavě, kterou miloval, propagoval a kde mu bylo uděleno čestné občanství obce Kvildy. Samozřejmě jsou v jeho tvorbě i jiná díla než krajinomalby.\n\nPořádal desítky samostatných výstav po celé ČR hlavně na Šumavě, Františkově a Vimperku. Své obrazy má i v zahraničí jako například v Německu, Rakousku, Anglii a Americe.\n\nTento akademický malíř byl členem výboru Sdružení výtvarníků ČR a o své výtvarné práci tvrdil:\"„Malovat znamená chápat vše kolem sebe více rozměrněji a více citověji, chápat svět celým svým srdcem a zviditelňovat to, čeho si běžně nevšímáme.“\"\n\n\n"}
{"id": "707267", "url": "https://cs.wikipedia.org/wiki?curid=707267", "title": "Kvalifikace na Mistrovství světa ve fotbale 1958 (CONMEBOL)", "text": "Kvalifikace na Mistrovství světa ve fotbale 1958 (CONMEBOL)\n\nKvalifikace na Mistrovství světa ve fotbale 1958 zóny CONMEBOL určila 3 účastníky finálového turnaje.\n\nDevítka účastníků byla rozlosována do tří skupin po třech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n se vzdala účasti.\n\n"}
{"id": "707270", "url": "https://cs.wikipedia.org/wiki?curid=707270", "title": "PPF (společnost)", "text": "PPF (společnost)\n\nPPF N.V. je soukromá mezinárodní investiční skupina se sídlem v Nizozemsku. Společnost založená v roce 1991 se v současnosti zaměřuje především na spotřebitelské financování, maloobchodní prodej, pojišťovnictví, bankovnictví a obchodování s nemovitostmi. Působí v Česku, Slovensku, Nizozemsku, Rusku, Kazachstánu, Německu, Indii, Indonésii, Vietnamu, Filipínách, Číně, Francii, Velké Británii, Spojených státech amerických, Bulharsku, Chorvatsku, Maďarsku, Černé Hoře, Polsku, Rumunsku, Srbsku, Slovinsku a Finsku. Celosvětově zaměstnávala skupina PPF koncem roku 2018 158 tisíc lidí.\n\nMajoritním vlastníkem je Petr Kellner (98,93 %), považovaný také za nejbohatšího občana Česka. Minoritní akcionáři jsou jen dva, Ladislav Bartoníček a Jean-Pascal Duvieusart, oba vlastní po 0,535 % akcií.\n\nKe dni 31. 12. 2018 činila celková aktiva skupiny PPF 45 miliard eur. V roce 2018 odvedly české firmy ze skupiny PPF na dani z příjmu do české státní pokladny celkem 2,6 miliardy korun.\n\nV únoru 1991 založil absolvent pražské VŠE Petr Kellner s Petrem Joudalem společnost ANO a s teplickým podnikatelem Milanem Vinklerem společnost WIKA.\n\nV září 1991 byla založena společnost \"Správa prvního privatizačního fondu\" se sídlem v Teplicích. Kellner, Vinkler a Joudal se stali členy představenstva, základní kapitál společnosti činil sto tisíc Kčs. Pro účast v připravované kuponové privatizaci potřebovala PPF miliony korun na reklamní kampaň. Kapitál poskytla státní společnost Sklo Union, jejíž manažeři Jaroslav Přerost a Štěpán Popovič se stali členy představenstva PPF. Celkem se jednalo o 40 milionů Kčs ve formě kapitálového vkladu a půjčky. V prosinci 1991 založila PPF pět investičních fondů:\nReklamní kampaň, ve které herec Josef Dvořák přesvědčoval majitele kuponových knížek k investici do fondů PPF, byla úspěšná. Fondy PPF získaly v předkole první vlny kuponové privatizace 1,4 % všech investičních bodů, což PPF zařadilo na jedenácté místo mezi správcovskými společnostmi.\n\nPro druhou vlnu založila PPF v říjnu 1993 dva investiční fondy. V předkole získaly fondy PPF 2,1 % všech investičních bodů, což znamenalo deváté místo mezi investičními společnostmi. Vinkler byl v polovině června 1994 zatčen za údajné padělání směnky vystavené jeho obchodním partnerem Tarekem Becharou. Nebyl odsouzen a po dvou letech byl propuštěn na svobodu. Nato obvinil Kellnera z toho, že jej z firmy vystrnadil. V roce 2006 byl Vinkler odsouzen na 7,5 roku za organizování podvodných obchodů s lihem.\n\nV srpnu 1994 byla schválena fúze tří fondů z první vlny do jednoho, který byl v červnu 1996 transformován na PPF investiční holding a.s. Stalo se tak jen několik dnů před 1. červencem 1996, kdy se na základě zákona 142/1996 Sb. transformace na standardní akciovou společnost nepodléhajícím pravidlům regulace investičních fondů výrazně zkomplikovala.\n\nDatovaným zlomem v historii PPF je rok 1996, kdy nakoupila 20 % akcií České pojišťovny na volném trhu (od Interbanky a České spořitelny) a díky tomu získala jedno místo v dozorčí radě. Poté již PPF postupně získávala větší vliv v České pojišťovně, až v roce 2001 získala od státu poslední část akcií.\n\nV roce 2001 majoritní podíl v PPF a.s. získává v Nizozemsku registrovaná a Kellnerem vlastněná PPF Group N.V. Pětiprocentním akcionářem se stal v roce 2005 Jiří Šmejc. Třetím akcionářem se stal Ladislav Bartoníček, který do té doby působil na postu generálního ředitele České pojišťovny. Posledním akcionářem PPF se stal Jean-Pascal Duvieusart.\n\nV roce 2002 PPF koupila televizi Nova, kterou stabilizovala a v roce 2005 ji úspěšně prodala mediální společnosti CME. V roce 2006 pak skupina PPF Group prodala eBanku rakouské finanční skupině Raiffeisen International Bank Holding.\n\nV roce 2008 vytvořila PPF Group pojišťovací holding s italskou Generali, do kterého vložila svá pojišťovací aktiva. K 30.6.2013 vlastnila aktiva už ve výši 22,113 miliard EUR, zahrnující různorodé aktivity od bankovnictví a pojišťovnictví přes nemovitosti, oblast energetiky, zemědělství a těžbu nerostů až po největší ruský obchodní řetězec se spotřební elektronikou.\n\nSpolečně s dalším miliardářem Karlem Komárkem (má společnost KKCG) ovládl v listopadu 2011 loterijní společnost Sazka. Již v létě začal Petr Kellner se svou PPF vykupovat pohledávky Sazky – od Volksbank 75 milionů Kč, od Citibank 211,9 milionů, od GTech Corporation 67 milionů Kč, od Vodafone za 58,5 milionů Kč, od Telefónica O2 za 211 milionů Kč. V listopadu 2011 nabídl 215 milionů Kč za pohledávku České spořitelně. Oběma firmám (PPF a KKCG) se Sazku podařilo zachránit a stabilizovat. V říjnu 2012 se společnost PPF rozhodla svůj 50% podíl v Sazce prodat společnosti KKCG Karla Komárka mladšího. Částka zveřejněna nebyla, odhady analytiků jsou od 3,5 do 5,5 mld Kč. Prodej se uskutečnil 18. prosince 2012.\n\nPůsobnost PPF sahá ze střední a východní Evropy přes Rusko až do Asie, zahrnuje ale i Spojené státy americké. V roce 2008 patřila PPF k největším zahraničním investorům v Rusku. Skupina PPF má svoji korporátní vlastnickou a řídící strukturu umístěnou v Nizozemsku. Klíčovou holdingovou společností skupiny PPF, na jejíž úrovni jsou přijímána strategická rozhodnutí týkající se činnosti celé skupiny, je společnost PPF Group N.V. se sídlem v Amsterdamu. Tato společnost vlastní 100% podíl ve společnosti Home Credit B.V. (holdingová společnost pro společnosti skupiny Home Credit v rámci obchodní větve pro spotřebitelské financování ve střední a východní Evropě), dále 100% podíl ve společnosti HC Asia N.V. (holdingová společnost zastřešující budovanou strukturu pro činnost spotřebitelského financování v Asii).\n\nPPF Group N.V. vlastní 100 % ve společnosti PPF Real Estate Holding B.V., což je specializovaná společnost pro projekty v oblasti nemovitostí. Dále je majoritním akcionářem společností PPF banka a.s. a PPF a.s., která je hlavní poradenskou společností celé skupiny PPF. PPF Group N.V. vlastní 100% podíl v PPF Partners Limited, manažerské společnosti skupiny PPF Partners, což je private equity struktura zaměřená na přímé investice v regionu střední a východní Evropy a SNS.\n\nV březnu 2013 prodal Jiří Šmejc 5% podíl v PPF Group Petru Kellnerovi. Získal za něj mj. 13,4% podíl v Home Credit N.V a Air Bank.\n\nV roce 2006 PPF převedla svůj 100 % podíl v České pojišťovně do Generali PPF Holdingu B.V., do kterého Assicurazioni Generali vložila své pojišťovny ve střední a východní Evropě. V holdingu držela Generali podíl 51 % a PPF 49 %. V lednu 2013 PPF oznámila, že svůj podíl v holdingu postupně v letech 2013 a 2014 odprodá Assicurazioni Generali a z holdingu si ponechá jeho aktiva v Rusku, Bělorusku, Kazachstánu a na Ukrajině. V březnu 2013 PPF prodala Generali 25 % podíl v holdingu, v říjnu 2013 PPF získala tři pojišťovny v Rusku, jednu na Ukrajině a jednu v Bělorusku. V roce 2015 vstoupila PPF na americký trh, její dceřiná společnost Home Credit tu začala poskytovat půjčky na mobilní telefony.\n\nSpolečnost PPF se stala v roce 2008 největším minoritním akcionářem ruské společnosti Polymetal, která patří mezi největší těžaře zlata a stříbra v Rusku. O rok později vstoupila PPF do společnosti Eldorado, jednoho z největších maloobchodních řetězců s elektronikou a domácími spotřebiči v Rusku. Společnost Eldorado od té doby prošla rozsáhlými změnami a přeměnila se na univerzálního prodejce domácích potřeb a zároveň se stala jedním z lídrů v internetovém prodeji. \n\nNa konci roku 2016 se české investiční společnosti PPF a EMMA Capital dohodly na prodeji maloobchodního řetězce Eldorado skupině ruských investorů spřízněných s finanční a investiční firmou Safmar.\n\nNa začátku roku 2017 získala skupina PPF bankovní licenci ve Velké Británii a spoluzaložila novou banku Clear Bank. Ta je zaměřená na převody peněz mezi jednotlivými bankami ve Velké Británii. V Clear Bank vlastní skupina PPF 35% podíl. Vstoupila tak na trh, který mají rozdělený čtyři etablované bankovní domy − HSBC, Royal Bank of Scotland, Barclays a Lloyds.\n\nPPF Group N.V. vlastní podle Obchodního rejstříku v České republice firmy Moranda, Air Bank, PPF Advisory a PPF Mobile Services. Další majetek vlastní dcery a závislé firmy. Například Home Credit B.V. má v ČR dvě akciové společnosti, PPF a.s. má podíl ve 25 českých společnostech.\n\nV roce 2009 založila PPF spolu se skupinou J&T a podnikatelem Danielem Křetínským Energetický a průmyslový holding (EPH), který se zaměřil na podnikání v energetice a průmyslu.\n\nNa konci roku 2012 se stala součástí skupiny PPF biotechnologická společnost SOTIO. Společnost SOTIO se věnuje výzkumu a vývoji nových léčivým přípravkům zaměřených na léčbu onkologických onemocnění. Společnost působí v Evropě, USA, Rusku a Číně.\n\nNa podzim roku 2013 koupila PPF za 63,6 miliard Kč 66% podíl ve společnosti Telefónica ČR. Kolem koupě se na internetu objevil hoax šířený po sociálních sítích o spojení společnosti PPF s Českou národní bankou. Tyto však razantně svým prohlášením všechny spekulace odmítly. V lednu 2014 koupi odsouhlasila Evropská komise. V dubnu 2015 schválila valná hromada akcionářů O2 rozdělení společnosti na infrastrukturní telekomunikační firmu CETIN a operátora O2.\n\nNedlouho poté koncem října 2013 odkoupila podíl firmy Karla Komárka na pražské sportovní hale (aréně) O2 prostřednictvím získání společnosti Lindus Services Limited a stala se jejím většinovým vlastníkem. Tato společnost vlastní 86% společnosti Bestsport Arena, tedy i arénu O2. Transakci povolil Antimonopolní úřad v lednu 2014.\n\nSpolečnost PPF prezentovala záměr v roce 2014 zbourat hotel Praha v Praze 6 a nahradit jej moderní budovou pro základní a střední školu Open Gate.\n\nV prosinci se PPF dohodla se společností EPH (Energetický a průmyslový holding s 30 firmami), že svůj podíl v ní odprodá.\n\nV červnu 2015 pak v České republice vznikl projekt Zonky. Jeho hlavním investorem je nizozemský inovační fond Home Credit Lab N.V, dceřiná firma Home Creditu, který patří do skupiny PPF. Až do dubna roku 2017 Zonky spravoval na základě správcovské smlouvy startupový inkubátor CreativeDock. Poté předal správu skupině Home Credit. \n\nZonky provozuje tzv. P2P lending, což znamená, že funguje jako platforma, která on-line propojuje zájemce o půjčku s lidmi, kteří jim chtějí půjčit, a tím zhodnotit své peníze. Úroky mají poměrně širokou škálu, a to v rozmezí od 2,99 % p.a. až do 19,99 % p.a. Půjčit si je možné částku mezi 20 tisíci až 750 tisíci korunami.\n\nOd začátku fungování služby Zonky si lidé jejím prostřednictvím už půjčili přes 6 miliard korun.\n\nV roce 2019 získala PPF 19,2% podíl v britské biotechnologické společnosti Autolus Therapeutics plc. Akcie získala PPF prostřednictvím burzovního trhu NASDAQ a cena akvizice byla pravděpodobně v rozmezí 80 až 90 milionů USD.\n\nSpolečnost PPF se dlouhodobě věnuje podpoře vzdělávání a umění. Její součástí je společnost PPF Art, která spravuje sbírku československé a české fotografie patřící k největším soukromým sbírkám v České republice. Jsou v ní zastoupeny fotografie například Josefa Sudka, Františka Drtikola, Jaromíra Funkeho, Ivana Pinkavy, Tono Stana, Emily Medkové, Jaroslava Rösslera, Václava Jiráska a dalších. Zajišťuje provoz dvou pražských galerií – Ateliéru Josefa Sudka a Galerie Václava Špály. Přispívá i na provoz Žižkovského divadla Járy Cimrmana a podporuje Letní shakespearovské slavnosti.\n\n\n"}
{"id": "707273", "url": "https://cs.wikipedia.org/wiki?curid=707273", "title": "Palais de l'Alma", "text": "Palais de l'Alma\n\nPalais de l'Alma je palác v majetku Francouzské republiky, který se nachází v Paříži v 7. obvodu na nábřeží \"Quai Branly\". Jeho název je odvozen od bitvy na řece Almě během Krymské války v roce 1854. Palác slouží potřebám francouzského prezidenta. Stavba je od roku 2002 chráněná jako historická památka.\n\nPalais de l'Alma zabírá rozsáhlé území ve tvaru čtyřúhelníku mezi \"Quai Branly\", \"Avenue Rapp\" a \"Rue de l'Université\". Palác se skládá z několika budov kolem velkého centrálního nádvoří se zahradou.\n\nPalác postavil v roce 1861 architekt Jacques-Martin Tétaz pro ubytování zaměstnanců císaře Napoleona III. Budova částečně sloužila i vojenské škole. V roce 1881 se stal příslušenstvím prezidenta republiky. Od 1888 část areálu zabírá Úřad pro meteorologii a statistiku změněný v roce 1947 na Meteorologický úřad. V roce 1952 se do paláce nastěhovala Nejvyšší soudní rada (Conseil supérieur de la magistrature).\n\nDnes se v přízemí východního křídla nachází Meteorologický úřad a v severní části západního křídla sídlí Nejvyšší soudní rada. Většina prostor slouží různým oddělením kanceláře prezidenta republiky. V paláci se také nachází galerie darů, které francouzští prezidenti obdrželi na zahraničních cestách.\n\nV paláci je asi třicet bytů, z nichž některé slouží pro ubytování blízkých spolupracovníků prezidenta. François Mitterrand zde ubytoval svou nemanželskou dceru Mazarine Pingeotovou a její matku v době, kdy tato informace nebyla známa veřejnosti.\n\n"}
{"id": "707274", "url": "https://cs.wikipedia.org/wiki?curid=707274", "title": "Tragédie v Dauhá", "text": "Tragédie v Dauhá\n\nTragédie v Dauhá (japonsky \"Doha no Higeki\") je označení používané v japonském sportovním slangu pro nečekané selhání. U vzniku tohoto pořekadla stojí událost z 28. října 1993, kdy japonská fotbalová reprezentace přišla v poslední minutě zápasu s Irákem o postup na Mistrovství světa ve fotbale 1994.\n\nPodle hracího řádu asijské kvalifikace se vítězové šesti podskupin (Japonsko, Jižní Korea, Saúdská Arábie, Írán, KLDR a Irák) utkali ve finálovém turnaji každý s každým na neutrální půdě v Kataru o dvě postupová místa na šampionát v USA. Japonci si vedli dobře, porazili rivala z Korejské republiky, před posledním kolem vedli tabulku a těšili se na svou první účast v závěrečném turnaji MS. Proti Iráčanům (kteří mohli v případě vítězství také postupovat) vyhráli první poločas 1:0, soupeř pak vyrovnal, dvacet minut před koncem Japonsko opět vedlo, ale v nastaveném čase po rohovém kopu vstřelil Džafar Omran Salman hlavou vyrovnávací branku, která znamenala vyřazení obou mužstev, protože Jižní Korea a Saúdská Arábie svoje zápasy vyhrály a posunuly se tak na obě postupová místa. \n\nPo nezdaru byl propuštěn trenér japonské reprezentace Hans Ooft.\n\nNa všech dalších šampionátech už Japonci hráli - 1998, 2006 a 2010 vyhráli kvalifikaci, v roce 2002 měli účast jistou jako pořadatel.\n\nKvalifikace na Mistrovství světa ve fotbale 1994 (AFC)\n\n"}
{"id": "707275", "url": "https://cs.wikipedia.org/wiki?curid=707275", "title": "Plechová kavalérie", "text": "Plechová kavalérie\n\nPlechová kavalerie je sedmidílný televizní seriál Československé televize z roku 1979 podle námětu Jaroslava Dietla v režii Jaroslava Dudka.\n\nVypráví o brigádě kombajnérů z Nepomuku na Plzeňsku a o jejich vedoucím Vítu Kubánkovi (Jan Hartl). Brigáda se v prvním díle vydává na žně na Slovensko. Na místo vedoucího výpravy dosadí ředitel JZD Kahovec (Jaroslav Moučka) rostlino-lékaře Kubánka. V dalších dílech dochází ke konfliktům mezi Kubánkem a kombajnérem Strakou (Jiří Samek). Kubánek nakonec díky podpoře kombajnéra Holečka (Vladimíra Menšíka) vítězí ve sporech a před brigádou začíná mít konečně autoritu. Během pobytu na Moravě se Kubánek zamiluje do Zuzany Šímové (Lenky Kořínkové). Předposlední díl vypráví o dalším konfliktu Straky a Kubánka. Vše vyšetřuje VB a ředitel Kahovec nakonec odvolává Kubánka z funkce. V posledním díle přichází happyend. Kubánek je poslán zpět k brigádě, neboť policie prokáže vinu Bohoušovi Strakovi.\n\n\n"}
{"id": "707276", "url": "https://cs.wikipedia.org/wiki?curid=707276", "title": "Vůz Bdtax785 ČD", "text": "Vůz Bdtax785 ČD\n\nPřípojný vůz řady Bdtax (číslovaný v intervalu 50 54 24-29, dříve též označen řadou 015) je dvounápravový vůz 2. třídy lehké stavby s oddílem pro přepravou jízdních kol pod dohledem cestujících, sloužící na neelektrifikovaných tratích především s motorovými vozy řady 810.\n\nPřípojné vozy Bdtax vznikly rekonstrukcí z vozů řady Btax v počtu 45 kusů, přičemž úpravu vozů pro přepravu jízdních kol si prováděla jednotlivá DKV a KOS Krnov. Ve voze byly demontovány širší lavice podél jedné strany vozu, které byly nahrazeny stojany pro jízdní kola. Na rozdíl od vozů řady Ddax poskytují méně míst pro jízdní kola, ale odpadá nutnost obsluhy vozu zaměstnancem dopravce. Vozy jsou nasazeny na těch vlacích, kde vozy BDtax nedostačují svou kapacitou pro jízdní kola. Vozidla jsou provozována ve všech DKV.\n\n\n"}
{"id": "707278", "url": "https://cs.wikipedia.org/wiki?curid=707278", "title": "Kvalifikace na Mistrovství světa ve fotbale 1958 (CONCACAF)", "text": "Kvalifikace na Mistrovství světa ve fotbale 1958 (CONCACAF)\n\nKvalifikace na Mistrovství světa ve fotbale 1958 zóny CONCACAF určila jednoho postupujícího na závěrečný turnaj.\n\nMexiko postoupilo do druhé fáze.\n\nKostarika postoupila do druhé fáze.\n\nMexiko postoupilo na Mistrovství světa ve fotbale 1958.\n\n"}
{"id": "707279", "url": "https://cs.wikipedia.org/wiki?curid=707279", "title": "Nález věci", "text": "Nález věci\n\nNález věci neznamená automatické získání vlastnictví této věci. Podle českého právního řádu se obecný právní princip \"okupace\", tedy získání vlastnictví \"nalezené věci\", uplatní jen tehdy, je-li prokázáno, že ji původní vlastník úmyslně opustil (princip \"derelikce\"). To lze předpokládat zejména tehdy, nevykonává-li své vlastnické právo déle než tři roky nebo jde-li o věc nepatrné hodnoty, kterou zanechal na místě přístupném veřejnosti. Přivlastnit si ovšem lze jen opuštěnou movitou věc, vlastnictví k věcem nemovitým vždy přechází na stát. \n\nTato možnost získání vlastnictví platí až od roku 2014 podle nového občanského zákoníku (§ 1045, 1050–1065), podle předchozího zákoníku (§ 135) nemohla být žádná nalezená věc tzv. \"věcí ničí\", vždy tedy šlo jen o \"věc ztracenou\", případně \"skrytou\" (zakopanou, zazděnou apod.). Takovou musí \"nálezce\" vrátit tomu, kdo ji ztratil, má ale právo na náhradu nákladů a v případě ztracené věci také na \"nálezné\", které tvoří 10 % obecné ceny nálezu. Jestliže vlastník věci není znám, pak se odevzdává obci, na jejímž území k nálezu došlo. Ta vyhlásí nález věci a zároveň ji uschová. Nepřihlásí-li se nikdo do jednoho roku od vyhlášení, obec, nálezce nebo jiný schovatel věci s ní může nakládat jako oprávněný držitel a po dalších dvou letech na něj přejde vlastnické právo k věci. Více nálezců je k věci oprávněno společně a nerozdílně, a jde-li o věc skrytou, má právo na věc nebo na polovinu její ceny také vlastník pozemku, kde byla nalezena.\n\n"}
{"id": "707289", "url": "https://cs.wikipedia.org/wiki?curid=707289", "title": "Vůz BDtax783 ČD", "text": "Vůz BDtax783 ČD\n\nPřípojný vůz řady BDtax (dříve řada 016, původně řada 014) je přípojný vůz Českých drah zamýšlený pro přepravu na neelektrizovaných lokálních tratích s motorovými vozy řady 811, avšak ze sériové výroby motorových vozů sešlo a byl vyroben pouze jeden kus.\n\nVůz zvenčí vypadá prakticky stejně jako jeho předchůdce řady Btax. Největší změny byly provedeny v interiéru výměnou sedaček za sedačky dělené s látkovými potahy a opěrkami hlavy. Bylo zvoleno uspořádání 2+3. Bylo také modernizováno WC a také byla dosazena tónovaná skla. Vozu bylo ponecháno původní inventární číslo. Bylo také namontováno průchozí řídicí vedení a napájecí potrubí. V zadní části vznikl po odstranění dvou řad sedaček zavazadlový oddíl podobný se zavazadlovým oddílem v přípojném voze řady BDtax ČD. Vůz byl původně označen řadou 014, ale kvůli dodávkám jednotek 814.2 s vloženými vozy 014, byl vůz přeznačen na řadu 016.\n\n"}
{"id": "707291", "url": "https://cs.wikipedia.org/wiki?curid=707291", "title": "Kvalifikace na Mistrovství světa ve fotbale 1958 (CAF a AFC)", "text": "Kvalifikace na Mistrovství světa ve fotbale 1958 (CAF a AFC)\n\nSpolečná Kvalifikace na Mistrovství světa ve fotbale 1958 pro zóny CAF a AFC určila jednoho účastníka finálového turnaje.\n\nPřed startem společné africké a asijské zóny byly dva týmy vyloučeny. Do kvalifikace tak měla vstoupit desítka týmů. Nejhorší dvojice se v předkole měla utkat doma a venku o postup do první fáze. V té byla devítka týmů rozlosována do čtyř skupin po třech, resp. dvou celků. Vítězové skupin následně měli postoupit do druhé fáze, kde měli utvořit jednu skupinu, ze které měly první dva týmy postoupit do třetí fáze hrané doma a venku, jejíž vítěz měl postoupit na MS. Vzhledem k odhlášení mnoha týmů se stal vítězem této kvalifikační zóny bez boje. Vzhledem k pravidlu, že se nikdo kromě pořadatele a obhájce titulu nemůže na MS kvalifikovat bez odehrání jediného zápasu, byl Izraeli nalosován ve speciální baráži jeden z vyřazených evropských týmů. Vítěz této baráže postoupil na MS.\n\n se vzdala účasti, takže postoupila do první fáze bez boje.\n\n se vzdal účasti.\n\nTýmy Čína a Indonésie měly stejný počet bodů. O postupu rozhodl zápas na neutrální půdě.\n\nRozhodující zápas nerozhodl ani po prodloužení. Indonésie postoupila do druhé fáze díky lepšímu gólovému průměru.\n\nTurecko odmítlo hrát v asijské zóně. Izrael postoupil do druhé fáze bez boje.\n\nKypr se vzdal účasti, takže Egypt postoupil do druhé fáze bez boje.\n\nSúdán postoupil do druhé fáze.\n\nIndonésie se vzdala účasti po tom, co FIFA odmítla žádost odehrát jejich zápas proti Izraeli na neutrální půdě. Egypt se také vzdal účasti.\n\nTýmy Izraele a Súdánu postoupily do třetí fáze bez boje.\n\nSúdán odmítl hrát proti Izraeli a vzdal se účasti. Izrael se stal vítězem africké a asijské zóny bez boje. Vzhledem k pravidlu, že se nikdo kromě pořadatele a obhájce titulu nemůže na MS kvalifikovat bez odehrání jediného zápasu, byl Izraeli nalosován ve speciální baráži jeden z vyřazených evropských týmů. Vítěz této baráže postoupil na MS.\n\nWales postoupil na Mistrovství světa ve fotbale 1958.\n\n"}
{"id": "707293", "url": "https://cs.wikipedia.org/wiki?curid=707293", "title": "Marcel Géry", "text": "Marcel Géry\n\nMarcel Géry (* 15. března 1965, Smolenice) je bývalý československý plavec slovenské národnosti, který později reprezentoval Kanadu.\n\nSpecializoval se na motýlkářské tratě a volný způsob a v první polovině osmdesátých let byl považován za velkou naději československého plavání. Na mistrovství Evropy poprvé reprezentoval jako šestnáctiletý v roce 1981 a na tratích 100 i 200 m motýlkem skončil sedmý. O čtyři roky později na mistrovství Evropy 1985 vybojoval na sto metrů motýlkem bronzovou medaili. Ve světové konkurenci na šampionátu v roce 1986 se třikrát dostal do finále a na tratích 200 m motýlek, 200 m volný způsob a 100 m motýlek obsadil 4., 5. a 6. místo.\nNedlouho po mistrovství světa během dovolené v Jugoslávii, kterou dostal jako odměnu za své vystoupení na šampionátu, s manželkou emigrovali a usídlili se v Kanadě. Tam pokračoval v intenzivním tréninku a již v roce 1987 nastoupil za novou vlast na Panpacifických hrách, kde obsadil třetí místo na 200 m volný způsob. Na Letních olympijských hrách v roce 1988 mu ovšem vzhledem k mezinárodním regulím nebyl start umožněn. Jak se později Marcel Géry vyjádřil, velmi jej to mrzelo, protože v té době měl výbornou formu a ambice bojovat o medaili. . Premiéry na olympiádě se tak dočkal až v roce 1992 v Barceloně, kde v polohové štafetě s kolegy Markem Tewksburym, Jonathanem Clevelandem a Stephenem Clarkem vybojovali bronzové medaile. V individuálním závodě na 100 metrů motýlek byl šestý. Nedlouho po barcelonské olympiádě aktivní kariéru ukončil.\nPozději pracoval jako realitní makléř, žije s manželkou v Kanadě a má syny Nathaniela a Nolana.\n\n"}
{"id": "707297", "url": "https://cs.wikipedia.org/wiki?curid=707297", "title": "Pařížské bienále", "text": "Pařížské bienále\n\nPařížské bienále (francouzsky \"Biennale de Paris\") je rozsáhlá mezinárodní multidisciplinární přehlídka umění v Paříži, která se koná každé dva roky. Tradičním místem konání je Muzeum moderního umění města Paříže. Biennale založil v roce 1959 André Malraux, tehdejší ministr kultury.\n\nPařížské bienále bylo založeno jako třetí na světě po bienále v Benátkách a São Paulu. Bylo otevřeno 3. října 1959 v Muzeu moderního umění města Paříže z iniciativy Andrého Malrauxe. Bienále se pravidelně odehrávalo v tomto muzeu, pouze 7. bienále v roce 1971 se konalo v Parc floral de Paris ve Vincenneském lesíku, 9. bienále (1975) současně v Musée Galliera, 10. bienále (1977) společně v Palais de Tokyo a 13. bienále (1985) v Grande halle de la Villette. Tento 13. ročník byl na dlouhou dobu posledním. Bienále postupně ztrácelo na významu z důvodu konkurence jiných obdobných akcí, jako je např. FIAC.\n\nV roce 1993 se Philippe Douste-Blazy, tehdejší ministr kultury pokusil bienále vzkřísit, ale bez úspěchu. V roce 2000 byl plán znovu přednesen a po čtyřech letech organizace byl v roce 2004 uspořádán navazující 15. ročník, který se však nekonal na jednom místě. Od roku 2006 získalo bienále jinou formu. Odehrává se na různých místech a v průběhu delšího období.\n\n\nČleny bienále byli nebo jsou např. spisovatelka Catherine Millet, básník Alain Jouffroy, švédský historik umění Pontus Hulten, umělecký kritik Alin Avila, teoretik umění Frank Popper, český dramatik Václav Havel, kanadský umělec Éric Létourneau, italský umělecký kritik Achille Bonito Oliva, umlěecký kritik Pierre Restany, umělecký kritik Paul Ardenne, architekt Jean Nouvel, kanadský umělecký kritik Stephen Wright, italský filozof Francesco Masci, spisovatel Michel Ragon, německý režisér Wolfgang Becker, novinářka Élisabeth Lebovici, umělecký kritik Ghislain Mollet-Viéville nebo teoretik umění Jean-Claude Moineau.\n\n"}
{"id": "707299", "url": "https://cs.wikipedia.org/wiki?curid=707299", "title": "Tarator", "text": "Tarator\n\nTarator či taratur (albánsky, srbsky: tarator, bulharsky: таратор, makedonsky: таратур), je tradiční balkánské jídlo. Je to studená polévka nebo tekutý salát ), populární v létě v Albánii, Bulharsku, Severní Makedonii, jihovýchodním Srbsku, Turecku, Ázerbájdžánu, Íránu, Libanonu, Sýrii, Jordánsku, Izraeli, Palestině, Arménii a na Kypru (kde je známý jako \"Ttalattouri\"). Je vyroben z jogurtu, okurky, česneku, vlašských ořechů, kopru, rostlinného oleje a vody; podává se chlazený nebo dokonce s ledem. V místních variantách je jogurt nahrazen vodou s octem, vynechávají se ořechy nebo kopr, nebo se přidává chleba. Okurky bývají ve vzácných případech nahrazeny hlávkovým salátem nebo mrkví. Tarator je druh letního salátu.\n\nTarator se jí v Albánii podobně jako v jiných zemích. Nicméně voda, ořechy, ovoce a kopr se nepoužívá. Olivový olej často nahrazuje jiné rostlinné oleje. V jiné variaci je tento pokrm obohacený o omeletu, nakrájenou na malé kousky a přidanou do směsi. Díky výživové hodnotě vajec může být takovýto tarator podáván jako hlavní chod.\n\nV Bulharsku je tarator oblíbený předkrm, ale podává se i jako příloha, spolu se šopským salátem s většinou jídel. Používá se více slunečnicový a olivový olej, zatímco ořechy se někdy vynechávají. Tarator je v Bulharsku populárním jídlem; salátová verze taratoru je známá jako „sněhobílý salát“ (bulharsky: салата снежанка), také nazývaný suchý tarator. Je vyrobena z hustého jogurtu, bez vody. Je možné ji podávat jako předkrm nebo jako vedlejší jídlo. V létě se jedná o běžné osvěžující jídlo.\n\nV Řecku je podobné jídlo známé jako tzatziki. Tzatziki obvykle navíc obsahuje olivový olej, petrželku a mátu. Slovo použité pro kyperskou variantu, ttalattouri, pochází přes perštinu ze slova \"tarator\".\n\nPodobný pokrm v Íránu se nazývá Ab-Doogh-Khiar. Obsahuje sůl, bazalku, pórek, mátu, černý pepř, rozinky a led. Někdy se těsně před podáváním pokrmu mohou přidat sušené chlebové čipsy. Podobně jako u obilnin musí sušené chlebové chipsy zůstal křupavé.\n\nV Srbsku je tarator spíše než polévka populární jako salát a omáčka na namáčení; je také známý jako \"tarator salata\". Je připraven z jogurtu, plátků okurky a na kostičky nakrájeným česnekem a podává se chlazený.\n\nV Turecku je \"tarator\" obecně omáčkou, která se jí se smaženými rybami či chobotnicemi. Omáčka obsahuje bílou strouhanku, vlašské ořechy, citrónovou šťávu nebo ocet, sůl, pepř, česnek, bylinky a jogurt. Jedna turecká verze pod jménem tahinli tarator, je podobné jídlo speciálně obsahující tahinu nebo sezam. V pobřežních městech Turecka se smažené olihně či slávky téměř vždy podávají s omáčkou tarator.\n\nV Severní Makedonii je \"Tarator\" nebo \"taratur\" připravován s česnekem, z kyselého mléka, okurek, slunečnicového oleje a soli. Je zdobený koprem a podává se buď při pokojové teplotě nebo chlazený (někdy přidáním ledu).\n\nEtymologicky taratuar (-tori) souvisí s albánským \"Dhalla\" a 'rumunským \"zara\" (stejný význam), zatímco albánské jméno pro jogurt je kos.\n\n"}
{"id": "707300", "url": "https://cs.wikipedia.org/wiki?curid=707300", "title": "Víctor Jara", "text": "Víctor Jara\n\nVíctor Lidio Jara Martínez (28. září 1932, Lonquén, Chile – 16. září 1973, Santiago de Chile) byl chilský komunistický básník, zpěvák a hudební skladatel.\n\nPo pravicovém vojenském puči v roce 1973 byl zatčen, mučen a poté zastřelen. Po smrti se stal symbolem boje za lidská práva v Chile i dalších zemích Latinské Ameriky.\n\nVíctor Jara se narodil nedaleko Santiaga chudým rolníkům - jeho rodiče se jmenovali Manuel a Amanda. Otec byl negramotný a preferoval, aby se děti co nejdříve zapojily do práce, než aby se vzdělávaly. Víctor tedy už ve věku 6 let pracoval na poli. Manuel nebyl schopen vydobýt živobytí ze svých výdělků ani najít stálou práci, aby mohl zabezpečit rodinu. Začal pít a být hrubý. Jeho vztah se ženou se zhoršil a tak ještě když byl Víctor dítětem, otec od rodiny odešel, aby si našel práci jinde.\n\nAmanda vychovávala Víctora a jeho sourozence sama a trvala na tom, že všichni by měli získat dobré vzdělání. Číst a psát se naučila jako samouk. Hrála na kytaru a klavír, zpívala tradiční lidové písně na místních svatbách či pohřbech. Zemřela, když bylo Víctorovi 15 let.\n\nZačal pak studovat účetnictví, ale brzy vstoupil do semináře, aby se stal knězem. Po několika letech byl však církví zklamán a seminář opustil. Další roky strávil v armádě, poté se vrátil do rodného města, aby se věnoval svým zájmům v lidové hudbě a divadlu.\n\nByl členem Komunistické strany Chile a podporoval prezidenta Salvadora Allendeho, nejen v textech svých písní. Krátce po pravicovém vojenském puči v roce 1973 byl zatčen. Byl internován na fotbalovém stadionu v Santiagu, který tehdy sloužil jako zadržovací tábor. Byl brutálně mučen, rozdrtili mu prsty. Poté byl zastřelen.\n\nPo své smrti se stal symbolem boje za lidská práva jak v Chile, tak i ostatních zemích, především Latinské Ameriky. Stadion, na kterém zemřel, byl v roce 2003 přejmenován na \"Estadio Víctor Jara\".\n\nChilská justice v prosinci 2012 nařídila kvůli Jarově vraždě zatčení osmi bývalých důstojníků armády včetně Pedra Barrientose Núňeze, který byl spolu s jedním z kolegů obviněn z vykonání činu, ostatních šest ze spolupachatelství. Chilské úřady Barrientose, který žije v USA, už v minulosti z účasti na vraždě obvinily. Washington však o jeho vydání žádaly neúspěšně. Barrientos obvinění odmítá.\n\nV letech 1966-1974 mu vyšlo deset alb, po jeho smrti byla vydána řada kompilací.\n\nJeho píseň \"Luchín\" převzal Spirituál kvintet \"(Až vzlétnou ptáci),\" stejně jako jeho píseň \"Te recuerdo Amanda\", ve které se s Amandou loučí Manuel, (František Nedvěd ji zpívá pod názvem \"To, co zbývá, lásko\".)\n\n"}
{"id": "707302", "url": "https://cs.wikipedia.org/wiki?curid=707302", "title": "Allectus", "text": "Allectus\n\nAllectus († 296) byl římský císař, uzurpátor v Británii a severní Galii v letech 293 až 296.\n\nAllectus byl pokladníkem Carausia, menapijského důstojníka římského námořnictva, který se ujal moci v Británii a severní Galii roku 286. Roku 293 císař Constantius I. Chlorus znovu zabral některá území severní Galie, včetně klíčového přístavu Bononie (dnešní Boulogne-sur-Mer), a porazil Carausiovy spojence Franky. Poté Allectus Carausia zavraždil a sám se ujal vlády.\n\nJeho vláda zanechala velmi málo stop, ale jeho mince, podobně jako Carausiovy, se objevují i v severozápadní Galii, což dokazuje, že znovudobytí Bononie neznamenalo konec rebelské říše na této straně kanálu.\n\nV září 296 zahájil Constantius invazi do Británie s cílem sesadit Allecta. Sám vedl jednu divizi, která vyplula z Bononie, ale kvůli špatnému počasí dostali zpoždění. Mezitím jiná divize pod vedením pretoniánského prefekta Julia Asclepiodota využila mlhy, aby se vyhnula Allectovu loďstvu umístěném u ostrova Wight, a přistála poblíž Southamptonu. Allectovy síly musely ustoupit z pobřeží, ale byly zničeny jinou Constantiovou divizí. Allectus sám byl zabit v bitvě. Podle archeologů bylo místem Allectovy porážky Calleva Atrebatum (římské město nacházející se východně od dnešního Silchesteru).\n"}
{"id": "707304", "url": "https://cs.wikipedia.org/wiki?curid=707304", "title": "Daniel Málek", "text": "Daniel Málek\n\nDaniel Málek (* 25. května 1973, Zlín) je bývalý český plavec, který se mezinárodně prosadil v evropské i světové konkurenci. Je považován za nejlepšího české plavce posledních dvaceti let. \n\nJe odchovancem plaveckého klubu Zlín. Specializoval se na prsařské disciplíny. Do národního týmu se dostal poměrně pozdě - poprvé reprezentoval na mistrovství Evropy 1995, ale při vrcholovém plavání zůstal až do svých 35 let, což není u plavců obvyklé.\nDo evropské prsařské špičky se prosadil v roce 1996, když na mistrovství Evropy v krátkém bazénu obsadil třetí místo na stometrové trati. V roce 1997 na evropském šampionátu v dlouhém bazénu získal bronzové medaile na obou prsařských tratích. \nVrchol kariéry prožíval v roce 2000. Na olympijských hrách v Sydney se dostal v nejsilnější světové konkurenci do finále na sto i dvousetmetrové trati a obsadil tam shodně pátá místa. Byly to první finálové účasti českých plavců na olympiádě od rozpadu Československa a do roku 2011 jej žádný další plavec nenapodobil. Rovněž v československé historii se výše umístil jen Miloslav Rolko na olympiádě v Moskvě. V roce 2000 dosáhl Daniel Málek dalšího výrazného úspěchu na evropském šampionátu v krátkém bazénu, odkud přivezl kompletní medailovou sbírku. Na nejkratší padesátimetrové trati dohmátl ve shodném čase jako Němec Mark Warnecke a Ital Domenico Fioravanti a v \"mrtvém závodě\" byly uděleny tři zlaté medaile. Na 100 metrů prsa skončil druhý a na dvojnásobné trati třetí.\nV roce 2001 při obhajobě těchto medailí na následujícím mistrovství Evropy v krátkém bazénu získal další dvě bronzové medaile. Poté měla jeho kariéra sestupnou tendenci, poslední velké závody plaval na olympiádě v Aténách 2004, kde skončil 28. a 30. v rozplavbách. Aktivní kariéru oficiálně ukončil v roce 2008.\n\n"}
{"id": "707309", "url": "https://cs.wikipedia.org/wiki?curid=707309", "title": "Kvalifikace na Mistrovství světa ve fotbale 2014 (UEFA)", "text": "Kvalifikace na Mistrovství světa ve fotbale 2014 (UEFA)\n\nKvalifikace na Mistrovství světa ve fotbale 2014 zóny UEFA určila 13 účastníků finálového turnaje.\n\nEvropská kvalifikace začala v září 2012 po Mistrovství Evropy ve fotbale 2012. Týmy byly rozlosovány do osmi skupin po šesti týmech a jedné pětičlenné skupiny. Devět vítězů jednotlivých skupin postoupilo přímo na mistrovství světa. Týmy na druhých místech byly seřazeny do žebříčku, ve kterém se počítaly pouze zápasy s prvním, třetím, čtvrtým a pátým týmem dané skupiny. Osm nejlepších týmů podle tohoto žebříčku hrálo baráž o zbylé čtyři místenky.\n\nPro seřazení do losovacích košů byl použit žebříček FIFA z července 2011. Do každé ze skupin byl nalosován jeden tým z každého koše. Výjimkou bylo, že se v jedné skupině nesměly z politických důvodů potkat týmy Arménie a Ázerbájdžánu, a také Gruzie a Rusko. Los se uskutečnil 30. července 2011 v Rio de Janeiru.\n\n\n\n\n\n\n\n\n\n\nDo baráže postoupilo nejlepších 8 týmů na druhých místech. Jeden tým tak přímo vypadnul, přestože se umístil ve své skupině na druhé příčce. Do žebříčku týmů na druhých místech se nepočítaly výsledky se šestými týmy v dané skupině, aby nebyla pětičlenná skupina znevýhodněna.\n\nLos baráže proběhnul 21. října 2013 v Curychu. Proti každému týmu z koše 1 byl nalosován tým z koše 2.\n\n\nÚvodní zápasy byly hrány 15., odvety 19. listopadu 2013.\n\nTýmy , , a postoupily na Mistrovství světa ve fotbale 2014.\n\nÚdaje platné pouze k zóně UEFA v tomto kvalifikačním cyklu (včetně případné baráže):\n\n\n"}
{"id": "707310", "url": "https://cs.wikipedia.org/wiki?curid=707310", "title": "Kopretiny pro zámeckou paní", "text": "Kopretiny pro zámeckou paní\n\nKopretiny pro zámeckou paní je česká filmová komedie z roku 1981 v režii Josefa Pinkavy.\n\nKomedie o první lásce Kateřiny Krásné, která tráví prázdniny na hradě Krabonoši, kde jsou její rodiče kastelány. Všechno se ale mění příjezdem mladého průvodce – studenta historie Petra. Kateřině se Petr zalíbí a zamiluje se. Pro Petra je Kateřina jen malá holka. Katka se snaží upoutat Petrovu pozornost všemi možnými způsoby, ale všechno je marné. Udělá poslední zoufalý pokus a finguje krádež korbelíků z hradní sbírky. Až po příjezdu Veřejné bezpečnosti si Katka uvědomí, že to přehnala, ale konečně se jí podaří přinutit Petra, aby si jí všiml.\n\n"}
{"id": "707312", "url": "https://cs.wikipedia.org/wiki?curid=707312", "title": "Dassault Systèmes", "text": "Dassault Systèmes\n\nDassault Systèmes (francouzsky [daˈso sistem]) je přední poskytovatel softwarových 3D a PLM řešení. Společnost vyvíjí softwarové aplikace určené pro Product Lifecycle Management (PLM), česky řízení životního cyklu výrobku, určené 11 odvětvím. Na trhu působí od roku 1981. Dassault Systèmes nabízí trojrozměrnou vizi celého životního cyklu produktu včetně návrhu, testování, údržby a recyklace.\n\nPortfolio Dassault Systèmes zahrnuje produkty: CATIA pro virtuální navrhování, SolidWorks SolidWorks pro trojrozměrný mechanický design, DELMIA pro virtuální výrobu, SIMULIA pro virtuální testování, ENOVIA pro řízení životního cyklu produktů, 3DVIA pro trojrozměrnou „živou zkušenost“ a Exalead pro podnikové vyhledávání.\n"}
{"id": "707313", "url": "https://cs.wikipedia.org/wiki?curid=707313", "title": "United Tasmania Group", "text": "United Tasmania Group\n\nUnited Tasmania Group (zkráceně UTG, česky Spojená tasmánská skupina) byla celosvětově první politická strana programově prosazující zelenou politiku. Byla založena 23. března 1972 na australské Tasmánii. V rámci skupiny se občanští aktivisté poprvé pokusili o organizované proniknutí do parlamentu, kde chtěli prosadit své požadavky. Prvním předsedou byl Richard Jones.\n\nUTG byla ustavena na setkání skupiny aktivistů (Lake Pedder Action Group), kteří bojovali proti zaplavení přírodního jezera Pedder několikanásobně větším umělým jezerem s hydroelektrárnou. Přestože působili pouze lokálně a zaměřili se na místní problém, v celoaustralských volbách získali více jak 3,9 % a jen těsně nedosáhli hranice potřebné pro získání mandátu. Ve volbách v roce 1976 získali 2,2 %.\n\nUTG působila 5 let, po roce 1990 byla její činnost na krátkou dobu obnovena. Většina původních členů skupiny později vstoupila do strany Tasmánští zelení na místní úrovni nebo do Australských zelených na úrovni celostátní.\n\nV 70. letech 20. století UTG svým příkladem inspirovala jak novozélandskou Values Party (1975), britskou Ekologickou stranu (1975), a později i německé Die Grünen (1979).\n\n\n\n"}
{"id": "707315", "url": "https://cs.wikipedia.org/wiki?curid=707315", "title": "1,2,3-trichlorpropan", "text": "1,2,3-trichlorpropan\n\n1,2,3-trichlorpropan je chlorovaný uhlovodík s krátkým řetězcem a vzorcem CHCl-CHCl-CHCl. Výzkumy vlády USA a REACH prokázaly, že jde o nebezpečnou látku pro člověka, v Evropské unii je tedy mezi látkami vzbuzujících mimořádné obavy. Je vyhodnocován jako kontaminant, jed a karcinogen.\n\n1,2,3-trichlorpropan je možno vyrobit chlorací propanu. Laboratorně je to velice nevýhodné, jelikož nevzniká jen 1,2,3-trichlorpropan, ale i další chlorderiváty propanu. Ty se však dají oddělit destilací, jelikož mají různé teploty tání a varu.\n\nTato látka může být také vyrobena reakcí glycerinu s kyselinou chlorovodíkovou za vzniku vody jako vedlejšího produktu:\nCHOH-CHOH-CHOH + 3 HCl → CHCl-CHCl-CHCl + 3 HO\n\nPři této výrobě nevznikají téměř žádné vedlejší produkty, je-li použito dostatečné množství kyseliny chlorovodíkové. Dalším krokem je oddestilovat vodu a nezreagovanou kyselinu chlorovodíkovou, dále se oddělí 1,2,3-trichlorpropan od nezreagovaného glycerinu.\n\nKdysi se 1,2,3-trichlorpropan používal jako odlakovač barev, rozpouštědlo a jako odmašťovač. Nyní se používá jako meziprodukt pro výrobu pesticidů, chlorovaných rozpouštědel, různých druhů plastů a látek jako například hexafluoropropylen.\nPři pokusech na laboratorních zvířatech se odhalila karcinogenita této látky. Je klasifikován jako látka toxická pro reprodukci a Mezinárodní agenturou pro výzkum rakoviny (IARC) ve skupině 2A jako látka pravděpodobně rakovinotvorná pro člověka.\n\nLidé mohou být ohroženi touto látkou při dýchání výparů, požití nebo při styku s kůží. Při krátkodobém styku jsou příznaky zejména dráždění očí a krku, může mít vliv na svaly. Chronická otrava se projevuje poškozením ledvin, jater a pocitem slabosti.\nPři kontaminaci spodních vod mohou mohou být ohroženi lidé, avšak vyčištění je velice obtížné, jelikož hustota 1,2,3-trichlorpropanu je vyšší než hustota vody. Při dekontaminaci se v současnosti používají granulky aktivního uhlí.\n"}
{"id": "707316", "url": "https://cs.wikipedia.org/wiki?curid=707316", "title": "Antonio Ericer", "text": "Antonio Ericer\n\nAntonio Ericer (také \"Antonín Vlach\"; příjmení psáno též \"Drican, Drizzan, Dryczan, Erichzahn, Errizzan, Erizzer, Tryczan\"; před r. 1540, patrně horní Itálie – po roce 1574, patrně Čechy nebo horní Itálie [data i místa narození a úmrtí blíže neznámá]) byl v Čechách a na Moravě působící stavitel italského původu.\n\nŽivotní data Antonia Ericera nejsou známa. V českých pramenech je často uváděn jako \"Antonín Vlach\". Pocházel pravděpodobně z hornoitalské provincie Como, případně ze Švýcarské provincie Ticino působil jako architekt a stavitel na jihočeských stavbách Rožmberků a pánů z Hradce, na jejichž stavbách pracoval ve třetí čtvrtině 16. století.\n\nPoprvé je doložen v roce 1559 jako majitel domu v Jindřichově Hradci. V Jindřichově Hradci je také několikrát doložen mezi lety 1559 a 1573 při renesanční přestavbě tamního zámku pánů z Hradce, pro které také roku 1562 zřejmě působil i na přestavbě jejich pražského paláce. V letech 1563–1566 je doložen při renesanční přestavbě zámku Hluboká a v téže době pravděpodobně přestavoval i nedaleký zámek v Protivíně. V letech 1567–1572 zřejmě působil také na moravských panstvích Zachariáše z Hradce, kde se předpokládá jeho účast na renesanční přestavbě zámku v Telči.\n\nPro Viléma z Rožmberka pracoval v letech 1561–1564 na přestavbě českokrumlovského zámku a také při přestavbě zámku Třeboň, kde je doložen v letech 1568–1571 a mj. zde renesančně přestavěl a zvýšil palácovou budovu v jihozápadním nároží a vybudoval vedle ní stojící průčelní věž. \n\nRoku 1570 je Antonio Ericer doložen v Nové Bystřici, kde ve službách Krajířů z Krajku do podoby renesančního zámku přestavoval tamní hrad, pocházející původně z 13. století. Pro Trčku z Lípy pracoval ve Světlé na tamním zámku nebo v Ledči na přestavbě původně středověkého hradu.\n\nHejtman jindřichohradeckého panství Šťastný Pušperský z Pleší, obvinil Antonia Ericera, že \"je nespolehlivý a na stavbě jej není moc vidět\". Spory měl i se správci jiných panství, například s třeboňským Hejtmanem Ruhardem. Tamní purkrabí Tobiáš Valatka z Klenče o Ericerovi roku 1570 napsal, že \"není příliš pilen\", neboť po příjezdu z Prahy \"se na stavbě objevil na jediný den a poté hned zase odjel, vrátil se až dnes\". Ericer své jednání vysvětloval nedodáváním potřebného stavebního materiálu ze strany správy panství. Mezi tím se nacházel v Nové Bystřici, kde patrně vymáhal peníze které mu dlužil Trčka. Naposledy je v pramenech zachycen roku 1574. Jím prováděné stavby u Rožmberků a pánů z Hradce převzal po roce 1574 jeho krajan Baldassare Maggi, jeden z vůbec nejvýznamnějších v Čechách působících italských renesančních architektů a stavitelů.\n\n"}
{"id": "707317", "url": "https://cs.wikipedia.org/wiki?curid=707317", "title": "Severomakedonská kuchyně", "text": "Severomakedonská kuchyně\n\nSeveromakedonská kuchyně je tradiční kuchyně v Severní Makedonii, zástupce balkánské kuchyně odrážející vlivy Středomoří, řecké kuchyně, turecké kuchyně a kuchyně Blízkého východu, a v menším rozsahu italské, německé a východoevropské kuchyně (speciálně maďarské). Relativně teplé klima Severní Makedonie nabízí vynikající podmínky pro růst různých druhů zeleniny, ovoce a bylin. Severomakedonská kuchyně je také známá pro rozmanitost a kvalitu mléčných výrobků, vína a místních alkoholických nápojů, například rakije.\n\nZa národní jídlo Severní Makedonie se pokládají tavče gravče a likér mastika.\n\n\n\n\nV Severní Makedonii je dobře rozvinutá kávová kultura a turecká káva je zdaleka nejoblíbenější kávový nápoj. S více než 5000 provozovnami je kafana, tradiční severomakedonská kavárna a bar, jedním z nejčastějších míst kam se chodí ven, posedět a popít. Nicméně díky negativnímu stereotypu vytvořenému kolem kafan mnozí mladí lidé raději navštěvují kavárny, které jsou více v západním stylu a na které se pohlíží jako na stylové podniky.\n\nOd doby Osmanské říše až po současnost káva hraje důležitou roli v severomakedonském životním stylu a kultuře. Podávání a popíjení kávy má velký vliv na politiku zásnub, ovlivňuje politické a sociální interakce, modlitby, pohostinnost a zvyky. Ačkoli mnoho z rituálů nepřevládá v dnešní společnosti, káva zůstává nedílnou součástí severomakedonské kultury.\n\nDalší kávové nápoje, jako je latte, moccacino a cappuccino, jsou stále více oblíbené u nově otevírání luxusních kaváren. Odborníci a podnikatelé přispěly k popularitě instantní kávy (speciálně frapé).\n\n\n"}
{"id": "707319", "url": "https://cs.wikipedia.org/wiki?curid=707319", "title": "Držba", "text": "Držba\n\nDržba (lat. \"possessio\", angl. \"possession\", něm. \"Besitz\") je právní pojem vyjadřující kontrolu, kterou osoba úmyslně vykonává nad věcí, přičemž držitel (\"posesor\") s ní nakládá jako s vlastní. Tím se držba liší od pouhé detence, protože \"detentor\" věc pouze ovládá. Držitelem tedy může být především samotný vlastník věci, ale kromě něj i jiná osoba, pokud se chová tak, jakoby jí věc patřila.\n\nDržba v římském právu (\"possessio\") představuje vztah subjektu k objektu – věci – tvořený dvěma složkami: \"corpus possessionis\" a \"animus possidendi\". Držbou se pak rozumí faktická vláda nad věcí, kterou držitel ovládá (\"corpus possessionis\") a má vůli být jejím vlastníkem (\"animus possidendi\").\n\nDržitel (\"possesor\") splňuje oba prvky držby. Pokud však nemá vůli být vlastníkem a věc ovládá pro jiného, jedná se buď o detenci, nebo odvozenou držbu.\n\nDržba může být civilní (\"possesio civile\"), která je založená na způsobu uznaném římským civilním právem a může vést k vydržení. Dále se rozlišují držba bezvadná a vadná.\n\nMezinárodní právo odlišuje držbu od vlastnictví (angl. \"ownership\", něm. \"Eigentum\"). Podstatou vlastnictví je vlastnické právo (angl. \"ownership right\", něm. \"Verfügungsgewalt\"). Naproti tomu pro výklad pojmu držba je podstatný úmysl držby (lat. \"animus possidendi\"). Rovněž tak pojmy vlastník (angl. \"owner\", něm. \"Eigentümer\") a držitel (angl. \"possessor\", něm. \"Besitzer\") nejsou totožné. Např. Evropan může v Japonsku vlastnit rýžové pole. Japonský správce, který se o pole osobně stará je dle dohody s majitelem bezprostředním držitelem, majitel pak držitelem zprostředkovaným. Úmysl držby (lat. \"animus possidendi\") může existovat i bez znalosti existence (držené) věci nebo jejího obsahu. Mezinárodní právo odlišuje mezi úmyslem dostatečným k nabytí držby a mezi jejím nabytím všemi prostředky. To může vést k ilegální držbě, kdy držitelem věci je její zcizitel (\"nikoli vlastník\").\n\nV Česku je držba definována novým občanským zákoníkem. Zákon definuje držbu tak, že držitelem je ten, kdo vykonává právo pro sebe. Aby mohl být někdo považován za držitele, musí mít nad věcí faktickou moc a musí mít úmysl nakládat s věcí jako s věcí vlastní. Tato situace pravidelně nastává u vlastníka věci, ale držitelem může být i někdo jiný než vlastník. Držitelem může být například osoba, která je v dobré víře, že nabyla vlastnické právo k předmětu, ale ve skutečnosti jej nenabyla z důvodu neplatné smlouvy. Držba však může vzniknout i tomu, kdo věc odcizil. Zákon tak proto rozlišuje různé druhy držby (řádnou, poctivou, pravou a jejich protiklady) a poskytuje jim různou právní ochranu. Zákon zároveň stanoví vyvratitelnou domněnku, že držba je řádná, poctivá a pravá.\n\nZákon nerozlišuje mezi držbou věci a držbou práva, neboť i držba věci je držbou práva vlastnického. Držet lze však pouze majetkové právo, které lze právním jednáním převést na jiného, a které připouští trvalý nebo opakovaný výkon. Osobní právo není předmětem držby ani vydržení. Zákon však poskytuje ochranu osobě, která vykonává osobní právo v dobré víře, ač jí ve skutečnosti nenáleží, neboť stanoví, že kdo vykonává osobní právo poctivě, je oprávněn své domnělé právo vykonávat a hájit. Tato ochrana se použije, například pokud jsou vykonávána rodičovská práva k cizímu dítěti v důsledku záměny obou dětí ve zdravotnickém zařízení. Zákon dále upravuje ochranu, uchování a zánik držby.\n\nDržba je řádná, pokud se zakládá na platném právním důvodu. Kdo se ujme držby bezprostředně, aniž ruší cizí držbu, nebo kdo se ujme držby z vůle předchozího držitele nebo na základě výroku orgánu veřejné moci, je řádným držitelem.\n\nKdo má z přesvědčivého důvodu za to, že mu náleží právo, které vykonává, je poctivý držitel. Nepoctivě drží ten, kdo ví nebo komu musí být z okolností zjevné, že vykonává právo, které mu nenáleží. Nepoctivost zástupce při nabytí držby nebo při jejím výkonu zástupcem činí držbu nepoctivou. To neplatí, pokud zastoupený zvláštním příkazem daným se zřetelem k této držbě zástupci nařídil, aby se držby ujal nebo aby ji vykonával. Poctivému držiteli náleží stejná práva jako držiteli řádnému.\n\nNeprokáže-li se, že se někdo vetřel v držbu svémocně nebo že se v ni vloudil potajmu nebo lstí, anebo že někdo usiluje proměnit v trvalé právo to, co mu bylo povoleno jen výprosou, jde o pravou držbu.\n\nPoctivý držitel smí v mezích právního řádu věc držet a užívat ji, ba ji i zničit nebo s ní i jinak nakládat, a není z toho nikomu odpovědný. Poctivému držiteli náležejí všechny plody věci, jakmile se oddělí. Jeho jsou také všechny již vybrané užitky, které za držby dospěly. Nepoctivý držitel vydá veškerý užitek, kterého držbou nabyl, a nahradí ten, který by získala zkrácená osoba, jakož i všechnu škodu, která vzešla z jeho držby.\n\nDržbu není nikdo oprávněn svémocně rušit. Kdo byl v držbě rušen, může se domáhat, aby se rušitel rušení zdržel a vše uvedl v předešlý stav. Držitel se smí svémocnému rušení vzepřít a věci, jež mu byla odňata, při rušebním činu znovu zmocnit, nepřekročí-li přitom meze nutné obrany. Držba zaniká, vzdá-li se jí držitel, nebo ztratí-li trvale možnost vykonávat obsah práva, které dosud vykonával. Držba rovněž zaniká, je-li z ní držitel vypuzen a neuchová si ji svépomocí nebo žalobou. Nevykonává-li držitel držbu, držba tím nezaniká. Ani smrt držitele nebo jeho zánik nepůsobí zánik držby.\n\nŘízení o žalobě z rušené držby je upraveno v § 176 až 180 občanského soudního řádu.\n\n"}
{"id": "707321", "url": "https://cs.wikipedia.org/wiki?curid=707321", "title": "Participativní demokracie", "text": "Participativní demokracie\n\nParticipativní demokracie (také účastnická demokracie nebo aktivní demokracie) je typ demokracie, který se – na rozdíl od čistě zastupitelské demokracie – snaží o maximální zapojení občanů do politického a veřejného života společnosti. Jedná se o politickou praxi, jejímž klíčovým cílem je široká účast voličů na fungování politického systému. Věří tomu, že lidé mají právo vyjadřovat se k veřejným věcem a určovat směr dalšího vývoje po celou dobu volebního období, nikoliv jen aktem volby. Usiluje o návrat k původnímu významu slova \"demokracie\" (řecky \"demos\" = lid, \"Kratos\" = vláda).\n\nCílem participativní demokracie je vytvořit takové procesy, které zásadně rozšíří rozhodovací a poradní pravomoci občanů bez přímého mandátu získaného ve volbách. Protože k uvědomělému rozhodování je nezbytný dostatek informací, součástí této praxe je i zajištění jejich přenosu směrem k veřejnosti.\n\nŘada teoretiků tvrdí, že pouze široký zájem občanské společnosti, nevládních a neziskových organizací o veřejné věci může zajistit vznik skutečně funkční demokracie.\n\nZ českých politických stran a hnutí jsou největšími zastánci participativní demokracie Česká pirátská strana, Svoboda a přímá demokracie, Svobodní či Strana zelených.\n\n\nParticipativní demokracie je obsažena v Lisabonské smlouvě, která patří k základním dokumentům definujícím Evropskou unii. Smlouva podtrhuje význam konzultací a také dialogu se sdruženími, občanskou společností, sociálními partnery, církvemi a nekonfesijními organizacemi.\n\n\n"}
{"id": "707322", "url": "https://cs.wikipedia.org/wiki?curid=707322", "title": "Anděl svádí ďábla", "text": "Anděl svádí ďábla\n\nAnděl svádí ďábla je česká filmová hudební komedie z roku 1988. Jde o volné pokračování filmové komedie \"Anděl s ďáblem v těle\". Film byl natočen v roce 1988 v režii Václava Matějky.\n\nDěj se odehrává v roce 1930 a opět se můžete setkáváme s Renátou zvanou Anděl, dříve prostitutkou, nyní manželkou bankéře Justice a majitelkou nevěstince \"Riviéra\". Elegantní Madam Gabriela, které podnik předtím patřil, tu nyní pracuje jako pouhá ředitelka a osnuje nové intriky, aby získala zpět vše, co ztratila a současně aby zničila Renátu. Nástrojem její pomsty se má stát šarmantní sňatkový podvodník Jaroslav, kterého v podniku uvede jako barona Slawického. Podaří se jí probudit Renatin zájem a tak se zdá, že past brzy zaklapne. Jenže vše nakonec dopadne jinak.\n\n"}
{"id": "707325", "url": "https://cs.wikipedia.org/wiki?curid=707325", "title": "Seine (departement)", "text": "Seine (departement)\n\nDepartement Seine (francouzsky \"Département de la Seine\") je bývalý departement ve Francii. Byl zrušen 1. ledna 1968 na základě zákona z 10. července 1964 o reorganizaci pařížského regionu. Na jeho místě vznikly čtyři nové departementy: Paříž (1 obec rozdělená na 10 obvodů), Hauts-de-Seine (27 obcí), Seine-Saint-Denis (24 obce) a Val-de-Marne (29 obcí).\n\nDepartement vznikl 4. března 1790 jako departement Paříž (département de Paris) se sídlem v Paříži. V roce 1795 byl přejmenován na \"Seine\". V roce 1800 byl rozdělen na 14 obvodů, z nichž dva (Saint-Denis a Sceaux) byly dále každý rozděleny na čtyři kantony. Paříž byla rozdělena na 12 městských obvodů. V roce 1860 se město Paříž rozrostlo o okolní obce a bylo rozděleno do 20 obvodů. 10. července 1964 byl přijat zákon o rozdělení departementů Seine a Seine-et-Oise. K faktickému rozdělení došlo 1. ledna 1968, kdy bylo 81 obcí rozděleno mezi čtyři nové departementy. Z demografického hlediska měl departement Seine 5 700 968 obyvatel, kteří byli rozděleni mezi Paříž (2 590 771 obyvatel, 1 obec), Hauts-de-Seine (1 250 061, 27 obcí), Val-de-Marne (967 847, 24 obce) a Seine-Saint-Denis (892 289, 29 obcí).\n\n"}
{"id": "707326", "url": "https://cs.wikipedia.org/wiki?curid=707326", "title": "Zlatý kanár", "text": "Zlatý kanár\n\nZlatý kanár, oficiálním názvem EMOS Zlatý kanár, je anketa a tenisová sportovní cena, kterou pořádá český sportovní časopis \"Tenis\" ve spolupráci s Českým tenisovým svazem, o nejlepší české tenisty uplynulého kalendářního roku. Hlasování se účastní čeští tenisoví odborníci, trenéři a funkcionáři, společně se sportovními novináři. Galavečer předávání cen za rok 2019 se uskutečnil ve Sportovní hale Spartaku Přerov. \n\nJediným šestinásobným vítězem ankety je Jiří Novák, následován pěti trofejemi Tomáše Berdycha a čtyřmi Jany Novotné. Dvěma vítěznými kolektivy se staly daviscupový a fedcupový tým.\n\nMyšlenka na vznik české tenisové ankety se konkretizovala v roce 1992, v období rozpadu československé federace a vzniku samostatné České republiky. Zakladateli projektu se stali bývalý šéf Rady Českého tenisového svazu Ladislav Langr, člen tenisového svazu Josef Šlajs a vlastníci magazínu \"Tenis\", kteří navázali spolupráci s prostějovským oddílem TenisKomerc Prostějov, zejména manažerem Miroslavem Černoškem. Autorem původních hliněných cen, ve formě vypálených kanárů s glazurou, se stal posluchač Umprumu David Exner.\n\nPremiérový ročník se konal v prosinci 1993, kdy se galavečer uskutečnil v prostějovském Národním domě. Ačkoli se nejlepším hráčem stal Petr Korda, hlavní ocenění Zlatý kanár pro nejlepšího tenistu přebral Karel Nováček, když se klíčovým faktorem stal absolutní součet hlasů ze všech kategorií. Nováčkovi tak vítězství umožnil zápočet bodů z kategorie Playboy českého tenisu a k triumfu uvedl: „\"První můžete být jen jednou a jsem šťastný, že jsem to právě já. Anketa Zlatý kanár je výborný nápad a že se navíc první tituly udělovaly v roce oslav sta let českého tenisu, o to má pro mě tahle trofej větší význam.\"“ Systém kumulace bodů ze všech kategorií byl následně zrušen. Mezi tenistkami v úvodním ročníku triumfovala Helena Suková. \n\nV roce 2000 se udílení cen po sedmi letech přemístilo z Prostějova do Přerova. \n\nSlavnostní vyhlášení vítězů 19. ročníku ankety mělo proběhnout 22. prosince 2011 v Přerově pod záštitou prezidenta republiky Václava Klause, jenž opakovaně předával hlavní cenu. V důsledku státního smutku a státního pohřbu Václava Havla však byla ceremonie přeložena na únor 2012.\n\nPrezident Českého tenisové svazu Ivo Kaderka anketu charakterizoval slovy: „\"Anketa je kusem historie českého tenisu, je zmapováním toho, co se mu v jednotlivých [letech] podařilo a kdo patřil k nejlepším. Je to dokonalý pohled do tenisového zrcadla, slavnostní večer je vyvrcholením sezóny, svátkem, na který se vždycky moc těším.\"“\n\nAnketa je vyhlašována v 11 kategoriích.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "707329", "url": "https://cs.wikipedia.org/wiki?curid=707329", "title": "Kvalifikace na Mistrovství světa ve fotbale 2014 (AFC)", "text": "Kvalifikace na Mistrovství světa ve fotbale 2014 (AFC)\n\nKvalifikace na Mistrovství světa ve fotbale 2014 zóny AFC určila 4 účastníky finálového turnaje a jednoho účastníka mezikontinentální baráže.\n\nPětice nejlepších týmů z minulé kvalifikace byla nasazena přímo do třetí fáze, dalších 22 týmů bylo nasazeno do druhé fáze a nejhorších 16 začínalo v první fázi.\n\nV prvních dvou fázích hraných v červnu a červenci 2011 byly týmy rozlosovány do dvojic, ve kterých se utkaly doma a venku. Do třetí fáze postoupilo 15 vítězů druhé fáze, kde se přidali k pětici nasazených týmů. Celky byly rozlosovány do pěti skupin po čtyřech týmech, přičemž první dva týmy z každé skupiny postoupily do čtvrté fáze. V ní bylo 10 týmů rozlosováno do dvou skupin po pěti účastnících. První dva týmy z každé skupiny následně přímo postoupily na závěrečný turnaj, zatímco týmy na třetích místech postoupily do baráže o místo v mezikontinentální baráži.\n\nTýmy byly nasazeny podle výsledků v minulé kvalifikaci na MS.\n\n\nV první fázi se šestnáctka nejníže nasazených týmů utkala systémem doma a venku o postup do druhé fáze.\n\nTýmy byly nasazeny do dvou košů – Koš A zahrnoval týmy s nasazením 28 až 35 a koš B týmy s nasazením 36 až 43. Los se uskutečnil 30. března 2011 v Kuala Lumpur.\n\nÚvodní zápasy se hrály 29. června a odvety 3. července 2011.\n\nVe druhé fázi se 22 přímo nasazených týmů a 8 postoupujících z první fáze utkalo systémem doma a venku o postup do třetí fáze.\n\nTýmy byly rozděleny do dvou košů – Koš A zahrnoval týmy s nasazením 6 až 20 a koš B týmy s nasazením 21 až 27 a navíc osmičku postupujících z první fáze. Los se uskutečnil 30. března 2011 v Kuala Lumpur.\n\nÚvodní zápasy se hrály 23. července a odvety 28. července 2011.\n\nVe třetí fázi bylo 15 postupujících ze druhé fáze a 5 přímo nasazených týmů rozlosováno do pěti skupin po čtyřech. Ve skupinách se utkal každý s každým dvoukolově doma a venku a první dva týmy z každé skupiny postoupily do čtvrté fáze.\n\nK rozdělení do losovacích košů byl použit žebříček FIFA z července 2011. Los se uskutečnil 30. července 2011 v Rio de Janeiru.\n\nZápasy se hrály od 2. září 2011 do 29. února 2012.\n\nCelkem 10 týmů bylo rozlosováno do dvou skupin po pěti účastnících, kteří se utkali dvoukolově každý s každým doma a venku. První dva týmy z každé skupiny následně přímo postoupily na závěrečný turnaj, zatímco týmy na třetích místech postoupily do baráže o místo v mezikontinentální baráži.\n\nK rozdělení do losovacích košů byl použit žebříček FIFA z března 2012 (čísla v závorkách za každým týmem znamenají pořadí v tomto žebříčku). Los se uskutečnil 9. března 2012 v Kuala Lumpur.\n\nZápasy se hrály od 3. června 2012 do 18. června 2013.\n\n\n\nTýmy ze třetích míst skupin čtvrté fáze se systémem doma a venku utkaly o místo v mezikontinentální baráži. Zápasy se hrály 6. a 10. září 2013.\n\nLos určující, kdo bude v této baráži začínat na domácím hřišti, se uskutečnil dne 19. března 2013 v Curychu.\n\nCelkové skóre dvojzápasu bylo 2:2. Do mezikontinentální baráže postoupilo , když zvítězilo 9:8 na penalty.\n\nÚdaje platné pouze k zóně AFC v tomto kvalifikačním cyklu (včetně baráží):\n\n\n Kvalifikace zóny AFC\n"}
{"id": "707330", "url": "https://cs.wikipedia.org/wiki?curid=707330", "title": "Seznam památných stromů v okrese Jihlava", "text": "Seznam památných stromů v okrese Jihlava\n\nToto je seznam památných stromů v okrese Jihlava, v němž jsou uvedeny památné stromy na území okresu Jihlava.\n\n"}
{"id": "707343", "url": "https://cs.wikipedia.org/wiki?curid=707343", "title": "Sceatta", "text": "Sceatta\n\nSceatta byla malá, tlustá stříbrná mince, ražena v Anglii, Frísku a Jutsku během anglosaského období. \n\nJméno mince pochází ze Staré angličtiny a znamená bohatství. Označení sceatta bylo poprvé použito v 17. století. A to na základě interpretace zákoníku kentského krále Æthelberta a eposu Beowulf. \n\nSceatty jsou velmi různorodé, jsou rozděleny do více než stovky číselných typů, odvozených podle Katalogu Britského Muzea z roku 1890, a do širšího abecedního třídění, podle práce Stuarta Rigolda z roku 1977.\nMince zřídkakdy nesou nápisy, malé množství mincí odkazuje na mincovnu v Londýně a další nesou runové nápisy \"Aethiliraed\" a \"Efe\", které pravděpodobně odkazují na razitele mincí než na panovníky. \n\n"}
{"id": "707344", "url": "https://cs.wikipedia.org/wiki?curid=707344", "title": "Pamfýlie", "text": "Pamfýlie\n\nPamfýlie (řecky Παμφυλία) byl v antice region ve středu jižního pobřeží Malé Asie, zhruba mezi dnešní Antalyí a Alanyí, ze severu ohraničený pohořím Taurus. Na západě sousedila s Lýkií, na severu s Pisidií a na východě s Kilíkií. V římské době tvořila součást provincie Lycia et Pamphylia. Hlavním městem bylo Side, dále sem spadala města Thermessos, Perge, Aspendos a další.\n"}
{"id": "707349", "url": "https://cs.wikipedia.org/wiki?curid=707349", "title": "Kvalifikace na Mistrovství světa ve fotbale 2014 (AFC) – první fáze", "text": "Kvalifikace na Mistrovství světa ve fotbale 2014 (AFC) – první fáze\n\nV první fázi se šestnáctka nejníže nasazených týmů utkala systémem doma a venku o postup do druhé fáze.\n\nTýmy byly nasazeny do dvou košů – Koš A zahrnoval týmy s nasazením 28 až 35 a koš B týmy s nasazením 36 až 43. Los se uskutečnil 30. března 2011 v Kuala Lumpur.\n\n<div id=\"Malaysia v Chinese Taipei\">\n\n<div id=\"Chinese Taipei v Malaysia\">\nCelkové skóre dvojzápasu bylo 4–4. postoupila do druhé fáze díky více vstřeleným brankám na hřišti soupeře.\n<div id=\"Bangladesh v Pakistan\">\n\n<div id=\"Pakistan v Bangladesh\">\n<div id=\"Cambodia v Laos\">\n\n<div id=\"Laos v Cambodia\">\n<div id=\"Sri Lanka v Philippines\">\n\n<div id=\"Philippines v Sri Lanka\">\n\n<div id=\"Afghanistan v Palestine\">\n\n<div id=\"Palestine v Afghanistan\">\n<div id=\"Vietnam v Macau\">\n\n<div id=\"Macau v Vietnam\">\n<div id=\"Nepal v Timor-Leste\">\n\n<div id=\"Timor-Leste v Nepal\">\n<div id=\"Mongolia v Myanmar\">\n\n<div id=\"Myanmar v Mongolia\">\n\n Kvalifikace zóny AFC\n"}
{"id": "707350", "url": "https://cs.wikipedia.org/wiki?curid=707350", "title": "Marc Ribot", "text": "Marc Ribot\n\nMarc Ribot (* 21. května 1954, Newark, New Jersey, USA) je americký kytarista, trumpetista a hudební skladatel.\n\nOvládá mnoho hudebních stylů, včetně experimentální, elektronické i kubánské hudby. Ribot se také proslavil spoluprací s hudebníky jako jsou Tom Waits, Elvis Costello nebo John Zorn. Dále také spolupracoval s umělci: David Sylvian, Jack McDuff, Wilson Pickett, The Lounge Lizards, Arto Lindsay, T-Bone Burnett, Medeski, Martin and Wood, Cibo Matto, Elysian Fields, Sam Phillips, David Poe, Allen Ginsberg, Foetus, Robert Plant & Alison Krauss, Susana Baca, The Black Keys, Stan Ridgway, Vinicio Capossela, Alain Bashung, Lyenn, Hector Zazou, McCoy Tyner, Elton John, Madeline Peyroux, Marianne Faithfull, Leonid Fedorov, Tonio K, Andres Calamaro a mnoho dalších.\n\n\n"}
{"id": "707352", "url": "https://cs.wikipedia.org/wiki?curid=707352", "title": "Aspendos", "text": "Aspendos\n\nAspendos (řecky Ασπενδος) bylo antické město v Pamfýlii, jehož ruiny s výjimečně dobře zachovalým amfiteátrem leží v jižním Turecku asi 46 km východně od Antalye poblíž vesnice Balkesu na řece Eurymedon (Köprüçay) 16 km od pobřeží Středozemního moře. Amfiteátr pro asi 20 tisíc diváků pocházející z římské císařské doby se stále využívá pro kulturní akce.\n\n"}
{"id": "707356", "url": "https://cs.wikipedia.org/wiki?curid=707356", "title": "Lakovaný měděný drát", "text": "Lakovaný měděný drát\n\nLakovaný měděný drát je drát z elektrovodné mědi, pokrytý při výrobě elektroizolační lakovou vrstvou. Tloušťka a hmotnost této lakové izolace jsou velmi malé ve srovnání s jinými izolačními materiály stejných vlastností. Tento typ drátu je přednostně používán ke zhotovení cívek pro transformátory, tlumivky a vinutí točivých strojů. Dalším využitím lakovaných drátů jsou pájené drátové propojky nebo výroba vysokofrekvenčních lanek.\nPoužitím lakovaných měděných drátů se daří zmenšovat rozměry elektrických strojů. Díky soustředění elektrických a magnetických polí do malého prostoru lze dosáhnout dalších úspor. V neposlední řadě vede zmenšování rozměrů a související zkracování vodičů k menší spotřebě elektrické energie.\n\nKlasifikace lakovaných měděných drátů je obsažena v mezinárodních normách IEC 60317 a 60851. Dráty jsou rozděleny podle tříd teplotní odolnosti, průrazného napětí izolace a odolnosti vůči teplotním šokům.\n\nLaky pro lakování drátů jsou roztoky polymerů většinou ve směsích kresolových rozpouštědel. Všechny laky jsou nanášeny na speciálních lakovacích linkách a vypalovány při teplotách 300 až 600 °C. Přitom se rozpouštědla odpaří a jsou katalyticky spálena. Teplo se využije k ohřevu zařízení. Polymery zesíťují a vytvoří nerozpustný film. Při pájení mechanicky odizolovaného lakovaného drátu se mohou uvolňovat malá množství vysoce jedovatého toluol-2,4-diizokyanátu. Proto je nutné na pracovištích, kde se dráty pájí instalovat účinné odsávací zařízení.\nAby bylo dosaženo hladkého, souměrného a neporézního povlaku, opakuje se proces nanášení a vypálení laku asi šest- až dvacetkrát. Zpravidla tvoří hmotnost lakového filmu asi 10 % hmotnosti výsledného produktu - lakovaného drátu.\nLaky na bázi polyuretanů vznikají adicí hydroxylových skupin na aromatické izokyanáty. Jako rozpouštědlo se používá směs technického kresolu a aromatických uhlovodíků. Předčasné reakci jednosložkového laku při dopravě a skladování brání blokování izokyanátů fenolem. Při teplotách kolem 180 °C, během procesu lakování je fenol odštěpen, vzniklý izokyanát zesíťován za vzniku polyuretanu. Nemodifikované polyuretany odpovídají teplotní třídě B (130 °C), polyuretany modifikované imidy odpovídají třídě F (155 °C).\nDráty lakované polyuretanovými laky jsou pájitelné, to znamená, že je možné je pájet bez odstraňování laku. Pájení vyžaduje teploty větší než 340 °C. Při těchto teplotách viditelně mizí lakový povlak díky nízké tepelné odolnosti polyuretanu. Vznikající plyny jsou zdraví škodlivé. Pro dráty na vinutí cívek transformátorů i točivých strojů se prosadily také lakované dráty s povlakem z polyimidů. Díky vhodnému výběru vstupních surovin lze vytvořit povlaky s různými teplotními, mechanickými a dielektrickými vlastnostmi. Polyesterimidy vznikají kondenzační reakcí z etylénglykolu, dimetyltereftalátu, diaminodifenylmetanu. Tyto laky se dodávají jako 40% roztoky ve směsi rozpouštědel. Polyesterimidy jsou v Evropě nejběžnějšími laky. Lakované dráty s polyesterimidovýmn povlakem jsou částečně, při teplotách nad 450 °C, pájitelné.\nCívky s vysokým napětím mezi vrstvami nebo určené pro vysoké frekvence je obvyklé dodatečně impregnovat ponořením do impregnačního laku (zpravidla ve vakuu) s následným vytvrzením. Impregnační lak zaplní mezery mezi závity. Tím brání vnikání vlhkosti mezi závity a zvyšuje izolační odolnost. Navíc se cívka také mechanicky zpevní. \nPro samonosné cívky se užívá takzvaný spékatelný drát. Na vrstvu už vytvrzeného elektroizolačního laku se nanáší další, jen částečně vytvrzená vrstva, kterou je možné vytvrdit až po navinutí a vytvarování cívky. Zahřátím tato vrstva laku zpolymerizuje, vytvrdí se a cívku není nutné impregnovat máčením v impregnačním laku.\n\n\n"}
{"id": "707365", "url": "https://cs.wikipedia.org/wiki?curid=707365", "title": "Marianne Faithfullová", "text": "Marianne Faithfullová\n\nMarianne Faithfullová (* jako Marianne Evelyn Gabriel Faithfull; 29. prosince 1946, Hampstead, Londýn, Anglie, Spojené království) je anglická zpěvačka, hudební skladatelka, hudebnice a herečka. Podílela se mimo jiné na koncertu dřívějšího baskytaristy skupiny Pink Floyd Rogera Waterse v roce 1990 v Berlíně, který později vyšel na albu pod názvem The Wall - Live in Berlin, či na písni The Memory Remains od skupiny Metallica.\n\nJejí otec byl univerzitní profesor literatury, její matka Eva von Sacher-Masoch byla baletka a šlechtična rakouského původu, praneteř spisovatele Leopolda von Sacher-Masocha. Jejím nevlastním bratrem je výtvarník Simon Faithfull. Studovala na katolické St Joseph's College. V osmnácti letech se provdala za avantgardního výtvarníka John Dunbara, v listopadu 1965 se jí narodil syn Nicholas Dunbar. Dunbar se kamarádil s členy skupiny The Rolling Stones, kteří pro Faithfullovou napsali její první velký hit \"As Tears Go By\". Krátce nato opustila manžela a stala se milenkou Micka Jaggera. Vystupovala na koncertu \"The Rolling Stones Rock and Roll Circus \" v prosinci 1968, byla také spoluautorkou písně \"Sister Morphine\". Hrála hlavní ženské role ve filmech \"Dívka na motocyklu\" a ve filmové verzi \"Hamleta\", kterou natočil Tony Richardson podle vlastní inscenace provozované v divadle Roundhouse.\n\nS Jaggerem se rozešla v květnu 1970. V té době byla těžce závislá na heroinu, měla vážné zdravotní problémy a žila ve squatech, pokusila se o sebevraždu poté, co jí úřady odňaly jejího syna. Do showbusinessu se vrátila v roce 1979 albem \"Broken English\", které získalo úspěch díky zpracování punkových vlivů, s nímž rezonoval její zdrsnělý hlas. Skladba \"The Ballad of Lucy Jordan\" s textem Shela Silversteina získala druhé místo v rakouské hitparádě. Později se věnovala blues (album \"Strange Weather\"), účinkovala také v operách Kurta Weilla \"Krejcarová opera\" a \"Sedm smrtelných hříchů\". Hrála ve filmech \"Intimita\", \"Paříži, miluji tě\" a \"Irina Palm\" (za roli ženy, která ve zralém věku začne pracovat jako erotická masérka, aby získala peníze na léčbu nemocného vnuka, byla v roce 2007 nominována na European Film Awards). Vystupovala také v televizním pořadu \"Who Do You Think You Are?\".\n\n\n\n"}
{"id": "707366", "url": "https://cs.wikipedia.org/wiki?curid=707366", "title": "Giuseppe Leanza", "text": "Giuseppe Leanza\n\nMons. Giuseppe Leanza (* 2. ledna 1943, Cesarò) je italský katolický duchovní, diplomat Svatého stolce a titulární arcibiskup lilibejský. Od 15. září 2011 do roku 2018 byl apoštolským nunciem v České republice a doyenem diplomatického sboru České republiky.\n\nPochází ze sicilského města Cesarò, na kněze byl vysvěcen 17. července 1966. V roce 1970 začal studovat Papežskou církevní akademii v Římě, na níž se připravují ke službě diplomaté Svatého stolce a představitelé Státního sekretariátu papežské kurie. Po získání doktorátu kanonického práva v roce 1972 vstoupil do vatikánských diplomatických služeb a sloužil na nunciaturách v Paraguayi, Ugandě a Spojených státech amerických a v sekci pro vztahy se státy Státního sekretariátu papežské kurie.\n\nPapež Jan Pavel II. ho 3. července 1990 jmenoval titulárním arcibiskupem lilibejským (biskupské svěcení přijal 22. září 1990 z rukou kardinála Casaroliho) a současně apoštolským nunciem na Haiti. Od 4. července 1991 působil jako pronuncius v Malawi a současně apoštolský nuncius v sousední Zambii. Poté byl ustanoven apoštolským nunciem v Bosně a Hercegovině (29. dubna 1999) a po rezignaci Mariana Oleśe ze zdravotních důvodů rovněž ve Slovinsku (15. května 2002) a Makedonii (18. května 2002). Od 22. února 2003 pak působil jako apoštolský nuncius v Bulharsku a od 22. února 2008 v Irsku. Koncem července 2011 byl povolán ke konzultacím zpět do Vatikánu a následně oznámen záměr jeho jmenování apoštolským nunciem v České republice, jímž ho papež Benedikt XVI. jmenoval 15. září 2011. Do Prahy přicestoval 13. října, předáním pověřovacích listin prezidentu republiky dne 17. října 2011 se ujal úřadu. Funkci opustil až v roce 2018 kvůli dovršení limitního věku 75 let. Při té příležitosti mu prezident České republiky Miloš Zeman udělil Řád T. G. Masaryka.\n\nJezuitský kněz a filosof Václav Umlauf na svém blogu upozornil na kontroverzní souvislosti, v nichž Leanza ukončil předchozí diplomatické působení ve funkci nuncia v Irsku. Umlauf uvádí, že Leanza \"„byl v pondělí 25. 7. urychleně povolán do Vatikánu na konzultace, protože vyšla vládní zpráva o zneužíváních v diecézi Cloyne, hrabství Cork. Nuncius v Irsku skončil, ale oficiálně mu stejně vypršel termín diplomatické mise, takže se vlastně nic nestalo.“\" Obdobně o pozadí této události informovala i Česká televize.\n\n\n"}
{"id": "707368", "url": "https://cs.wikipedia.org/wiki?curid=707368", "title": "Karboxymethylcelulóza", "text": "Karboxymethylcelulóza\n\nKarboxymethylcelulóza (CMC) je derivát celulózy s karboxymethylovými skupinami (-CH-COOH) navázanými na některé z hydroxylových skupin glukopyranózových monomerů, které tvoří kostru polymeru. Často se používá i sodná sůl karboxymethylcelulózy.\n\nKarboxymethylcelulóza se syntetizuje zásaditě katalyzovanou reakcí celulózy s kyselinou chloroctovou. Polární karboxylové skupiny dodávají derivátu rozpustnost a chemickou reaktivitu.\n\nPo počáteční reakci obsahuje výsledná směs zhruba 60 % CMC a 40 % solí (chloridu sodného a glykolátu sodného). Tento produkt je tzv. technická karboxymethylcelulóza a používá se do čisticích prostředků. Dalším čištěním se odstraní soli a získá se čistá CMC pro použití do potravin, léčiv a zubních past. Meziprodukt (částečně purifikovaná CMC) se typicky používá do papíru.\n\nFunkční vlastnosti CMC závisí na stupni substituce v celulózové struktuře (tj. jaká část hydroxylových skupin se zúčastnila substituce), na délce polymerních řetězců a na stupni shlukování karboxymethylových substituentů.\n\nCMC se používá v potravinářství ke změně viskozity (k zahušťování) a ke stabilizaci emulzí v řadě výrobků, například zmrzlině. Jako přídatná látka do potravin se označuje E 466. Přidává se také do mnoha nepotravinářských výrobků, například lubrikantů, zubních past, projímadel, dietních tablet, vodou ředitelných nátěrových hmot, čisticích prostředků, výrobků z papíru a pro změnu velikosti oděvů. Má vysokou viskozitu, je netoxická a hypoalergenní. V pracích prostředcích vytváří na bavlně a jiných textilních materiálech záporně nabitou bariéru, které brání usazování nečistot z prací lázně. Dalším použitím je lubrikace v netěkavých očních kapkách (např. umělých slzách). Někdy se místo CMC používá methylcelulóza (MC), ale její nepolární methylové skupiny nedodávají celulóze rozpustnost ani reaktivitu.\n\nCMC se používá také při těžbě ropy jako složka vrtných kapalin, kde upravuje viskozitu a zadržuje vodu. Polyaniontová celulóza (PAC) je derivátem CMC a také se používá při těžbě ropy.\n\nNerozpustná mikrogranulární karboxymethylcelulóza se používá jako katexová pryskyřice v iontoměničové chromatografii k čištění bílkovin. Úroveň derivatizace (vůči celulóze) je zřejmě mnohem nižší, takže si tato CMC udržuje nerozpustnost, současně ale získává dostatek záporně nabitých karboxylových skupin, aby mohla vázat kladně nabité bílkoviny.\n\nCMC lze použít také v chladicích vložkách, kde umožňuje vytvořit eutektickou směs a dosáhnout snížení teploty tání a tedy lepší chlazení v porovnání s obyčejným ledem.\n\nVodné roztoky CMC lze využít k disperzi uhlíkových nanotrubic. Míní se, že dlouhé molekuly CMC se obtáčejí okolo nanotrubic a umožňují jejich rozptýlení ve vodě.\n\n\n"}
{"id": "707369", "url": "https://cs.wikipedia.org/wiki?curid=707369", "title": "Kvalifikace na Mistrovství světa ve fotbale 2014 (AFC) – druhá fáze", "text": "Kvalifikace na Mistrovství světa ve fotbale 2014 (AFC) – druhá fáze\n\nVe druhé fázi se 22 přímo nasazených týmů a 8 postoupujících z první fáze utkalo systémem doma a venku o postup do třetí fáze.\n\nTýmy byly rozděleny do dvou košů – Koš A zahrnoval týmy s nasazením 6 až 20 a koš B týmy s nasazením 21 až 27 a navíc osmičku postupujících z první fáze. Los se uskutečnil 30. března 2011 v Kuala Lumpur.\n\n<div id=\"Thailand v Palestine\">\n\n<div id=\"Palestine v Thailand\">\n<div id=\"Lebanon v Bangladesh\">\n\n<div id=\"Bangladesh v Lebanon\">\n<div id=\"China PR v Laos\">\n\n<div id=\"Laos v China PR\">\n<div id=\"Turkmenistan v Indonesia\">\n\n<div id=\"Indonesia v Turkmenistan\">\n<div id=\"Kuwait v Philippines\">\n\n<div id=\"Philippines v Kuwait\">\n<div id=\"Oman v Myanmar\">\n\n<div id=\"Myanmar v Oman\">\n<div id=\"Saudi Arabia v Hong Kong\">\n\n<div id=\"Hong Kong v Saudi Arabia\">\n<div id=\"Iran v Maldives\">\n\n<div id=\"Maldives v Iran\">\n<div id=\"Syria v Tajikistan\">\n\n<div id=\"Tajikistan v Syria\">\n<div id=\"Qatar v Vietnam\">\n\n<div id=\"Vietnam v Qatar\">\n<div id=\"Iraq v Yemen\">\n\n<div id=\"Yemen v Iraq\">\n<div id=\"Singapore v Malaysia\">\n\n<div id=\"Malaysia v Singapore\">\n<div id=\"Uzbekistan v Kyrgyzstan\">\n\n<div id=\"Kyrgyzstan v Uzbekistan\">\n<div id=\"United Arab Emirates v India\">\n\n<div id=\"India v United Arab Emirates\">\n<div id=\"Jordan v Nepal\">\n\n<div id=\"Nepal v Jordan\">\n\n Kvalifikace zóny AFC\n"}
{"id": "707370", "url": "https://cs.wikipedia.org/wiki?curid=707370", "title": "Sráči", "text": "Sráči\n\nSráči (2011) je televizní film Roberta Sedláčka pro ostravské studio České televize, jehož předpremiéra se ale konala na Letní filmové škole v Uherském Hradišti. Jde o první Sedláčkův film, kdy nerežíroval svůj scénář.\n\nDěj se odehrává v Třinci a vypráví o vykradačích bank a pošt a zkorumpovaných policistech. Aby film bylo možno v televizi vysílat před desátou hodinou večerní, režisér z něho vystřihl dlouhou scénu se šňupáním kokainu.\n\nPracovní název filmu byl \"Krysy\".\n\n"}
{"id": "707372", "url": "https://cs.wikipedia.org/wiki?curid=707372", "title": "Karel Appel", "text": "Karel Appel\n\nKarel Appel (* jako Christiaan Karel Appel; 25. dubna 1921, Amsterdam, Nizozemsko – 3. května 2006, Zürich, Švýcarsko) byl nizozemský malíř, sochař a básník, spoluzakladatel avantgardní skupiny CoBrA.\n\nNarodil se v rodině holiče a kadeřníka v dělnické čtvrti v Amsterdamu. Na otcovo přání se také vyučil kadeřníkem. V letech 1940-1944 vystudoval Rijksakademie - Královskou akademii výtvarných umění v Amsterdamu. V roce 1948 se stal jedním ze zakládajících členů avantgardní skupiny umělců CoBrA.\n\nRoku 1946 uspořádal první samostatnou výstavu v \"Het Beerenhui\"s v Groningenu a zúčastnil se skuinové výstavy mladých umělců ve Stedelijk Museum v Amsterdamu. V tomto období jeho tvorbu silně ovlivnili Pablo Picasso, Henri Matisse a Jean Dubuffet. Kromě pláten namaloval velkou nástěnnou malbu \"Tázající se děti\" v Městském domě v Amsterdamu. Svůj styl nadále přibližoval dětské kresbě.\nRoku 1950 odjel do Paříže. Roku 1953 vystavoval na biennále v São Paulo, kde získal velkou cenu za malbu. Roku 1951 namaloval monumentální fresku pro Stedelijk Museum v Amsterdamu a roku 1959 pro budovu UNESCO v Paříži. Zúčastnil se výstav Documenta II (1959) a Documenta III (1964) v Kasselu.\n\nVždy rád spolupracoval s umělci příbuzných oborů: roku 1962 to byl Bert Schiebeek při divadelním projektu \"Een groot dier\" („velé zvíře“), roku 1970 Merrill Sanders a Chet Baker, r. 1987 spolupracoval na scéně a výpravě inscenace baletu v pařížské Opeře, dále například s Brooklynskou Akademií hudby v New Yorku, nebo s nizozemskou operou v Amsterdamu. Experimentoval propojením výtvarného umění, poezie a hudby: roku 1991 byli jeho spolupracovníky Allen Ginsberg a Gregory Corso na „Poetry-Painting Series“. Dále spolupracoval s operou v Amsterdamu a při hudebním festivalu v Salzburgu. Roku 2006 tam navrhl scénu pro Mozartovu operu \"Kouzelná flétna\".\n\nKolem roku 1990 si zařídil ateliéry v New Yorku, v Connecticutu, v Monaku a v čtvrtý v Toskánsku. Kromě New Yorku bydlel ve Florencii a pravidelně cestoval mezi oběma kontinenty.\n\nV roce 1999 zřídil svou nadaci \"Karel-Appel Stiftung\" (Karel Appel Foundation), do níž převedl všechna svá díla a reprodukční práva.\n\nPatřil k nejproduktivnějším výtvarníkům, za svůj život vytvořil na 10.000 prací. Je zastoupen ve 26 světových galeriích či muzeích umění po celém světě, zejména v Evropě a v USA.\n\n\n"}
{"id": "707375", "url": "https://cs.wikipedia.org/wiki?curid=707375", "title": "Tenderizér", "text": "Tenderizér\n\nTenderizér (změkčovač masa) slouží ke zjemnění a mírnému naklepání masa. Hlavním účelem použití je narušení a prořezání struktury masových vláken. \nAčkolimůže být jako tenderizér použit téměř jakýkoli objekt, existují tři hlavní druhy, které se pro tento účel vyrábí:\n\nPoužitím tenderizéru při přípravě všech druhů mas se v něm udrží větší množství šťávy, maso se lépe tvaruje a hlavně se výrazně zkracuje doba přípravy (až o polovinu). Při použití v domácí kuchyni a kuchyních menších hotelů a restaurací stačí tenderizér ruční, ale pro velké provozy jsou k dispozici tenderizéry elektrické, které zvládnou připravit až 400 plátků jakéhokoli masa za hodinu.\n\nTenderizace pomocí paličky vlákna změkčuje a maso je tak snadnější rozžvýkat a strávit. Uplatňuje se především při přípravě tužších kousků masa a při úpravě pečením či smažením. Při přípravě řízků slouží také ke ztenčení a zvětšení plátků masa.\n"}
{"id": "707379", "url": "https://cs.wikipedia.org/wiki?curid=707379", "title": "Fanny Cottençonová", "text": "Fanny Cottençonová\n\nFanny Cottençonová (* 11. května 1957 Port-Gentil) je francouzská herečka a producentka narozená v současném Gabonu. V roce 1983 obdržela Césara pro nejlepší herečku ve vedlejší roli za výkon ve filmu \"L'étoile du nord\". Známá je rolí záletné manželky Florence Arnaudové v situační komedii \"Nalevo od výtahu\" (1988).\n\nNarodila se v roce 1957 během pracovního pobytu otce ve Francouzské rovníkové Africe, který tam působil jako geolog. Od šesti let žila ve Francii. Herectví studovala na konzervatoři a poté v Centre d'Art Dramatique de la rue Blanche.\n\n\n"}
{"id": "707384", "url": "https://cs.wikipedia.org/wiki?curid=707384", "title": "Georges Louis Leclerc de Buffon", "text": "Georges Louis Leclerc de Buffon\n\nGeorges Louis Leclerc de Buffon [\"žorž-lui leklér de byfon\"] (7. září 1707 Montbard – 16. dubna 1788 Paříž) byl francouzský matematik, přírodovědec a osvícenský spisovatel, autor rozsáhlé encyklopedie o přírodě a dlouholetý ředitel pařížské botanické zahrady. .\n\nNarodil se v městečku Montbard v Burgundsku v rodině vysokého královského úředníka jako nejstarší z pěti dětí. Když mu bylo deset let, otec koupil nedaleké panství Buffon, které se stalo jejich šlechtickým přídomkem. Zároveň se rodina přestěhovala do Dijonu, kde se otec stal soudním radou. Georges-Louis vystudoval jezuitské gymnázium v Dijonu a roku 1726 získal tamtéž licenciát práv. Proti vůli rodiny však odešel do Angers, kde studoval matematiku a botaniku. Protože však zabil v souboji důstojníka, musel z univerzity odejít. V Nantes se setkal s bohatým anglickým šlechticem, který cestoval po Evropě, a s ním procestoval značnou část Francie a Itálie.\n\nRoku 1732 se odstěhoval do Paříže, kde bydlel u G.-F. Boulduca, královského lékárníka, člena Akademie a profesora chemie v \"Jardin des Plantes\". Zabýval se hlavně matematikou a 1733 předložil Akademii pojednání, v němž zavedl infinitesimální počet do pravděpodobnostní matematiky. Přeložil z angličtiny stati Isaaca Newtona o geometrii a Halesovo pojednání o botanice. Seznámil se s Voltairem a dalšími osvícenci a byl přijat do Francouzské akademie. Roku 1733 vypracoval pro ministra námořnictví pojednání o možnostech využití různých dřev při stavbě lodí. Jako velký anglofil, cestoval roku 1738 do Londýna a v následujícím roce byl zvolen členem Royal Society.\n\nRoku 1739 se stal intendantem královské botanické zahrady, kterou ze sbírky léčivých rostlin přebudoval na přírodovědecké středisko s muzeem, dnešní Jardin des plantes. Do konce života pak dělil svůj čas mezi rodným Montbardem, kde psal, a Paříží, kde vedl zahradu a navštěvoval dvůr a důležité salóny. Zahradu podstatně rozšířil, doplnil o přírodovědecké muzeum a obklopil se vynikajícími přírodovědci i anatomy, takže se zahrada stala chloubou francouzského dvora, kam se vodily královské návštěvy. Buffon byl sice přesvědčený monarchista a o přízeň panovníka se pečlivě staral, dvorské politice se ale vyhýbal.\n\nRoku 1744 se stal pokladníkem Akademie věd a 1749 vyšly první tři svazky jeho životního díla \"Histoire naturelle\", které měly neobyčejný úspěch. Za jeho života vyšlo celkem 36 svazků a posmrtně vydal Lacépede ještě osm dalších. Roku 1752 se oženil s velmi mladou Marie-Francoise, s níž měl jednoho syna, která však už roku 1769 po nešťastném pádu s koně zemřela. 1753 byl Buffon zvolen členem Francouzské akademie, postupně však trávil stále více času v rodném Montbard.\n\nRodinné sídlo, kde psal své dílo, rozšířil a zvelebil, pěstoval zde různá zvířata i ptáky a v blízkosti postavil železárnu a kovárnu na vodní pohon, kde se železo zušlechťovalo a zpracovávalo. Veřejně předváděl také různé fyzikální pokusy a roku 1752 potvrdil Franklinovy pokusy s hromosvodem. Roku 1753 byl povýšen na hraběte de Buffon a 1776 mu Ludvík XVI. dal postavit pomník v botanické zahradě. Zemřel roku 1788, krátce před vypuknutím francouzské revoluce.\n\nKromě řady pojednání o matematice, fyzice a zpracování dřeva, která předložil Akademii, přeložil několik vědeckých spisů z angličtiny a postupně psal a vydával své životní dílo, které mělo původně pokrýt celou přírodu. Přes obrovský rozsah ale zůstalo torzem, které pojednává o teorii a vývoji Země, o čtvernožcích a ptácích, o přírodopisu člověka a o minerálech a zajímavé dílo o „epochách přírody“, které předjímá myšlenku celkového vývoje. Jako jeden z prvních vědců se pokusil o exaktní odhad stáří Země (pomocí měření doby zchladnutí železné koule) a přišel s údajem 75 000 let.\n\nBuffon ovlivnil dvě generace přírodovědců a podle E. Mayra „žádný jiný vědec, kromě Aristotela a Darwina, neměl větší vliv na vývoj přírodních věd.“ Už za života se Buffonovi dostalo mnoha ocenění, je po něm pojmenována řada ulic, škol a institucí, kráter na Měsíci a souostroví v Antarktidě. \n\nCarl Linné pojmenoval na jeho počest rod \"Bufonia\" z čeledi hvozdíkovité. Dalšími (neplatnými) variantami jména rodu jsou \"Buffonia\" Adans. (1763), \"Buffona\" Cothen. (1790) a \"Buffonea\" W.D.J.Koch (1836).\n\n"}
{"id": "707385", "url": "https://cs.wikipedia.org/wiki?curid=707385", "title": "Chris Colfer", "text": "Chris Colfer\n\nChristopher Paul \"Chris\" Colfer (* 27. května 1990) je americký herec, zpěvák a spisovatel. Jeho nejznámější role je Kurt Hummel v seriálu \"Glee\", za kterou v roce 2011 vyhrál Zlatý glóbus a tři ceny People's Choice Awards (2013, 2014, 2015).\n\nV roce 2011 se také objevil v časopise \"Time\" na seznamu \"100 nejvlivnějších lidí\". Sám napsal, produkoval a hrál ve filmu \"Zasažen bleskem\", který měl premiéru v roce 2012 na Filmovém festivalu Tribeca.\n\nJeho kniha \"The Land Of Stories: The Wishing Spell\" se stala číslem jedna v žebříčku New York Times.\n\nChris Colfer se narodil v Clovis, v Kalifornii. Je synem Karyn Colfer a Timothyho Colfera. Má irské předky. Jako dítě ležel 3 měsíce v nemocni kvůli operaci lymfatických uzlin. Po operaci mu zůstala jizva na krku. Již velmi brzo v životě Chris objevil vášeň pro psaní. Jeho babička byla jeho první editorka a rádce. To ona ho podpořila k napsání první novely, která se později stala \"The Land Of Stories\". Knihu jí po vydání v roce 2012 věnoval.\n\nChris byl na škole šikanován a proto byl v 7. a 8. třídě vyučován doma. Další rok Chris nastoupil na Clovis East High School, kde se zapojil do řečnického a debatního kroužku a vyhrál několik titulů. Také byl členem dramatického kroužku a editorem školního literárního magazínu Destination ImagiNation. Jako maturant napsal, hrál a režíroval svojí verzi parodii Sweeneyho Todda, kterou pojemnoval \"Shirley Todd\".\n\nKdyž byl mladší, účinkoval v muzikálu \"Za zvuků hudby\" jako Kurt von Trapp.\nV osmnácti letech hrál roli \"Russela Fishe\" v \"\", krátkém filmu, kdy hlavní hrdina, drzý teenager musí projít fitness testy, aby nepřestal chodit na Harvard.\n\nJeho první televizní role přišla v roce 2009, když byl obsazen v seriálu \"Glee\" jako Kurt Hummel, homosexuál, který má velký smysl pro módu, ale je ve škole šikanován, nejen proto, že je gay, ale také proto, že je členem nepopulárního Glee klubu. Původně se ucházel o roli vozíčkáře Artieho Abrahamse, kterého nakonec hraje Kevin McHale. Scenárista seriálu, Ryan Murphy jím byl tak ohromen, že přímo pro něj připsal do scénáře roli Kurta.\n\nRyan Murphy také prohlásil, že na konci třetí série \"Glee\" bude Kurt maturovat spolu se svými spolužáky Rachel (hraje ji Lea Michele) a Finnem (hraje ho Cory Monteith).\n\nV roce 2011 získal Chris cenu Zlatého Glóba v kategorii herec ve vedlejší kategorii. Za roli Kurta Hummela byl dvakrát nominován na cenu Emmy. V roce 2013, 2014 a 2015 vyhrál cenu People's Choice Award v kategorii Nejlepší TV herec v komedii.\n\n8. července 2011 Chris podepsal smlouvu na napsání dvou novel pro děti. Knihy sledují dvojčata Alexe a Connera, jak kouzelně cestují skrz knihu příběhů a zažívají dobrodružství v zemi, ve které mohou tváří tvář potkat pohádkové postavy, o kterých si četli, když vyrůstali.\n\nPrvní kniha ze sérii, \"The Land Of Stories: The Wishing Spell\" ( česky \"Země příběhů: Kouzelné přání\"), byla uvedena na trhu 17. července 2012 a během dvou týdnů se stala číslem 1 na žebříčku New York Times Best Sellers v kategorii čtení pro děti. Druhá kniha \"The Land Of Stories: The Enchantress Reutrns\" byl uveřejněn 6. srpna 2013 a debutoval na 2. místě v žebříčku Newyorských Best sellerů. Díky úspěchu knih Chris získal smlouvu na nejméně tři další knihy. Třetí kniha \"The Land Of Stories: A Grimm Warning\" byla zveřejněna 8. července 2014. Čtvrtý díl \"The Land Of Stories: Beyond the Kingdoms\" byla vydaná 7. července 2015. V roce 2015 byla také vydaná ilustrovaná kniha Brandonem Dormanem. Pátý díl série \"The Land of Stories: An Author's Odyssey\" byl vydán 12. července 2016. Šestý a poslední díl \"The Land Of Stories: Worlds Collide\" byl vydán 11. července 2017. V červenci 2017 bylo potvrzeno, že zrežíruje filmovou adaptaci první ho dílu \"The Wishing Spell\". Na projektu se bude také podílet jako scenárista a výkonný producent.\n\nChris napsal, hrál a exkluzivně produkovat komediální film \"Zasažen bleskem\". Film se natáčel během GLEE pauzy v létě roku 2011 a premiéru měl v roce 2012 na Filmovém festivalu v Tribece.\n\nV březnu 2012 se zúčastnil vystoupení hry \"8\" v divadle Wilshire Ebell Theater. Vystoupení bylo vysíláno na YouTube a vybíraly se peníze pro Americkou nadaci pro rovnoprávnost.\n\n28. ledna 2014 bylo oznámeno, že Chris propůjčí svůj hlas do nového 3D animovaného filmu Robodog. Nahrávání začalo 1. února 2014. Ve stejném roce si zahrál v seriálu \"Nouzové přístání\". V roce 2016 si zahrál roli 2016 ve filmu \"Naprosto dokonalé\".\nJde o otevřeného homosexuála. V rozhovoru s Access Hollywood řekl, že jeho rodiče to přijímají, ale v škole byl snadným terčem šikany. Jeho sestra Hannah trpí těžkou epilepsií. V rozhovoru řekl, že v mládí využíval herectví jako metodu útěku od stresu, jaký má rodina s členem, který je vážně nemocný.\n\n"}
{"id": "707386", "url": "https://cs.wikipedia.org/wiki?curid=707386", "title": "Zlatobýl obrovský", "text": "Zlatobýl obrovský\n\nZlatobýl obrovský (\"Solidago gigantea\") je vzpřímená trvalka s lodyhou vysokou i okolo 2 m mající v době kvetení vrchol zakončen množstvím drobných žlutých kvítků.\n\nDomovem této rostliny jsou Spojené státy a jižní oblasti Kanady. Jako okrasná rostlina byl zlatobýl obrovský dovezen v roce 1758 do Londýna. Postupně zplaněl a druhotně se rozšířil téměř po celé západní, jižní a střední Evropě, následně také do Asie a na Nový Zéland. Vybírá si světlá stanoviště s větší půdní vlhkostí a vyšším obsahem dusíku, např. tvoří vegetaci na pobřeží řek, roste ve vlhkých křovinách, v některých lužních lesích tvoří monodominantní bylinné patro, dále roste na rumištích, podél cest apod. V České republice roste územně nerovnoměrně, místy až hojně.\n\nJe to vytrvalá rostlina s lodyhou vysokou 80 až 200 cm, někdy je uváděno 50 až 250 cm, vyrůstající z bohatě větveného plazivého oddenku. Lodyha zelené nebo slabě nachové barvy je přímá, jednoduchá, lysá, pouze v oblasti květenství je mírně chlupatá. Kopinaté listy na obě strany zúžené vyrůstají na lodyze střídavě, bývají dlouhé od 7 do 18 cm a široké od 1 do 3 cm, jsou přisedlé až krátce stopkaté. Jejich čepele jsou zašpičatělé a pilovité, na okrajích a spodní straně jsou porostlé chlupy. Mimo hlavní žilku jsou na listech i další dvě postranní. V paždí listů někdy vyrůstají kratičké lístky se stopkami. Zlatobýl obrovský bývá diploidní, tetraploidní i hexaploidní.\n\nPřisedlé květní úbory (40 až 600 kusů na jedné rostlině) mají v průměru 4 až 8 mm a jsou okolo 4 mm dlouhé, všechny směřují vzhůru. Vyrůstají uspořádány do obloukovitě ohnutých hroznů a vytvářejí pyramidální laty dlouhé 10 až 20 cm. Úbor sestává ze dvou druhů květů majících asi 1 mm v průměrů. Na okraji květního lůžka vyrůstá 8 až 15 jazýčkovitých pestíkovitých květů, uvnitř roste 7 až 12 o málo kratších trubkovitých oboupohlavných. Korunní lístky obou typů květů mají shodnou žlutou barvu. Zákrov dlouhý od 3 do 4 mm je tvořen kopinatými listeny uspořádanými ve 3 nebo 4 řadách. Kvete od července do září. Květy jsou opylovány létajícím hmyzem. Plodem je nažka veliká až 1,5 mm s věnečkem chmýří dlouhého 3 až 4 mm.\n\nRozmnožuje se do blízkého okolí vegetativně oddenky a do vzdálenějšího generativně semeny rozšiřovanými větrem.\n\nZlatobýl obrovský je neofyt, v naší přírodě byl prvně zaznamenán roku 1851. V České republice je zařazen k vůli své agresivitě při rozšiřování a vytlačování původní flory mezi invazní rostliny. Včelaři je hodnocen jako medonosná rostlina, jiný význam nemá.\n\n"}
{"id": "707395", "url": "https://cs.wikipedia.org/wiki?curid=707395", "title": "Seznam památných stromů v okrese Benešov", "text": "Seznam památných stromů v okrese Benešov\n\nToto je seznam památných stromů v okrese Benešov, v němž jsou uvedeny památné stromy na území okresu Benešov.\n\n"}
{"id": "707400", "url": "https://cs.wikipedia.org/wiki?curid=707400", "title": "Titov vrh", "text": "Titov vrh\n\nTitov vrh nebo taky Titov vrv (makedonsky: Титов врв) je se svými 2748 m n. m. nejvyšším vrcholem v pohoří Šar planina a zároveň je druhou nejvyšší horou Severní Makedonie. Leží asi 12 km severozápadně od severomakedonského města Tetovo. Jižně od vrcholu pramení řeka Borovinska Reka a severně od něj řeka Pena.\n\nV blízkosti vrcholu se nachází ještě Mal Turčin (2702 m n. m.) a Bakardan (2700 m n. m.) Na vrcholu se nachází věž, která slouží pro potřeby turistických výprav na vrchol hory. Vybudována byla v roce 1957 a obnovena svépomocí dobrovolníků v roce 2016. Každý rok, poslední víkend v květnu, organizuje horský spolek „Ljuboten“ výstup na tento vrchol. V dobách socialistické Jugoslávie se konaly masové organizované výstupy na jeho vrchol. Na výročí 35. roku přejmenování hory v roce 1987 se výstupu na vrchol účastnilo 23 tisíc lidí. I v současné době je hora častým turistickým cílem.\n\nCesta Popovou stezkou na vrchol hory trvá cca 5 hodin.\n\nV dobách existence Království Jugoslávie nesl vrchol název po králi Alexandru. Název vrcholu byl změněn krátce po atentátu na krále v roce 1934. Během bulharské okupace Makedonie za druhé světové války se hoře vrátil původní název Golem Turčin.\n\nVrcholek byl po druhé světové válce přejmenován po bývalém jugoslávském prezidentu Josipu Broz Titovi. Její původní název byl \"Golem Turčin\" („Velký Turek“), albánsky \"Turk i Madh\". Rozhodnutí o změně názvu hory vydalo Sobranie dne 21. dubna 1953.\n"}
{"id": "707402", "url": "https://cs.wikipedia.org/wiki?curid=707402", "title": "Pizzo di Coca", "text": "Pizzo di Coca\n\nPizzo di Coca (též Pizzo Coca) je s výškou 3052 m n. m. nejvyšší hora der Bergamských Alp. Leží jižně od Sondria v italské Lombardii.\n\nHora se nachází jižně od města Sondrio na severu italské provincie Lombardie. Vypíná se nad obcí Valbondione na severním konci údolí Val Seriana. Spolu se sousedními vrcholy Pizzo di Redorta a Punta di Scais uzavírá velký, na jih otevřený ledovcový kotel (Kar), v jehož severovýchodním výběžku se nachází malé ledovcové jezero \"Lago di Coca\" (výška 2108 m n. m.). Těsně pod jižním koncem kotle leží na skalním výběžku \"Rifugio Coca\", výchozí bod k výstupům na vrchol. \n\nNejvyšší vrchol hory tvoří úzký, téměř horizontální hřeben, jenž nese dva vrcholy: jižní, hlavní vrchol, na němž od roku 1978 stojí vrcholový kříž, a o asi 3 m nižší vrchol severní. V prostoru 600 m vysoké severní stěny se nachází cca 300 m pod severním vrcholem malý ledovec \"Vedretta dei Marovin\". Na západním hřebeni hory leží strmý skalní zub \"Dente di Coca\" (3052 m n. m.). Pizzo di Coca je tvořen především ortorulami a jílovitými břidlicemi.\n\nZnačená cesta vychází od \"Rifugio di Coca\" (1892 m n. m.) přes jihovýchodní hřeben k vrcholu. Od chaty se vystoupá nejprve k malé, cca 60 m výše položené plošině a z ní pak přes strmé travnaté svahy se dosáhne jižního hřebene. Po něm vede cesta strmým skalnatým terénem až k zubu \"Bocchetta del Polledrino\". Odtud se přejde mírným výstupem jihovýchodní bok k jihovýchodnímu hřebeni. Následuje výstup k vrcholu, na němž je třeba překonat terén stupně obtížnosti II. Prvovýstup na Pizzo di Coca uskutečnil 4. září roku 1877 Emilio Torri spolu s vůdcem Antonio Baroni. \n\n"}
{"id": "707409", "url": "https://cs.wikipedia.org/wiki?curid=707409", "title": "Seznam památných stromů v okrese Břeclav", "text": "Seznam památných stromů v okrese Břeclav\n\nToto je seznam památných stromů v okrese Břeclav, v němž jsou uvedeny památné stromy na území okresu Břeclav.\n\n"}
{"id": "707411", "url": "https://cs.wikipedia.org/wiki?curid=707411", "title": "Dešat", "text": "Dešat\n\nDešat ( ) je pohoří na hranici mezi Albánií a Severní Makedonií. Geograficky patří do Šarského horského systému. Nejvyšším vrcholem pohoří je Velivar (2 375 m n. m.) . Hory jsou charakteristické řetězcem vrcholů Malý a Velký Krčin a Velivar. Další významné vrcholy jsou: Deli Senica a Suva Bara. Dešat má také hluboké říční soutěsky, obrovské lesy a malá ledovcová horská jezera. Nejbližší městem z albánské strany je Peshkopi a z makedonské strany je to Debar.\n"}
{"id": "707412", "url": "https://cs.wikipedia.org/wiki?curid=707412", "title": "Movimiento Ecológico de Venezuela", "text": "Movimiento Ecológico de Venezuela\n\nMovimiento Ecológico de Venezuela (zkráceně MOVEV, Venezuelské ekologické hnutí) je venezuelské politické hnutí prosazující zelenou politiku. Součástí tohoto subjektu je podpora ekologie, demokracie, sociální spravedlnosti a pacifismu. Sídlo strany je ve Valencii. 1. srpna 2008 strana ohlásila svůj vznik a přistoupení k Americké federaci zelených stran.\n\nMOVEV je první venezuelská strana, která se přihlásila k myšlenkám federace Global Greens. Strana zahájila své působení jako sociálně orientované hnutí občanských aktivistů v roce 2005. Členové sami sebe definují jako organizaci sdružující environmentalisty, kteří pomocí politické akce propagují zásady udržitelného rozvoje. Ten má umožnit Venezuelanům život ve spravedlivé společnosti, svobodně a v harmonii s přírodou.\n\n"}
{"id": "707414", "url": "https://cs.wikipedia.org/wiki?curid=707414", "title": "EUREKA", "text": "EUREKA\n\nEUREKA (: \"European Research Coordination Agency\") je evropská organizace pro výzkum a rozvoj a síť pro obchod a přeshraniční výzkum. Byla založená Pařížskou deklarací z roku 1985. Jejími dvěma hlavními zakladateli byli François Mitterrand a Helmut Kohl. K roku 2010 má 39 členů.\n\n"}
{"id": "707416", "url": "https://cs.wikipedia.org/wiki?curid=707416", "title": "Turli tava", "text": "Turli tava\n\nTurli tava (zelenina a dušené maso) je jídlo. Název má svůj původ v tureckých slovech turli, znamenajícím \"míchaná\", a tava, znamenajícím \"keramickou misku\". Je to obvyklé hlavní jídlo v Severní Makedonii a zbytku jižního Balkánu. Turli tava se připravuje z brambor, rýže, ibišku, lilku, mrkve, papriky a vepřového, hovězího či jehněčího masa. Všechny tyto ingredience se smíchají a pečou v troubě v tradiční keramické misce (tava).\n\n"}
{"id": "707417", "url": "https://cs.wikipedia.org/wiki?curid=707417", "title": "Sakartvelos Mcvaneta Partia", "text": "Sakartvelos Mcvaneta Partia\n\nSakartvelos mcvaneta partia (gruzínsky მწვანეთა პარტია, česky Gruzínská strana zelených) je politická strana v Gruzii. Jejím předsedou je. Giorgi Gačečiladze. Sídlo má v hlavním městě Tbilisi.\n\nVznikla v roce 1990, v roce 1992 získala ve volbách 11 parlamentních křesel. O tři roky později se stala součástí vládní koalice. Později už svůj úspěch nezopakovala. V roce 1999 obdržela pouze 0,5 % hlasů.\n\n"}
{"id": "707419", "url": "https://cs.wikipedia.org/wiki?curid=707419", "title": "Celostátní československé mistrovství 1949", "text": "Celostátní československé mistrovství 1949\n\nCelostátní československé mistrovství 1949 byl 24. ročník československé fotbalové ligy.\n\nPo nedokončeném ročníku 1948/49 došlo v ligové soutěži k velké změně. Tehdejší politický režim (vládní strana KSČ) nařídil změnu hracího systému na „jaro – podzim“, který byl uplatňován například v SSSR. Ligová soutěž se tak odehrávala během jednoho roku. Liga dostala zároveň nový název \"Celostátní československé mistrovství\".\n\nJednalo se o celkově 24. ročník československé ligy (včetně 6 ročníků v období protektorátu). Soutěž se opět hrála v počtu čtrnácti členů. Nováčky byla pětice Manet Považská Bystrica, Zbrojovka Brno, SK Kladno, Technomat Teplice a ATK Praha.\n\nDošlo i ke střídání na mistrovské pozici. Poprvé po devatenácti letech se mistrem nestal nikdo z dvojice pražských „S“, tedy ani AC Sparta Praha, ani SK Slavia Praha. Titul (taktéž poprvé) putoval na Slovensko, a to Sokolu NV Bratislava.\n\nJán Plško (-/0/-),\nTheodor Reimann (25/0/-) –\nJán Arpáš,\nJozef Baláži (-/1),\nVlastimil Hlavatý (-/2),\nArnošt Hložek (-/0),\nKarol Hrnčiar (-/0),\nJozef Jajcaj (-/0),\nJosef Kajml (-/2),\nBožin Laskov (-/17),\nMiroslav Oprchal,\nEmil Pažický (-/18),\nVlastimil Pokorný (-/2),\nVlastimil Preis (-/22),\nJozef Ružovič (-/0),\nVojtech Skyva (-/1),\nGejza Šimanský (-/17),\nViktor Tegelhoff (-/5),\nVladimír Venglár (-/1),\nMichal Vičan (-/1) –\ntrenér Leopold Šťastný\n\nKarel Čapek (13/0/-),\nZdeněk Roček (-/0/-) –\nJaroslav Bílek (-/8),\nLubomír Bláha (-/2),\nVáclav Blažejovský (-/4),\nJaroslav Cejp (-/18),\nJosef Hronek (-/7),\nJán Karel (21/1),\nJaroslav Kodyš (-/...),\nVáclav Kokštejn (-/12),\nLadislav Koubek (-/2),\nJiří Kuchler (-/15),\nJosef Ludl (-/1),\nOldřich Menclík (-/2),\nArnošt Pazdera,\nJan Říha (-/11),\nKarel Senecký (-/0),\nJiří Střela (-/4) –\ntrenér Erich Srbek\n\nVáclav Pavlis (25/0/-) –\nOldřich Bílek (5/1),\nLadislav Fišer (19/0),\nFrantišek Havlíček (25/2),\nMiloslav Charouzd (5/1),\nVáclav Jíra (21/0),\nFrantišek Koubek (1/0),\nJosef Kvapil (22/7),\nJosef Martínek (11/0),\nLadislav Müller (8/9),\nJiří Pešek (25/22),\nFrantišek Pikeš (2/0),\nFerdinand Plánický (22/11),\nJiří Rubáš (24/0),\nKarel Tomáš (17/15),\nJosef Vedral (26/1),\nJiří Žďárský (22/8) –\ntrenér Antonín Lanhaus\n\nAndré Houška (-/0/-),\nAlois Jonák (-/0/-),\nAntonín Palán (-/0/-) –\nGustáv Bánovec (-/0),\nJosef Crha (-/0),\nRudolf Galbička (-/2),\nRichard Grochol (-/0),\nZdeněk Haisl (10/7),\nJiří Hejský (-/0),\nOta Hemele (-/21),\nZdeněk Hippmann (-/...),\nAndrej Iľko (-/0),\nFrantišek Ipser (-/0),\nAnton Krásnohorský (-/0),\nJosef Majer (-/5),\nLadislav Müller (-/7),\nLadislav Putyera (-/13),\nZdeněk Sobotka (-/5),\nAntonín Španinger (-/0),\nVáclav Sršeň (-/10),\nJaroslav Tauer (-/0),\nBoris Timkanič (-/1),\nKarel Tomáš (-/2),\nJiří Trnka (-/2),\nJosef Vaněk (-/3),\nJaroslav Zemánek (-/...),\nVladimír Zuna (-/1),\nMiroslav Zuzánek(-/0) –\ntrenér Ladislav Ženíšek\n\nEmil Kabíček (-/0/-),\nKarel Randáček (-/0/-) –\nFrantišek Benda (-/4),\nJosef Bican (-/0),\nAntonín Bradáč (-/15),\nJosef Dřevikovský (-/1),\nJosef Forejt (-/10),\nJiří Hanke (-/0),\nLadislav Hlaváček (-/28),\nJosef Huml (-/1),\nStanislav Jelínek (-/1),\nMiloslav Kammermayer (-/0),\nVlastimil Kopecký (-/5),\nAntonín Kořínek (-/0),\nGustav Nejedlý (-/0),\nRudolf Šmejkal (-/1),\nFrantišek Štěpán (-/0),\nBohumil Trubač (-/4),\nFrantišek Veselý (5/0),\nFrantišek Vlk (-/1) –\ntrenér Jan Reichardt\n\nVlastimil Havlíček (21/0/5),\nJosef Hrdlička (3/0/0),\nJ... Choutka (1/0/0),\nLadislav Tikal (1/0/0) –\nMiroslav Cikánek (7/0),\nFrantišek Hampejs (20/2),\nAlois Hlinka (13/4),\nAntonín Houdek (22/0),\nVlastimil Chobot (24/0),\nOldřich Chudoba (9/0),\nJosef Janík (13/4),\nVáclav Kaftan (1/1),\nLadislav Kareš (23/16),\nMiloslav Malý (25/3),\nJiří Pacenhauer (14/15),\nJosef Pravda (21/9),\nGábor Rákoczi (3/0),\nJosef Sýkora (26/0),\nVáclav Volek (14/5),\nJosef Vostrý (25/4) –\ntrenér Rudolf Vytlačil\n\nIvan Kružliak (-/0/-),\nŠtefan Lešický (-/0/-) –\nJozef Bielek (-/2),\nJosef Cíha (-/1),\nRudolf Drexler (-/1),\nLadislav Ganczner (-/6),\nVladimír Holiš (-/1),\nVojtech Jankovič (-/1),\nKarel Kocík (-/15),\nAnton Kopčan (-/0),\nAnton Moravčík (-/3),\nDalibor Pečalka (-/1),\nEmil Stalmašek (-/5),\nĽudovít Szabó (-/0),\nOndrej Šedo (-/0),\nEugen Šeffer (-/0),\nĽudovít Šterbák (-/0),\nOldřich Šubrt (-/8),\n... Tesár (-/1),\n... Vajda (-/0),\nVojtech Zachar (-/3),\nJán Zvara (-/0) –\ntrenér Antal Mally\n\nLadislav Beller (-/0/-),\nKarol Haas (-/0/-),\nFrantišek Matys (-/0/-) –\nTibor Čiták (-/1),\nVojtech Čiták (-/7),\nKarol Dobay (-/9),\nJán Gajdoš (-/3),\nJozef Gašparík (-/0),\nFrantišek Greškovič (-/3),\nJozef Hučka (-/0),\nJozef Ivan (-/2),\nJozef Kertész (13/1),\nMiloš Klimek (-/2),\nLadislav Labodič (26/1),\nOndrej Nepko (-/3),\nJán Polgár (-/8),\nAlexander Pollák (-/1),\nJozef Steiner (-/0),\nĽudovít Schimara (-/0),\nGejza Tesár (-/0),\nTibor Weiss (-/1),\nRudolf Zibrínyi (-/1) –\ntrenéři Arpád Regecký a Ferenc Szedlacsek\n\nImrich Stacho (-/0/-),\nKarol Štajer (-/0/-) –\nMichal Benedikovič (-/0),\nFrantišek Bolček (-/0),\nRudolf Galbička (-/...),\nJozef Hagara (-/...),\n... Hrdlička (-/1),\nAlexander Ištvánovič (-/4),\nViliam Jakubčík (-/6),\n... Jurča (-/...),\n... Kiss (-/0),\nJán Klein (-/1),\n... Kodaj (-/...),\nKarol Kohúcik (-/2),\nJaroslav Kubovič (-/0),\nAnton Malatinský (-/4),\nJozef Marko (-/1),\n... Mečiar (-/...),\nŠtefan Mezölaky (-/9),\n... Molnár (-/0),\nŠtefan Pšenko (-/0),\nKarol Tibenský (-/5),\nRudolf Vokoun (-/7),\nĽudovít Zelinka (-/5) –\ntrenér Anton Malatinský\n\nJan Benedikt (-/0/-),\nEmil Folta (-/0/-) –\nFrantišek Berka (-/0),\nJaroslav Böhm (-/4),\nJan Fábera (-/0),\nLadislav Fikrle (-/0),\nFrantišek Formánek (-/1),\nJosef Honomichl (-/6),\nVladimír Perk (-/8),\nRudolf Sloup (-/3),\nZdeněk Sloup (-/3),\nKarel Süss (-/4),\nEmil Svoboda (-/20),\nVáclav Svoboda (-/0),\nJosef Šnajdr (-/1),\nJindřich Švajner (-/3) –\ntrenér ...\n\nJaroslav Aniol (-/0/-),\nSvatopluk Schäfer (-/0/-) –\nDrahomír Broskevič (-/7),\nFrantišek Drga (-/9),\nĽudovít Dubovský (-/3),\nOldřich Foldyna (-/0),\nRichard Grochol (-/0),\nFrantišek Kaločík (-/0),\nLadislav Kaňak (-/0),\nMiloslav Kaupa (-/...),\nStanislav Mohyla (-/7),\nLadislav Reček (-/1),\nJosef Sousedík (-/2),\nLadislav Šamberger (-/1),\nJaroslav Šimonek (-/1),\nLudvík Urbanec (-/0),\nJosef Vnenk (-/0),\nMiroslav Volek (-/...),\nMiroslav Wiecek (-/6) –\ntrenéři Miroslav Bartoš a František Bičiště\n\nKarel Kopecký (26/0/2) –\nPavel Antl (25/9),\nSlavomír Bartoň (20/0),\n... Bednář (10/0),\nFrantišek Buchta (15/1),\nFrantišek Čejka (24/1),\nJaroslav Červený II (2/0),\nJindřich Holman (16/2),\n... Kadlec (3/1),\nKarel Kohlík (7/0),\nRudolf Krejčíř (19/11),\nFrantišek Moos (20/7),\n... Přikryl (1/0),\nKarel Plšek (2/0),\nEduard Schön (14/0),\nBohuslav Sláma (8/1),\nFrantišek Smítal (13/6),\nKarel Trnka (9/2),\nEduard Vaněk (13/0),\nVladimír Vrzal (9/0),\nJaroslav Zahradník (6/2),\nFrantišek Zapletal (26/2)\n+ 1 vlastní branka Josefa Sýkory (Teplice) –\ntrenér Jan Smolka\n\nJozef Blaho (-/0/-),\nMilan Filus (-/0/-),\nJán Gogoľ (-/0/-) –\nFrantišek Bartal (-/12),\nBohuslav Bílý (-/6),\n... Čudek (-/0),\nRudolf Galbička (-/1),\n... Hroznár (-/0),\nVlastimil Ipser (-/0),\n... Kádár (-/0),\nEmil Kálnay (-/2),\n... Kordoš (-/0),\nAugustín Kostolník (-/4),\nKarol Kreibich (-/1),\nĽudovít Magdolen (-/0),\nJozef Mužík (-/0),\nMiroslav Petrášek (-/8),\nJiří Polák (-/1),\nEduard Stráňovský (-/1),\nMichal Szász (-/0),\nAlois Šmejkal (-/0),\nMilan Tatiersky (-/1),\nFrantišek Trutz (-/1) –\ntrenér Jozef Samek\n\nJan Biskup (-/0/-),\nJan Dědič (-/0/-),\nOldřich Šťastný (-/0/-) –\nStanislav Bacílek (-/0),\nVladimír Carvan (-/3),\nVladimír Čermák (-/0),\nVratislav Fikejz (-/1),\nVladimír Fous (-/3),\nZdeněk Jeřábek (-/0),\nJaroslav Liška (-/1),\nEduard Möstl (-/0),\nVáclav Mrázek (-/7),\nVáclav Peták (-/3),\nJaroslav Procházka (-/0),\nStanislav Přibyl (-/4),\nVojtěch Rašplička (-/0),\nJan Seidl (-/5),\nKarel Sklenička (-/0),\nVáclav Souček (-/0),\nVáclav Šofr (-/3),\nVáclav Sršeň (-/4),\nZdeněk Šrotýř (-/1),\nFrantišek Zika (-/0) –\ntrenér Karel Kraus\n\n\n\n"}
{"id": "707420", "url": "https://cs.wikipedia.org/wiki?curid=707420", "title": "Sorokyne", "text": "Sorokyne\n\nSorokyne () je město v Luhanské oblasti na jihovýchodě Ukrajiny. Má zhruba padesát tisíc obyvatel. Leží na řece Velyka Kamjanka, přítoku Severního Donce. Podobně jako pro mnohá jiná města v Donbasu, i pro Sorokyne je důležitý průmysl, zejména těžba uhlí.\n\nJe zde východní konec dálnice M 04, která začíná ve Znamjance nedaleko Kropyvnyckého v Kirovohradské oblasti. Po té je zde vedena také Evropská silnice E40, která dále pokračuje do ruského Volgogradu a končí až v Ridderu v Kazachstánu.\n\nSorokyne bylo založeno v roce 1914. V letech 1938–2016 se jmenovalo Krasnodon ( a ).\n"}
{"id": "707421", "url": "https://cs.wikipedia.org/wiki?curid=707421", "title": "Reyův syndrom", "text": "Reyův syndrom\n\nReyův syndrom je potenciálně smrtelné onemocnění, které působí četná poškození mnoha orgánů, zvláště mozku a jater; způsobuje též snížení hladiny krevního cukru (hypoglykémii). Přesná příčina není známa, a přestože byl Reyův syndrom spojován s léčbou virových nemocí u dětí kyselinou acetylsalicylovou, vyskytuje se i bez přítomnosti tohoto léčiva. Často je přítomna vrozená metabolická porucha.\n\nNemoc vyvolává steatózu jater (s minimálním zánětem) a těžkou encefalopatii (s otokem mozku). Játra se mohou poněkud zvětšit a ztvrdout, dochází také ke změně vzhledu ledvin. Žloutenka se obvykle nevyskytuje.\n\nVčasná diagnóza je velmi důležitá. Přestože se většina dětí s podpůrnou léčbou zotaví, může dojít k vážnému poškození mozku nebo i k smrti.\n\nZdokumentované případy Reyova syndromu u dospělých jsou vzácné (ale ani u dětí nejde o časté onemocnění - výskyt bývá méně než 1 za rok na milión dětí). Zotavení dospělých bývá obecně úplné, funkce jater a mozku se normalizují do dvou týdnů. U dětí (zvláště kojenců) se však může objevit mírné až těžké trvalé poškození mozku. Více než 30 % případů hlášených v USA v letech 1981 až 1997 skončilo smrtelně.\n\n"}
{"id": "707422", "url": "https://cs.wikipedia.org/wiki?curid=707422", "title": "Values Party", "text": "Values Party\n\nValues Party (česky také Strana hodnot) je bývalá politická strana, která působila mezi roky 1972–1990 na Novém Zélandu. Po regionálním australském uskupení United Tasmania Group je Values Party považovaná za celosvětově první celostátní stranu prosazující zelenou politiku. \n\nVznikla v roce 1972 na shromáždění ve Victoria University ve Wellingtonu. V několika manifestech byl představen program strany, která usilovala vybudovat z Nového Zélandu egalitářskou a ekologicky trvale udržitelnou společnost. Bojovala proti výrobě elektřiny z jádra a jadernému zbrojení, obhajovala teorii nulového růstu HDP a požadovala liberalizaci zákonů regulujících potraty, vztahy osob stejného pohlaví a distribuci lehkých drog. Přestože strana nikdy nezasedla v parlamentu, dařilo se jí otvírat veřejnou diskuzi k řadě sporných otázek. \n\nStrana v 70. letech 20. století získávala okolo 4–6 % volební podpory, což na zisk poslaneckého mandátu nestačilo. Její členové však získali volené funkce v obecních volbách. V roce 1990 se strana propojila s několika environmentalisticky orientovanými organizacemi a vytvořili Green Party of Aotearoa New Zealand – novozélandskou Stranu zelených.\n\n"}
{"id": "707424", "url": "https://cs.wikipedia.org/wiki?curid=707424", "title": "Suchodilsk", "text": "Suchodilsk\n\nSuchodilsk () je město v Luhanské oblasti na Ukrajině. Má přibližně třiadvacet tisíc obyvatel.\n"}
{"id": "707426", "url": "https://cs.wikipedia.org/wiki?curid=707426", "title": "Cyklofosfamid", "text": "Cyklofosfamid\n\nCyklofosfamid (INN, systematický název (\"RS\")-\"N\",\"N\"-bis(2-chlorethyl)-1,3,2-oxazafosfinan-2-amin-2-oxid), známý též pod obchodními názvy Endoxan, Cytoxan, Neosar, Procytox, Revimmune a dalšími nebo pod názvem cytofosfan, je organická sloučenina ze třídy dusíkatých yperitů a oxazoforinů. Působí jako alkylační činidlo.\n\nAlkylační činidlo typu cyklofosfamidu je schopno přidat alkylovou skupinu (CH) k DNA. Naváže ji na guaninovou bázi DNA, na atom dusíku č. 7 v imidazolovém kruhu. Cyklofosfamid se proto používá jako cytostatikum při léčbě různých typů nádorů a některých autoimunitních poruch. Jedná se o „proléčivo“, do podoby aktivního chemoterapeutika se konvertuje v játrech.\n\n"}
{"id": "707428", "url": "https://cs.wikipedia.org/wiki?curid=707428", "title": "Southern Cross Classic", "text": "Southern Cross Classic\n\nSouthern Cross Classic je zaniklý ženský tenisový turnaj WTA Tour nejnižší kategorie Tier V, který se uskutečnil v roce 1988. Konal se v australském Adelaide na otevřených dvorcích s tvrdým povrchem.\n\n"}
{"id": "707429", "url": "https://cs.wikipedia.org/wiki?curid=707429", "title": "Jurij Bojko", "text": "Jurij Bojko\n\nJurij Anatolijovyč Bojko ( , * 9. října 1958 v Horlivce v Doněcké oblasti Ukrajinské SSR) je ukrajinský politik za Stranu regionů, od 11. března 2010 do 24. prosince 2012 ministr paliv a energetiky Ukrajiny. Ve funkci nahradil Jurije Vasylovyče Prodana, před kterým tento post zastával již v období od srpna 2006 do prosince 2007. Od 24. prosince 2012 byl ve funkci místopředsedy vlády až do 27. února 2014, kdy kabinet Mykoly Azarova odstoupil v důsledku Euromajdanu. V březnu téhož roku oznámil svoji kandidaturu v prezidentských volbách, přestože Strana regionů nominovala Mychajla Dobkina. Poté byl vyloučen ze strany a kandidoval jako nezávislý, získal pouhých 0,19 %. Novinář Arťom Kobzev vysvětlil jeho kandidaturu snahou vyhnout se trestnímu stíhání za korupci a kontakty s oligarchou Dmytrem Firtašem. V parlamentních volbách v říjnu 2014 byl lídrem koalice Opoziční blok a byl zvolen poslancem. V únoru 2015 podal návrh na zahájení mírových rozhovorů mezi Ukrajinou a Ruskem. Zúčastnil se prezidentských voleb v roce 2019, v prvním kole skončil na čtvrtém místě se ziskem 11,54 % hlasů a do druhého kola nepostoupil. Největší podporu měl ve východní části země, kde v některých obvodech i vyhrál.\n\n"}
{"id": "707430", "url": "https://cs.wikipedia.org/wiki?curid=707430", "title": "Pivovar Osojno", "text": "Pivovar Osojno\n\nPivovar Osojno stával v obci Osojno, dnes části Dražně. Kvůli požáru, který v roce 1620 postihl celou obec, existoval jen 72 let.\n\nPrvní písemná zmínka o pivovaru pochází z roku 1548, kdy byl spolu s poplužním dvorem v držení Švamberků. V roce 1580 jej měl ve vlastnictví Jeroným Hrobčický, který ovšem nechával pivo dovážet z Manětína. Obyvatelům se tento postup nelíbil, protože během převozu se kvalita piva výrazně zhoršila. Roku 1620 obec i s pivovarem vyhořela a majitelé panství, hrabata Lažanští, rozhodli o neobnovení pivovaru, a pivo se tak nadále dováželo z Manětína.\n\nNa místě pivovaru dnes najdeme pouze zvlněný terén.\n\n"}
{"id": "707431", "url": "https://cs.wikipedia.org/wiki?curid=707431", "title": "Athens Trophy", "text": "Athens Trophy\n\nAthens Trophy je zaniklý ženský tenisový turnaj WTA Tour, který se hrál každoročně v letech 1986–1990. Konal se v řeckém oddílu Athens Lawn Tennis Club na otevřených antukových dvorcích.\n\nOd roku 1988 byl zařazen do nejnižší kategorie okruhu Tier V. V roce 2008 byl turnaj obnoven pod novým názvem Vogue Athens Open jako součást okruhu ITF s dotací 125 000 dolarů.\n\n"}
{"id": "707433", "url": "https://cs.wikipedia.org/wiki?curid=707433", "title": "Anna Jesieńová", "text": "Anna Jesieńová\n\nAnna Marta Jesieńová, rozená Anna Olichwierczuková (* 10. prosince 1978, Sokołów Podlaski, Mazovské vojvodství) je polská atletka, běžkyně, jejíž hlavní disciplínou je čtvrtka s překážkami.\n\nPrvní výrazný úspěch zaznamenala v roce 2002 na evropském šampionátu v Mnichově, kde získala v čase 56,18 s bronzovou medaili. Bronz vybojovala také ve štafetovém běhu na 4×400 metrů. Těsně pod stupni vítězů, na 4. místě doběhla v roce 2005 na MS v atletice v Helsinkách. Na bronzovou medaili, kterou brala Američanka Sandra Gloverová ztratila 85 setin sekundy. Čtvrtá poté skončila také na světovém atletickém finále v Monaku v témže roce. Na Mistrovství Evropy v atletice 2006 v Göteborgu obsadila ve finále 6. místo.\n\nV roce 2007 uspěla na světovém šampionátu v japonské Ósace. Ve třetím semifinálovém rozběhu si vytvořila osobní rekord 53,86 s a postoupila jako třetí nejrychlejší do finále. V něm nakonec vybojovala časem 53,92 s bronzovou medaili. Rychlejší byla jen Julia Pečonkinová z Ruska, která brala stříbro za 53,50 s a Jana Rawlinsonová z Austrálie, která byla nejrychlejší již v semifinále (53,57 s) a ve finále zaběhla 400 metrů s překážkami v čase (53,31 s).\n\nTřikrát reprezentovala na letních olympijských hrách (Sydney 2000, Athény 2004, Peking 2008). Největším úspěchem pro ni skončila účast na olympiádě v Pekingu v roce 2008, kde ve finále skončila na 5. místě jako třetí nejlepší Evropanka.\n\n\n"}
{"id": "707435", "url": "https://cs.wikipedia.org/wiki?curid=707435", "title": "Jana Rawlinsonová", "text": "Jana Rawlinsonová\n\nJana Emily Pittmanová, rozvedená Jana Rawlinsonová (* 9. listopadu 1982 Sydney) je bývalá australská atletka, dvojnásobná mistryně světa v běhu na 400 metrů překážek.\n\nV roce 1999 získala na prvém ročníku MS do 17 let v Bydhošti zlatou medaili (400 m přek.). Postoupila také do finále hladké čtvrtky, kde skončila na 7. místě. O rok později vybojovala dvě zlaté medaile (400 m, 400 m překážek) na juniorském mistrovství světa v chilském Santiagu.\n\nDvě zlata (400 m př., 4×400 m) získala také v roce 2002 na Hrách Commonwealthu v Manchesteru a o čtyři roky později stejně uspěla rovněž na hrách v Melbourne.\n\nDvakrát reprezentovala na letních olympijských hrách (Sydney 2000, Athény 2004). Většího úspěchu dosáhla na olympiádě v Athénách. Těsně před startem her, 6. srpna se však na mítinku ve švýcarském Curychu zranila a musela podstoupit operaci kolena. Necelé dva týdny po operaci vyhrála na olympiádě v řecké metropoli rozběh a postoupila do semifinále. 25. srpna 2004, sedmnáct dní po operaci dokončuje finálový běh na 5. místě v čase 53,92 s. Od zisku bronzové medaile ji dělilo 48 setin sekundy. Kvůli zranění se nepředstavila na Letních olympijských hrách 2008 v Pekingu. Atletickou kariéru ukončila předčasně v roce 2012 kvůli dalším zdravotním problémům, které narušily její přípravu na olympijské hry v Londýně.\n\n\nSpolečně s Astrid Radjenovicovou se pokusila o start na zimních olympijských hrách 2014 v Soči ve dvojbobech. První úspěch přišel zkraje ledna 2013 na světovém poháru bobistů v německém Altenbergu, kde dosáhla se svou spolujezdkyní sedmého místa, což je historicky nejlepší australský výsledek v rámci SP. Na ZOH v Soči byla posádkou dvojbodu, který se umístil na 14. místě.\n\nNa Letních olympijských hrách 2016 v brazilském Riu by chtěla startovat coby veslařka. Tento svůj krok mj. konzultovala s někdejší atletkou, krajankou Kim Crowovou (* 1985), která se kdysi rovněž věnovala čtvrtce s překážkami a od roku 2006 se věnuje úspěšně veslování.\n\n31. března 2006 se provdala za někdejšího anglického atleta, rovněž překážkáře Chrise Rawlinsona. 14. prosince 2006 se jim narodil syn Cornelis Levi. Později se rozešli a 31. března 2010 znovu vstoupili do svazku manželského. 16. dubna 2011 se znovu rozešli.\n\nKvůli zisku olympijské medaile, kterou chtěla vybojovat na Letních olympijských hrách 2012 v Londýně si nechala odebrat prsní implantáty.\n\n"}
{"id": "707436", "url": "https://cs.wikipedia.org/wiki?curid=707436", "title": "Wow", "text": "Wow\n\nWow, WoW nebo WOW může být:\n\n\n\n\n\n\n\n"}
{"id": "707438", "url": "https://cs.wikipedia.org/wiki?curid=707438", "title": "Gary Payton", "text": "Gary Payton\n\nGary Payton (20. červen 1948 Rock Island, Illinois, Spojené státy) je americký astronaut a důstojník, který se aktivně zúčastnil třídenního letu raketoplánem v roce 1985.\n\nVysokoškolské vzdělání získal na vojenské akademii v Colorado Springs roku 1971 a na Purdue University o rok později. V roce 1979 se stal po absolvování nezbytného výcviku členem týmu amerických astronautů a v roce 1980 byl zaměstnán na základně Cape Canaveral. Jako vojenský letec postupně nalétal 1080 hodin.\n\nMajor Patron z kosmické divize amerického vojenského letectva byl účastníkem letu STS-51-C, katalogizovaný v COSPAR jako 1985-010A. Stal se tím 159 člověkem ve vesmíru a v pětičlenné posádce složené pouze z důstojníků měl funkci specialisty na užitečná zařízení..\n\nJednalo se o pátý let raketoplánu Discovery. Vojenská, značně utajovaná mise odstartovala 24. ledna 1985 z kosmodromu Eastern Test Range ( součást Kennedy Space Center), ve vesmíru astronauti strávili 3 dny a 1 hodinu, vypustili špionážní družici a na Zem se vrátili 27. ledna 1985 na Kennedyho základnu na Floridě. \n\nDva roky po absolvování své vesmírné mise Gary Eugene Payton nastoupil do Pentagonu a v červenci 1988 z týmu astronautů odešel. \n\n"}
{"id": "707439", "url": "https://cs.wikipedia.org/wiki?curid=707439", "title": "I Wanna Go", "text": "I Wanna Go\n\nI Wanna Go třetí singl z alba Femme Fatale americké zpěvačky Britney Spears. Song byl vydán 13. června 2011. Produkce se ujali producenti Max Martin, Shellback.\n"}
{"id": "707440", "url": "https://cs.wikipedia.org/wiki?curid=707440", "title": "Lucinka (Letopisy Narnie)", "text": "Lucinka (Letopisy Narnie)\n\nLucinka Pevensieová () je fiktivní postava v knižní sérii \"Letopisy Narnie\" C. S. Lewise. Je nejmladší ze čtyř sourozenců, objeví zemi Narnii jako první a je nejvnímavější k Aslanovi (v knize Lev, čarodějnice a skříň jej dokáže vidět jako první). Ve filmech ji ztvárnila Georgie Henley.\n\nObjevuje se v pěti ze sedmi knih Letopisů Narnie:\n"}
{"id": "707442", "url": "https://cs.wikipedia.org/wiki?curid=707442", "title": "Pravda (noviny)", "text": "Pravda (noviny)\n\nPravda (rusky: Правда, ) byl přední sovětský novinový deník, vydávaný Ústředním výborem Komunistické strany Sovětského svazu, mezi lety 1912 až 1991. Deník Pravda vznikl v Petrohradu transformací z někdejšího deníku Zvezda (rusky: Звезда), na území Moskvy se rozšířil až po roce 1918. V průběhu studené války byla Pravda západním světem vnímána jako oficiální hlas sovětských komunistů. 22. srpna 1991 byl deník na základě dekretu ruského prezidenta Borise Jelcina zrušen, většina bývalého personálu však založila nový deník stejného jména, který je ale spíše bulvárního ražení. Jiná skupina bývalých zaměstnanců sovětské Pravdy pak založila onlinové noviny Gazeta Pravda (rusky: Газета Правда), jejichž činnost je zastřešena Komunistickou stranou Ruské federace. Slovo pravda ve svém názvu používají i další noviny, a to sice Komsomolskaja pravda (rusky: Комсомо́льская пра́вда). Ta byla za sovětské éry vydávána jako oficiální deník dnes již nefungujícího Komunistického svazu mládeže (Komsomolu), samotný deník ovšem fungovat nepřestal a v současnosti se jedná o jeden z nejlépe prodávaných bulvárních deníků v Rusku.\n\n"}
{"id": "707444", "url": "https://cs.wikipedia.org/wiki?curid=707444", "title": "Tyniec", "text": "Tyniec\n\nTyniec (česky Týnec) je historická obec v Polsku, která je od roku 1973 součástí Krakova (část Dębniki). Nachází se na břehu řeky Visly, asi 12 kilometrů od krakovského centra. Týnec je znám především díky benediktinskému klášteru, který zde v roce 1044 založil Kazimír I. Obnovitel.\n"}
{"id": "707446", "url": "https://cs.wikipedia.org/wiki?curid=707446", "title": "Veletrh Styl", "text": "Veletrh Styl\n\nVeletrh módy Styl je veletrh módního průmyslu. Pokrývá oblast České republiky, Slovenska a zemí východní Evropy. První ročník se konal roku 1993. Akce se účastní vystavovatelé až z 20 zemí světa. Na veletrhu nabízejí a předvádějí obchodníkům a nákupčím nové kolekce na příští sezóny.\n\nObory odívání se dělí takto: \n\nPravidelně jsou zde zastoupeny i formou profesionálních módních přehlídek kolekce českých a evropských osobností módní tvorby i nastupující generace návrhářů (soutěž TOP STYL DESIGNER). Doprovodným programem bývají módní přehlídky nabízených kolekcí. Součástí veletrhu je i nabídka bižuterie a oděvních doplňků. Místem konání je Brněnské výstaviště. Veletrh Styl je podporován společností Igedo Company Düsseldorf. Probíhá souběžně s veletrhem Kabo.\n"}
{"id": "707449", "url": "https://cs.wikipedia.org/wiki?curid=707449", "title": "Trud", "text": "Trud\n\nTrud (rusky \"Tpyд\" – „práce“) je jedním z největších novinových deníků vydávaných na území Ruské federace, který má i nedělní speciál s názvem „Trud-7“. Založen byl 19. února 1921 v Moskvě, jako oficiální tiskovina sovětských odborových svazů. V té době se Trud specializoval především na pracovní a ekonomické analýzy, dále zveřejňoval různé pracovní vyhlášky apod. V roce 1990 získal tento deník zápis do Guinnessovy knihy rekordů, a to díky dosud největšímu dosaženému dennímu nákladu 21 000 000 výtisků. Po rozpadu Sovětského svazu ztratil značnou část čtenářů a v současnosti činí jeho přibližný denní náklad 1 580 000 výtisků. \n\nRoku 2005 se Trud dostal do vlastnictví společnosti Promsvyazcapital Group, v roce 2008 jej společně s deníkem Argumenty i Fakty získala společnost MEDIA3 holding. V únoru téhož byl Trud zcela přepracován – stal se plně barevným, byl změněn formát a navíc do něj byla zahrnuta celonárodní inzertní rubrika s nabídkou práce.\n\n"}
{"id": "707453", "url": "https://cs.wikipedia.org/wiki?curid=707453", "title": "Black Jack + History Live", "text": "Black Jack + History Live\n\nBlack Jack + History Live je reedice alb Black Jack a History Live od skupiny Arakain. Byla vydána 16. května 2011 společností Popron music.\n"}
{"id": "707455", "url": "https://cs.wikipedia.org/wiki?curid=707455", "title": "Národní komunismus", "text": "Národní komunismus\n\nNárodní komunismus je varianta marxistického učení, která neuznává zásadní podíl internacionalismu při budování socialismu a vítězství komunistické revoluce. Sází naopak na národní komunistické hnutí s jeho lokálními specifiky, po uchopení moci takovým hnutím může režim jím budovaný nést i rysy nacionalismu. K pojmu národní komunismus se však jen výjimečně někdo přímo hlásil. \n\nJeho ideologické kořeny jsou v tzv. austromarxismu (Karl Kautsky, Viktor Adler aj.), v praxi vznikl národně-komunistický režim patrně jen pod vedením Jozipa Broze Tita v bývalé Jugoslávii (k jeho hlavním ideologům patřil Milovan Djilas či Moša Pijade). Jisté rysy budování specifického národního komunismu nesl i Caucescův režim v Rumunsku či režim Envera Hodži v Albánii. \n\nMarx-leninisté podobné pokusy většinou označovali za \"revizionismus\" či \"trockismus\". Termín národní komunismus je pokusem vytvořit politicky korektní, bezpříznakové označení takto onálepkovaných režimů (či proudů), které se ve 20. století vzepřely moskevskému centru komunistické internacionály (v tomto obecném či publicistickém pojetí sem patří i pražské jaro 1968). Tyto režimy (či proudy) však samy sebe většinou označovaly za autenticky marxistické, socialistické či komunistické.\n\nV užším smyslu se za národní komunismus označují strategie bolševických frakcí na území bývalého Sovětského svazu, které se po roce 1917 vzepřely Leninově koncepci, tedy především ukrajinská a muslimská frakce .\n"}
{"id": "707457", "url": "https://cs.wikipedia.org/wiki?curid=707457", "title": "Ski to Sea", "text": "Ski to Sea\n\nSki to Sea je 160 kilometrů dlouhá soutěž, která má sedm částí a koná se na Memorial day v okrese Whatcom v americkém státě Washington. Závod začíná na svahu 3 300 metrů vysoké sopky Mount Baker a končí na pobřeží Bellinghamova zálivu ve Fairhavenu. Mezi sedm částí závodu patří běh na lyžích, sjezd na lyžích, běh, jízda na kole, plavba na kanoi, horská jízda na kole a plavba na kajaku. Závod pořádá organizace Whatcom Events v čele s komisí, která se skládá z ředitele, koordinátora, jednoho nebo dvou dozorců na každé části a stovek dobrovolníků a studentů.\n\nZávod má své kořeny v Mount Bakerském maratonu, který se pořádal mezi lety 1911 a 1913 a jehož trasa vedla z Bellinghamu na vrchol hory Mount Baker a zpět. Poté co jeden ze závodníků spadl do ledovcové trhliny byl ale závod zrušen. Ski to Sea se potom stala mírnější verzí tohoto maratonu, jelikož závodníci sjíždějí ze svahů sopky, které jsou určeny k lyžování.\n\nSki to Sea byl poprvé navržen v dopise od Freda Elsethagena Billu Herbovi, který byl presidentem bellinghamské obchodní komory, v roce 1966. Název závodu vyšel z městského sloganu, který zní \"Sea to Ski in Sixty Minutes\", což znamená \"Od moře k horám za šedesát minut\" a odkazuje na blízkost Bellinghamu ke svahům Kaskádového pohoří, zatímco město samo leží na pobřeží Pugetova zálivu.\n\nPrvní oficiální závod Ski to Sea se konal v roce 1973, kdy se jej zúčastnilo 177 závodníků v padesáti týmech. V prvních čtyřech letech byly části závodu oddělené a jejich jednotlivé časy se přidávaly do celkového času týmu. Po konci závodu se tedy muselo ještě čekat, než se spočítají výsledky. Od roku 1977 byly ale části spojené, s výjimkou roku 2008, kdy byla plavba na kanoi zrušena kvůli nebezpečným podmínkám na řece.\n\nUž v roce 1977 se stal závod velice populárním a později dokonce nahradil zdejší festival, který se konal ve stejnou dobu, takže nyní se pozornost celého města soustředí na závod. Každý rok se ho účastní na čtyři sta týmů a tři tisíce závodníků, zatímco desítky tisíc diváků ho sledují z chodníků v Bellinghamu, Fairhavenu i Ferndalu.\n\nPůvodní dopis od Freda Elsethagena navrhoval devět části závodu - lyžování, horolezectví, plavbu na kajaku, jízdu na koni, vodní lyžování, běh, plavbu na rybářské lodi a plavbu na plachetnici. Všechny tyto disciplíny, kromě horolezectví, jízdy na koni, vodního lyžování a plavby na rybářské lodi, byly použity, a jedna k nim byla přidána - jízda na kole.\n\nKdyž závod začal v roce 1973, měl délku 56 kilometrů, která byla rozdělena do sjezdového lyžování, jízdy na kole a plavbu na kanoi nebo kajaku na řece Nooksack. V dalších dvaceti letech se soutěž rozšířila na 151 kilometrů a sedm disciplín. Také se z něj stal štafetový závod, takže členové týmu si předávají štafetu mezi disciplínami. Přestože pořadí částí zůstává od počátku nezměněné, jednotlivé části většinou byly nějak pozměněny. U některých částí byla změněna disciplína, u některých délka. Například délka jízdy na kole byla změněna už devětkrát a zatímco nejkratší byla s 32 kilometry, nejdelší varianta byla 68 kilometrů dlouhá.\n\nBěh na lyžích byl přidán do závodu v roce 1979 a je disciplínou na samém startu soutěže. Trať běhu na lyžích má tvar dvou osmičkových smiček a začíná i končí v horní části lyžařského střediska Mount Baker. V prvních letech byla délka části pouze 1,6 kilometru, nyní je to více než sedm kilometrů.\n\nSjezd na lyžích nebo na snowboardu je jednou z původních disciplín závodu. Koná se na západním svahu hory Mount Baker a je čtyři kilometry dlouhá.\n\nBěh byl přidán v roce 1975 a nyní je třetí částí závodu. Délka běhu je 13 kilometrů po silnici Washington State Route 542 (Mount Baker Highway) od lyžařského střediska Mount Baker až ke stanici Shuksanského dopravního úřadu. Běžci při běhu klesnou o 610 metrů nadmořské výšky a běží na tvrdém asfaltu. Běh je nejméně měněnou disciplínou soutěže, jelikož má stejnou podobu už od roku 1979, kdy byla délka změněna z jedenácti kilometrů na dnešních třináct. Původní délka byla osm kilometrů.\n\nJízda na kole je nejdelší a také jednou z původních částí závodu. Ze stanice Shuskanského dopravního úřadu se projíždí obcemi Glacier a Maple Falls, kde se odbočuje z Mount Baker Highway na Silver Lake Road, která cyklisty zavede po břehu řeky Nooksack do Eversonu, odkud pokračují kanoe. Původně měla disciplína 35 kilometrů, ale nakonec byla dokonce 68 kilometrů dlouhá, než byla v roce 1987 její délka stanovena na 58 kilometrů. V roce 2010 se délka jízdy na kole vrátila zpět na 68 kilometrů.\n\nPlavba na kanoi je částí soutěže už od prvního závodu v roce 1973 a je druhou nejdelší, jelikož měří 29 kilometrů. V prvním roce zde bylo povoleno závodit jak v kanoích pro dva, tak v kajacích pro jednoho. Poté, co se ale plavba na kajaku stala jednou z částí závodu, se na řece Nooksack musí plout pouze na kanoi. Začátek disciplíny je v Eversonu a konec v Hovanderově parku jižně od Ferndalu.\n\nV roce 2008 se tato disciplína stala jedinou v historii, která byla zrušená. Závod nebyl povolen kvůli špatným podmínkám na řece.\n\nJedná se pravděpodobně o nejnebezpečnější část závodu. Přestože se za 37 let soutěže v kanoi ještě nikdo nezabil, v roce 2002 nepřežila trénink na soutěž Lori Rasmussen, které vzala život blokáda z klád.\n\nTato část byla přidána v roce 1990, začíná v Hovanderově parku na břehu řeky Nooksack a končí v Bellinghamu, na pobřeží Squalicumské zátoky. V roce 2011 byla její délka změněna na 32 kilometrů.\n\nTato disciplíná se koná v Bellinghamově zálivu už od roku 1980, ale teprve od roku 1992 jsou zde povoleny pouze kajaky. Plavba na kajaku byla přidána, aby název Ski to Sea dával smysl, jelikož je jedinou, která probíhá na moři, a navíc přináší zajímavější závěr soutěže. Původně byly povoleny pouze katamarány od společnosti Hobie Cat, ale po prvním roce byly povoleny také plachetnice. V roce 1990 si závodníci mohli vybrat pouze mezi plachetnicí nebo kajakem, který se o dva roky později stal jediným způsobem, jak závod dokončit, jelikož vítr na Bellinghamově zálivu není dost silný.\n\nDnes kajakáři startují ve Squalicumské zátoce v centru města a končí v Námořním parku ve Fairhavenu, kde odloží svá plavidla a ještě musí pár metrů běžet k cílové pásce, kde zazvoní na zvonek.\n\nV prvních letech soutěže se používal opravdu štafetový kolík, který později nahradily náhrdelníkové medailonky, které si na konci každé části spoluhráči mezi sebou předali. Pak byly medailonky nahrazeny potítky, zatímco v posledních letech se využívá transpondérového měření času, takže si spoluhráči mezi sebou předávali náhrdelní šňůrku s elektronickým časovým čipem. V roce 2011 se čip už nenosil na šňůrce, ale místo toho na neoprenovém potítku.\n\nPřestože každý závodník se účastní stejného závodu, týmy jsou rozděleny do osmi divizí - konkurenceschopné, z okresu Whatcom, rekreační, středoškolské, učitelé, veteráni, rodiny a firemní. Konkurenceschopné týmy, týmy z okresu Whatcom a rekreační týmy jsou dále rozděleny podle počtu žen mezi otevřené se třemi a méně ženami, smíchané se čtyřmi a více ženami a ženské, které se skládají pouze ze žen. Obvykle se asi polovina družstev registruje mezi rekreační týmy a čtvrtina mezi konkurenceschopné. Od zavedení tohoto systému vyhrávají v naprosté většině případu konkurenceschopné týmy, pouze v roce 1987 vyhrálo družstvo z kategorie týmů z okresu Whatcom. V minulosti byly také povoleny různé typy lodí, podle nichž se týmy dělily do dalších divizí.\n"}
{"id": "707459", "url": "https://cs.wikipedia.org/wiki?curid=707459", "title": "Argumenty i fakty", "text": "Argumenty i fakty\n\nArgumenty i fakty (rusky \"Аргументы и факты\"; zkratka АиФ, AiF) je ruský novinový týdeník a zároveň stejnojmenné nakladatelství se sídlem v Moskvě. \n\nAiF byly založeny roku 1978 sovětskou státní vzdělávací organizací Znanije („Vědění“). Roku 1980 byly \"Argumenty i fakty\" přetransformovány z deníku na týdeník, který byl posléze dostupný pouze prostřednictvím předplatného. Do roku 2005 byl týdeník a nakladatelství AiF ve vlastnictví bankovního ústavu Promsvyazbank, roku 2008 jej odkoupila společnost MEDIA3 holding. Současným šéfredaktorem je Nikolaj Zjatkov. Roku 1990 získaly AiF zápis do Guinnessovy knihy rekordů, jelikož dosáhly celkového ročního nákladu 33,5 milionu výtisků. V současnosti se roční náhlad pohybuje okolo tří milionů. V roce 2014 médium odkoupila ruská vláda.\n\n"}
{"id": "707460", "url": "https://cs.wikipedia.org/wiki?curid=707460", "title": "The St. Petersburg Times", "text": "The St. Petersburg Times\n\nThe St. Petersburg Times je anglicky psaný novinový týdeník vydávaný v oblasti ruského Petrohradu. Slouží jednak jako informační zdroj anglicky mluvícím cizincům pobývajícím na území města, turistům a dále také ruským občanům se zájmem o globálnější pohled na místní i světové dění. Tento týdeník, stejně jako jeho sesterské noviny Moscow Times, je vydáván od roku 1993 společností Independent Media, jejímž vlastníkem je finská korporace Sanoma.\n\n"}
{"id": "707461", "url": "https://cs.wikipedia.org/wiki?curid=707461", "title": "Buffon", "text": "Buffon\n\nBuffon je vlastní jméno francouzského původu:\n\n\n\n"}
{"id": "707462", "url": "https://cs.wikipedia.org/wiki?curid=707462", "title": "Habřina (rozcestník)", "text": "Habřina (rozcestník)\n\nHabřina může být:\n\n\n\n"}
{"id": "707466", "url": "https://cs.wikipedia.org/wiki?curid=707466", "title": "Pivovar Dolní Bělá", "text": "Pivovar Dolní Bělá\n\nPivovar Dolní Bělá stával v obci Dolní Bělá pod skálou, na které stával hrad Bělá.\n\nPrvní písemná zmínka pochází z roku 1659, kdy bylo panství v majetku Hroznatovců. V provozu byl do roku 1815, na začátku 20. století jej zbourali.\n\nPivovar se nacházel za současnými domy čp. 8 a čp. 49. V blízkosti stával také mlýn a Zámecký rybník. O něco níže, v místech dnešního domu čp. 4, stávala pivovarská krčma. Do skály byl vytesán sklep pivovaru o délce přibližně 15 metrů, jenž ještě v polovině 20. století fungoval jako sklad. Dnes je bohužel zasypán.\n\n"}
{"id": "707467", "url": "https://cs.wikipedia.org/wiki?curid=707467", "title": "FK Loko Vltavín", "text": "FK Loko Vltavín\n\nFK Loko Vltavín je český fotbalový klub z Prahy hrající v sezóně 2016/17 Českou fotbalovou ligu (dříve 2. liga). Do roku 2005 nesl jméno FK Lokomotiva Praha, původně vznikl jakožto SK Praha VII. Založen byl roku 1898 a patří tak mezi 7 nejstarších českých fotbalových klubů. Za první republiky v tehdy druhé nejvyšší soutěži divizi. Po druhé světové válce se pohyboval mezi I.A třídou a pražským přeborem. V roce 2003 postoupil do divize a následně i do ČFL. Největšího úspěchu klub dosáhl v sezóně 2012/2013 kdy ČFL vyhrál a z prvního místa postoupil do 2.ligy\n\nO počátcích klubu neexistují písemné záznamy. Vznikl na území Holešovic a uvádí se, že k jeho zakladatelům patřili dělníci železničních dílen v Bubnech, ovšem i jiní holešovičtí obyvatelé. Klub vznikl pod názvem SK Praha VII. Jeho barvy byly původně modrobílé, později zelenobílé (tak je tomu dodnes). Zpočátku neměl vlastní hřiště a hrál nejčastěji ve Stromovce. Roku 1901 klub získal své první hřiště, před Mahlerovou přádelnou. Po sporech uvnitř klubu část členů odešla a založila SK Olympia Praha VII. Mezi oběma kluby pak dlouho panovala značná rivalita.\n\nPrvní písemný doklad o činnosti klubu pochází z roku 1906. O rok později vstoupil do Českého svazu fotbalového. Nejlepší hráč SK Praha VII V. Zíd byl roku 1910 vybrán do reprezentačního amatérského mužstva Čech, které nastoupilo v památném zápase proti amatérům Anglie. Do dějin českého fotbalu se \"sedmička\" zapsala též jako účastník dvou prvních oficiálních mistrovství - Mistrovství Českého svazu fotbalového 1912 a Mistrovství Českého svazu fotbalového 1913. V prvním ročníku klub skončil druhý ve tříčlenné skupině Čechy B, ve druhém šestý v osmičlenné skupině, když získal 5 bodů. Před válkou za SK Praha VII nastupoval i jeden z nejslavnějších hráčů z počátků české kopané - Antonín Janda-Očko, který se později proslavil v dresu \"železné Sparty\" první poloviny 20. let (do SK Praha VII se vrátil ještě na sklonku kariéry).\n\nPo první světové válce klub získal nové hřiště u holešovických jatek, po regulaci Vltavy roku 1925 ho však musel opustit. Získal nové v Bubenči, to však musel postoupit roku 1940 německému klubu Sportbrüder. Od té doby začala anabáze po mnoha pražských hřištích. Roku 1948 se klub sloučil s Unionem Praha VII, roku 1954 se ZJ Spartak Křižík Holešovice. Roku 1955 spojila místní družstva jednota TJ Dynamo Praha 7 - doprava, později přejmenována na TJ Lokomotiva Praha. V té době se začal konečně řešit i problém vlastního stadionu, stadion Karla Aksamita, kde roku 1956 vzniklo fotbalové hřiště a kde klub sídlí dodnes. I když klub hrál v nižších soutěžích, jeho dres na sklonku svých kariér oblékli i slavní fotbalisté jako Josef Bican či Václav Migas. Roku 2002 začal tým stoupat v systému ligových soutěží. Roku 2005 byl přejmenován na FK Loko Vltavín. Roku 2009 klub postoupil do třetí nejvyšší soutěže - ČFL. Stadión U Průhonu měl v té době kapacitu 1500 sedících diváků.\nNejvětšího úspěchu klub dosáhl v sezóně 2012/2013 kdy Českou fotbalovou ligu vyhrál a postoupil do 2. ligy. Zde však klub skončil na 16., tedy posledním a sestupovém místě a spadl tedy zpět do ČFL.\n\nV následující sezóně ČFL klub skončil na 6. místě. V tomto období klub FK Viktoria Žižkov z finančních důvodů opustil 2. nejvyšší soutěž a tak měly z ČFL postoupit 2 týmy. Vítěz soutěže FC Bohemians Praha postup odmítl, ten byl tak nabídnut mimo jiné také Vltavínu; který však rovněž odmítl postup, a v další sezóně tak bude znovu hrát ČFL; a nabídku nakonec přijal pouze FK Slavoj Vyšehrad.\n\n"}
{"id": "707469", "url": "https://cs.wikipedia.org/wiki?curid=707469", "title": "Salon de mai", "text": "Salon de mai\n\nSalon de mai (česky \"Květnový salón / Květnová výstava\") je pravidelná výstava moderního umění v Paříži, která se poprvé konala v roce 1945. Výstavy probíhají v květnu v galerii \"Espace Commines\" na adrese \"Rue Commines\" č. 17 ve 3. obvodu.\n\nUměleckou výstavu vymyslelo v kavárně v Palais Royal v říjnu 1943 během německé okupace několik umělců jako protiklad k nacistické ideologii a jejímu odsouzení tzv. zvrhlého umění. Zakladateli byli kritik umění Gaston Diehl a malíři, sochaři a rytci Henri-Georges Adam, Emmanuel Auricoste, Lucien Coutaud, Robert Couturier, Jacques Despierre (který navrhl název akce podle měsíce, ve kterém se konal první ročník), Marcel Gili, Léon Gischia, Francis Gruber, Jean Le Moal, Alfred Manessier, André Marchand, Edouard Pignon, Gustave Singier, Claude Venard a Roger Vieillard, kteří vytvořili správní radu.\n\nPrvní výstava se konala v Galerii Pierre Maurs na \"Avenue Matignon\" od 29. května do 29. června 1945. Čestný výbor tvořili umělci a teoretici umění Germain Bazin, Jacques Dupont, René Huyghe, Bernard Dorival, Michel Florisoone, Pierre Ladoué a Marc Thiboutet. Do katalogu pro tuto první výstavu přispěl svými básněmi i Jacques Prévert.\n\n"}
{"id": "707473", "url": "https://cs.wikipedia.org/wiki?curid=707473", "title": "Sovětskaja Rossija", "text": "Sovětskaja Rossija\n\nSovětskaja Rossija (rusky: Советская Россия, česky: Sovětské Rusko) jsou politicky zaměřené, levicově orientované, noviny, které v současnosti vycházejí třikrát týdně. První číslo bylo vydáno 1. července 1956 v tehdejším Sovětském svazu, dne 1. ledna 1974 se pak Sovětskaja Rossija stala oficiální tiskovinou Nejvyššího sovětu Rady ministrů RSFSR. Za sovětské éry byly tyto noviny vydávány šestkrát týdně, vyjma neděle, přičemž celkový denní náklad v roce 1975 byl přibližně 2 700 000 výtisků. I po rozpadu Sovětského svazu, k němuž došlo roku 1991, si tyto noviny svůj původní název s přízviskem „Sovětskaja“ ponechaly. V současnosti se denní náklad pohybuje okolo 300 000 výtisků.\n\n"}
{"id": "707479", "url": "https://cs.wikipedia.org/wiki?curid=707479", "title": "Run Like Hell", "text": "Run Like Hell\n\n„Run Like Hell“ je třetí skladba z druhé strany druhého LP alba \"The Wall\" z roku 1979 od anglické progresivní rockové skupiny Pink Floyd. Skladba vyšla i jako singl. Na B-straně byla skladba „Don't Leave Me Now“. Na tuto skladbu vzniklo několik coververzí, například od americké skupiny Disco Biscuits (1997) nebo kanadské heavy metalové skupiny Kittie (2001).\n\n"}
{"id": "707481", "url": "https://cs.wikipedia.org/wiki?curid=707481", "title": "Celostátní československé mistrovství 1950", "text": "Celostátní československé mistrovství 1950\n\nTento článek pojednává o událostech jednoho ze soutěžních ročníků Československé fotbalové ligy. Tento ročník se opět hrál systémem „Jaro-podzim“. Z toho vyplývá, že se soutěž odehrává během jednoho roku. Tento ročník se odehrál pod názvem Celostátní československé mistrovství 1950. Jednalo se o celkově 25. ročník československé ligy (včetně 6 ročníku v období protektorátu). Titul z minulého ročníku se podařilo obhájit slovenskému Sokol NV Bratislava (dnešní Slovan Bratislava). Byl to jeho 2. mistrovský titul. Soutěž se opět hrála v počtu čtrnácti členů. Nováčky ročníku byly ČSD Plzeň, Dukla Prešov, Vítkovické Železárny a OD Karlín.\n\nTento ročník začal v sobotu 4. března 1950 v Praze-Vršovicích zápasem mezi domácími Železničáři a ČSD Plzeň (4:2) a skončil v neděli 3. prosince téhož roku kompletním 26. kolem.\n\nJán Plško (-/0/-),\nTheodor Reimann (-/0/-) –\nJán Arpáš (-/5),\nJozef Baláži (-/0),\nIgor Fillo (-/1),\nJán Greššo (-/2),\nVlastimil Hlavatý (-/2),\nArnošt Hložek (-/0),\nJozef Jajcaj (-/0),\nJúlius Kováč (-/1),\nBožin Laskov (-/12),\nAnton Malatinský (-/10),\nEmil Pažický (-/1),\nVlastimil Preis (-/5),\nJozef Ružovič (-/0),\nFrantišek Skyva (-/7),\nVojtech Skyva (-/5),\nJozef Steiner (-/0),\nGejza Šimanský (-/6),\nViktor Tegelhoff (-/10),\nVladimír Venglár (-/2),\nMichal Vičan (-/0) –\ntrenér Leopold Šťastný\n\nKarel Čapek (3/0/-),\nZdeněk Roček (-/0/-) –\nJaroslav Bílek (-/4),\nLubomír Bláha (-/0),\nVáclav Blažejovský (-/1),\nJaroslav Borovička (-/7),\nJaroslav Cejp (-/7),\nJan Hertl (-/5),\nJaroslav Jakubec (-/0),\nVáclav Kokštejn (-/2),\nBohumil Korytenský (-/3),\nLadislav Koubek (-/3),\nJosef Ludl (-/3),\nOldřich Menclík (-/2),\nArnošt Pazdera (-/1),\nVlastimil Preis (-/8),\nAntonín Rýgr (-/11),\nJan Říha (-/1),\nKarel Senecký (-/0),\nFrantišek Šafránek,\nJaroslav Zahradník (-/6),\nMiroslav Zuzánek (-/0) –\ntrenér Erich Srbek\n\nVladimír Leština (3/0/-),\nVáclav Pavlis (24/0/-) –\nOldřich Bílek (3/1),\nVladimír Dick (12/4),\nLadislav Fišer (26/1),\nFrantišek Havlíček (7/0),\nMiloslav Charouzd (22/0),\nVáclav Jíra (25/0),\nJosef Kvapil (26/7),\nLadislav Melichar (1/0),\nLadislav Müller (26/14),\nJiří Pešek (24/11),\nFerdinand Plánický (13/5),\nJiří Rubáš (25/0),\nJosef Vedral (26/1),\nMiroslav Wünsch (1/1),\nJiří Žďárský (26/7) –\ntrenér Antonín Lanhaus\n\nJosef Petruška (26/0/6) –\nJosef Bican (-/22),\nVladimír Bouzek (19/8),\nVasil Buchta (-/0),\nZdeněk Crlík (-/0),\nJan Číž (-/2),\nOta Fischer (-/1),\nFrantišek Kachlík (-/...),\nKarel Machotka (-/0),\nAlexandr Markusek (-/0),\nBohumír Marynčák (-/0),\nAlois Pszczolka (-/8),\nKarel Radimec (-/0),\nMiloš Rys (-/...),\nJiří Starosta (-/2),\nJaroslav Skokan (-/...),\nLadislav Sysala (-/0),\nEduard Tomana (-/1),\nJaroslav Vejvoda (-/4),\nJosef Zdražila (-/...),\nVlastimil Zelinka (-/1),\nVlastimil Zeman (-/1) –\ntrenér Štefan Čambal\n\nJan Benedikt (-/0/-),\nAndré Houška (-/0/-),\nAntonín Palán (-/0/-) -\nGustáv Bánovec (-/...),\nBohuslav Bílý (-/11),\nJosef Crha (-/8),\nJan Fábera (-/0),\nVladimír Frajlach (-/1),\nRudolf Galbička (-/1),\nJozef Gašparík (-/0),\nJozef Gögh (-/0),\nZdeněk Haisl (9/6),\nJosef Hlobil (-/1),\nAndrej Iľko (-/0),\nAlexander Ištvánovič (-/0),\nVojtech Jankovič (-/0),\nAnton Krásnohorský (-/0),\nJiří Kuchler (-/...),\nLadislav Labodič (-/0),\nLadislav Ledecký (-/1),\nRadovan Macek (-/0),\nKarel Mach (-/0),\nEmil Pažický (-/4),\nVlastimil Pokorný (-/0),\nJiří Provalil (-/3),\nLadislav Putyera (-/13),\nBoris Timkanič (-/0),\nKarel Tomáš (-/14),\nMichal Vičan (-/0),\nFrantišek Vlk (-/2),\nJiří Zamastil (15/4) –\ntrenér Ladislav Ženíšek\n\nKarel Hanáček (-/0/-),\nAdolf Štojdl (-/0/-) –\nAntonín Balzer (-/0),\nMiroslav Beneš (-/2),\nVladimír Čermák (-/2),\nFrantišek Hájek (-/0),\nKarel Charvát (-/6),\nKarel Kolský (-/0),\nJosef Král (-/2),\nJaromír Lexa (-/0),\nVlastimil Luka (-/0),\nGustav Petrů (-/1),\nJaroslav Panec (-/0),\nJiří Provalil (-/0),\nMiroslav Reif (-/2),\nVáclav Řezáč (-/1),\nKarel Sirotek (-/11),\nFrantišek Syrůček (-/0),\nKarel Vokoun (-/15),\nBohumil Žák (-/1) –\ntrenér František Rajgl\n\nAndré Houška (-/0/-),\nAlois Jonák (-/0/-),\nEmil Kabíček (-/0/-) –\nFrantišek Benda (-/0),\nAntonín Bradáč (-/11),\nKarel Čapek (-/1),\nFrantišek Fiktus (-/6),\nJosef Forejt (-/1),\nFrantišek Hampejs (-/0),\nJiří Hanke (-/0),\nOta Hemele (-/4),\nLadislav Hlaváček (-/9),\nFrantišek Ipser (-/0),\nJiří Ječný (-/0),\nStanislav Jelínek (-/0),\nLadislav Kareš (-/16),\nVlastimil Kopecký (-/5),\nGustav Nejedlý (-/0),\nJaroslav Sláma (-/0),\nRudolf Šmejkal (-/0),\nFrantišek Štěpán (-/0),\nJiří Trnka (-/1),\nBohumil Trubač (-/0),\nMiloš Urban (-/1),\nFrantišek Vlk (-/3) –\ntrenér Vilém König\n\nVlastimil Havlíček (25/0/4),\nF... Kučera (1/0/0) –\nJosef Baur (2/0),\nMiroslav Cikánek (11/0),\nAlois Hlinka (3/1),\nMiloslav Holman (1/0),\nAntonín Houdek (17/0),\nVlastimil Chobot (22/0),\nOldřich Chudoba (19/3),\nJ... Jalovecký (1/0),\nJosef Janík (2/0),\nAlois Jaroš (3/0),\nJosef Kadeřábek (9/0),\nLadislav Kareš (2/1),\nMiloslav Malý (26/7),\nJosef Masopust (26/4),\nJosef Němeček (5/0),\nLadislav Novák (8/0),\nJiří Pacenhauer (26/10),\nJosef Pravda (25/19),\nJosef Říha (7/0),\nJosef Sýkora (26/0),\nJosef Vostrý (25/4) –\ntrenér Rudolf Vytlačil\n\nŠtefan Kukura (-/0/-),\nGejza Sabanoš (-/0/-) –\nEduard Ciulis (-/4),\n... Gonda (-/0),\nJán Jakubík (-/6),\nJán Karel (23/0),\nJozef Karel (-/0),\nLadislav Kassay (-/...),\nJozef Kováč (-/4),\nJozef Kuchár (-/4),\nFrantišek Kušnír (-/5),\nAndrej Lech (-/1),\nLadislav Pavlovič (26/6),\nRudolf Pavlovič (23/1),\nJán Sabol (-/0),\nFrantišek Semeši (-/7),\nJozef Steiner (-/...),\nLadislav Steiner (-/0),\nAndrej Šitár (-/...),\nGejza Tesár (-/0),\nRudolf Vido (-/0) –\ntrenér Ferenc Szedlacsek\n\nJan Benedikt (-/0/-),\nEmil Folta (-/0/-) –\nJaroslav Böhm (-/4),\nJosef Brand (-/0),\nJaroslav Fichtl (-/...),\nJosef Honomichl (-/0),\nZdeněk Hyťha (-/11),\n... Mach (-/0),\nDalibor Mikeš (-/3),\nVladimír Perk (-/15),\nRudolf Sloup (-/1),\nZdeněk Sloup (-/3),\nKarel Süss (-/1),\nEmil Svoboda (-/11),\nVáclav Svoboda (-/0),\nLadislav Šamberger (-/2),\nJosef Šnajdr (-/0),\nJindřich Švajner (-/1) –\ntrenér ...\n\nLadislav Beller (-/0/-),\nKarol Haas (-/0/-),\nFrantišek Matys (-/0/-) –\nKarol Dobay (-/2),\nMikuláš Farbula (-/0),\nFrantišek Feczko (3/1),\nFrantišek Greškovič (-/6),\nJozef Hučka (-/0),\nAndrej Iľko (-/0),\nJozef Ivan (-/2),\nAlexander Ivanko (-/0),\nMiloš Klimek (-/1),\nLadislav Labodič (-/0),\nŠtefan Leško (-/0),\nVojtech Miškovský (-/0),\nOndrej Nepko (-/5),\nJán Polgár (-/11),\nAlexander Pollák (-/5),\nLadislav Putyera (-/4),\nĽudovít Schimara (-/0),\nGejza Tesár (-/0),\nVojtech Vyšňanský (-/1),\nRudolf Zibrínyi (-/0) –\ntrenér Arpád Regecký\n\nJán Danko (-/0/-),\nŠtefan Lešický (-/0/-) –\nGustáv Bánovec (-/0),\nJozef Barčík (-/0),\nJán Blažko (-/0),\n... Bogya (-/2),\nJosef Cíha (-/0),\nLadislav Ganczner (-/7),\n... Golián (-/0),\nVladimír Holiš (-/1),\nVojtech Jankovič (-/0),\nJán Klučiar (-/0),\nKarel Kocík (-/8),\nAnton Kopčan (-/0),\nAnton Krásnohorský (-/0),\nViliam Meissner (-/0),\nAnton Moravčík (-/7),\nLászló Németh (-/2),\nMilan Rovňan (-/1),\nEmil Stalmašek (-/2),\nVladimír Šteigl (-/4),\nĽudovít Šterbák (-/0),\nOldřich Šubrt (-/10),\nBoris Timkanič (-/0),\nJán Urbanič (-/0),\nVojtech Zachar (-/5),\nJán Zvara (-/0) –\ntrenéři Adolf Fiala (1.–13. kolo) a András Turay (14.–26. kolo)\n\nImrich Stacho (-/0/-),\nKarol Štajer (-/0/-) –\nMichal Benedikovič (-/0),\nFrantišek Bolček (-/3),\nAlexander Ištvánovič (-/2),\nViliam Jakubčík (-/4),\n... Jurča (-/0),\nJozef Kalivoda (-/1),\nKarol Kohúcik (-/0),\nErvín Križan (-/0),\nAlexander Lančarič (-/2),\nAnton Malatinský (-/4),\nJozef Marko (-/2),\nŠtefan Mezölaky (-/1),\nJozef Mužík (-/0),\n... Polák (-/2),\nŠtefan Slanina (-/5),\nJán Šturdík (-/1),\nKarol Tibenský (-/7),\nRudolf Vokoun (-/2),\nĽudovít Zelinka (-/1) –\nhrající trenér Anton Malatinský, trenér Karol Fekete\n\nVladislav Basák (-/0/0),\nJosef Hrdlička (-/0/0) –\nJaroslav Bešťák (-/0),\n... Baďura (-/0),\nVladimír Čechura (-/0),\nMiroslav Engelmeier (-/2),\nVáclav Fiala (-/2),\nFrantišek Hrneček (-/0),\nRudolf Hyrman (-/3),\nJosef Kadlec (-/1),\nBohumil Kavina (-/4),\nMiloslav Kopecký (-/0),\nJaroslav Kovařík (-/6),\nMiloslav Krupna (-/6),\nMiroslav Maxa (-/1),\nGustav Moravec (-/1),\nMiroslav Papoušek (-/3),\nJan Paveza (-/0),\nBlahoslav Sequens (-/0),\nJaromír Schütz (-/0),\nVlastimil Smolík (-/0),\n... Svoboda (-/1),\nJosef Špatenka (-/1),\nRichard Utler (-/0),\nOldřich Ženíšek (-/0) –\ntrenér František Rajniš\n\n"}
{"id": "707484", "url": "https://cs.wikipedia.org/wiki?curid=707484", "title": "Kvalifikace na Mistrovství světa ve fotbale 2014 (CONCACAF)", "text": "Kvalifikace na Mistrovství světa ve fotbale 2014 (CONCACAF)\n\nKvalifikace na Mistrovství světa ve fotbale 2014 zóny CONCACAF určila 3 účastníky finálového turnaje a jednoho účastníka mezikontinentální baráže.\n\nŠestice nejlepších podle žebříčku FIFA z března 2011 bylo nasazeno přímo do druhé fáze, dalších 19 týmů bylo nasazeno přímo do první fáze a nejhorších 10 se muselo účastnit předkola.\n\nPředkolo se hrálo systémem doma a venku v červnu a červenci 2011. Pětice postupujících byla v první skupinové fázi spolu s 19 nasazenými rozlosována do šesti skupin po čtyřech. Vítězové skupin následně postoupili do druhé skupinové fáze, kde se přidali k šestici přímo nasazených. Dvanáctka týmů zde byla rozlosována do tří skupin po čtyřech. První dva týmy z každé skupiny následně postoupily do třetí (finálové) fáze. Tam šestice týmů vytvořila jednu skupinu, ze které postoupily první tři týmy na mistrovství světa, zatímco tým na čtvrtém místě postoupil do mezikontinentální baráže.\n\nVšech 35 členských zemí CONCACAF se rozhodlo zúčastnit. Týmy byly nasazeny do jednotlivých fází podle žebříčku FIFA z března 2011. V závorkách je umístění daného týmu v březnovém žebříčku FIFA.\n\nDesítka nejníže nasazených týmů se zde v červnu a červenci 2011 utkala systémem doma a venku o postup do první skupinové fáze. Předkolo se nelosovalo, ale nejvýše nasazený se utkal s nejníže nasazeným, atd. Dvojice byly oznámeny 26. dubna 2011.\n\nV první fázi bylo 5 postoupujících z předkola a 19 přímo nasazených rozlosováno do 6 skupin po čtyřech, ve kterých se utkali dvoukolově každý s každým doma a venku. Vítězové skupin následně postoupili do druhé fáze.\n\nK nasazení do losovacích košů byl použit žebříček FIFA z března 2011. Los se uskutečnil 30. července 2011 v Riu de Janeiro.\n\nZápasy se hrály od 2. září do 15. listopadu 2011.\n\n\nVe druhé fázi byla šestice vítězů skupin první fáze a šestice přímo nasazených rozlosována do 3 skupin po 4 týmech. Ve skupinách se utkal každý s každým dvoukolově doma a venku. První dva týmy z každé skupiny postoupily do třetí fáze.\n\nK nasazení do losovacích košů byl použit žebříček FIFA z března 2011. Los se uskutečnil 30. července 2011 v Riu de Janeiro.\n\nZápasy se hrály od 8. června do 16. října 2012.\n\nVe třetí fázi utvořila šestice postupujících ze druhé fáze jednu skupinu, ve které se utkala v termínech od 6. února do 15. října 2013 každý s každým dvoukolově doma a venku. První tři týmy postoupily přímo na MS, zatímco tým na čtvrtém místě postoupil do mezikontinentální baráže.\n\n\nÚdaje platné pouze k zóně CONCACAF v tomto kvalifikačním cyklu (včetně případné baráže):\n\n\n Kvalifikace zóny CONCACAF\n"}
{"id": "707487", "url": "https://cs.wikipedia.org/wiki?curid=707487", "title": "Mistrovství československé republiky 1951", "text": "Mistrovství československé republiky 1951\n\nTento článek pojednává o událostech jednoho ze soutěžních ročníků Československé fotbalové ligy. Tento ročník se opět hrál systémem „Jaro-podzim“. Z toho vyplývá, že se soutěž odehrává během jednoho roku. Tento ročník se odehrál pod názvem Mistrovství československé republiky 1951. Jednalo se o celkově 26. ročník československé ligy (včetně 6 ročníku v období protektorátu). Titul z předchozích dvou ročníků se podařilo obhájit slovevenskému Sokol NV Bratislava (dnešní Slovan Bratislava). Byl to jeho 3. mistrovský titul. Soutěž se opět hrála v počtu čtrnácti členů. Nováčky ročníku byly Svit Gottwaldov a OKD Ostrava.\nZajímavostí je, že poprvé v historii sestoupila SK Slavia Praha (v té době Dynamo Slavia Praha).\n\nTento ročník začal v sobotu 10. března 1951 v Praze zápasem mezi domácí Spartou ČKD Sokolovo a Svitem Gottwaldov (2:1) a skončil v neděli 3. prosince téhož roku zbývajícími dvěma zápasy 26. kola.\n\nJán Plško (-/0/-),\nTheodor Reimann (-/0/-) –\nJán Arpáš (-/1),\nJozef Baláži (-/5),\nMichal Benedikovič (-/0),\nDezider Cimra (-/0),\nIgor Fillo (-/1),\nJozef Gögh (-/0),\nJán Greššo (-/1),\nVlastimil Hlavatý (-/7),\nArnošt Hložek (-/0),\nJozef Jajcaj (-/0),\nJuraj Kadlec (-/0),\nBožin Laskov (-/7),\nAnton Malatinský (-/14),\nFrantišek Skyva (-/7),\nVojtech Skyva (-/1),\nJozef Steiner (-/0),\nLadislav Steiner,\nGejza Šimanský (-/1),\nViktor Tegelhoff (-/4),\nBohdan Ujváry (-/4),\nVladimír Venglár (-/2),\nMichal Vičan (-/1),\nJuraj Záleský –\ntrenéři Karol Bučko a Leopold Šťastný\n\nKarel Čapek (3/0/-),\nZdeněk Roček (-/0/-) –\nJaroslav Bílek (-/4),\nVáclav Blažejovský (-/0),\nJaroslav Borovička (-/9),\nJaroslav Cejp (-/12),\nJiří Hejský (-/6),\nJan Hertl (-/0),\nOldřich Kohout (-/0),\nLadislav Koubek (-/0),\nMiloslav Kupsa (-/0),\nLadislav Ledecký (-/0),\nJosef Ludl (-/0),\nOldřich Menclík (-/0),\nMiloslav Nádeník (-/0),\nArnošt Pazdera (-/7),\nVlastimil Preis (-/11),\nAntonín Rýgr (-/13),\nKarel Senecký (-/0),\nKarel Sirotek (-/1),\nFrantišek Šafránek (-/0),\nKarel Trnka (2/0),\nMiroslav Zuzánek (-/0) –\ntrenér Erich Srbek\n\nLadislav Beller (-/0/-),\nZoltán Doboš (-/0/-),\nFrantišek Matys (-/0/-),\nJozef Vaško (-/0/-) –\nKarol Dobay (-/4),\nFrantišek Feczko (24/3),\nJán Gajdoš (-/7),\nFrantišek Greškovič (-/11),\nJozef Hučka (-/0),\nAndrej Iľko (-/0),\n... Kačmarik (-/0),\nFrantišek Kachlík (-/1),\nVojtech Miškovský (-/0),\nOndrej Nepko (-/4),\nJán Polgár (-/7),\nAlexander Pollák (-/7),\nLadislav Putyera (-/7),\nJúlius Vaško (-/0),\nRudolf Zibrínyi (-/0) –\ntrenéři Arpád Regecký a Alexander Ivanko\n\nJosef Petruška (26/0/3) –\nJosef Bican (18/7),\nVladimír Bouzek (-/8),\nVasil Buchta (-/0),\nZdeněk Crlík (-/6),\nJan Číž (-/5),\nOta Fischer (-/0),\nKarel Machotka,\nAlexandr Markusek (-/0),\nKarel Piatkevič (-/0),\nAlois Pszczolka (-/1),\nKarel Radimec (-/0),\nEduard Remiáš (-/0),\nJaroslav Skokan (-/6),\nJiří Starosta (-/1),\nZdeněk Šreiner (-/1),\nEduard Tomana (-/1),\nLudvík Urbanec (-/0),\nJaroslav Vejvoda (-/15),\nMilan Zahel (-/3) –\ntrenér Štefan Čambal\n\nJan Benedikt (-/0/-),\nJaromír Kolda (-/0/-),\nVáclav Pavlis (-/0/-),\nKarel Randáček (-/0/-) –\nPavel Antl (-/1),\nSlavomír Bartoň (9/0),\nJozef Beňuš (-/...),\nBohuslav Bílý (-/10),\nFrantišek Bragagnolo (-/5),\nAlois Copek (-/2),\nRudolf Cypris (-/1),\nJozef Eliášek (1/0),\nJan Fábera (-/0),\nLadislav Fišer (-/0),\nJozef Gašparík (-/0),\nJozef Gögh (-/0),\nJan Hertl (-/0),\nJosef Hlobil (-/0),\nAlexander Ištvánovič (-/3),\nVojtech Jankovič (-/0),\nJosef Král (-/1),\nLadislav Labodič (-/0),\nRadovan Macek (-/8),\nKarel Mach (-/0),\nEmil Pažický (-/10),\nSvatopluk Pluskal (-/0),\nJiří Provalil (-/0),\nVojtech Skyva (-/1),\nAntonín Šolc (-/5),\nKarel Tomáš (-/3),\nJiří Zamastil (6/3) –\ntrenér Ladislav Ženíšek\n\nVladimír Mrlina (16/0/-),\nGejza Sabanoš (-/0/-),\nLadislav Vankovič (-/0/-) –\nEduard Ciulis (-/1),\nJán Karel (25/0),\nJozef Karel (-/3),\nLadislav Kassay (-/0),\nJozef Kuchár (-/3),\nFrantišek Kušnír (-/6),\nPavol Maxinčák (-/0),\n... Molnár (-/0),\nLadislav Pavlovič (20/5),\nRudolf Pavlovič (18/2),\nJán Sabol (-/0),\nFrantišek Semeši (-/4),\nGejza Šimanský (-/9),\nGejza Tesár (-/0),\n... Tobiáš (-/0),\nRudolf Vido (-/12) –\nhrající trenér Jozef Karel\n\nJaroslav Aniol (-/0),\nVáclav Kojecký (4/0),\nVáclav Morávek (-/0) –\nArnošt Běla (-/1),\nLadislav Brada (-/1),\nDrahomír Broskevič (-/9),\nLadislav Čagala (-/4),\nFrantišek Drga (-/5),\nOldřich Foldyna (-/0),\nFrantišek Kaločík (-/0),\nLadislav Krol (-/0),\nSvatopluk Míček (-/2),\nMilan Michna (-/1),\nLadislav Reček (-/0),\nJosef Sousedík (-/1),\nZdeněk Starostka (-/4),\nJaroslav Šimonek (-/0),\nMiroslav Wiecek (-/13) –\ntrenér Rudolf Vytlačil\n\nEmil Folta (26/0/8) –\nFrantišek Beránek (-/1),\nJaroslav Böhm (-/1),\nJosef Brand (-/0),\nJosef Honomichl (-/2),\nJaroslav Hrabák (-/1),\nZdeněk Hyťha (-/0),\n... Kříž (-/0),\n... Matouš (-/0),\nDalibor Mikeš (-/3),\nVladimír Perk (-/6),\nRudolf Sloup (-/1),\nZdeněk Sloup (-/13),\nKarel Süss (-/1),\nEmil Svoboda (-/6),\nVáclav Svoboda (-/0),\nLadislav Šamberger (-/3),\nJosef Šnajdr (-/2),\n... Švajgr (-/0),\nJindřich Švajner (-/5) –\ntrenér ...\n\nJán Danko (26/0/5) –\nGustáv Bánovec (-/0),\nJozef Barčík (-/...),\nJán Blažko (-/1),\nLadislav Ganczner (-/0),\nVladimír Holiš (-/1),\nKarel Kocík (-/5),\nAnton Kopčan (-/0),\nAnton Krásnohorský (-/1),\nAnton Moravčík (-/8),\nLászló Németh (-/1),\nMilan Rovňan (-/1),\nEmil Stalmašek (-/6),\nVladimír Šteigl (-/8),\nĽudovít Šterbák (-/0),\nOldřich Šubrt (-/14),\nBoris Timkanič (-/0),\nJán Urbanič (-/0),\nVojtech Zachar (-/1) –\ntrenér Alexander Bartosiewicz\n\nFrantišek Cypris (21/0/1),\nVlastimil Havlíček (7/0/2) –\nVlastimil Chobot (19/2),\nOldřich Chudoba (5/0),\nJosef Janík (6/0),\nAlois Jaroš (26/16),\nJosef Kadeřábek (21/0),\nJaroslav Kovařík (13/4),\nMiloslav Malý (23/5),\nJosef Masopust (25/3),\nLadislav Novák (24/0),\nJ... Nový (1/0),\nJiří Pacenhauer (7/0),\nJosef Pravda (22/7),\nJosef Říha (22/7),\nJosef Sýkora (25/0),\nJosef Vostrý (25/6) –\ntrenér Rudolf Krčil\n\nAndré Houška (-/0/-),\nAlois Jonák (-/0/-) –\nLadislav Bouček (-/0),\nAntonín Bradáč (-/0),\nJaroslav Brejcha (-/0),\nKarel Čapek (-/2),\nFrantišek Fiktus (-/13),\nFrantišek Hampejs (-/0),\nOta Hemele (-/4),\nLadislav Hlaváček (-/10),\nLadislav Hubálek (-/5),\nJosef Huml (-/0),\nFrantišek Ipser (-/1),\nJaroslav Jareš (-/2),\nJiří Ječný (-/0),\nStanislav Jelínek (-/0),\nMiloslav Kammermayer (-/0),\nLadislav Kareš (-/5),\nAntonín Kořínek (-/0),\nOtto Gronwel (-/0),\nMartin Kulhánek (-/0),\nVladimír Louthan (-/0),\nGustav Nejedlý (-/0),\nRudolf Šmejkal (-/0),\nMiloš Štádler (-/5),\nJiří Trnka (-/0),\nBohumil Trubač (-/3),\nIvo Urban (-/0),\nMiloš Urban (-/5),\nFrantišek Veselý (-/1),\nFrantišek Vlk (-/4) –\ntrenér Vilém König\n\nFrantišek Dvořák (5/0/-),\nLadislav Hájek (-/0/-),\nErvín Křupala (7/0/-) –\nLubomír Faldík (1/0),\nOldřich Gajdoš (-/1),\nJosef Hlobil (-/0),\nJiří Konečný (-/0),\nJan Kovář (-/0),\nJiří Křižák (-/12),\nJosef Majer (-/16),\nMiloslav Novák (-/0),\nOtakar Novák (-/0),\nSvatopluk Pluskal (-/1),\nVáclav Sršeň (-/7),\nZdeněk Šajer (-/2),\n... Šíra (-/1),\nMiroslav Štekl (-/3),\nKarel Trojan (-/0),\nVlastimil Vidlička (-/7),\nMilan Zapletal (-/10) –\ntrenéři Otto Šimonek a Josef Kuchynka\n\nVladimír Leština (4/0/-),\nMiroslav Mader (1/0/-),\nVáclav Pavlis (21/0/-) –\nFrantišek Benda (16/1),\nOldřich Bílek (14/1),\nVladimír Dick (9/2),\nLadislav Fišer (22/0),\nFrantišek Havlíček (25/2),\nMiloslav Charouzd (7/0),\nVáclav Jíra (22/0),\nFrantišek Koubek (3/2),\nJosef Kvapil (23/8),\nMiroslav Linhart (15/1),\nLadislav Melichar (6/0),\nLadislav Müller (19/5),\nJiří Pešek (25/17),\nFrantišek Pikeš (2/0),\nJiří Rubáš (20/1),\nFrantišek Šindelář (10/0),\nKarel Tomáš (3/0),\nJosef Vedral (22/0),\nMiroslav Wünsch (2/0),\nJiří Žďárský (10/10) –\ntrenér Antonín Lanhaus\n\nKarel Hanáček (-/0/0),\nAdolf Štojdl (-/0/0) –\nAntonín Balzer (-/1),\nMiroslav Beneš (-/0),\nJán Beňuš (-/...),\n... Brožek (-/...),\nVladimír Dick (-/0),\nKarel Erhard (-/...),\nKarel Gerlický (-/4),\nFrantišek Hájek (-/0),\nAntonín Horálek (-/0),\nKarel Charvát (-/1),\nJosef Král (-/1),\nVlastimil Luka (-/0),\nJaroslav Machač (-/4),\nFrantišek Malík (-/0),\nKarel Müller (-/3),\nFrantišek Mžika (-/0),\nJaroslav Panec (-/0),\n... Pavelka (-/...),\nJiří Polák (-/...),\nMiroslav Reif (-/0),\nVáclav Řezáč (-/3),\nKarel Sirotek (-/1),\nFrantišek Syrůček (-/0),\n... Šindelář (-/...),\nKarel Vokoun (-/1),\nJiří Zmatlík (-/5),\nBohumil Žák (-/0) –\ntrenér František Rajgl\n\n\n"}
{"id": "707492", "url": "https://cs.wikipedia.org/wiki?curid=707492", "title": "Kvalifikace na Mistrovství světa ve fotbale 2014 (CONCACAF) – předkolo", "text": "Kvalifikace na Mistrovství světa ve fotbale 2014 (CONCACAF) – předkolo\n\nDesítka nejníže nasazených týmů se zde v červnu a červenci 2011 utkala systémem doma a venku o postup do první skupinové fáze. Předkolo se nelosovalo, ale nejvýše nasazený se utkal s nejníže nasazeným, atd. Dvojice byly oznámeny 26. dubna 2011.\n\n<div id=\"Montserrat v Belize\">\n\n<div id=\"Belize v Montserrat\">\n<div id=\"Anguilla v Dominican Republic\">\n\n<div id=\"Dominican Republic v Anguilla\">\n<div id=\"U.S. Virgin Islands v British Virgin Islands\">\n\n<div id=\"British Virgin Islands v U.S. Virgin Islands\">\n<div id=\"Aruba v Saint Lucia\">\n\n<div id=\"Saint Lucia v Aruba\">\n\nCelkové skóre dvojzápasu bylo 6–6. zvítězila v penaltovém rozstřelu 5–4 a postoupila do první fáze.\n<div id=\"Turks and Caicos Islands v Bahamas\">\n\n<div id=\"Bahamas v Turks and Caicos Islands\">\n\n Kvalifikace zóny CONCACAF\n"}
{"id": "707494", "url": "https://cs.wikipedia.org/wiki?curid=707494", "title": "Neue Deutsche Härte", "text": "Neue Deutsche Härte\n\nNeue Deutsche Härte (doslova \"Nová německá tvrdost\") je hudební žánr, který spojuje vlivy hard rocku a heavy metalu s elektronickou hudbou. Žánr se vyvinul v 90. letech a jeho název se rozšířil v roce 1995 po vydaní alba \"Herzeleid\" od skupiny Rammstein. Vyznačuje se texty zpívanými převážně v němčině. Ve skupině jsou zastoupeny elektrická kytara, baskytara, (hluboký) zpěv, bicí a klávesy. V textech bývají obsaženy témata jako láska, nenávist, žárlivost, sexualita, náboženství a smrt.\n\nASP, Die Allergie, Die Apokalyptischen Reiter, Eisbrecher, Eisenherz, Fleischmann, In Extremo, Joachim Witt, Hämatom, L'Âme Immortelle, Leichenwetter, Megaherz, Oomph!, Rammstein, Richthofen, Riefenstahl, Rinderwahnsinn, Ruoska, Schwanensee, Schwarzer Engel, Schweisser, Silber, Sonnengott, Stahlhammer, Stendal Blast, Treibhaus, Unheilig, Weissglut, Zellenpest, Stahlhammer, Subway to Sally, Tanzwut, heldmaschine.\n"}
{"id": "707502", "url": "https://cs.wikipedia.org/wiki?curid=707502", "title": "Journal de St.-Pétersbourg", "text": "Journal de St.-Pétersbourg\n\nJournal de St.-Pétersbourg nebo též Journal de Saint-Pétersbourg (přibližně česky: Sanktpetěrburský žurnál) byly noviny psané ve francouzském jazyce, vydávané mezi lety 1825 až 1914 v Petrohradě v někdejším Ruském impériu. Journal de St.-Pétersbourg byl vydáván v nepravidelných intervalech, někdy i s poměrně dlouhými prodlevami. Po určitou dobu sloužil i jako oficiální informační bulletin ruského ministerstva zahraničí.\n\n"}
{"id": "707506", "url": "https://cs.wikipedia.org/wiki?curid=707506", "title": "Faraonovi hadi", "text": "Faraonovi hadi\n\nFaraonovi hadi (někdy též jen hadi) se řadí do zábavné pyrotechniky. Prodávají se jako malé slisované válečky, které při zapálení zvětšují svůj objem, přičemž jejich popel připomíná hada.<br>\nDříve obsahovaly thiokyanatan rtuťnatý, ten však byl příliš toxický, proto se dnes vyrábí náhrady.<br>\nJedna z možných levných náhrad je směs cukru, uhličitanu sodného a něco na umožnění hoření cukru, např. chlorečnan draselný, laboratorně lze použít i popel či octan měďnatý jako katalyzátory. Lze použít i směs cukru s oxidačními činidly jako je dusičnanu draselného, dusičnanu amonného či dichromanu draselného.\nTakto vypadá průběh reakce při hoření původního \"hada\", thiokyanatanu rtuťnatého se vzdušným kyslíkem.\n\n4Hg(SCN) + 20 O → HgS + HgO + HgO + 8CO + 8NO + 7SO<br>\n<br>\nPři použití náhrad lze průběh reakce vypsat takto:<br>\n4KCrO → 2KCrO + 2CrO + 3O<br>\n2KNO → 2KNO + O<br>\nVzniká kyslík, který umožňuje hoření cukru za vzniku oxidu uhličitého, vody, tepla a nespáleného karamelizovaného cukru jenž vytváří tvar hada.<br>\nCHO + 6 O → 6 CO + 12 HO \n\n"}
{"id": "707507", "url": "https://cs.wikipedia.org/wiki?curid=707507", "title": "Reeperbahn", "text": "Reeperbahn\n\nReeperbahn je ulice v Sankt Pauli, městské části Hamburku, proslavená jako centrum nočního života.\n\nNázev ulice pochází od výrobců lodních lan, kteří zde původně sídlili. Lokalita za městskou bránou Millerntor přitahovala různé pochybné existence. Ve dvacátém století zde vzniklo množství restaurací, zábavních podniků a sexshopů, které vynesly ulici označení \"die sündige Meile\" (hříšná míle). V některých částech Reeperbahnu je povolena prostituce.\n\nV klubech na Reeperbahnu začínali svoji kariéru v roce 1960 slavní The Beatles.\n\nHans Albers, který nazpíval populární píseň \"Auf der Reeperbahn nachts halb eins\" má na ulici sochu.\n\n"}
{"id": "707509", "url": "https://cs.wikipedia.org/wiki?curid=707509", "title": "Kvalifikace na Mistrovství světa ve fotbale 2014 (CONMEBOL)", "text": "Kvalifikace na Mistrovství světa ve fotbale 2014 (CONMEBOL)\n\nKvalifikace na Mistrovství světa ve fotbale 2014 zóny CONMEBOL určila 4 účastníky finálového turnaje a jednoho účastníka mezikontinentální baráže.\n\nJihoamerické kvalifikace se účastnilo pouze 9 týmů, protože měla účast na závěrečném turnaji jistou jako pořadatel. Celky utvořily jednu skupinu, ve které se utkaly každý s každým doma a venku. První čtyři postoupili přímo na závěrečný turnaj, zatímco celek na páté pozici čekala mezikontinentální baráž.\n\n\nZápasy byly hrány od 7. října 2011 do 15. října 2013.\n\nÚdaje platné pouze k zóně CONMEBOL v tomto kvalifikačním cyklu (včetně baráže):\n\n\n Kvalifikace zóny CONMEBOL\n"}
{"id": "707510", "url": "https://cs.wikipedia.org/wiki?curid=707510", "title": "Námořní meteorologie", "text": "Námořní meteorologie\n\nNámořní meteorologie je odvětví aplikované meteorologie. Oblastí zájmu námořní meteorologie jsou jevy, procesy a meteorologické prvky ovlivňující bezprostředně či vzdáleně plavbu.\n\nNa základě získaných meteorologických dat a pozorování pomáhá námořní meteorologie vymezovat oblasti s nebezpečnými jevy pro plavbu a plánovat optimální trasy plavidel s ohledem na bezpečnost a hospodárnost provozu. Námořní meteorologie se zaměřuje na předpověď rychlosti a směru větru, výšky vln, výskyt nebezpečných jevů jako je vlnobití, námraza na plavidlech, plovoucí led, tropická cyklóna, atd.\n\nPřed dobou velkých objevů se znalosti mořeplavců omezovaly na znalost místních mořských proudů a větrů. Pokrok v námořní meteorologii přišel v době velkých objevů v 15. až 18. století. V té době bylo shromážděno velké množství meteorologických poznatků. V 19. století vznikly první organizované meteorologické služby Met Office a Météo-France a byly zaměřeny právě na bezpečnost plavby. Rozvoj radiotelegrafie na počátku 20. století umožnil provoz prvních meteorologických lodí. Další pokrok přišel s rozvojem družicové meteorologie a výpočetní techniky. Z oceánských bójí jsou dnes automaticky přenášena data přes družice na oběžné dráze do výpočetních centrál meteorologických služeb po celém světě.\n\nZa zakladatele námořní meteorologie je považován Robert FitzRoy – mořeplavec a spoluzakladatel Met Office. Někdy je pokládán za zakladatele námořní meteorologie poručík Mathew Fontaine Maury, který svolal do Bruselu v roce 1855 mezinárodní konferenci ustavující pravidla pro předávání meteorologických zpráv na moři a kolem pobřeží.\n"}
{"id": "707511", "url": "https://cs.wikipedia.org/wiki?curid=707511", "title": "Bábar", "text": "Bábar\n\nBábar (mongolsky \"Баабар\"), rodným jménem Bat-Erdenín Batbajar , * 1954, Cecerleg, Severochangajský ajmag, Mongolsko) je mongolský politolog, spisovatel a politik.\n\n\nBaabar pracoval v „Microbiological Research and Production Center“ jako výzkumný pracovník v 1981–1991, až se stal vůdcem v Mongolské straně sociálně demokratické. Odstoupil z pozice vůdce Mongolské strany sociálně demokratické v roce 1994.\n\nBaabar byl zvolen poslancem Velkého státního churalu (parlamentu) v roce 1996. V roce 1998 byl ministrem financí.\n\nPoté, co byl v roce 2004 poražen v parlamentních volbách, působil v letech 2004–2005 jako poradce pro zahraniční politiku premiéra Mongolska.\n\nOd roku 2006 vede nakladatelství Nepko.\n\nV roce 2009 mu bylo uděleno Státní vyznamenání Mongolska za knihu \"Historie Mongolska\".\n\n"}
{"id": "707512", "url": "https://cs.wikipedia.org/wiki?curid=707512", "title": "Mistrovství československé republiky 1952", "text": "Mistrovství československé republiky 1952\n\nTento článek pojednává o událostech jednoho ze soutěžních ročníků Československé fotbalové ligy. Tento ročník se opět hrál systémem „Jaro-podzim“. Z toho vyplývá, že se soutěž odehrává během jednoho roku. Tento ročník se odehrál pod názvem Mistrovství československé republiky 1952. Jednalo se o celkově 27. ročník československé ligy (včetně 6 ročníku v období protektorátu). Nadvládu Sokol NV Bratislava se podařilo přerušit Spartě ČKD Praha (dnešní AC Sparta Praha). Byl to již její 13. mistrovský titul. Soutěž se opět hrála v počtu čtrnácti členů. Nováčky ročníku byly MEZ Židenice, Armaturka Ústí nad Labem, SONP Kladno a Kovosmalt Trnava.\n\nTento ročník začal v neděli 9. března 1952 kompletním 1. kolem a skončil v neděli 30. listopadu téhož roku kompletním 26. kolem.\n\nAndré Houška (17/0/-),\nZdeněk Roček (-/0/-) –\nJaroslav Bílek,\nVáclav Blažejovský (-/3),\nJaroslav Borovička (-/6),\nJosef Crha (-/7),\nJiří Hejský (-/9),\nJan Hertl (-/0),\nLadislav Koubek (-/2),\nFrantišek Kratochvíl (-/1),\nLadislav Ledecký,\nOldřich Menclík (-/0),\nArnošt Pazdera (-/4),\nJiří Pešek (-/8),\nVlastimil Preis (-/8),\nZdeněk Procházka (-/5),\nAntonín Rýgr (-/6),\nKarel Senecký (-/0),\nKarel Sirotek (-/0),\nFrantišek Šafránek (-/3),\nMiroslav Zuzánek (-/1) –\ntrenér Erich Srbek\n\nTheodor Reimann (26/0/8) –\nJozef Baláži (-/5),\nMichal Benedikovič (-/1),\nDezider Cimra (-/5),\nMilan Dolinský (-/0),\nIgor Fillo (-/7),\nJozef Gögh (-/2),\nJán Greššo (-/3),\nVlastimil Hlavatý (-/5),\nArnošt Hložek (-/0),\nJozef Ivan (-/0),\nJozef Jajcaj (-/0),\nJuraj Kadlec (-/0),\nBožin Laskov (-/5),\nEmil Pažický (-/10),\nFrantišek Skyva (-/0),\nJozef Steiner (-/0),\nJozef Šalamon (1/0),\nViktor Tegelhoff (-/6),\nBohdan Ujváry (-/8),\nVladimír Venglár (-/0),\nMichal Vičan (-/0) –\ntrenér Karol Bučko\n\nFrantišek Cypris (12/0/3),\nVlastimil Havlíček (16/0/4) –\nBohuslav Bílý (6/2),\nAntonín Houdek (10/0),\nVlastimil Chobot (26/0),\nOldřich Chudoba (14/0),\nJozef Jajcaj (22/0),\nAlois Jaroš (21/7),\nJaroslav Kovařík (26/6),\nMiloslav Malý (20/4),\nJosef Masopust (6/3),\nLadislav Novák (11/0),\nStanislav Pekrt (2/0),\nJosef Pravda (17/9),\nJosef Říha (26/5),\nJosef Sýkora (25/0),\nFrantišek Vlk (24/8),\nJosef Vostrý (11/2),\nEdmund Weigert (6/0) –\ntrenér Rudolf Krčil\n\nLadislav Tikal (26/0/7) –\nFrantišek Bragagnolo (-/4),\nAntonín Brynda (-/0),\nJan Fábera (-/0),\nVladimír Fous (-/5),\nVáclav Jírava (-/3),\nVáclav Kokštejn (-/6),\nJiří Kuchler (-/17),\nMiroslav Linhart (-/0),\nJosef Majer (-/14),\nEduard Möstl (-/3),\nVáclav Peták (-/3),\nVáclav Souček (-/1),\nVáclav Sršeň (-/8),\nVáclav Šofr (-/3),\nFrantišek Štěpán (-/0) –\ntrenér Karel Sklenička\n\nImrich Stacho (26/0/7) –\nAlexander Ištvánovič (-/1),\nViliam Jakubčík (-/10),\nJozef Kalivoda (-/9),\nJán Klein (-/0),\nKarol Kohúcik (-/4),\nErvín Križan (-/0),\nAlexander Lančarič (-/2),\nJozef Marko (-/4),\nŠtefan Pšenko (-/1),\nŠtefan Slanina (-/0),\nJán Šturdík (-/12),\nKarol Tibenský (-/4),\nĽudovít Zelinka (-/1) –\ntrenér Karol Fekete\n\nVladimír Mrlina (-/0/-),\nGejza Sabanoš (-/0/-),\nKarol Tibenský (17/0/-) –\n... Danielis (-/0),\nJán Jakubík (-/0),\nJán Karel (26/0),\nJozef Karel (-/0),\nJozef Kuchár (-/6),\nFrantišek Kušnír (-/3),\nLadislav Pavlovič (26/18),\nRudolf Pavlovič (25/2),\nMichal Pucher (-/13),\nJán Sabol (-/0),\nFrantišek Semeši (-/4),\nGejza Šimanský (-/5),\nGejza Tesár (-/0),\nAnton Varga (-/0),\nRudolf Vido (-/6) –\nhrající trenér Jozef Karel\n\nPavel Belluš (-/0/-),\nMilan Kosiba (-/0/-) –\nGustáv Bánovec (-/0),\nJozef Barčík (-/1),\nJán Blažko (-/3),\nDezider Cimra (-/1),\nRudolf Drexler (-/1),\nLadislav Ganczner (-/2),\nVladimír Holiš (-/0),\n... Hradňanský (-/4),\nKarel Kocík (-/6),\nAnton Kopčan (-/0),\nAnton Krásnohorský (-/0),\nAnton Moravčík (-/6),\nLászló Németh (-/2),\nDezider Ottinger (-/1),\nEmil Stalmašek (-/7),\nĽudovít Šterbák (-/0),\nOldřich Šubrt (-/9),\nBoris Timkanič (-/3),\nVojtech Zachar (-/2) –\ntrenér Alexander Bartosiewicz\n\nBřetislav Dolejší (-/0/-),\nVáclav Pavlis (-/0/-) –\nBohuslav Bílý (-/2),\nAlois Copek (-/3),\nVladimír Dick (-/0),\nKarol Dobay (-/5),\nJan Hertl (-/4),\nAlexander Ištvánovič (-/1),\nViliam Jakubčík (-/3),\nVojtech Jankovič (-/0),\nJiří Ječný (-/0),\nAnton Kopčan (-/0),\nJosef Král (-/5),\nLadislav Labodič (-/0),\nJosef Masopust (-/5),\nFrantišek Morvay (-/0),\nJaroslav Mrazík (-/2),\nLadislav Novák (-/0),\nSvatopluk Pluskal (-/5),\nVojtech Skyva (-/5),\nLadislav Steiner (-/0),\nFrantišek Šafránek (-/0),\nFrantišek Šindelář (-/1),\nJiří Trnka (-/0),\nIvo Urban (-/0) –\ntrenér Karel Kolský\n\nJán Danko (-/0/-),\nJosef Petruška (-/0/-) –\n... Bakovský (-/0),\nJosef Bican (-/0),\nVladimír Bouzek (-/13),\nVasil Buchta (-/0),\nZdeněk Crlík (-/2),\nJan Číž (-/0),\nOta Fischer (-/1),\nJiří Křižák (-/11),\nAlexandr Markusek (-/1),\nMichal Mycio (-/1),\nJan Novák (-/0),\nAlois Pszczolka (-/0),\nKarel Radimec (-/0),\n... Rašťák (-/0),\nJaroslav Skokan (-/8),\nZdeněk Stanczo (-/3),\nJiří Starosta (-/1),\nZdeněk Šajer (-/0),\nZdeněk Šreiner (-/0),\nJaroslav Vejvoda (-/2) –\ntrenér Štefan Čambal\n\nVáclav Kojecký (8/0/-),\nVáclav Morávek (-/0/-) –\nLadislav Čagala (-/2),\nJan Dembický (-/1),\nFrantišek Drga (-/1),\nOldřich Foldyna (-/0),\nJindřich Jahoda (-/0),\nFrantišek Kaločík (-/0),\nLadislav Krol (-/0),\nSvatopluk Míček (-/0),\nMilan Michna (-/1),\nJaroslav Němčík (1/0),\nLadislav Reček (-/1),\nKarel Sedláček (-/4),\nRudolf Sekula (-/4),\nJosef Sousedík (-/5),\nZdeněk Starostka (-/4),\nJaroslav Šimonek (-/1),\nMiroslav Wiecek (-/20) –\ntrenér Bedřich Šafl\n\nEmil Folta (26/0/4) –\nJaroslav Böhm (-/6),\nJosef Brand (-/0),\nVáclav Fiala (-/0),\nFrantišek Hrneček (-/0),\nZdeněk Hyťha (-/2),\n... Matouš (-/0),\nDalibor Mikeš (-/1),\nVladimír Perk (-/2),\nKarel Sloup (-/1),\nRudolf Sloup (-/5),\nZdeněk Sloup (-/2),\nKarel Süss (-/2),\nEmil Svoboda (-/10),\nVáclav Svoboda (-/2),\nLadislav Šamberger (-/2),\nJosef Šnajdr (-/0),\n... Švajgr (-/0),\nJindřich Švajner (-/0),\nBohumil Zoubek (-/6) –\ntrenér ...\n\nLadislav Beller (-/0/0),\nZoltán Doboš (-/0/0),\nJozef Stanko (-/0/0),\nJozef Vaško (-/0/0) –\nFrantišek Feczko (23/1),\nJ... Fecko (3/0),\nJán Gajdoš (-/12),\nJozef Gašparík (-/1),\nFrantišek Greškovič (-/5),\nJozef Hučka (-/0),\nAndrej Iľko (-/0),\nJozef Ivan (-/2),\nŠtefan Košč (-/0),\nŠtefan Leško (-/0),\nOndrej Nepko (-/1),\nLadislav Pásztor (-/0),\nAlexander Pollák (-/6),\nJán Polgár (-/2),\nŠtefan Soták (-/0),\nŠtefan Šemčišák (-/0),\nJúlius Vaško (-/10),\nTibor Weiss (-/3),\nRudolf Zibrínyi (-/0) –\ntrenéři Arpád Regecký a Alexander Ivanko\n\nJaromír Kolda (6/0/-),\nMiroslav Křtěn (21/0/-) –\nLadislav Beneš (-/0),\nMiroslav Bruderhans (-/8),\nRudolf Cypris (-/4),\nStanislav Ehnert (-/0),\nVáclav Gregor (-/2),\nZdeněk Hippmann (-/1),\nMiroslav Klofáč (-/0),\nMiloslav Kupsa (-/3),\nJiří Lamač (-/0),\nEmil Matějíček (-/0),\nVáclav Perlík (-/0),\nVlastimil Pokorný (-/0),\nJosef Rambousek (-/1),\nZdeněk Svěrek (-/3),\nJosef Svoboda (-/5),\nVáclav Špindler (-/0),\nVladimír Šteigl (-/2),\nVáclav Volek (-/2),\nLadislav Zeman (-/7) –\ntrenér Václav Křížek\n\nKarel Čapek (13/0/-),\nJosef Krejčí (-/0/-),\nAntonín Palán (-/0/-) –\nFrantišek Buchta (21/4),\nJosef Doubek (-/0),\nBohumil Halva (-/1),\nJosef Hlobil (-/0),\nVlastimil Hloucal (-/0),\n... Hranička (-/0),\nJosef Hronek (20/3),\nJosef Jaroš (13/1),\nMiroslav Jirůšek (-/0),\nOldřich Klimeš (2/0),\n... Kozel (-/0),\nFrantišek Kříž (-/0),\nMiloš Leder (-/0),\nJan Mikulášek (-/0),\nKarel Nepala (18/1),\nJaroslav Polešovský (-/2),\nJan Procházka (23/5),\nFrantišek Samuelčík (26/0),\nEduard Schön (26/1),\nLudvík Sukup (5/0),\nEduard Šabatka (15/4),\nTheodor Šmídek (-/0),\nRichard Tříska (-/1),\nVít Veselý (-/0),\nJiří Zamastil (14/2) –\nhrající trenér Karel Nepala\n\n\n"}
{"id": "707514", "url": "https://cs.wikipedia.org/wiki?curid=707514", "title": "Di varhajt", "text": "Di varhajt\n\nDi varhajt (česky: \"Pravda\") byl první komunistický novinový deník, psaným v židovském jazyce jidiš. \n\nPrvní číslo vyšlo 8. března 1918, vydavatelem byl Lidový komisariát pro židovské záležitosti. \n\nPo přesunu sídla deníku do Moskvy, nového hlavního města Sovětského svazu, došlo téhož roku k ukončení jeho činnosti z důvodu nedostatku žurnalistů znalých jazyka jidiš. Funkci novin Di varhajt převzal nově vzniklý deník Der Emes, jenž spadal pod přímou kontrolu Ústředního výboru Komunistické strany Sovětského svazu.\n"}
{"id": "707515", "url": "https://cs.wikipedia.org/wiki?curid=707515", "title": "Pivovar Krucemburk", "text": "Pivovar Krucemburk\n\nPivovar Krucemburk stával v obci Krucemburk v Hlubocké ulici za mostem přes Městecký potok, nedaleko tvrze.\n\nPřesný rok založení pivovaru není znám. Došlo k němu pravděpodobně po roce 1548, kdy David Střela z Rokyc nechal v Krucemburku zřídit poplužní dvůr. První písemná zmínka o pivovaru je až z roku 1638 v soupisu majetku obce, která tehdy byla ve vlastnictví Rudolfa Střely z Rokyc. Další zmínka o pivovaru je ve smlouvě z roku 1662, v níž se uvádí také chmelnice. V roce 1667 je ve smlouvě zmiňována spolu s pivovarem také pálenka. Koncem 17. století se majitele panství, kníže Ferdinand z Dietrichštejna, zavázal o dodávání půl vědra z každé várky pivovaru v Borové. Z toho se dá usuzovat, že provoz pivovaru v Krucemburku byl ukončen před koncem 17. století. Z roku 1741 pochází zmínka o ubytování dvou regimentů saských vojáků v budově bývalého pivovaru. Další osud budovy není znám, do současnosti se z ní však nic nedochovalo.\n\n"}
{"id": "707517", "url": "https://cs.wikipedia.org/wiki?curid=707517", "title": "Operace Rozhodná síla", "text": "Operace Rozhodná síla\n\nOperace rozhodná síla (anglicky: \"Operation Deliberate Force\") byla dlouhodobá letecká operace Severoatlantické aliance s cílem podlomit bojové schopnosti Vojsk Republiky srbské, které ohrožovaly a útočily na OSN ustanovené „bezpečné zóny“ v Bosně a Hercegovině během Bosenské války. Operace probíhala mezi 30. srpnem a 20. zářím 1995 a zahrnovala na 400 letounů a 5 000 členů armádního personálu z 15 zemí. Operaci velel admirál Leighton W. Smith.\n\nPo pádu Srebrenice a Žepy byl mandát, který vyžadoval, aby vojenské operace NATO byly schváleny odpovědnými představiteli NATO a OSN, předán vojenskému veliteli UNPROFOR, francouzskému generálovi Bernardu Janvierovi. Mandátem NATO byl pověřen admirál Leighton W. Smith, velitel spojeneckých sil pro jižní Evropu v Neapoli. Bernard Janvier podepsal (ve jménu NATO) s americkým admirálem Smithem tajný dokument (memorandum) na záhřebském letišti Pleso 10. srpna 1995. Jednalo se o plány některých západních rozvědek, které chystaly útoky mocného letectva NATO proti Republice Srbské, když nastane \"vhodná příležitost\". Podle čl. 7 Memoranda UNPROFOR souhlasí, aby pro NATO dodával všechny informace o srbských postaveních, aby případné útoky NATO byly co nejúčinnější.\n\nPo výbuchu na tržišti Markale v Sarajevu, po němž zůstala spousta mrtvých, začaly rozsáhlé nálety letadel NATO na srbské vojenské i civilní cíle v Republice Srbské, hlavně v západní Bosně.\n\nPodle zkušeností lékařů pracujících v oblastech, kde letouny NATO použily munici s ochuzeným uranem. Došlo v těchto oblastech ke zvýšení počtu onemocnění rakovinou. Přesné statistické záznamy však chybí.\n"}
{"id": "707518", "url": "https://cs.wikipedia.org/wiki?curid=707518", "title": "Absolutely Curtains", "text": "Absolutely Curtains\n\n„Absolutely Curtains“ je desátá a zároveň poslední skladba ze sedmého studiového alba britské progresivně rockové skupiny Pink Floyd \"Obscured by Clouds\", vydaného v červnu roku 1972. Skladbu napsali všichni tehdejší členové skupiny Nick Mason, David Gilmour, Roger Waters a Richard Wright.\n\n"}
{"id": "707519", "url": "https://cs.wikipedia.org/wiki?curid=707519", "title": "Kyperská strana zelených", "text": "Kyperská strana zelených\n\nKyperská strana zelených (oficiálně KOP – \"Κίνημα Οικολόγων Περιβαλλοντιστών\"; \"Kinima Oikologon Perivallontiston\" - Ekologické a environmentalistické hnutí) je kyperská politická strana prosazující zelenou politiku. Byla založena v roce 1996 a je řádným členem Evropské strany zelených a Global Greens. Hlavní kancelář sídlí v Nikosii.\n\nV parlamentních volbách v roce 2001 dosáhla zisku 2 % hlasů a získala 1 místo v 56členné komoře. V roce 2006 svůj úspěch zopakovala.\n\n"}
{"id": "707520", "url": "https://cs.wikipedia.org/wiki?curid=707520", "title": "Kvalifikace na Mistrovství světa ve fotbale 2014 (OFC)", "text": "Kvalifikace na Mistrovství světa ve fotbale 2014 (OFC)\n\nKvalifikace na Mistrovství světa ve fotbale 2014 zóny OFC určila jednoho účastníka mezikontinentální baráže.\n\nČtveřice nejníže nasazených týmů se nejprve v první fázi utkala jednokolově každý s každým na centralizovaném místě o jedno postupové místo na Oceánský pohár národů 2012, který byl zároveň druhou fází kvalifikace na MS. Postupující se zde přidal k sedmičce přímo nasazených týmů. Druhá fáze se hrála opět na jednom centralizovaném místě. Osmička týmů byla rozlosována do dvou skupin po čtyřech, přičemž první dva z každé skupiny postoupili do semifinále. Vítěz finále se stal vítězem Oceánského poháru národů a zároveň postoupil na Konfederační pohár FIFA 2013 a všichni semifinalisté postoupili do třetí fáze, kde utvořili čtyřčlennou skupinu, v níž se utkali dvoukolově každý s každým doma a venku. Vítěz této skupiny následně postoupil do mezikontinentální baráže.\n\nK nasazení týmů byl použit žebříček FIFA z července 2011. neodehrála v posledních čtyřech letech žádný reprezentační zápas, proto byla v žebříčku FIFA neumístěna. K jejímu nasazení byly proto vzaty v úvahu výsledky v poslední kvalifikaci, které se zúčastnila. V závorkách je umístění týmů v červencovém (2011) žebříčku FIFA.\n\nČtveřice nejníže nasazených týmů se v termínu od 21. do 26. listopadu 2011 utkala jednokolově každý s každým na centralizovaném místě v zemi Samoa. Vítěz skupiny postoupil do druhé fáze.\n\nDruhá fáze byla zároveň Oceánským pohárem národů 2012, který se hrál na Šalomounových ostrovech od 1. do 10. června 2012. Sedmička přímo nasazených týmů spolu s vítězem první fáze byla rozlosována do dvou skupin po čtyřech, kde se utkal jednokolově každý s každým. První dva týmy z každé skupiny postoupily do semifinále. Dále se hrálo i finále a zápas o třetí místo. Vítěz finále se stal mistrem Oceánie a postoupil tak na Konfederační pohár FIFA 2013. Všichni čtyři semifinalisté následně postoupili do třetí fáze kvalifikace o MS 2014.\n\nTýmy byly podle žebříčku FIFA z července 2011 rozděleny do dvou losovacích košů. Do každé ze skupin byly nalosovány dva týmy z každého koše. Los se uskutečnil 30. července 2011 v Rio de Janeiru.\n\n\nVe třetí fázi utvořila čtveřice týmů jednu skupinu, ve které se utkal každý s každým dvoukolově doma a venku. Vítěz skupiny následně postoupil do mezikontinentální baráže. Hrálo se od 7. září 2012 do 26. března 2013.\n\n\nRozpis zápasů byl nalosován 26. června 2012 v Aucklandu.\n\nÚdaje platné pouze k zóně OFC v tomto kvalifikačním cyklu (včetně případné baráže):\n\n\n Kvalifikace zóny OFC\n"}
{"id": "707523", "url": "https://cs.wikipedia.org/wiki?curid=707523", "title": "Seznam států podle spotřeby elektrické energie na obyvatele", "text": "Seznam států podle spotřeby elektrické energie na obyvatele\n\nToto je seznam zemí podle spotřeby elektrické energie v kilowatthodinách na osobu a rok. Veškerá data jsou vztažena ke stavu v roce 2008.\nGraf se všemi státy světa\n"}
{"id": "707524", "url": "https://cs.wikipedia.org/wiki?curid=707524", "title": "Thiosíran amonný", "text": "Thiosíran amonný\n\nThiosíran amonný je anorganická sloučenina, amonná sůl kyseliny thiosírové. Za běžných podmínek jde o bílou krystalickou látku zapáchající po amoniaku a dobře rozpustnou ve vodě, mírně rozpustnou v acetonu, nerozpustnou v ethanolu a diethyletheru.\n\nThiosíran amonný se používá do fotografických ustalovačů (tzv. rychloustalovače – pracují rychleji než ustalovače s thiosíranem sodným) a pro louhování zlata a stříbra (kde působí za přítomnosti mědi jako katalyzátoru; tento proces je netoxickou alternativou použití nebezpečných kyanidů). Lze ho používat také jako hnojivo. Podle výzkumů lze thiosíran amonný využít jako aditivum při spoluspalování uhlí a odpadu, kdy snižuje tvorbu toxických dioxinů a furanů.\n\n"}
{"id": "707527", "url": "https://cs.wikipedia.org/wiki?curid=707527", "title": "Veslařský trenažer", "text": "Veslařský trenažer\n\nVeslařský trenažer (: \"indoor rower\") je sportovní trenažer.\n\nCharakter pohybu při veslařském tempu a jeho vlastnosti zahrnují bezpečný a šetrný pohyb bez nárazů, při kterém spočívá hmotnost cvičícího na sedátku. To má velký význam při využití nejen pro cvičení lidí s nadváhou či rehabilitaci, ale i pro ostatní, kteří nechtějí při kondičním cvičení klást nadměrné nároky na své klouby a celý pohybový aparát. Dalším faktorem, díky kterému mohou veslařský trenažér efektivně využívat lidé s nejrůznějšími cíli i různou kondicí, je intenzita cvičení volitelná v širokém rozsahu. Volnější, čistě aerobní cvičení zvolí především lidé, jejichž cílem je spalování kalorií či lehké cvičení pro zdraví. Ten, kdo chce zvyšovat svoji kardiorespirační výkonnost, musí pracovat na vyšší intenzitě a krátké intervaly submaximální intenzitou využijí ti, kterým jde o zlepšení výbušnosti a zároveň síly.\n\nVeslování na trenažéru je komplexní pohyb, který zapojuje velké množství svalů. Při záběru jsou dominantní svaly nohou, především přední strany stehen. Tyto svaly jsou nejsilnější a odvádějí proto při veslování nejvíce práce a jsou motorem tempa. Trup je během záběru zpevněný a aktivně se zapojuje až v jeho průběhu - překlápěním z malého předklonu do malého záklonu. Tím je během každého tempa posilován svalový korzet - hluboké svalstvo břicha a zad, jehož ochabnutí může být příčinou špatného držení těla či některých bolestí zad. V poslední třetině záběru, při dotažení madla trenažéru k tělu, pak pracují i paže. Návratová fáze každého tempa je „odpočinková“ a zároveň přípravou na další záběr. Tato komplexnost zajišťuje rovnoměrné zapojení celého pohybového aparátu a díky velkému množství pracujících svalů také vysoký energetický výdej. Je třeba dát pozor, aby se tato komplexnost nestala příčinou některých technických chyb u začátečníků, které by je od veslování mohly zbytečně odradit. Zejména při seznamování s tímto cvičením je důležité informovat se o správné technice a věnovat jí maximální pozornost. Ještě lepší je, pokud začátečníka do veslování někdo zasvětí – zkušenější známý, osobní trenér či instruktor na skupinových lekcích.\n\nSkupinové cvičení na veslařských trenažérech (Indoor Rowing, Team Rowing, Crew Class..) vede instruktor, který má na starosti její přípravu, motivuje účastníky a dohlíží na správnou techniku. Rytmus a intenzita cvičení se mění podle pokynů instruktora, případně podle hudby. Skupinový charakter zvyšuje motivaci a pro mnoho lidí je zábavnější než individuální forma. Intenzitu svého cvičení si řídí každý sám a jedna lekce tak může splnit cíle lidí s odlišnou kondicí. Zároveň nemusí mít nikdo strach, že by nestačil ostatním – cílem není na lekcích porovnávat výsledky jednotlivých účastníků a nebylo by to ani smysluplné, protože každý má jiné předpoklady, jinou kondici, jiné cíle.\n\nIndividuální forma cvičení může lépe vyhovovat těm, kteří nemají problém se ke cvičení motivovat, či těm, kteří sledují vlastní tréninkový program. Jednodušší je i hledání místa, kde si zacvičit – dostatkem trenažérů pro skupinové lekce disponuje zatím jen málo fitcenter, ale téměř každé má ve své aerobní zóně aspoň jeden. Veslařský trenažér je vhodný i pro domácí využití a cvičit pak lze kdykoliv dle časových možností.\n\nZ veslování na trenažéru se postupem času vyvinul dokonce i samostatný sport, ve kterém se pořádají závody na všech úrovních – od malého poměřování sil ve fitcentru či online závodů na internetu pro veřejnost, přes Český pohár a národní šampionáty pro registrované veslaře až po otevřené mistrovství světa konané každoročně v únoru v Bostonu. Britského šampionátu se v roce 2010 v Birminghamu zúčastnilo více než 2.200 startujících, čímž se stal absolutně největší halovou sportovní akcí ve Velké Británii. Při všech uvedených příležitostech se používají trenažéry Concept2, které přesně měří odvedenou práci a je tak zaručeno, že dosažené výsledky lze mezi sebou porovnávat.\n\nVeslování na trenažéru samozřejmě často využívají k tréninku veslaři – v době, kdy nemohou na vodu. Jeho přínosy ale využívají při svém tréninku i další sportovci. Veslařský trenažér jim umožňuje cvičit v širokém rozsahu intenzit – od tréninku aerobního základu na relativně nízké intenzitě, až po krátké intervaly submaximální intenzitou – aniž by svůj pohybová aparát vystavovali vysokým nárokům vlivem opakovaných dopadů jako například u běhu. Svoji sportovní přípravu si tak mohou zpestřit a doplnit o šetrné, ale zároveň efektivní a komplexní cvičení.\n\n"}
{"id": "707531", "url": "https://cs.wikipedia.org/wiki?curid=707531", "title": "DonT Stop", "text": "DonT Stop\n\nDonT Stop (2012) je filmový debut Richarda Řeřichy. Odehrává se v roce 1983 a pojednává o partě pěti mladíků, kteří založili punkovou skupinu.\n\nVe filmu je výrazná hudební složka: písně The Clash (album \"London Calling\"), současných českých punkových kapel (The Prostitutes, Dead Pope's Company, The Barockers, November 2nd) a písně složené přímo pro film.\n\nNápad natočit tento film nosil jeho autor v hlavě více než pět let, realizaci pomohla až podpora od televize HBO.\n\nFilm byl nominován na Českého lva v kategorii nejlepší výtvarné řešení, nominaci ale neproměnil.\n\nNatáčení filmu začalo 7. května 2011. Větší část natáčení probíhala v neobývaném domě v Míšeňské ulici poblíž Malostranského náměstí a na dalších místech v Praze (Strahovský stadion, Slovanský ostrov, Praha 7) a v okolí (parník a sokolovna ve Strančicích, okolí Konopiště). Poslední natáčecí den byl 13. června.\n\n"}
{"id": "707533", "url": "https://cs.wikipedia.org/wiki?curid=707533", "title": "Just Supposin'", "text": "Just Supposin'\n\nJust Supposin' je třinácté studiové album anglické rockové skupiny Status Quo, vydané v říjnu 1980 u Vertigo Records. Album produkoval skupina Status Quo a John Eden. Nahráno bylo ve studiu Windmill Lane Studios v Dublinu. Obsahuje celkem devět písní. Vedle členů kapely se na něm podílel Bob Young, který zde hrál na hramoniku.\n\n"}
{"id": "707536", "url": "https://cs.wikipedia.org/wiki?curid=707536", "title": "Hariyali Nepal Party", "text": "Hariyali Nepal Party\n\nHariyali Nepal Party ( – Zelená nepálská strana) je mimoparlamentní politická strana v Nepálu, která prosazuje zelenou politiku. Byla založena v roce 1996, přičemž její zakladatel Kuber Sharma v roce 2004 krátce zastával funkci nepálského ministra kultury, turismu a civilní letecké dopravy. Strana je součástí Asijsko-pacifické zelené sítě a Global Greens.\n\nPřed volbami do nepálského ústavodárného shromáždění v roce 2008 strana zpochybnila neutralitu voleb a bojkotovala je.\n\nVe volbách do druhého ústavodárného shromáždění v roce 2013 získala strana 251 FPTP hlasů a 1 927 poměrných hlasů z celkového počtu 9 044 908 respektive 9 463 862 a nezískala ani jedno křeslo.\n\nV září 2016 byla straně pro nesplnění podmínek odebrána volební komisí registrace.\n\n"}
{"id": "707541", "url": "https://cs.wikipedia.org/wiki?curid=707541", "title": "Korea Greens", "text": "Korea Greens\n\nKorea Greens (v originálu 초록정치연대 nebo 草綠政治連帶) je jihokorejská politická strana prosazující zelenou politiku. Byla založena 10. června 2004. Je řádným členem Asijsko-pacifické zelené sítě a Global Greens.\n\n"}
{"id": "707545", "url": "https://cs.wikipedia.org/wiki?curid=707545", "title": "Kvalifikace na Mistrovství světa ve fotbale 2014 (CAF)", "text": "Kvalifikace na Mistrovství světa ve fotbale 2014 (CAF)\n\nKvalifikace na Mistrovství světa ve fotbale 2014 zóny CAF určila 5 účastníků závěrečného turnaje.\n\nAfrická kvalifikace začala v listopadu 2011 předkolem, kterého se účastnilo nejhorších 24 afrických týmů podle žebříčku FIFA z července 2011. Ve skupinové fázi se dvanáctka vítězů předkola přidala k 28 přímo nasazeným celkům. Všech 40 týmů bylo rozlosováno do deseti skupin po čtyřech. Deset vítězů skupin se následně střetla v baráži o 5 místenek na závěrečném turnaji.\n\nV závorkách je umístění v červencovém (2011) žebříčku FIFA.\n\n\nV předkole se 24 nejníže nasazených týmů utkalo v listopadu 2011 o postup do první fáze.\n\nLos se uskutečnil 30. července 2011 v Riu de Janeiro. Proti každému týmu z koše A byl nalosován tým z koše B.\n\nÚvodní zápasy se hrály 11. listopadu a odvety 15. listopadu 2011.\n\n\nDvanáctka postupujících z předkola a 28 přímo nasazených byla rozlosována do 10 skupin po čtyřech týmech. V nich se utkal každý s každým dvoukolově doma a venku. Vítězové skupin postoupili do baráže.\n\nLos se uskutečnil 30. července 2011 v Riu de Janeiro.\n\nZápasy byly hrány od června 2012 do září 2013.\n\nDesítka vítězů skupin z první fáze byla rozlosována do dvojic, ve kterých se utkali v říjnu a listopadu 2013 systémem doma a venku. Pětice vítězů následně postoupila na MS 2014.\n\nLos baráže se uskutečnil 16. září 2013 v Káhiře. K nasazení týmů byl použit žebříček FIFA ze září 2013.\n\nPozn. V závorkách je umístění daného týmu v žebříčku FIFA ze září 2013.\n\nTýmy , , , a postoupily na Mistrovství světa ve fotbale 2014.\n\nÚdaje platné pouze k zóně CAF v tomto kvalifikačním cyklu (včetně baráže):\n\n\n Kvalifikace zóny CAF\n"}
{"id": "707546", "url": "https://cs.wikipedia.org/wiki?curid=707546", "title": "Thiokyanatan rtuťnatý", "text": "Thiokyanatan rtuťnatý\n\nThiokyanatan rtuťnatý je toxická bílá látka, obsahující rtuťnatý kationt Hg a thiokyanatanový aniont SCN, se vzorcem Hg(SCN). Své využití nalézala v pyrotechnice, dnes se využívá málo kvůli toxicitě.\n\nThiokyantan rtuťnatý byl poprvé pravděpodobně vyroben roku 1821 švédským chemikem Jönsem Jacobem Berzeliem. Roku 1866 byl připraven vysoce čistý chemikem Hermesem.\n\nBerzelius přidával oxid rtuťnatý do kyseliny thiokyanaté, za vzniku vody a thiokyanatanu rtuťnatého podle rovnice:\n\nProdukt reakce nebyl moc čistý, jelikož kousky oxidu rtuťnatého se nerozpustily, zreagovaly jen na povrchu a uvnitř zůstaly nezreagované.\n\nAbychom zabránili tomuto efektu, musíme použít ve vodě rozpustné rtuťnaté sloučeniny, např. dusičnan rtuťnatý, octan rtuťnatý či chlorid rtuťnatý. Smícháním dusičnanu rtuťnatého s thiokyanatanem draselným prakticky okamžitě začne vznikat sraženina thiokyanatanu rtuťnatého. Takto byl připraven roku 1866 vysoce čistý:\n\nTímto způsobem se vyrábí dodnes.\n\nThiokyanatan rtuťnatý se používal v pyrotechnice na výrobu faraonových hadů. Granulka této látky se zahřála nad plamenem, a při zahřátí nad 165 °C docházelo k rozpadu podle rovnice:\n\nSměs sulfidu rtuťnatého, oxidu rtuťnatého a oxidu rtuťného vytvářela tvar hada, proto název „faraonovi hadi“.\nNěkteří výrobci přidávali do granulky i malé množství hořlaviny, což umožnilo snadnější zapálení a hoření. Pro svou toxicitu se již ale nepoužívá.\n\n"}
{"id": "707551", "url": "https://cs.wikipedia.org/wiki?curid=707551", "title": "Toulky dinosaurů Amerikou", "text": "Toulky dinosaurů Amerikou\n\nToulky dinosaurů Amerikou (v anglickém originále When dinosaurs roamed America) je americký dokument natočený v roce 2001 společností Discovery Communications. Jde o podobný dokument, jako bylo například o dva roky starší Putování s dinosaury. Popisuje příběhy dinosaurů žijících na území Severní Ameriky. Celkově popisuje film příběhy z několika období: první z raného triasu, druhý z rané jury, třetí ze svrchní jury, čtvrtý ze střední křídy a poslední z doby před 65 miliony lety, kdy dinosauři vyhynuli.\n\nV dokumentu se objevilo několik drobných vědeckých chyb. Například \"Dilophosaurus\" nebyl nalezen na území Pensylvánie a \"Tyrannosaurus\" nemohl běžet rychlostí, aby za ním krajina tak rychle mizela. CGI animace je však na dobré úrovni. \n\nV roce 2010 pod titulem \"Když dinosauři vládli světu: Toulky dinosaurů Amerikou\" vydala DVD společnost InterSonic.\n\n"}
{"id": "707556", "url": "https://cs.wikipedia.org/wiki?curid=707556", "title": "Pivovar Luka nad Jihlavou", "text": "Pivovar Luka nad Jihlavou\n\nPivovar Luka nad Jihlavou stával v městysu Luka nad Jihlavou nedaleko zámku.\n\nPřesný rok vzniku není znám. První písemná zmínka pochází z roku 1560, kdy tvrz a pivovar vlastnil Jan Zahrádecký ze Zahrádek. Zahrádečtí ze Zahrádek roku 1585 vložili obec Luka (tehdy byla nazývána \"Louka\") spolu s tvrzí a pivovarem do zemských desk – vloženy byly také obce Předboř, Votín, Věžnice, Bahenná, Studnice, Bítovčice (s rychtou), Kozlov a pusté obce Rychýčka, Svatoslav a Kbelka. Během výstavby zámku za Maxmiliána Oldřicha z Kounic v letech 1739-1747 došlo také k modernizaci pivovaru. Následně byl pivovar často pronajímán, např. v roce 1849 je jako majitel uváděn A. Spitzer. V roce 1868 bylo z důvodů výstavby železnice a silnice okolí pivovaru upraveno a řeka Jihlava přeložena do nového koryta. V roce 1873, kdy zámek s pivovarem vlastnili svobodní páni Widmanové, vychází první pivovarský kalendář, kde je loucký pivovar uváděn mezi aktivními. V roce 1880 už mezi nimi chybí; někdy mezi těmito lety tedy muselo dojít k ukončení provozu. Příčinou pravděpodobně byla velmi silná konkurence okolních pivovarů, hlavně těch v Jihlavě a Brtnici. V pozdějších dobách byla budova využívána jako jízdárna.\n\nAž do 19. dubna 1985 byl pivovar veden jako kulturní památka. V té době zámek s okolníma budovama, mezi které patřil také bývalý pivovar, vlastnil podnik ČSAD Brno. Vedení podniku nechalo budovu bývalého pivovaru spolu se sousední hospodářskou budovou zbourat. Na místě měla být postavena ubytovna ve stylu hotelu. Před samotnou demolicí schválilo Ministerstvo kultury odpamátnění budovy. K výstavbě ubytovny však nikdy nedošlo.\n\nPivovar stával v podzámčí a pivovarské sklepy a lednici byly vybudovány ve svahu pod zámkem. Z pivovaru se do dnešních dnů zachovali pouze zasypané pivovarské sklepy, které jsou majetkem soukromého vlastníka zámku.\n\n"}
{"id": "707562", "url": "https://cs.wikipedia.org/wiki?curid=707562", "title": "Ipsissimus", "text": "Ipsissimus\n\nIpsissimus je studiové album amerického avantgardního hudebního skladatele a multiinstrumentalisty Johna Zorna. Jedná se o páté album jeho skupiny The Moonchild Trio, ve které s ním hraje například i Mike Patton ze skupiny Faith No More. Album vyšlo 28. září 2010 u Tzadik Records.\n\n"}
{"id": "707564", "url": "https://cs.wikipedia.org/wiki?curid=707564", "title": "Čoltovo", "text": "Čoltovo\n\nČoltovo (maďarsky \"Csoltó\") je obec na Slovensku v okrese Rožňava. V roce 2009 měla obec 492 obyvatel. Rozloha katastrálního území činí 15,37 km². Při sčítání obyvatel v roce 2001 se 70% obyvatel hlásilo k maďarské národnosti.\n\nProchází tudy železniční trať Zvolen - Košice.\n"}
{"id": "707565", "url": "https://cs.wikipedia.org/wiki?curid=707565", "title": "Jan Burgers", "text": "Jan Burgers\n\nJohannes (Jan) Martinus Burgers (13. ledna 1895, Arnhem – 6. června 1981, Washington) byl nizozemský fyzik. Burges studoval na univerzitě v Leidenu pod vedením Paula Ehrenfesta, kde získal doktorát v roce 1918. Je označován jako otec tzv. Burgersovy rovnice, Burgersova vektoru v teorii dislokací a Burgersova materiálu v oboru viskoelasticity.\n\nJan Burgers byl jeden ze spoluzakladatelů International Union of Theoretical and Applied Mechanics (IUTAM) (tj. Mezinárodní svaz teoretické a aplikované mechaniky) v roce 1946 a působil i jako jeho generální tajemník v letech 1946–1952.\n\n"}
{"id": "707568", "url": "https://cs.wikipedia.org/wiki?curid=707568", "title": "Pivovar Veverská Bitýška", "text": "Pivovar Veverská Bitýška\n\nPivovar Veverská Bítýška stával v obci Veverská Bítýška.\n\nPřesné datum založení pivovaru neznáme. V 15. století se v okolí městečka pěstoval chmel, a proto se dá předpokládat, že už v té době zde stál pivovar. V roce 1524 potvrdil majitel panství Veveří, kam obec spadala, Zikmund z Ludanic městečku svobodný šenk piva a vína. V té době zde existoval panský pivovar. V roce 1585 omezil Znata z Lomnice svobodu šenku pouze na víno. V roce 1615 vypsal Zikmund z Tiefenbachu břemena obyvatel, mezi které patřilo také česání na panských chmelnicích. Provoz pivovaru byl s největší pravděpodobností ukončen v roce 1585. Jaký měla budova pivovaru poté osud a kdy byla zbourána neznáme. Není ani známo místo, kde pivovar stál.\n\n"}
{"id": "707569", "url": "https://cs.wikipedia.org/wiki?curid=707569", "title": "Loud (album, Rihanna)", "text": "Loud (album, Rihanna)\n\nLoud je páté studiové album barbadoské R&B a Pop zpěvačky Rihanny. Album bylo nahráno u Def Jam Recordings. Nejúspěšnějšími písněmi z alba jsou 2x platinové singly \"Only Girl (In the World)\" a \"What's My Name\" (ft. Drake). Prvně zmiňovaná píseň vyhrála cenu Grammy.\n\nAlbum bylo nahráno v období od února do srpna 2010. Hudbu složili proslulí hudební producenti StarGate, The Runners, Polow da Don, Tricky Stewart, Alex da Kid a další.\n\nHosty na albu jsou umělci Drake, Nicki Minaj a Eminem.\n\nPrvním singlem z alba byla dance-popová píseň \"Only Girl (In the World)\", ta se umístila na první příčce žebříčku Billboard Hot 100 a stala se 2x platinovou v USA a platinovou ve Spojeném království. Prvních míst žebříčků dosáhla v USA, Spojeném království, Kanadě, Austrálii, Irsku a na Novém Zélandu. V české hitparádě \"Radio Top 100\" se umístila na 4. příčce. Druhý singl, elektro-R&B píseň \"What's My Name\", se také umístil na prvním místě žebříčku Billboard Hot 100, stejný úspěch píseň měla i ve Spojeném království. V USA se stala 2x platinovou a ve Spojeném království platinovou. Třetím singlem je eurodance píseň \"S&M\". Ta opět obsadila první příčku žebříčku Billboard Hot 100, zaznamenala i velký mezinárodní úspěch. Čtvrtým vcelku úspěšným singlem je rocková balada \"California King Bed\", ta se umístila na 37. příčce. Pátý singl reggae píseň \"Man Down\" byl vydán v červenci a umístil se na 59. příčce. Šestý singl \"Cheers (Drink to That)\" byl vydán v srpnu a zaznamenal velký úspěch, umístil se na 8. příčce žebříčku Billboard Hot 100.\n\nAlbum debutovalo na třetí příčce žebříčku Billboard 200 s 207 000 prodanými kopiemi v první týden prodeje v USA. Celkem se alba v USA prodalo okolo 1,5 milionu kusů, ve Spojeném království se alba celkem prodalo také okolo 1,5 milionu kusů. V Česku se album umístilo na 12. příčce žebříčku \"Top 50 Prodejní\".\n\nAlbum obdrželo mezinárodně mnoho certifikací za prodej, například: platinová deska v USA, 5x platinová deska ve Spojeném království, 5x platinová v Irsku, 2x platinová v Austrálii a Kanadě, platinová v Belgii, Dánsku, Francii, Německu, Polsku, Švýcarsku a na Novém Zélandu.\n"}
{"id": "707572", "url": "https://cs.wikipedia.org/wiki?curid=707572", "title": "White Nights (soundtrack)", "text": "White Nights (soundtrack)\n\nWhite Nights: Original Motion Picture Soundtrack nebo jen White Nights je soundtrack ke stejnojmennému filmu (\"White Nights\") z roku 1985. Na albu se podílelo mnoho hudebníků, mezi nejznámější patří Phil Collins (Genesis), Robert Plant (Led Zeppelin) a Lou Reed (The Velvet Underground).\n"}
{"id": "707576", "url": "https://cs.wikipedia.org/wiki?curid=707576", "title": "Fluoracetamid", "text": "Fluoracetamid\n\nFluoracetamid je organická sloučenina odvozená od acetamidu substitucí jednoho vodíkového atomu methylové skupiny atomem fluoru. Jedná se o prudký metabolický jed, který narušuje citrátový (Krebsův) cyklus. Používá se jako rodenticid.\n\n"}
{"id": "707580", "url": "https://cs.wikipedia.org/wiki?curid=707580", "title": "NYC Man: Greatest Hits", "text": "NYC Man: Greatest Hits\n\nNYC Man: Greatest Hits je kompilační album amerického rockového kytaristy a zpěváka Lou Reeda, vydané v roce 2004. Většina skladeb pochází z jeho sólových alb, několik jich ale pochází ještě z doby, kdy byl členem skupiny The Velvet Underground. Podobné album vyšlo již v roce 2003 pod názvem \"NYC Man (The Ultimate Collection 1967-2003)\".\n"}
{"id": "707581", "url": "https://cs.wikipedia.org/wiki?curid=707581", "title": "Fluoroctan sodný", "text": "Fluoroctan sodný\n\nFluoroctan sodný (též fluoracetát sodný; systematický název je \"fluorethanoát sodný\") je organická sloučenina se vzorcem FCHCONa. Tato bezbarvá sůl je prudkým metabolickým jedem. V přírodě se vyskytuje v mnohých rostlinách, které chrání proti okusu býložravci, vyrábí se také synteticky. Je solí kyseliny fluoroctové. Rozšířenější kyselina trifluoroctová a její deriváty jsou mnohem méně toxické. Používá se jako pesticid, hlavně proti škůdcům z řad savců.\n\n"}
{"id": "707586", "url": "https://cs.wikipedia.org/wiki?curid=707586", "title": "Otto Laporte Award", "text": "Otto Laporte Award\n\nOtto Laporte Award (1972–2003) – tj. Ocenění Otto Laporte – udělovala společnost American Physical Society (APS) každoročně osobnostem, které významně přispěli k teorii proudění kapalin. Ocenění bylo založeno pod názvem Otto Laporte Memorial Lectureship oddělením \"Proudění kapalin\" American Physical Society roku 1972. V roce 1985 byla přejmenována na APS award. \n\nV roce 2004 bylo ocenění přidruženo k Fluid Dynamics Prize (tj. Cena dynamiky kapalin), aby byla udělována jedna významnější cena v oboru dynamiky kapalin společnosti American Physical Society.\n\n"}
{"id": "707587", "url": "https://cs.wikipedia.org/wiki?curid=707587", "title": "1080 (rozcestník)", "text": "1080 (rozcestník)\n\nČíslo 1080 může znamenat:\n"}
{"id": "707591", "url": "https://cs.wikipedia.org/wiki?curid=707591", "title": "Rakvička", "text": "Rakvička\n\nRakvička je tradiční české cukroví. Má tvar dutého hranolu, délku okolo 15 cm a žlutou barvu. Vyrábí se z vaječných žloutků, které se utřou s cukrem, moukou a cukrářským droždím. Směs se naplní do speciálních kovových formiček a upeče se v troubě. Vychladlé rakvičky se zdobí šlehačkou a čokoládovým toppingem. Jsou poměrně tvrdé a velmi křehké.\n\nPro svůj tvar rakve bývá toto cukroví zdrojem černého humoru, např. ve filmech \"Spalovač mrtvol\", \"Rozpuštěný a vypuštěný\" nebo \"Saturnin\" nebo v poezii Karla Plíhala (\"„V cukrárně koupil jsem Lence / slaďounké rakve a věnce.“\").\n\n"}
{"id": "707594", "url": "https://cs.wikipedia.org/wiki?curid=707594", "title": "Pivovar Říčany", "text": "Pivovar Říčany\n\nPivovar Říčany stával v obci Říčany v okrese Brno-venkov.\n\nPrvní písemná zmínka o říčanském pivovaru pochází z roku 1642, kdy Octavio Piccolomini vydal příkaz, aby panství s pivovarem nebylo za války pleněno. Jinak máme o pivovaru velmi málo zpráv. Stával v areálu panského dvora a pivo bylo odtud vyváženo do Veverské Bitýšky, Hvozdce a Německých Knínic. Kdy skončil provoz pivovaru není přesně známo, pravděpodobně však mezi lety 1869-1877. Od roku 1877 sloužil objekt jako sladovna, která ukončila provoz ve 20. letech 20. století. V roce 1928 připadla budova se sklepem a pozemkem lihovarskému a zemědělskému družstvu a od roku 1929 zde fungoval lihovar. Budova bývalého lihovaru byla zbořena před rokem 1989.\n\n"}
{"id": "707595", "url": "https://cs.wikipedia.org/wiki?curid=707595", "title": "Pale Blue Eyes", "text": "Pale Blue Eyes\n\n„Pale Blue Eyes“ je čtvrtá skladba z třetího studiového alba newyorské rockové skupiny The Velvet Underground \"The Velvet Underground\" z roku 1969. Skladbu napsal frontman skupiny Lou Reed. Mimo původního alba se skladba objevila také na albech: \"Live at Max's Kansas City\" (1972), \"\" (1974), \"Live MCMXCIII\" (1993) a \"The Best of Lou Reed & The Velvet Underground\" (1995). Skladba byla také na sólových kompilačních a koncertních albech Lou Reeda: \"\" (1978), \"\" (1980), \"NYC Man (The Ultimate Collection 1967-2003)\" (2003) a \"\" (2004) nebo také na albech jiných interpretů: \"Dead Letter Office\" (R.E.M., 1987), \"Heaven & Hell - A Tribute to The Velvet Underground\" (Různí interpreti, tato skladba The Mock Turtles), \"Trouble Every Day\" (The Plastic People of the Universe, nahráno 1971, vydáno 2002), \"Le Bataclan '72\" (Lou Reed, John Cale, Nico, nahráno 1972, vydáno 2004)\n"}
{"id": "707596", "url": "https://cs.wikipedia.org/wiki?curid=707596", "title": "Fysostigmin", "text": "Fysostigmin\n\nFysostigmin (též známý jako eserin, z „éséré“, západoafrického názvu pro kalabarský bob) je parasympatomimetický alkaloid obsažený v kalabarském bobu, semeni puchýřnatce jedovatého (\"Physostigma venenosum\"). Působí jako reverzibilní inhibitor acetylcholinesterázy.\n\nPoprvé byl syntetizován v roce 1935 Percym Lavonem Julianem a Josefem Piklem. Jako léčivo je k dispozici například pod obchodními názvy Antilirium, Eserine Salicylate, Isopto Eserine a Eserine Sulfate (INN: \"fysostigmin\"). V Česku je registrován léčivý přípravek Anticholium.\n\nFysostigmin zasazuje do metabolismu acetylcholinu. Je kovalentním reverzibilním (vazba se uvolňuje hydrolýzou) inhibitorem acetylcholinesterázy, enzymu odpovědného za štěpení acetylcholinu na synaptických štěrbinách nervosvalových plotének. Nepřímo stimuluje nikotinové a muskarinové receptory.\n\nPoužívá se k léčbě myasthenie gravis, glaukomu, Alzheimerovy choroby a gastroparézy. Zřejmě zlepšuje krátkodobou paměť (Krus et al. 1968). Nedávno se začal používat k léčení ortostatické hypotenze.\n\nProtože je terciárním aminem (a tedy netvoří vodíkové můstky), může procházet přes hematoencefalickou bariéru. Salicylát fysostigminu se používá k léčbě předávkování atropinem, skopolaminem a jinými anticholinergiky.\n\nFysostigmin je antidotum volby při otravě durmanem obecným a rulíkem zlomocným (protože tyto rostliny obsahují atropin, skopolamin a další podobné látky). Používá se i při otravě GHB, ale jeho účinnost je nízká a často naopak přidává další toxické účinky, proto není doporučen pro takovou léčbu.\n\nPředávkování způsobuje cholinergní syndrom. Objevuje se nauzea, zvracení, průjem, anorexie, závratě, bolest hlavy a žaludku, pocení, dyspepsie a křeče.\n"}
{"id": "707599", "url": "https://cs.wikipedia.org/wiki?curid=707599", "title": "Teorie vodní opice", "text": "Teorie vodní opice\n\nTeorie vodní opice (anglicky \"aquatic ape hypothesis\", AAH) je alternativní vysvětlení některých rozdílů mezi člověkem a ostatními hominidy, které pracuje s myšlenkou, že společný předek dnešních lidí strávil část vývoje v částečně vodním prostředí. Poprvé byla teorie navržena v roce 1942 a rozšířena v roce 1960; jejím největším obhájcem je spisovatelka Elaine Morganová.\n\nTeorie je kritizována pro nedostatek důkazů, několik teoretických problémů, a také proto, že mnoho pozorování, která ji mají podporovat, lze vysvětlit jinými způsoby.\n\nV roce 1942 německý patolog Max Westenhöfer navrhl teorii, že lidé evolvovali v blízkosti vody, s tvrzením: „Teorie vodního života v brzkém období lidské historie je udržitelná teorie, kterou by mohly podpořit další důkazy.“\n\nV roce 1930 mořský biolog Alister Hardy navrhl hypotézu, že předci lidí mohli žít ve vodě více, než se předpokládalo. Protože se bál kontroverze, kterou by hypotéza způsobila, počkal s jejím publikováním až do roku 1960, kdy ji v březnu vydal časopis \"New Scientist\".\n\nMyšlence se ve vědecké komunitě nedostalo velké pozornosti a většina paleoantropologů i v současnosti takové představy odmítá. V roce 1967 teorii popsal ve své knize \"The Naked Ape\" (česky doslova \"Nahá opice\") britský zoolog Desmond Morris, který poprvé použil termín „vodní opice“. Spisovatelka Elaine Morganová knihu přečetla a od té doby se stala jedním z hlavních zastánců této teorie; během 40 let o ní napsala šest knih.\n\nObměněnou teorii brodivých lidoopů přináší například Carsten Niemitz.\n\nSir Alister Hardy předpokládal, že stadium „vodní opice“ probíhalo v miocénu, zhruba v době mezi výskytem vyhynulých rodů Proconsul a Australopithecus (asi před 4 - 14 miliony let), což bylo v 60. letech 20. století velmi málo známé období. Jiní autoři kladou toto stadium až do pozdního pliocénu či brzkého pleistocénu před 2 miliony lety.\n\nK přesunu do vody mohla vést příliš velká potravní konkurence na souši. Část tehdy žijících hominidů tak začala využívat mělké pobřežní vody, kde jako zdroj potravy sloužily ryby i bezobratlí. V teplém tropickém podnebí nebyl problém pobývat ve vodě delší dobu, takže se postupně vyvinuly četné adaptace, které umožnily hominidům pohybovat se dál od břehu, potápět se za potravou na dně a chytat ryby. Na břeh se přitom předkové lidí mohli vracet ke spánku a zřejmě zde trávili i poměrně velké množství času. Ve vodě bylo jednodušší zůstávat v klidu ve svislé poloze, čímž se usnadnilo nejen dýchání, ale také krmení. Tak došlo k přestavbám kostry, které na souši umožnily bipední chůzi.\n\nTeorie vodní opice pobytem ve vodě vysvětluje mnohé specifické rysy moderního člověka. Mezi ně patří:\n\nTeorie je kritizována za nedostatek fosilních záznamů pro podporu jejích tvrzení.\n\nBritský paleontolog Henry Gee označil teorii za přijatelnou, ale netestovatelnou, protože většina evolučních adaptací popsaných Morganovou by nefosilizovala. Poznamenal, že u čistě vodních savců, jako jsou velryby, jsou adaptace na vodu pozorovatelné na kostře, lidé a lidské fosílie takové adaptace ovšem neukazují. Také prohlásil, že existuje mnoho jiných přijatelných teorií vysvětlujících jedinečné lidské znaky a že argumenty obhájců teorie se týkají vlivu minulých adaptací na současnou fyziologii, když přitom dnešní lidé nejsou nijak zvlášť přizpůsobeni životu u vody. Neexistují hmatatelné důkazy, jen důkazy kruhem. Greg Laden ze ScienceBlogs prohlásil, že vysvětlení pomocí teorie vodní opice jsou správná jen v některých případech, a to pouze náhodou.\n\nVětšinu konkrétních pozorování používaných jako důkazy této hypotézy lze vysvětlit i v rámci jiných teorií lidské evoluce, zejména adaptací člověka k vytrvalostnímu běhu. Navíc chybí doklady rozsáhlejších vodních ploch v oblastech s nálezy lidských předků, uspokojivě není vyřešen návrat k plně suchozemskému životu ani otázka nebezpečí, hrozícího ve vodě od krokodýlů, hrochů či hadů.\n\n\n"}
{"id": "707604", "url": "https://cs.wikipedia.org/wiki?curid=707604", "title": "Linie následnictví belgického trůnu", "text": "Linie následnictví belgického trůnu\n\nNáslednictví belgického trůnu užívá od roku 1991 nově rozšířeného systému absolutní rovné primogenitury. Od vzniku moderního belgického státu v roce 1830 až do roku 1991 platilo jako následnický řád v Belgii salické právo pro potomky krále Leopolda I.\n\nPodle \"absolutní rovné primogenitury\" je dědicem trůnu nejstarší (prvorozený) potomek předchozího krále a královny bez ohledu na pohlaví. Toto ale platí pouze pro potomky krále Alberta II. Pro potomky předchozích panovníků v ženské linii tato změna neplatí.\n\nLinie následnictví belgického trůnu je následující:\nMužští potomci princezny Astrid a jejího manžela Lorenze Rakouského-Este jsou v linii následnictví na zrušené trůny Česka, Uherska, Chorvatska a především Modeny.\n\n"}
{"id": "707607", "url": "https://cs.wikipedia.org/wiki?curid=707607", "title": "Meerane", "text": "Meerane\n\nMeerane (česky zastarale \"Morany\") je město v zemském okrese Cvikov v německé spolkové zemi Sasko. Nachází se přibližně mezi městy Chemnitz a Gera. K 31. prosinci 2008 zde žilo 16 517 obyvatel.\n\nV lednu roku 1174 zemřel na zdejším hradě \"Mare\" český král Vladislav II.; sídlo náleželo ke statkům jeho druhé manželky Judity Durynské a Vladislav se sem uchýlil na podzim roku 1173 poté, co předal vládu v Čechách svému synovi. Této události také Meerane vděčí za první písemnou zprávu o své existenci. Roku 1361 bylo místo označeno jako \"Oppidum de Mare\" a roku 1405 zmíněno jako městečko. Během následujících období bylo kolem legendárního hradu vznikající osídlení označováno různými názvy: Mehir, Mera či Mherann, před rokem 1853 byl úředně ustanoven název Meerane.\n\nV 19. století došlo k rychlé industrializaci, která navázala na podomácké tkalcovství, jehož počátky lze spatřovat v roce 1612, kdy do města přišli tkalci z Nizozemí. Meerane se stalo důležitým centrem výroby vlněných a smíšených tkanin. Rovněž se zde nacházel související průmysl: barvírny, koželužství a továrny na stroje. Roku 1876 pracovalo ve městě 2500 tkalcovských stavů.\n\nRoku 1858 byla otevřena státní železniční trať Glauchau – Gößnitz.\n\n\n"}
{"id": "707608", "url": "https://cs.wikipedia.org/wiki?curid=707608", "title": "Dějiny Horní Suché", "text": "Dějiny Horní Suché\n\nDějiny Horní Suché, hornické obce ve střední části Těšínského Slezska, počínají koncem 13. století, kdy došlo k pravděpodobnému založení obce polskými benediktiny z Týnce u Krakova. V roce 1471 připadla obec těšínským Piastovcům. V následujících staletích obec patřila mnoha různým majitelům, přičemž severní a jižní část obce měly odlišné vlastníky. Klíčové pro další vývoj obce bylo sjednocení obou částí v polovině 19. století, kdy se Horní Suchá dostává pod správu podnikavých Larisch-Mönnichů. Ti v obci v roce 1911 otevřeli důl František, kde postupně našla zaměstnání výrazná část Hornosušanů. Během druhé světové války zemřely desítky obyvatel obce (někteří v rámci tzv. životické tragédie); Hornosušané se angažovali v domácím i zahraničním odboji.\n\nPo konci války zažívá opětovný rozkvět hornictví. V roce 1975 byla obec připojena k nově vystavenému Havířovu, v roce 1990 se však na přání větší poloviny obyvatel znovu osamostatnila. \n\nDějiny obce jsou úzce spjaty s okolními bývalými obcemi Prostřední a Dolní Suchá, které jsou součástí Havířova. Zejména ve 20. století byl vývoj obce výrazně ovlivněn její geografickou polohou; obec se totiž nachází v oblasti Ostravsko-karvinské uhelné pánve, takže původní zemědělská obec byla v průběhu 20. století prakticky zcela přeměněna na hornickou. Horní Suchá dále náleží do oblasti Těšínska, pročež se jí bezprostředně týkal dlouholetý československo-polský spor o Těšínsko.\n\nPrvní písemná zmínka o obci pochází z roku 1305. Pod názvem („Vyšší“ či „Horní“ Sucha) obec figuruje v listině \"Liber fundations episcopatus Vratislaviensis\", která představovala seznam obcí s povinností odvádět desátky vratislavskému arcibiskupovi Jindřichu I. z Vrbna. Společně s Horní Suchou se v této listině objevuje i Dolní Suchá (). Původ názvu obce nebyl dosud objasněn; podle tradiční pověsti byl název odvozen od místa, kde stála suchá borovice a lidé mu proto říkali „Suchá Polana“. Když borovice spadla, lidé se zde usadili a založenou osadu nazvali „Suchá“. Nicméně se jedná o pověst a za pravděpodobné historické zakladatele obce jsou pokládáni polští mniši z benediktinského kláštera v Týnci u Krakova (kdysi vesnice, dnes součást Krakova), kteří sem přišli na pozvání Měška I. Křivonohého.\n\nV roce 1471 připadla obec do majetku těšínských Piastovců. Následující majetnický vývoj obce je až do 18. století velice složitý a každá ze dvou hlavních částí obce (severní a jižní), které od sebe odděluje potok Sušanka, prošla odlišným vlastnickým vývojem. Severní část obce vlastnil od roku 1573 Maxmilián Prockel a Harrasowský z Harrasowa, v roce 1805 obec odkoupil Jan de Mathe Larish-Mönnich. Vlastníkem jižní části byl od roku 1536 Melichar Przyznar, poté se majiteli obce stali mj. Václav Bees, Rucecki von Eyvann, Karl Saint Genois, Schmidt von Eisenberg či Antonin Starzyński. V roce 1825 připadla Horní Suchá hraběti Jindřichu Larisch-Mönnichovi a tím se obě části dostávají do vlastnictví podnikavých a ekonomicky zajištěných Larisch-Mönnichů.\n\nAž do této doby se obyvatelé obce živili převážně zemědělstvím, v menší míře i řemeslnou výrobou. Přechod obce pod správu Larisch-Mönnichů však znamenal trvalou změnu v charakteru obce i způsobu obživy jejích obyvatel. Larisch-Mönnichové totiž v obci začali s průmyslovou výrobou. Nejdříve zde v roce 1833 otevřeli cukrovar, který byl nejmodernějším zařízením svého druhu v celé střední Evropě a vůbec první výrobnou cukru v rakouské části Slezska. Cukrovar zaměstnával v době své existence 600 dělníků a zpracoval 58 tis. centů čerstvé a 40,8 tis. centů sušené řepy U cukrovaru byla zřízená v roce 1860 plynárna. Na rozvoji cukrovaru měli podíl především Karol Forner, ředitel spojených továren hraběte Larische-Mönnicha, který zaváděl strojovou výrobu a Josefu Dostálovi, který se staral o administrativní řízení podniku. Díky různým faktorům (od požáru po několikaletou neúrodu cukrové řepy) byl v roce 1873 cukrovar přestavěn na lihovar, který zde vydržel až do konce druhé světové války. V roce 1910 hrabě Jindřich Larisch-Mönnich postavil v Horní Suché cihelnu s keramickou dílnou. Cihelna fungovala do roku 1928; definitivně byla zrušena až v 70. letech.\n\nPodle knihy Julia Bayera z roku 1879 měla obec 148 domovních čísel a žilo zde 1479 obyvatel, byl zde mlýn a pila, které se nacházely na potoce ze Životic, fungovaly zde hostince Josefa Wicherka, Mojžíše Steinhauera a Jana Krzistka. V obci byly obchody s galanterijním zobožím, které provozoval Andrzej Pawlas, obchod s koloniálním a střižním zbožím provozované Gompertem Freudem, obchod s koloniálem a potravinami Lazara Pollaka a koloniál Josefiny Schulzové.\n\nKlíčový moment pro další vývoj obce nastal roku 1911, kdy byl otevřen černouhelný důl („šachta arcivévody Františka“, podle následníka trůnu Františka Ferdinanda d’Este). Později se stal známý jako důl František. Již o dva roky později, roku 1913, bylo z dolu vytěženo 13 tisíc tun černého uhlí. V té době v dole pracoval 214 lidí. S odchodem havířů na počátku první světové války byla těžba utlumena a v době vzniku Československa na dole pracovalo jen zhruba 45 lidí. Navíc když v roce 1920 došlo na dole k výbuchu metanu, těžba byla zastavena úplně a šachta zatopena. Od roku 1921 však začalo docházet k obnově dolu a v roce 1922 bylo vytěženo 30 tisíc tun uhlí. Počet havířů i množství vytěženého uhlí se trvale navyšovalo, až v roce 1937 dosáhla těžba předválečného maxima. V tomto roce bylo na Františku vytěženo 400 tisíc tun uhlí a důl zaměstnával kolem tisícovky lidí.\n\nDo katastru Horní Suché ještě zasahuje dobývací prostor závodů 1 a 3 karvinského dolu Darkov, který se však nachází dále od obce a do utváření obce nezasáhl tolik, jako důl František, který je přímo na území obce. S počátky těžby na Františku do obce přišlo velké množství lidí; zásadní nárůst obyvatel s sebou přinesl výstavbu nových domů, založení mnoha různých spolků a organizací a vůbec rozkvět kulturního života obce.\n\nZe spolků zde vznikly mj. Kroužek krojovaných horníků (1921) či první tělovýchovná organizace v Horní Suché s názvem . Roku 1926 vznikla v obci první družina polských harcerů. V roce 1930 prošel generální rekonstrukcí římskokatolický kostel svatého Josefa, jehož podoba se od té doby prakticky nezměnila. Mimo římskokatolickou církev v obci od roku 1919 působí sbor Církve bratrské.\n\nNa druhou stranu spuštění těžby uhlí znamenalo závislost většiny obyvatel Horní Suché i okolních obcí na jednom zaměstnavateli. Počátkem třicátých let, kdy vrcholila velká hospodářská krize, se finanční úpadek dotkl v oblasti Karviné především horníků. Úroveň jejich života v hornosušských hornických koloniích se stále zhoršovala a když vedení Františku oznámilo plán propouštět horníky a ještě více snížit mzdy, horníci započali 29. března 1930 stávkovat. 30. března 1930 byla svolána schůze dělnictva do Dělnického domu. Schůze však byla policejním komisařstvím zakázána. Horníci se tedy sešli na jiném improvizovaném stanovišti, a to v lesíku zvaném Chrost. Až 3 000 osob shromážděných v lese bylo však policií postupně rozehnáno. Policie nejdříve dav vytlačila na obecní cestu, a když demonstranti začali na policii útočit kameny i střelnými zbraněmi, strážníci použili palebnou sílu. Výsledkem potyček a přestřelek byli zranění na obou stranách (4 osoby byly zraněny lehce a 2 těžce); 1 z horníků později zraněním podlehl. 1. dubna horníci opět nastoupili do práce.\n\nObec svou polohou náleží do příhraniční oblasti Těšínska, díky čemuž se jí od roku 1918 týkal dlouholetý československo-polský spor o Těšínsko. Po první světové válce připadla část Těšínska i s Horní Suchou Československu, nicméně v Horní Suché převažovali obyvatelé polské národnosti. To vyvolávalo občasné, avšak dlouhodobé napětí a třenice, podporované i tím, že polské úřady si dlouhodobě činily nárok na území Těšínska. Jejich požadavky ve třicátých letech nabíraly na intenzitě a vrcholily v roce 1938, kdy polské úřady spustily propagandistickou kampaň za připojení Těšínska k Polsku. Polská armáda zároveň započala výcvik polských dobrovolníků, kteří žili na československé straně Těšínska. Dne 22. září 1938 byla vyhlášena všeobecná mobilizace. Polští obyvatelé na československé straně Těšínska začali přebíhat za hranice, kde se formovali do diverzních oddílů Legionu Zaolžanského (); čeští obyvatelé včetně hornosušského družstva Stráže obrany státu zaujali bojové pozice na hranicích.\n\nUž 23. září přišel z Varšavy povel k zahájení diverzních akcí. Na území Těšínska došlo k několika ozbrojeným bojůvkám, avšak k jejich většímu rozvinutí nedošlo. Důvodem bylo ustoupení československé vlády, která pod tlakem mnichovských událostí přistoupila na požadavky polské vlády a postoupila polské straně výraznou část Těšínska, mj. i Horní Suchou. Ta byla společně s Dolní a Prostřední Suchou oficiálně předána 19. října polské straně. Polští obyvatelé Těšínska nadšeně přijímali přičlenění k Polsku. U příležitosti oslav Svátku nezávislosti zavítala do Těšína vládní delegace včetně prezidenta Ignacy Moścického a premiéra Sławoje Składkowského, kteří navštívili i Horní Suchou. V Horní Suché se setkali mj. se starostou Alojzem Sznapkou.\n\nBěhem období polské vlády docházelo k porušování práv osob s českou národností. Státní občanství bylo přiznáno pouze lidem s polskou národností a dlouhodobě usazeným. Z toho důvodu obec opustilo velké množství obyvatel hlásících se k české národnosti. Podle odhadů ze všech tří Suchých odešlo až tisíc obyvatel, mnoho dalších se raději přihlásilo k polské národnosti. V důsledku polské intervence roku 1938 opustilo Těšínsko až 30 tisíc lidí. Poláci často vnímali tyto kroky jako odplatu za diskriminační postupy československých úřadů proti Polákům v meziválečném období i jako odplatu za vysídlení Poláků v roce 1920, kdy jich kolem 14 tisíc bylo různými prostředky přinuceno opustit československou část Těšínska.\n\nPolský zábor Těšínska neměl dlouhého trvání. Již následující rok, 1. září 1939, se v důsledku napadení Polska Německem polské jednotky i mnozí polští obyvatelé stáhli za původní československo-polské hranice. Polští vojáci ještě stačili vyhodit do povětří železniční most v Horní Suché, k žádným vážnějším střetům však nedošlo. To se dá říci i o celém období let 1938–1939, kdy Horní Suchá patřila Polsku. Občasné bojové přepady a menší akce sice prováděly české skpuiny Slezského odboje, avšak jejich činnost se soustředila do těsné blízkosti hranic; v Horní Suché nebyl žádný výraznější útok zaznamenán.\n\nZa německé okupace patřila Horní Suchá do Katovického obvodu Slezské, později Hornoslezské provincie Třetí říše (tedy ne do Protektorátu Čechy a Morava). Od 1. dubna 1941 byly Horní, Prostřední a Dolní Suchá sjednoceny v jeden správní celek s názvem \"Suchá\" (; hlavní sídlo měla Suchau v Prostřední Suché). V jejím čele stanul Leo Stachura. Ihned po záboru obce německými okupanty se započalo s germanizací, které předcházela registrace obyvatelstva. Podle údajů z prosince 1939 bylo v Horní Suché celkem 3 854 obyvatel, z čehož 168 Němců, 243 Čechů, 1 656 Poláků, 1 770 Slezanů a 17 obyvatel se přihlásilo k jiné národnosti. Národnost Slezan byla účelově zavedená německými úřady, které tak umožnily, aby se Poláci a Češi nemuseli hlásit ke své nebo německé národnosti. Vzápětí však byli Slezané zařazeni do tzv. Listiny Němců (Deutsche Volksliste), čímž byli mezi Němce zařazeni.\n\nPod hrozbou ztráty majetku a deportace do koncentračních táborů byla k zápisu do „volkslisty“ přinucena drtivá většina Hornosušanů. Ti, co podepsali volkslistu, sice nebyli vystavováni tak ostré perzekuci jako ti, kteří podepsat odmítli, avšak na oplátku museli vstoupit do německé armády. Těsně před odvodem se obyvatelé Horní Suché, ale i dalších obcí, často hlásili opět k polské či české národnosti; vyhnuli se sice vojenské službě, byli však odvedeni do pracovních nebo rovnou koncentračních táborů.\n\nBěhem okupace byli polští obyvatelé Těšínska včetně těch z Horní Suché perzekvováni více než čeští. Dostávali menší plat a menší příděly jídla, šatstva apod. Některé hornosušské polské rodiny byly úplně vysídleny; na jejich místo mířili němečtí osídlenci z Bukoviny a Besarábie. Přes 70 % obyvatel Suché pracovalo za války v průmyslu. Důl František vykazoval mimořádné výkony v množství vytěženého uhlí – v roce 1943 se jednalo až o 700 tisíc tun. Tento výsledek byl však na úkor mnoha životů, a to zejména ruských zajatců, kteří byli nuceni na dole pracovat. Na Františku jich pracovalo takřka 400. Nepřežilo jich nejméně 42, kteří byli pohřbeni v Prostřední Suché.\n\nObčané Horní Suché se zapojovali do odbojové činnosti, aktivní byl zejména polský odboj. Hornosušané se angažovali v odbojových a dalších ilegálních spolcích jako byla Polská socialistická strana (; PPS) či Zemská armáda (; AK) (včetně jejího předchůdce, Svazu ozbrojeného boje (; ZWZ)). Své buňky zde měla výzvědná síť PPS \"August\" z či výzvědná síť \"Stragan\", která patřila ke ZWZ-AK.\n\nObyvatelé Horní Suché se angažovali i v zahraničním odboji, např. Seskupení polských kombatantů (; KPK) eviduje 29 odbojářů z Horní Suché. Bojovali na mnoha frontách, především v Itálii. Podle neúplných seznamů zemřelo následkem války nejméně 67 občanů Horní Suché; někteří padli na frontě, jiní byli umučeni a zavražděni ve věznicích gestapa, nejvíce obětí si však vyžádal pobyt v koncentračních táborech.\n\nZe statistického hlediska byl nejhorší rok 1944. Kamińského partyzánský oddíl tehdy přepadl osídlence z Bukoviny, který byl během předstřelky zabit. V odvetu gestapo zatklo 26 Hornosušanů, které poslalo do koncentračních táborů (vrátilo se 13 z nich). 18. července 1944 bylo pro výstrahu na náměstí popraveno 5 polských odbojářů, kteří sem byli pro tento účel dovezeni z Osvětimi. Odvetná akce německého gestapa za útok partyzánů na příslušníky gestapa, která vešla ve známost jako životická tragédie, si vyžádala 6 náhodných obětí i z Horní Suché. K dalším hromadným vraždám došlo 20. února 1945, kdy byli před dolem František zastřeleni 4 horníci pro podezření z kolaborace s partyzány (3 byli z Horní Suché).\n\nHorní Suchá byla osvobozena sovětskými vojsky 3. května 1945. Během osvobozovacích bojů padli tři sovětští vojáci. Mimořádné lidové soudy, které probíhaly bezprostředně po válce, odsoudily 15 obyvatel z Horní Suché za kolaboraci s německými utlačovateli.\n\nPo skončení války se život v obci jen pomalu vracel do normálu. Následkem nešetrného drancování uhelných zásob v období války se začaly propadat některé části obce. Následkem poddolování nakonec úplně zanikly dvě severní části obce, Podlesí a Paseky. Obyvatelům byly v letech kolem přelomu 40. a 50. let poskytnuty byty v Havířově a v nových koloniích finských domů. V roce 1947 byl založen místní svazek Polského kulturně-osvětového svazu (; PZKO) i Sdružení polské mládeže (; SMP). \n\nDůl František začal zvyšovat množství vytěženého uhlí, kterého bylo ve válkou zdecimovaném státě velká spotřeba. Jméno dolu však až příliš připomínalo aristokratického jmenovce, proto byl jeho název již roku 1946 změněn na Důl Klement Gottwald, později téhož roku na Důl Prezident Klement Gottwald (v roce 1990 byl název František dolu opět vrácen). Prudký nárůst těžby uhlí s sebou nesl i zvýšení počtu zaměstnanců, potažmo obyvatel Horní Suché, pro které byly vystavěny nové domy. Mezi lety 1952–1958 na dole pracovali i příslušníci Pomocných technických praporů; i díky nim byla v roce 1954 poprvé překročena hranice jednoho milionu tun vytěženého uhlí za rok.\n\nV důsledku trvalého nedostatku uhlí byl v roce 1957 v blízkosti obce otevřen další důl, Suchá-Stonava (později 9. květen). V 60. letech dosáhl počet zaměstnanců na dole František vrcholu: na těžbě se podílelo 3 600 lidí, přičemž přímo v dole pracoval kolem 2 600 lidí. Po elektrifikaci dolu a celkové modernizaci vůbec se však stavy začaly snižovat s tím, že množství vytěženého uhlí zůstávalo stejné. V 80. letech vyrostla na dole František dominanta obce – železobetonová těžní věž.\n\nRoku 1957 byla otevřena polská i česká mateřská škola, téhož roku došlo ke stavbě nové, dvou kolejové železniční dráhy spojující Český Těšín a Vítkovice. O dva roky později byl otevřen kulturní dům dolu František. V roce 1961 došlo k otevření nové základní školy na Těrlické ulici, která funguje dodnes. Pro další vývoj obce byl zásadní rok 1975, kdy Horní Suchá ztratila svou samostatnost a byla přičleněna k prvnímu socialistickému městu v Československu, Havířovu (jako jeho 6. část). V roce 1982 zde bylo otevřeno panelové sídliště „Chrost“, později nákupní středisko a na hřbitově smuteční obřadní síň.\n\nNedlouho po sametové revoluci, počátkem roku 1990, proběhlo v obci referendum. 56 % ze 4 385 zúčastněných hornosušských občanů se vyslovilo pro opětovné osamostatnění obce. První investiční akce obce mířily do školství: v roce 1992 byla zbudována přístavba jídelny k základní škole na ulici Těrlické, v letech 1995–1996 proběhla rekonstrukce „Staré školy“ (dnes sídlo místní policie), v roce 1997 ještě bylo přistavěno nové patro základní školy.\n\nV devadesátých letech začalo pomalu klesat množství vytěženého uhlí. Těžba na dole byla postupně utlumována, v roce 1999 definitivně skončila. Došlo k zasypání jámy a demolici důlních budov. V roce 1991 došlo k plynofikaci obce a byly postaveny kanalizační sběrače. V roce 1995 došlo k otevření domu s pečovatelskou službou, v roce 2004 zde byla vystavěna nová sportovní hala. V průběhu 90. let byla ještě postavena budova pošty a v neobydlené obci zřízena skládka.\n\nV roce 2007 došlo k vestavbě nových podkrovních prostorů pro výuku do „Žluté školy“. Základní a mateřská škola s polským vyučovacím jazykem je od této doby situována v jedné budobě. V tomto roce bylo taktéž opraveno vlakové nádraží, v roce 2008 bylo revitalizováno sídliště Chrost a opravena infrastruktura na místním hřbitově. Zároveň došlo k dalším investicím zejména do infrastruktury průmyslové zóny na Františku a taktéž se začínají opravovat mosty v obci, jež neodpovídaly technickým normám. Rekonstrukcí prošlo fotbalové hřiště u základní školy na ulici Těrlické.\n\n\n"}
{"id": "707609", "url": "https://cs.wikipedia.org/wiki?curid=707609", "title": "Pivovar Židlochovice", "text": "Pivovar Židlochovice\n\nPivovar Židlochovice stával v městečku Židlochovice nedaleko Brna, v blízkosti zámku a současné Nádražní ulice, poblíž řeky Svratky.\n\nV roce 1508 prodal Ladislav z Boskovic městečko Židlochovice spolu s Blučinou, Unkovicemi a Kovalovem (v té době se už jednalo o pustou obec) Vilému II. z Pernštejna. A právě někdy v této době - přesné datum neznáme – se zde začalo vařit pivo. Příchod Pernštejnů znamenal nejen rozvoj vinařství a rybníkářství v oblasti, ale také výstavbu pivovaru. Ten nechal postavit pravděpodobně Jan IV. z Pernštejna roku 1548. Dne 23. března 1559 udělil Vratislav II. z Pernštejna várečné právo nedaleké Blučině. Listina zároveň potvrzuje existenci pivovaru v Židlochovicích. Navíc také určuje výsostné právo vývozu v panství. Ve stejný den navíc vydal obdobnou listinu pro Nosislav, kde ovšem pivovar zanikl za třicetileté války. Později Vratislav z Pernštejna prodal Židlochovice Janovi Ždánskému ze Zástřizl. V roce 1592 určil Fridrich ze Žerotína městečku nové podmínky robot, mezi které patřila povinnost odebírat pivo z vrchnostenského pivovaru. Spotřeba piva byla kolísavá – v roce 1556 se jednalo o 320 sudů, v roce 1588 270 sudů, v roce 1599 318 sudů a v roce 1611 448 sudů. Ve druhé polovině 19. století byl pivovar pronajímán. V roce 1873 došlo k ukončení provozu. Dnes na místě budovy pivovaru stojí sokolovna.\n\n"}
{"id": "707610", "url": "https://cs.wikipedia.org/wiki?curid=707610", "title": "Lidová demokracie (deník)", "text": "Lidová demokracie (deník)\n\nLidová demokracie byl český deník Československé strany lidové vycházející v letech 1945 až 1994. Navazoval na lidovecké noviny Lidové listy, které vycházely od roku 1922. V závěru roku 1992 prodala KDU-ČSL tento deník a. s. Pragoprint, jejímž předsedou představenstva byl podnikatel Fidelis Schlée, který docílil toho, že deník následně přestal vycházet úplně. K faktickému zániku poté dochází v létě 1994, kdy Pragoprint dal Lidovou demokracii do užívání vydavateli deníku Lidové noviny; tím bylo její vydávání k 23. červenci 1994 zastaveno.\n\n\nLidová demokracie vznikla v důsledku stranických potřeb obnovy tisku po druhé světové válce a sloučením dříve vycházejících periodik Lidovecké noviny a Lidové listy. I nadále však vycházely další lidovecké noviny jako např. Obzor, Vývoj nebo v Olomouci Osvobozený našinec. Rozhodnutím nového Plojharovského vedení ČSL po únoru 1948 však bylo vydávání těchto dalších listů z toho důvodu, že se staly pro nový režim nepohodlnými zastaveno. Zpočátku byl jejich šéfredaktorem Josef Doležal a jeho odpovědným zástupcem dr. Karel Formánek.\n\nDosah novin však nebyl příliš veliký – obecně nebyly schopné konkurovat ostatním novinám, které tehdy běžně vycházely. Lidovou demokracii, která vycházela denně mimo pondělí tiskly \"Československé tiskařské a vydavatelské podniky\" (Č. A. T.) v rozsahu šesti až osmi stran na jedno vydání. Mezi přispěvatele se řadili tehdy převážně ať už běžní straníci, zákonodárci, ale i jiní příslušníci ČSL mezi nimiž nechyběli i odpůrci klerikalismu strany z pravicově zaměřeného spektra (Helena Koželuhová) či publicisté z širokého společenského spektra (Pavel Tigrid, František Hanzelka, Jiří Hoetzel, Antonín Plhal, Vladimír Sís,Jan Strakoš, Vojtěch Mixa, František Weyr, Jaroslav Šterc, Vratislav Preclík, Pavel Jedlička nebo Miroslav Horčička).\n\nV průběhu „horkého léta“ 1947 Lidová demokracie aktivně napomáhala zmírňování napětí a eufemizaci problémů mezi Čechy a Slováky, kteří se velmi obtížně vyrovnávali s důsledky předchozí existence Slovenského „ľudového“ státu. Sama ČSL cítila a doufala, že při navázání pozitivních kontaktů se Slovenskem by mohlo dojít ke spojení hlavních křesťanských demokratických stran (především slovenské Demokratické strany, která byla faktickým vítězem slovenských poválečných voleb) s ČSL, což by vedlo k efektivnějšímu vzdorování proti sílícímu vlivu KSČ a pokusům o vliv ze strany KSS. Často se tak mohl čtenář dočíst o \"vlivu slovenského katolicismu pro čechoslovákismus\" nebo že \"slovenské katolictví má k republice kladný poměr\". Vytváření jisté \"slovenské idyly\" napomáhal proaktivně i sám Pavel Tigrid ve svém komentáři \"Slovenské dojmy\", který v srpnu vycházel v LD na pokračování.\n\nKrátce po komunistickém puči v únoru 1948, došlo k rozsáhlým změnám v redakci (někteří jako mj. Tigrid uprchli za hranice) a Doležala s Formánkem nahradil Karel Horalík. „Obrozená“ Lidová demokracie se již od konce února hlásila s titulem orgánu „nově ustaveného akčního výboru, postavivšího se do čela obrozené lidové strany“ a stala se tak jasným nástrojem nově vzniklého prokomunistického aparátu. Zpravodajství o politickém zpravodajství domácím a zahraničním vycházelo v tu dobu v rozsahu tří stran, čímž zabíralo téměř polovinu rozsahu deníku. \n\nPo roce 1948 deník převzal do té doby nezávislé Nakladatelství Vyšehrad, které následně roku 1953 přejmenoval na Nakladatelství Lidová demokracie, které bylo oficiálním vydavatelství a nakladatelstvím ČSL pro vydávání stranických brožur a školení. Zbývající knižní produkce, kterou navíc určoval výrazný straník Rostislav Petera (v tu dobu již tajně veden jako člen KSČ a v letech 1953–1963 pověřený vedením vydavatelství) se směla zabývat jen vydáváním českého venkovského románu 19. století. Vyšehrad Lidové straně následně zůstal až do roku 1992\n\nLidová demokracie – převážně i kvůli státnímu dozoru – zasahovala i do činnosti dalšího orgánu, kterým byly z důvodu potřeb režimu a Mírového hnutí katolického duchovenstva určené Katolické noviny, jejichž první čísla explicitně vytvářela sama redakce Lidové demokracie.\n\nV souvislosti s celkovým uvolněním tisku nezahálela ani Lidová demokracie. Jejím prostřednictvím se především katoličtí čtenáři v průběhu roku dozvídali o všech do té doby zamlčených událostech perzekuce komunistického režimu z období konce čtyřicátých a průběhu padesátých let. Zásadním průlomem v tomto ohledu byl článek Jiřího Brabence „Jak a proč zemřel farář Josef Toufar“ z 12. května 1968, kterým začala malá série investigativních reportáží na toto téma. Ty znatelně podrývaly předchozí metody, na kterých stal režim, a demaskovaly i jeho propagandistické metody. Toto nezávislé zpravodajství však mělo příliš krátké trvání. Po invazi sovětských vojsk v srpnu 1968 se opět obnovil dohled KSČ nad veškerým tiskem (Lidovou demokracii nevyjímaje) a v tomto postavení setrval až do sklonku roku 1989.\n\nV období po Sametové revoluci do redakce vstoupila řada nových redaktorů, kteří do té doby působili převážně ineditně v samizdatu (Radomír Malý, Pavel Švanda), tak i již zkušení novináři (Antonín Hošťálek, Václav Štěpánek), ale i ti, kteří s novinařinou teprve začínali nebo ji měli jen jako vedlejší činnost (Libor Jan, Tomáš Mazáč). Na druhou stranu cela řáda jiných redaktorů po „aféře Bartončík“ z redakce pro nesouhlas se stranickým vměšováním odešla. Celková adaptace deníku na změny ve společnosti se však nepodařila. Nejzásadnějším problémem byl rozchod postojů a neřešená transformace listu na svobodné poměry. Jiné byly představy redakce a jiné zase ze strany vedení lidové strany, která se sama snažila změnit si v rámci marketingu status ze strany „katolické“ na stranu středopravou s prvky křesťanské demokracie. Oproti progresivnějšímu vývoji strany se však v případě Lidové demokracuie měl prosazovat model prvorepublikového stranického tiskového orgánu, což nakonec vedlo k dalším redakčním odchodům, kdy odešla řada kapacit včetně šéfredaktora Navrátila, který byl nahrazen dosavadním zástupcem šéfredaktora Machem. \n\nList sice po mnoho let vydělával miliónové sumy, ale nakonec si nesměl kvůli každoročním odvodům svých zisků vytvořit žádnou finanční rezervu a po aféře Bartončík navíc i výrazně klesl náklad listu, což vedlo k dalšímu finančnímu oslabení novin i samotného vydavatelství. V následku toho rozhodlo v listopadu 1992 vedení KDU-ČSL o prodeji Lidové demokracie vydavatelství Pragoprint. Pod jeho vedením však dosah deníku začal prudce upadat a vydavatel se dle mínění některých redaktorů netajil tím, že má v úmyslu ho zlikvidovat. K 23. červenci 1994 tak definitivně Lidová demokracie přestala vycházet. \n\nPři Nakladatelství Lidová demokracie (resp. Vyšehrad) v průběhu let 1948–1992 pravidelně vycházel nejprve \"Lidový kalendář\" přejmenovaný později na \"Kalendář Lidové demokracie\", vycházející v podobě brožury s kalendářem a články na čtení. V katolickém spektru se stal natolik populární, že na něj následně navázal \"Cyrilometodějský kalendář\", který v různých obměnách a v současnosti pod vydavatelem Katolický týdeník vychází dodnes.\n\n\n\n"}
{"id": "707612", "url": "https://cs.wikipedia.org/wiki?curid=707612", "title": "Linie následnictví lichtenštejnského trůnu", "text": "Linie následnictví lichtenštejnského trůnu\n\nNáslednictví lichtenštejnského trůnu užívá jako poslední monarchie v Evropě salické právo jako systém určení následnictví trůnu. Lichtenštejnsko je tak výjimečné navíc tím, že se stále uchoval původní panovnický rod.\n\nNásledníkem trůnu a knížetem se může stát pouze mužský potomek z lichtenštejnského knížecího rodu, dědictví trůnu po přeslici není možné.\n\nLinie následnictví lichtenštejnského trůnu je následující:\n\nFranz Josef I. → Johann I → Franz de Paula → Alfréd → Alois → Franz Joseph II. → kníže Hans Adam II.\n\n"}
{"id": "707617", "url": "https://cs.wikipedia.org/wiki?curid=707617", "title": "Netsky", "text": "Netsky\n\nNetsky, vlastním jménem Boris Daenen je belgický drum and bassový producent. Produkuje hudební žánr liquid drum and bass s vícero instrumentálními vrstvami a častými vokály.\n\nKoncem roku 2009 podepsal nahrávací smlouvu s vydavatelstvím Hospital Records, pod nímž působí také další liquid funkoví umělci, jako jsou High Contrast nebo London Elektricity. Jeho debutové album vyšlo 31. května 2010.\n\n"}
{"id": "707620", "url": "https://cs.wikipedia.org/wiki?curid=707620", "title": "Saint-Sornin (Charente)", "text": "Saint-Sornin (Charente)\n\nSaint-Sornin je francouzská obec v departementu Charente, v regionu Poitou-Charentes. V roce 2007 měla 811 obyvatel.\n\n"}
{"id": "707621", "url": "https://cs.wikipedia.org/wiki?curid=707621", "title": "Tzadik Records", "text": "Tzadik Records\n\nTzadik Records je americké hudební vydavatelství, specializující-se na avantgardní a experimentální hudbu. Společnost byla založená v roce 1995 hudebním skladatelem a saxofonistou Johnem Zornem v New Yorku. Mimo Johna Zorna, pod tímto labelem vydávají svá alba například Merzbow nebo Yuka Honda.\n\n"}
{"id": "707622", "url": "https://cs.wikipedia.org/wiki?curid=707622", "title": "Zambijská fotbalová reprezentace", "text": "Zambijská fotbalová reprezentace\n\nZambijská fotbalová reprezentace známá pod přezdívkou \"Chipolopolo\" (\"Měděné střely\") je řízena Zambijskou fotbalovou federací, která byla založena roku 1929 a je členem FIFA od roku 1964. Tým dříve hrál pod názvem Severní Rhodésie.\n\nFotbal se v Zambii rozvíjel od první světové války zásluhou britských zaměstnanců v měděných dolech na severu země. V roce 1946 sehráli fotbalisté tehdejší Severní Rhodesie první mezistátní zápas, v němž zdolali Jižní Rhodesii 4:0. Od vyhlášení nezávislosti se země zařadila mezi africkou špičku. Na kontinentálním mistrovství získali stříbro v letech 1974 a 1994 a bronz v letech 1978, 1990 a 1996. Za největší úspěch v historii zambijského fotbalu se označuje vítězství na Africkém poháru národů 2012. Zambie dokázala, po bezbrankové remíze, zdolat až na penalty tým Pobřeží slonoviny. Hráči tak uctili památku svých předchůdců ze zambijského národního týmu, kteří v roce 1993 zahynuli při letecké katastrofě poblíž Libreville, kde se právě toto finále hrálo. Na Olympiádě v Soulu překvapila Zambie vítězstvím nad Itálií 4:0 (tři góly vstřelil Kalusha Bwalya, se 102 starty nejlepší hráč v zambijské historii) a postupem do čtvrtfinále, kde podlehli západním Němcům 0:4. Tento tým se stal základem seniorské reprezentace, která byla blízko postupu na Mistrovství světa ve fotbale 1994. Tuto snahu zmařila tragédie 27. dubna 1993, kdy se letadlo, kterým mužstvo cestovalo na zápas do Senegalu, zřítilo do moře po mezipřistání v Libreville. Zemřelo třicet pasažérů, z toho osmnáct fotbalistů, mezi nimi hráč pražské Sparty Timothy Mwitwa. Mužstvo složené z náhradníků nakonec přišlo o postup vinou jediného gólu inkasovaného v Maroku, ale obdrželo cenu BBC African Footballer of the Year za vůli.\n\nV roce 1996 dosáhl tým nejlepšího postavení na žebříčku FIFA, když byl patnáctý, v lednu 2012 mu patří 71. příčka. Domácí zápasy hraje na Stadiónu nezávislosti v Lusace, barvy dresů je zelená, oranžová a bílá.\n\n\n"}
{"id": "707623", "url": "https://cs.wikipedia.org/wiki?curid=707623", "title": "1901 v hudbě", "text": "1901 v hudbě\n\nNa této stránce naleznete seznam událostí souvisejících s hudbou, které proběhly roku 1901.\n\nBylo založeno vydavatelství RCA Records\n\n\n"}
{"id": "707635", "url": "https://cs.wikipedia.org/wiki?curid=707635", "title": "There She Goes Again", "text": "There She Goes Again\n\n„There She Goes Again“ je osmá skladba z debutového alba newyorské rockové skupiny The Velvet Underground \"The Velvet Underground & Nico\" z roku 1967. Skladbu skupina nahrála v dubnu 1966 v Scepter Studios v New Yorku pod dohledem Andyho Warhola. Skladbu předělala například alternativně rocková skupina R.E.M. a vydala ji na B-straně singlu „Radio Free Europe“. Píseň byla inspirována písní „Hitch Hike“ zpěváka Marvina Gaye.\n\nKytarový riff je převzatý z písně „Hitch Hike“ zpěváka Marvina Gaye.\n\nNejstarší dochovaná nahrávka písně pochází z ledna 1966, kdy ji kapela nahrála při zkoušce ve Warholově ateliéru The Factory. Při této zkoušce vznikla jak verze zpívaná Reedem, tak i jiná verze (nekompletní), kterou nazpívala nově příchozí zpěvačka Nico.\n"}
{"id": "707639", "url": "https://cs.wikipedia.org/wiki?curid=707639", "title": "Minimální mzda v Evropě", "text": "Minimální mzda v Evropě\n\nMinimální hrubá měsíční mzda v eurech nebo v jednotkách parity kupní síly je sledována dvakrát ročně. Tato datová sada byla připravena společností Google na základě dat získaných od úřadu Eurostat. \nStav k červnu 2015.\n\nCelostátní minimální měsíční mzdy v eurech před srážkou daně z příjmů a příspěvků na sociální pojištění.\nNeupraveno o inflaci.\n\nMinimální hrubá měsíční mzda v jednotkách parity kupní síly.\nMinimální mzdy v Evropě, graf \n"}
{"id": "707641", "url": "https://cs.wikipedia.org/wiki?curid=707641", "title": "Svět miniatur Miniuni", "text": "Svět miniatur Miniuni\n\nSvět miniatur Miniuni je areál o rozloze 1,5 ha na Výstavišti Černá Louka v Ostravě. Miniuni vzniklo v roce 2004, o rok později převzalo svět miniatur město. V areálu se nachází více než 30 modelů známých budov (počet se každý rok mění) evropských měst v měřítku 1:25. Hlavní expozice je doplněna o výstavu modelů sedmi divů starověkého světa a výstavu modelů katedrál v měřítku 1:2000.\n\n\n\n"}
{"id": "707648", "url": "https://cs.wikipedia.org/wiki?curid=707648", "title": "Jiří Kuntoš", "text": "Jiří Kuntoš\n\nJiří Kuntoš (* 11. prosince 1971 v Jihlava) je bývalý československý a český hokejový obránce.\n\nS hokejem začínal v rodném městě v týmu HC Dukla Jihlava. V první sezóně 1990/91 pomohl vybojoval titul v Československé lize. V týmu odehrál poslední dvě sezóny 1991/93 než se Československá liga rozdělila na Českou nejvyšší ligu (Extraliga). V nové české lize odešel do týmu HC Olomouc, který se stal rovněž první mistr ligy. V Olomouci strávil dva ročníky, poté odešel do týmu HC Železárny Třinec. S týmem si mohl opět zahrát finále playoff v české extralize 1997/98, ale prohráli nad týmem HC Petra Vsetín 0:3 na zápasy. V následujícím ročníku obsadil s týmem třetí místo. Na nadcházející sezónu se tým přejmenoval na HC Oceláři Třinec a 16. ledna 2001 odehrál 500. utkání v československé a české nejvvyší ligy. V Třinci setrval až do ročníku 2001/02, kdy stihl odehrát za oceláře sedm zápasů, poté přestoupil do týmu HC Chemopetrol Litvínov. První zápas za Chemopetrol odehrál proti týmu HC Femax Havířov. S týmem odehrál dvě sezóny, ale v žádné z nich se jim nepodařilo postoupit do playoff. 17. července 2003 podepsal jednoletou smlouvu s týmem HC Slavia Praha. Se Slavii si zahrál již čtvrté finále playoff a poslední zápas v nejvyšší lize. Sice po vypršení smlouvy čekal na nabídky z extraligových klubů nebo ze zahraničí, ale nikdo se neozval a rozhodl se ukončit kariéru a hned poté se stal hráčský agent. Bez hokeje dlouho nevydržel a po více jak jednoho roku začal s tréninkem v týmu HHK Velké Meziříčí, kdy ještě působil v krajském hokejovém přeboru. S týmem Velké Meziříčí postoupili do 2.hokejové ligy, se kterým odehrál 17 zápasů. Poté ukončil hráčskou kariéru.\n\n"}
{"id": "707653", "url": "https://cs.wikipedia.org/wiki?curid=707653", "title": "Voie Georges-Pompidou", "text": "Voie Georges-Pompidou\n\nVoie Georges-Pompidou (\"Silnice Georgese Pompidoua\") je rychlostní komunikace v Paříži. Vede přes celé město po pravém břehu řeky Seiny.\n\nSilnice umožňuje rychlé spojení mezi Porte du Point-du-Jour v jihozápadní části města a Porte de Bercy v jihovýchodní. Jedná se o dvouproudou jednosměrnou silnici ve směru západ-východ (obousměrná je pouze v části 8. a 12. obvodu). Původně bylo plánováno postavit obdobnou silnici také na levém břehu v opačném směru východ-západ, ale byl vybudován jen krátký úsek mezi Pont Royal a Quai Branly. Celková délka činí 13 km. Silnice vede po náplavce Seiny (asi 5 km), na vyšším nábřeží (asi 5 km) a téměř 3 km pod zemí. Postupně prochází přes 16., 8., 1., 4. a 12. obvod a vede přes ulice Quai Saint-Exupéry, Avenue de New-York, Cours Albert-I, Cours la Reine, Quai des Tuileries, Quai Henri-IV, Quai de la Rapée a Quai de Bercy.\n\nSilnice vznikla v roce 1966, kdy bylo rozhodnuto spojit několik úseků, aby bylo dosaženo rychlého průjezdu Paříží. Původně se nazývala jednoduše \"Voie sur berge Rive Droite\" (Silnice na nábřeží pravého břehu), ale 3. února 1976 byla pojmenována na počest Georgese Pompidoua, francouzského prezidenta, který zemřel o dva roky dříve.\n\nÚseky na náplavce a tunelech jsou vyhrazeny pouze pro motorová vozidla. Nicméně v centru Paříže je silnice uzavřena pro automobilovou dopravu mezi Quai des Tuileries (u Tuilerijských zahrad) a Quai Henri-IV ve prospěch chodců, cyklistů a jezdců na kolečkových bruslích každou neděli (od roku 1995) a ve svátcích (od roku 2001) a rovněž od konce července do konce srpna kvůli Paris Plages (od roku 2002).\n\nOd 90. let probíhá debata o zrušení rychlostní silnice, kterou podporují nevládní organizace, např. Réseau Vert. V nedělích 10. července a 30. října 1994 byla silnice z iniciativy ministerstva životního prostředí uzavřena pro auta. Po tomto pokusu se nedělní uzavírání jízdních pruhů koná pravidelně od léta 1995.\n\nV červenci 2004 šest asociací navrhlo experimentální částečné uzavření silnice i na levém břehu, což policejní prefekt zamítl.\n\nNový projekt týkající se obnovy a zkrášlení míst v historické části města zveřejnila pařížská radnice v dubnu 2010. Mezi cíli bylo i posílení ekologické ochrany řeky Seiny a jejího okolí a opětovné zpřístupnění nábřeží chodcům a cyklistům. Z toho důvodu se budou uzavírat pro automobilovou dopravu i nábřeží na levém břehu a na Voie Georges Pompidou bude nainstalováno pět semaforů umožňující přechod pro chodce podél řeky mezi městskou radnicí a Quai Henri-IV. Tento projekt byl po konzultacích a s určitými úpravami schválen radou Paříže 8. února 2011.\n\n"}
{"id": "707654", "url": "https://cs.wikipedia.org/wiki?curid=707654", "title": "Force de l'art", "text": "Force de l'art\n\nForce de l'art (česky \"Síla umění\") je výstava moderního umění, která se koná každé tři roky v Paříži. Pořádá ji \"Centre national des arts plastiques\" (Národní centrum výtvarného umění) pod záštitou ministerstva kultury a komunikace (Generální ředitelství umělecké tvorby).\n\nCílem \"Force de l'art\" je poskytnout přehled o současných uměleckých aktivitách ve Francii, ať francouzských umělců, ale i cizinců tvořících na jejím území. Kromě soudobých představitelů kurátoři vystavují i umělce, kteří jsou již součástí dějin umění. Akce je určena široké veřejnosti k lepšímu porozumění současného umění a jeho vlivu na společnost. \"Force de l'art\" tvoří vždy několik samostatných výstav jednotlivých umělců nebo směrů.\n\nPrvní dva ročníky triennale, které podpořil i premiér Dominique de Villepin, se konaly v roce 2006 a 2009 v hlavní lodi Grand Palais. Pro ročník 2012 byl zvolen Palais de Tokyo, který bude při této příležitosti otevřen pro veřejnost po dlouhé rekonstrukci.\n\nRočník 2006 se odehrával od 10. května do 25. června v Grand Palais a bylo představeno na 200 umělců. Akci navštívilo 80 000 návštěvníků.\n\n2. ročník 2009 se konal od 24. dubna do 1. června v Grand Palais a v rámci připojených výstav též v Louvru, Eiffelově věži, Palais de la découverte, Musée Grévin a kostele Saint-Eustache. Návštěvnost činila 67 286 návětvníků, i s doprovodnými výstavami 107 000 osob.\n\n"}
{"id": "707655", "url": "https://cs.wikipedia.org/wiki?curid=707655", "title": "Kyanid vápenatý", "text": "Kyanid vápenatý\n\nKyanid vápenatý je anorganická sloučenina se vzorcem Ca(CN), vápenatá sůl kyseliny kyanovodíkové. Za běžných podmínek se jedná o bezbarvé krystaly až bílý prášek s charakteristickým pachem po hořkých mandlích (viz kyanovodík). Podobně jako další podobné kyanidy je velmi toxický. Snadno hydrolyzuje (již na vlhkém vzduchu) za uvolnění kyanovodíku.\n\nKyanid vápenatý se používá při louhování zlata.\n\n"}
{"id": "707656", "url": "https://cs.wikipedia.org/wiki?curid=707656", "title": "Polski film", "text": "Polski film\n\nPolski film (2012) je film Marka Najbrta. Původně bylo oznámeno, že režisérem bude Jan Budař. Film měl v kinech premiéru 12. července 2012.\n\nNatáčení bylo zahájeno 9. července 2011 v Praze. Natáčelo se 38 dní, např. v Praze, Brně, Krakově, Karlových Varech a ve Valašském Meziříčí. Natáčení probíhalo do 9. září.\n\nScénář vznikal zhruba rok a půl, po úspěchu filmu \"Protektor\" na festivalu Off Plus Camera v Krakově byla tvůrcům nabídnuta finanční pomoc polské strany, scénář by tedy doplněn o polské reálie a angažováno bylo několik polských herců.\n\nNa film přispěl Státní fond České republiky pro podporu a rozvoj české kinematografie, tvůrci na něm spolupracují i s televizí HBO.\n\nHudba Midi lidí byla nominována na cenu české filmové kritiky. Film získal sedm nominací na Českého lva (nejlepší film, režie, scénář, střih, zvuk, hudba a ženský herecký výkon ve vedlejší roli pro Janu Plodkovou). Žádnou z nominací neproměnil.\n"}
{"id": "707657", "url": "https://cs.wikipedia.org/wiki?curid=707657", "title": "120mm kanón typu 10. roku", "text": "120mm kanón typu 10. roku\n\n120mm kanón typu 10. roku japonského císařského námořnictva byl vyvinut v polovině dvacátých let 20. století a dočkal se nasazení i za druhé světové války. Jednalo se o lodní a pozemní kanón, který byl v jednohlavňovém i dvouhlavňovém uspořádání na lodích císařského námořnictva a v pozemních bateriích používán k palbě na vzdušné, pozemní a námořní cíle. Měl ráži 120 milimetrů, hlaveň délky 45 ráží (5400 mm) a používal jednotný náboj. Na lodích se používal v manuálně, či elektro-hydraulicky poháněných lafetacích. K zaměřování sloužily optické systémy řízení palby typu 91 a 94. Oficiální označení bylo \"45-kókei 10-nenšiki 12-senči kókaku hó\" ( ~ 45-kaliberní 12cm protiletadlový kanón typu 10. roku).\n\nPráce na budoucím 120mm kanónu typu 10. roku byly zahájeny v roce 1921 a vedl je inženýr Čijokiči Hada. Ten vyšel ze 120mm kanónu typu 3. roku, který byl v jednohlavňových lafetacích používán na torpédoborcích tříd \"Minekaze\", \"Kamikaze\" a \"Mucuki\", a který bylo třeba uzpůsobit pro vedení protiletadlové palby. K přijetí nového kanónu do výzbroje císařského námořnictva došlo v roce 1926.\n\n120mm kanóny typu 10. roku se instalovaly jako protiletadlová výzbroj na křižníky, letadlové lodě a jako primární výzbroj i na menší jednotky. Na těžkých křižnících třídy \"Mjókó\" (6xI) a \"Takao\" (4xI), které je nesly od počátku až do přezbrojení ve třicátých a počátkem čtyřicátých let (ale \"Maja\" si je ponechala až do přestavby na protiletadlový křižník na přelomu let 1943 a 1944 a \"Čókaj\" si je ponechal až do konce), byly nahrazeny 127mm kanóny typu 89, které umožňovaly vyšší kadenci i náměr. Na křižnících tříd \"Furutaka\" a \"Aoba\" byly naopak nainstalovány jako náhrada za starší 76,2mm kanóny (vždy 4xI). Lehký křižník \"Júbari\" obdržel jeden 120mm kanón počátkem roku 1944. Po dvanácti (6xII) 120mm kanónech nesly i letadlové lodě \"Akagi\" a \"Kaga\". \"Akagi\" se jejich náhrady za 127mm kanóny již nedočkala, zatímco \"Kaga\" je ještě stihla vyměnit za 127mm kanóny typu 89. Po čtyřech 120mm kanónech nesly i dvě z letadlových lodí třídy \"Taijó\": \"Taijó\" a \"Unjó\".\n\n\"Kaibókany\" tříd \"Mikura\" a \"Ukuru\" nesly po třech 120mm kanónech (1xI a 1xII), zatímco \"kaibókany\" typu C, typu D a třídy \"Iošima\" nesly po dvou kanónech (2xI). 120mm kanóny typu 10. roku nesly rovněž některé minonosky a minolovky.\n\nCelkem bylo vyrobeno kolem 3000 děl v Kure a Muroranu, z toho 2320 v období 1942 až 1945. K nim bylo v Kure, Jokosuce a Sasebu vyrobeno 2600 lafetací.\n\nPrvní kusy měly plášťovanou hlaveň, později byly hlavně vyráběny z monobloku. Závěr byl horizontálně se pohybující klín. Nábojová komora měla 10,774 dm a při výstřelu v ní vznikal tlak 2650 kg/cm. Zpočátku děla trpěla tím, že granát opustil hlaveň ještě předtím, než dohořela prachová nálož, což se podařilo za války vyřešit jinou prachovou náloží.\n\nVývrt hlavně byl tvořen 34 drážkami 1,45 mm x 6,688 mm (hloubka x šířka). Pole mezi drážkami mělo šířku 4,3 mm. Podle DiGiuliana měla mít některá děla dokonce 36 drážek. Drážkování bylo konstantní o délce 4649 mm a jeden závit měl hloubku 28 ráží (3360 mm). Životnost hlavně byla 700 až 1000 výstřelů.\n\nDělo mohlo být nabíjeno při všech úhlech elevace a to manuálně. Časování zapalovače se nastavovalo manuálně těsně před nabitím.\n\nPro 120mm kanón typu 10. roku bylo možno použít minimálně těchto jedenáct druhů munice:\n\nTyp 10. roku měl při použití na lodích tyto modely ( \"gata\") lafetací:\n\nBlíže neurčený model jednohlavňové lafetace, zpravidla vybavené ochranným štítem, se používal na přídi \"kaibókanů\" tříd \"Mikura\" a \"Ukuru\" a typů C a D. V pozdější fázi války došlo ke změně tvaru tohoto štítu. Je možné, že se také jednalo o model E, či jeho modifikaci. Itani & Lengerer & Rehm-Takahara uvádí jednu z lafetací na přídi \"kaibókanú\" typu C (odpovídající staršímu modelu ochranného štítu, ale bez vytvarovaného krytu hlavně na horní straně štítu) jako E modifikace 3. Rovněž jmenuje použití lafetací E1 a E2.\n\nK zaměřování 120mm děl typu 10. roku na velkých lodích císařského námořnictva sloužily prostředky protiletadlového řízení palby (高射装置 \"kóša sóči\") typu 91 nebo 94 s dálkoměry a analogovými balistickými počítači.\n\nBěhem cvičení v srpnu a září 1931 dosáhly křižníky třídy \"Mjókó\" 2,2% úspěšnosti zásahu cíle letícího ve vzdálenost 2600 až 5500 metrů, ve výšce 1500 až 2000 metrů. Křižníky byly nově vybaveny analogovými protiletadlovými balistickými počítači typu 89 a pluly rychlostí 18 uzlů (33,3 km/h), cíl letěl rychlostí 60 až 70 uzlů (111,1 až 129,6 km/h). Rychlost střelby byla 6,4 výstřelů za minutu.\n\nVe své ráži se 120mm kanón typu 10. roku nástupce nedočkal. Ačkoliv byl na některých plavidlech (křižníky tříd \"Mjókó\", \"Takao\" a letadlová loď \"Kaga\") nahrazen 127mm kanóny typu 89, byl vyráběn a používán až do konce druhé světové války.\n\n\n"}
{"id": "707658", "url": "https://cs.wikipedia.org/wiki?curid=707658", "title": "Luisa Ulrika Pruská", "text": "Luisa Ulrika Pruská\n\nLuisa Ulrika Pruská (24. července 1720, Berlín, Prusko – 16. července 1782, Svartsjö, Švédsko) byla rodem pruská princezna a sňatkem švédská královna.\n\nLuisa Ulrika se narodila jako desáté dítě (šestá dcera) ze čtrnácti potomků pruského krále Bedřicha Viléma I. a jeho manželky Žofie Dorotey Hannoverské. Jejím nejstarším bratrem byl pozdější pruský král Bedřich II. Veliký, na nějž Luisa Ulrika ze všech sourozenců měla později, již jako švédská královna, největší vliv.\n\n17. července roku 1744 se v Berlíně zasnoubila s tehdejším následníkem švédského trůnu, princem Adolfem Frederikem. Svatba se uskutečnila v paláci Drottningholm ve Švédsku 29. srpna roku 1744. Její manžel byl parlamentem vybrán za následníka díky straně se silným ruským vlivem.\n\nZ jejich manželství vzešli (kromě dítěte mrtvě narozeného v roce 1745) čtyři potomci – tři synové a dcera:\n\nLuisa Ulrika se velmi rychle zapojila do politického dění. Stejně jako její bratr Fridrich II. Pruský byla obdivovatelkou francouzské kultury a snažila se o spojenectví svého manžela Adolfa Frederika a stranou klobouků, inklinující k francouzské politice. Sblížení s \"klobouky\" vyvolalo nevůli v ruském diplomatickém sboru a to svým způsobem způsobilo, že vztahy mezi Adolfem Frederikem a \"klobouky\", úzkostlivě střežícími nezávislost na Rusku, ještě zesílily.\n\nJako švédská princezna vedla od počátku Luisa Ulrika intenzivní společenský život, plný uměleckých a kulturních aktivit. Sídlila v okázalých palácích, z nichž nejoblíbenějším jí byl Drottningholm. Její záliba v přepychu a nezřízené utrácení stálo veřejné finance mnoho prostředků. Za této situace se proslýchalo, že Luisa Ulrika zastavila své šperky, aby získala prostředky na financování revoluce, jež by přinesla návrat absolutní monarchie. Zvěst měla za následek soupis šperků koruny. Královna dovedla své snahy do důsledků a spikla se se strůjci revoluce. Spiknutí bylo odhaleno v roce 1756 s následnými popravami řady královniných stoupenců. Luise Ulrice se dostalo pokárání ze strany kléru, který ji za tyto zmařené životy činil odpovědnou. V této době královská moc ve Švédsku upadla jako nikdy předtím.\n\nKrálovna nabyla opět na významu po propuknutí sedmileté války, v níž Švédsko stálo na straně koalice proti Prusku. \"Strana klobouků\" ztratila válkou vážnost a hledala u královny pomoc při uzavření míru s Pruskem, poukazujíc na rodinná pouta Luisy Ulriky s touto zemí.\n\nPozbyvši nadějí na spojenectví se svými protivníky v parlamentu, našla Luisa Ulrika mocného spojence ve svém synovi Gustavu III., který nastoupil na švédský trůn po smrti otce v roce 1771 a jehož politická činnost ho rychle přivedla do \"strany dvora\", politického subjektu reprezentujícího v parlamentu zájmy monarchie.\n\nVztahy se synem se však velmi rychle zhoršily, když královna odmítla akceptovat jeho vedoucí pozici.\nV roce 1777 Luisa Ulrika byla nucena opustit Drottningholm s celým jeho uměleckým inventářem, který od této chvíle náležel státu. V roce 1778, když se narodil její první vnuk Gustav Adolf, byla Luisa Ulrika u zrodu zvěstí, že princ není královým synem. Pomluva a následný skandál zcela zničily vztahy mezi ní a Gustavem a Luisa Ulrika musela tuto zvěst veřejně dementovat. Poté jí byl zakázán pobyt u dvora a měla nadále žít v exilu na zámcích Fredrikshov nebo Svartsjö. V exilu však nežila dlouho – zemřela na zámku ve Svartsjö 16. července roku 1782. Na svém smrtelném loži se se svým synem smířila.\n\n"}
{"id": "707663", "url": "https://cs.wikipedia.org/wiki?curid=707663", "title": "Bell 429", "text": "Bell 429\n\nBell 429 je lehký dvoumotorový víceúčelový vrtulník s čtyřlistým nosným a dvoulistým tlačným vyrovnávacím rotorem. Vrtulník byl vyvinut ve spolupráci společností Bell Helicopter Textron a Korea Aerospace Industries. Jde o přímého vývojového pokračovatele méně úspěšného modelu Bell 427. První prototyp vzlétnul 27. února 2007 a certifikaci získal 1. června 2009. Stroje Bell 429 jsou schopny letu podle přístrojů. Na počátku roku 2010 stál jeden kus přibližně 5 mil. amerických dolarů.\n\nImpulzem k vývoji nového stroje se stala téměř nulová využitelnost vrtulníků Bell 427 ve službách letecké záchranné služby (LZS). Vrtulníky Bell 427 byly na trh uvedeny v roce 2000 jako stroje, které budou dodávány ve zdravotnické konfiguraci pro potřeby LZS, avšak jediným provozovatelem na světě, který je pro LZS využil, je česká letecká společnost Alfa Helicopter. Ta ve svých službách provozovala čtyři kusy, v současnosti (2016) má k dispozici tři vrtulníky typu Bell 427. Stroje Bell 427 nabízely velmi stísněný prostor v nákladovém prostoru, který omezoval pacienty i osádku stroje. Kromě toho nebyl schopen také letu podle přístrojů. Vrtulníky Bell 427 tak nemohly konkurovat úspěšným vrtulníkům jako jsou Eurocopter EC 135 nebo AgustaWestland AW109. Ostatní světoví výrobci strojů ve zdravotnické konfiguraci během několika let nasytili trh a Bell 427 se stal neúspěšným, když bylo vyrobeno pouze několik kusů. Původně byl stroj Bell 427 přebudován tak, aby byly nedostatky odstraněny. Takto přepracovaný stroj byl označený jako Bell 427s3i (představen v roce 2004), avšak stále nenabízel zákazníkům to, co ostatní výrobci.\nDrak modelu Bell 429 byl postaven jako nový konstrukční prvek podle programu MAPL ( , modulární cenově dostupná produktová řada). Nový drak podle vyrobený podle programu MAPL je zcela nové koncepce a nabízí nový rotor. Pohonná jednotka je odvozená ze stroje Bell 427. Bell 429 v základní výbavě nabízí skleněný kokpit a stroje jsou schopny letu podle přístrojů. Výrobce, společnost Bell Helicopter Textron, spolupracovala při vývoji se jihokorejskou společností Korea Aerospace Industries a japonským výrobcem Mitsui Bussan Aerospace. \n\nDo února 2006 užívaly stroje Bell 429 při vývoji a zkouškách řadu komponent ze strojů Bell 427. První kompletní prototyp vzlétnul 27. února 2007. Certifikace byla původně plánována na konec roku 2007, ale mnohá zdržení kvůli nedostatku dílů posunula certifikaci až na polovinu roku 2009. V únoru 2008 nalétaly tři stroje 429 při testovacích zkouškách celkem 600 letových hodin.\n\n1. července 2009 získaly Belly 427 certifikaci Transport Canada Civil Aviation, 7. července byly certifikovány úřadem Federal Aviation Administration (FAA). V červnu 2009 získala společnost Bell Helicopter Textron více než 301 objednávek na stroje Bell 429. Nejvíce strojů si objednala společnost Air Methods Corporation, jeden z největších provozovatelů letecké záchranné služby ve Spojených státech. První stroje určené zákazníkům byly dokončeny 7. července 2009 v kanadském výrobním závodě v Mirabelu v Québecu.\n\nVrtulníky Bell 429 byly testovány ve vysoké nadmořské výšce v Ledaville v Coloradu. Testy při vysoké teplotě proběhly v arizonském Lake Havasu City. Testování mělo stanovit maximální rychlost a růst cen vrtulníků při různých typech konfigurace (s pevnými nebo posuvnými dveřmi, počet pasažérů apod.).\n\n\"Data podle produktových specifikací stroje.\"\n\n\n\n\n"}
{"id": "707674", "url": "https://cs.wikipedia.org/wiki?curid=707674", "title": "Šulamit Šamirová", "text": "Šulamit Šamirová\n\nŠulamit Šamirová (: שולמית שמיר, rodným jménem Sarika Leviová; 19. dubna 1923 – 29. července 2011) byla manželka bývalého izraelského premiéra Jicchaka Šamira.\n\nNarodila se v Sofii v Bulharsku do sefardské rodiny Chany a Elijahu Leviových. Studovala na hebrejské základní škole a gymnáziu a jako mladá dívka vstoupila do židovské revizionistické mládežnické organizace Bejtar. V roce 1941 v sedmnácti letech v osmé třídě opustila školu a společně s kolegy z Bejtaru ilegálně podnikla aliju do britské mandátní Palestiny, kde byla zatčena britskými úřady a převezena do internačního tábora Atlit. Zde se seznámila se svým budoucím manželem Jicchakem, který zde byl vězněn pro své aktivity v židovském podzemí. Po propuštění se v roce 1942 stala členkou podzemní vojenské organizace Lechi, kterou Šamir vedl, a pracovala pro něj jako kurýrka pod krycím jménem „Šulamit“. Byly ji přidělovány zvláště citlivé úkoly, mezi něž patřilo například předání rozkazu k útěku 20 vězňů Lechi z internačního tábora Mazra'a. V roce 1944 pro změnu doprovázela Elijahu Bejt Curiho do Káhiry (ten zde spáchal atentát na lorda Moyneho, o čemž však Šulamit v té době nevěděla). V roce 1944 se za Šamira provdala. Společně měli syna Ja'ira (* 1945), který se stal podnikatelem a ředitelem Israel Aerospace Industries a dceru Giladu. V roce 1947 byla Šulamit Šamirová zatčena britským oddělením Criminal Investigation Department a jedenáct dnů držela protestní hladovku, propuštěna byla 1. května 1948.\n\nV době manželova politického působení zastávala řadu veřejných funkcí v různých společnostech a organizacích. Věnovala se dobrovolnické práci pro potřebné a sociálně slabé spoluobčany a založila a vedla Společnost pro seniory. Bulharská vláda ji ocenila za aktivní roli, kterou sehrála při znovuobnovení vztahů mezi oběma zeměmi.\n\nZemřela 29. července 2011 ve věku 88 let ve své domě v Tel Avivu.\n\n"}
{"id": "707682", "url": "https://cs.wikipedia.org/wiki?curid=707682", "title": "Karbosulfan", "text": "Karbosulfan\n\nKarbosulfan (systematický název \"2,3-dihydro-2,2-dimethyl-7-benzofuranyl[(dibutylamino)thio]methylkarbamát\") je organická sloučenina ze třídy karbamátů. Za běžných podmínek se jedná o hnědou viskózní kapalinu. Není příliš stabilní, zvolna se rozkládá již za pokojové teploty. Ve vodě se rozpouští jen nepatrně, neomezeně mísitelný je s xylenem, hexanem, chloroformem, dichlormethanem, methanolem a acetonem. Používá se jako insekticid. V Evropské unii je jeho používání zakázáno od roku 2007.\n\nOrální LD pro potkany je 90 až 250 mg/kg, inhalační LC 0,61 mg/l. Přes kůži se ale karbosulfan vstřebává jen nepatrně (LD u králíků je nad 2 000 mg/kg). Mechanismem toxického účinku je (podobně jako u jiných karbamátů) reverzibilní inhibice enzymu acetylcholinesterázy.\n\n"}
{"id": "707685", "url": "https://cs.wikipedia.org/wiki?curid=707685", "title": "Šulamit", "text": "Šulamit\n\nŠulamit (: שולמית) je ženské židovské jméno, jehož nositelkami je vícero osob:\n\n"}
{"id": "707693", "url": "https://cs.wikipedia.org/wiki?curid=707693", "title": "Černohorská fotbalová reprezentace", "text": "Černohorská fotbalová reprezentace\n\nČernohorská fotbalová reprezentace reprezentuje Černou Horu na mezinárodních fotbalových akcích, jako je mistrovství světa nebo mistrovství Evropy. Domovským hřištěm týmu je stadion Pod Goricom v Podgorici.\n\nV letech 2003 až 2006 hráli černohorští hráči za tým Srbska a Černé Hory a před rokem 2003 za reprezentaci Jugoslávie. Samostatný národní tým Černé Hory vznikl 28. června 2006, a 30. června podal přihlášku do mezinárodních fotbalových organizací. Do UEFA byl přijatý na kongresu v Düsseldorfu 26. ledna 2007, do FIFA na kongresu v Curychu 31. května 2007. První mezinárodní soutěží, které se Černá Hora zúčastnila, byla kvalifikace na Mistrovství světa ve fotbale 2010.\n\n"}
{"id": "707695", "url": "https://cs.wikipedia.org/wiki?curid=707695", "title": "Fosfid zinečnatý", "text": "Fosfid zinečnatý\n\nFosfid zinečnatý (též fosfid zinku) je anorganická sloučenina se vzorcem ZnP.\n\nKovové fosfidy se používají jako rodenticidy. Směs potravy a fosfidu zinečnatého se ponechá tam, kde ji mohou hlodavci pozřít. Kyselina v trávicí soustavě hlodavce reaguje s fosfidem za vzniku toxického plynného fosfanu. Tuto metodu lze použít tam, kde jsou hlodavci odolní vůči běžně používaným jedům. Podobně se využívá také fosfid hlinitý a vápenatý.\n\nFosfid zinečnatý se přidává do nástrah na hlodavce v množství 0,75 – 2 %. Má silný, štiplavý česnekový zápach charakteristický pro fosfan, který se uvolňuje hydrolýzou. Zápach láká hlodavce, ale odpuzuje jiné živočichy; ptáci, zvláště krocan divoký, nejsou citliví na tento zápach. Nástrahy musí obsahovat dostatečné množství fosfidu v dostatečně atraktivní potravě, aby již jediná dávka dokázala hlodavce zabít. Nižší dávka může způsobit vznik averze vůči fosfidovým nástrahám a hlodavec se jim v budoucnu vyhýbá.\n\nRodenticidní fosfid zinečnatý mívá podobu černého prášku obsahující 75 % fosfidu a 25 % vínanu antimonylo-draselného („dávivý vinný kámen“), emetika, které způsobuje zvracení při náhodném požití člověkem nebo domácími zvířaty. Je však stále dostatečně účinný proti potkanům, myším, morčatům a králíkům, kteří nemají zvracivý reflex.\n\nFosfid zinečnatý lze připravit reakcí zinku s fosforem:\n\nFosfid zinečnatý reaguje s vodou za vzniku fosfanu (PH) a hydroxidu zinečnatého (Zn(OH)):\n\n"}
{"id": "707699", "url": "https://cs.wikipedia.org/wiki?curid=707699", "title": "Pohár České pošty 2011/12", "text": "Pohár České pošty 2011/12\n\nPohár České pošty 2011/12 byl celkově 19. ročníkem Českého poháru, dříve hraného pod názvem \"Pohár Českomoravského fotbalového svazu\". Původní název poháru na začátku sezóny (a ve dvou předchozích ročnících) byl Ondrášovka Cup, ale po změně sponzora došlo k jeho přejmenování. Soutěže se účastní profesionální i amatérské fotbalové kluby z České republiky z různých pater systému fotbalových soutěží v Česku.\n\nOndrášovka Cup začal 24. července 2011, kdy bylo na programu Předkolo. Do něho zasáhlo celkem 28 týmů hrajících v různých patrech systému soutěží. Po čtyřech místech v předkole si vybojovaly zástupci Fotbalové I. A třídy a Krajských přeborů. Zbylých 20 míst obsadili zástupci Divizí. Úspěšnými v předkole nakonec byly pouze Divizní celky.\n\nPočínaje osmifinále (4. kolo) až po semifinále se hrála jednotlivá kola dvouzápasově. Mezi 16 účastníků osmifinále se dostalo dvanáct týmů z Gambrinus ligy, tři týmy z II. ligy a největším překvapením byla účast divizního SK Převýšov, který ve 3. kole senzačně vyřadil jasným poměrem 3-0 tým SK Slavia Praha. Do čtvrtfinále se probojovaly už jen týmy z nejvyšší soutěže.\n\nRočník zakončilo finále, které se hrálo 2. května 2012 na neutrální půdě v Plzni, kde ho hostila nově zrekonstruovaná Doosan Arena. Ve finále nastoupila AC Sparta Praha, která v semifinále přešla přes FK Baumit Jablonec a druhý ročník v řadě se sem probojovala SK Sigma Olomouc. Ta v semifinále hladce přešla přes FK Teplice. Utkání rozhodl ve 47. minutě Michal Vepřek a gólem na konečných 1-0 zajistil pro tým SK Sigma Olomouc historicky první vítězství v Poháru České fotbalové asociace i první velkou trofej. Vítěz SK Sigma Olomouc v červenci zvítězil také v zápase o Český Superpohár 2012 nad mistrem Gambrinus ligy 2011/12, kterým byl FC Slovan Liberec.\n\nMezi jednozápasová kola se počítala kola hraná pouze na jeden zápas. Jsou to - Předkolo, 1. kolo, 2. kolo a 3. kolo. Zápasy se hrály na hřišti papírově slabšího týmu, popřípadě týmu z nižší soutěže. Pokud zápas skončil remízou, následovaly okamžitě pokutové kopy.\n\nZ předkola postoupilo celkem 14 týmů, které následně doplnilo 82 týmů přímo nasazených do prvního kola. Prvního kola se neúčastnily týmy 1. Gambrinus ligy (ty byly nasazeny přímo do 2. kola). Nejvyšším rozdílem v 1. kole porazila HFK Olomouc 8-1 Viktorii Otrokovice na jejím hřišti.\nZ prvního kola postoupilo celkem 48 týmů. Počet byl doplněn 16 týmy, které se účastnily 1. Gambrinus ligy 2011/12, na 64. Tento počet zaručoval, že pohárovým systémem bez dalšího zásahu došla soutěž ke svému vítězi. Jediným prvoligovým celkem, který neuspěl ve 2. kole, byla 1. FK Příbram. Ta nestačila na FK Sezimovo Ústí a podlehla mu na jeho hřišti 1-3. Tímto kolem soutěž přišla o poslední dva zástupce regionálních soutěží (I.A třídy) — Bořetice a Heřmanice.\n\nTéto fáze soutěže se účastnilo 16 klubů, z nichž 12 zároveň nastupovalo v 1. Gambrinus lize. Největším překvapením byla účast divizního klubu SK Převýšov, který ve 3. kole hladce vyřadil SK Slavii Praha. V tomto kole k žádnému velkému překvapení nedošlo. Tím největším bylo možná vyřazení Viktorie Plzeň, která podlehla týmu FK Mladá Boleslav. Toto dvojutkání bylo odloženo až na březen, protože Viktoria nenašla ve svém hracím kalendáři volné místo, jelikož se účastnila Ligy mistrů UEFA 2011/12.\n\nDo čtvrtfinále se probojovaly pouze týmy hrající 1. Gambrinus ligu 2011/12.\n\nDo finálového utkání, jehož pořadatelství bylo přiděleno plzeňské Doosan Areně, se probojovaly dva přední české fotbalové kluby. AC Sparta Praha, jako nejúspěšnější klub v historii Poháru České fotbalové asociace (11x zvítězila v období Československa a 5x od jejího rozdělení v roce 1993). SK Sigma Olomouc doposud žádnou velkou národní trofej nezískala, ale v loňském pohárovém ročníku se probojovala až do finále, kde podlehla týmu FK Mladá Boleslav. Pro srovnání: v žebříčku 1. české fotbalové ligy v počtu získaných bodů, patřila Spartě 1. pozice a Sigmě pozice čtvrtá. Oba kluby patří mezi pět, které nikdy z této soutěže nesestoupily.\n\nCesta do finále byla pro oba týmy podobná v tom, že ani jeden nepoznal během osmi zápasů chuť porážky. Sigma remizovala pouze jedinkrát a nejtěsnější výsledek poznala už ve 2. kole proti regionálnímu soupeři. Přesto byla před utkáním v roli outsidera. Do cesty se jí totiž postavila AC Sparta Praha, která v posledních týdnech ztratila vedoucí pozici v lize a reálná šance na zisk titulu se rapidně snížila. Finále Domácího poháru mělo fungovat jako nálepka na nezcela vydařenou sezonu.\n\nOd počátku utkání však byla znát mnohem větší chuť do hry od svěřenců Petra Uličného (SK Sigma Olomouc), který dlouho předem avizoval, že tato sezona bude poslední v jeho dlouhé trenérské kariéře. Sigma si šla pro historický úspěch a ve 47. minutě ji velmi přiblížil k zisku poháru, křižnou střelou zleva, která se o tyč odrazila za záda Tomáše Vaclíka, záložník Michal Vepřek. Sparta do konce zápasu nedokázala zareagovat, a tak loučící se olomoucký kapitán Radim Kučera mohl zvednout nad hlavu pohár pro vítěze Poháru České pošty. Pro Sigmu to byla historicky první velká domácí trofej a zároveň vstupenka do Evropské ligy UEFA 2012/13, kam se vítěz poháru kvalifikuje (UEFA však ještě bude řešit, zda klub do soutěže vpustí, protože není dořešena kauza podplácení \"Olomouc-Bohemians\"). Jisté je, že díky vítězství bude bojovat o Český Superpohár.\n\n\n"}
{"id": "707700", "url": "https://cs.wikipedia.org/wiki?curid=707700", "title": "Salon des artistes français", "text": "Salon des artistes français\n\nSalon des artistes français (česky \"Salón francouzských umělců\") je umělecká organizace, která počínaje rokem 1667 pořádá v Paříži pravidelné výstavy umění. Mezi lety 1748 až 1890 to byla pravděpodobně největší umělecká akce v západním světě pořádaná buď každoročně či každé dva roky. V roce 1761 na Salónu vystavovalo 33 malířů, 9 sochařů a 11 rytců. Od roku 1881 pořádá Salon společnost \"Société des Artistes Français\".\n\nV roce 1667 Académie royale de peinture et de sculpture (Královská akademie malby a sochařství založená francouzským králem Ludvíkem XIV. uspořádala první částečně veřejnou výstavu uměleckých prací nazvanou \"Salon Carré\". Původní zaměření Salónu bylo ukázat práce nedávných absolventů École nationale supérieure des beaux-arts (Národní vysoká škola krásných umění, do roku 1968 École des beaux-arts). Školu založil v roce 1648 francouzský ministr kardinál Mazarin. Výstava na Salonu de Paris byla pro každého umělce nezbytná pro dosažení uměleckého věhlasu ve Francii nejméně dalších 200 let. Možnost vystavovat na Salonu své práce byla znamením královského uznání.\n\nV roce 1725 se Salón konal v paláci Louvre. Od té doby je tato přehlídka uměleckých prací známá jako \"Salon\" nebo Salon de Paris (Pařížský salon). V roce 1737 trvala výstava od 18. srpna 1737 do 5. září 1737, uskutečnila se v Grand Salonu v Louvru a stala se přístupnou veřejnosti. Salon se nejprve pořádal ročně, poté každé dva roky, vždy v roce s lichým letopočtem. Zahajoval vždy na svátek Sv. Ludvíka (25. srpna) a trval několik týdnů. Jakmile se stal Salon pravidelným a veřejným, nebyl jeho status už \"nikdy vážně zpochybňován\". V roce 1748 byla ustanovena komise sestavená z oceněných umělců a od té doby byl vliv Salonu na umění nesporný.\n\nObrazy na Salonu byly vystavovány ve všech dostupných prostorách a o umístění díla se vedly vášnivé diskuze. Obraz Pietra Antonia Martiniho \"View of the Salon of 1785\" (\"Pohled na Salón v roce 1785\") názorně ukazuje, jak byly prostory zaplněny. Tištěné katalogy Salonů jsou důležitými dokumenty pro historiky umění. Kritické popisy vystavených exponátů publikovaných v novinách znamenají začátek umělecké kritiky.\n\nFrancouzská revoluce otevřela Salon i pro zahraniční umělce. V 19. století vznikla idea salonu, otevřeného široké veřejnosti. Byla pořádána každoroční celostátní vládou podporovaná výstava nového malířství a sochařství, konaná ve velkých komerčních sálech. Výstavu mohl po zakoupení vstupenky navštívit kdokoli. Večer před zahájením vernisáže se stal velkou společenskou záležitostí a zároveň příležitostí pro novináře a karikaturisty jako byli Honoré Daumier, Charles Baudelaire, Denis Diderot a další, kteří psali recenze Salonu. Revoluce v roce 1848 Salon liberalizovala. Množství odmítnutých prací bylo značně sníženo. V roce 1849 byly zavedeny medaile.\n\nStále konzervativnější a akademické komise nebyly nakloněny impresionistickým malířům, jejichž práce byly obvykle odmítnuty nebo špatně umístěny, pokud vůbec byly přijaty. Komise Salonu, posuzující jednotlivá díla byla proti odklonu impresionistů od tradičních malířských stylů. V roce 1857 porota Salonu odmítla neobvykle vysoký počet předložených obrazů. Vznikl rozruch, a to zejména od pravidelných vystavovatelů, kteří byli odmítnuti. Aby dokázal, že Salony jsou demokratické, Napoleon III. zavedl \"Salon des refusés\" (Salon odmítnutých), který vystavoval výběr z prací, které Salon tento rok odmítl. Salon des Refusés byl otevřen 17. května 1863. Toto datum je označováno jako zrození avantgardy. Impresionisté pořádali své samostatné výstavy v letech 1874, 1876, 1877, 1879, 1880, 1881, 1882 a 1886.\n\nV roce 1881 vláda stáhla oficiální sponzorství Salonu, a zodpovědnost za organizaci dalších výstav převzala skupina umělců organizovaná v \"Société des Artistes Français\" (Společnost francouzských umělců).\n\nAkademický malíř William-Adolphe Bouguereau, vůdčí postava Société des Artistes Français, začal v prosinci 1890 propagovat myšlenku, že Salon by měl být výstavou mladých, neznámých a dosud neoceněných umělců. Ernest Meissonier, Puvis de Chavannes, Auguste Rodin a jiní tento návrh odmítli a ze Společnosti vystoupili. Vytvořili \"Société Nationale des Beaux-Arts\" (Národní společnost výtvarných umění) a uspořádali svou vlastní výstavu, která byla tisku označována jako \"Salon du Champ de Mars\" či jinak \"Salon de la Société Nationale des Beaux-Arts\" (Salon Národní společnosti výtvarných umění), která byla brzy také široce rozšířena. Známá je jako \"Nationale\". V roce 1903 v reakci na to, co mnozí umělci v té době cítili, skupina malířů a sochařů vedená Pierre-Auguste Renoirem a Auguste Rodinem uspořádala \"Salon d'Automne\"(Podzimní salon).\n\n\n\n"}
{"id": "707701", "url": "https://cs.wikipedia.org/wiki?curid=707701", "title": "Richard Thompson", "text": "Richard Thompson\n\nJméno Richard Thompson nese více osobností:\n\n"}
{"id": "707705", "url": "https://cs.wikipedia.org/wiki?curid=707705", "title": "Slavkov u Brna (zámek)", "text": "Slavkov u Brna (zámek)\n\nZámek Slavkov ( ) patří k nejmohutnějším barokním zámkům na Moravě a představuje dominantu města Slavkova u Brna. Znám je především jako rezidence významného rodu pánů z Kounic a jako místo, v jehož blízkosti se v roce 1805 odehrála bitva tří císařů (neboli bitva u Slavkova).\n\nJeho historie začíná ve 13. století, kdy zde existovala komenda řádu německých rytířů. Koncem 16. století byl na starších základech vybudován renesanční zámek čtyřkřídlého půdorysu s arkádami a hranolovou věží.\n\nPodnět k barokní přestavbě renesančního sídla dal koncem 17. století Dominik Ondřej Kounic. Úkolem pověřil italského architekta Domenika Martinelliho z Luccy, který do návrhu barokní novostavby zahrnul kromě zámku i úpravu a přestavbu větší části města s novým farním kostelem. Vlastní budova zámku byla navržena na půdorysu písmene U. Autory interiérové výzdoby byli rovněž italští umělci. Fresky namaloval Andrea Lanzani, jenž úzce spolupracoval se štukatérem Santinem Bussim. Sochařské prvky a skulptury v zámku i v parku vytvořil Giovanni Giuliani.\n\nDominik Ondřej zemřel roku 1705. Tehdy bylo zhruba dokončeno pouze západní křídlo. Jeho nástupcem a rodovým dědicem se stal syn Maxmilián Oldřich, říšský hrabě z Rietbergu, který dostavbu svěřil italskému architektu Ignáci Valmagginimu. Valmaggini, přestože navázal na Martinelliho práci, provedl v jeho plánech několik změn vycházejících z potřeby velkého společenského sálu a honosného vstupního průčelí z čestného dvora.\n\nZásluhy na dokončení celého zámeckého komplexu má až teprve syn Maxmiliána Oldřicha, Václav Antonín kníže z Kounic a Rietbergu, nejvýznamnější představitel rodu, od roku 1764 říšský kníže, státní ministr, kancléř Marie Terezie, Josefa II., Leopolda II. a Františka II. Krátce poté, co se po smrti svého otce ujal rodového majetku, stála již celá hlavní budova včetně jižního křídla. Nejstarší, západní průčelí, vyvrcholilo architektonicky odpovídající kopulí. Zevní úprava nově zbudovaných částí byla přizpůsobena Martinelliho západnímu průčelí. Uvnitř však již dominovaly klasicistní prvky. Dřívější bohatost štukové a freskové výzdoby byla nahrazena lineárním členěním velkých ploch s jemným dekorem. Po stránce prostorové byla maximální pozornost věnována centrálnímu oválnému společenskému sálu, kde iluzivní výmalbu provedl vídeňský dvorní freskař Josef Pichler. Poslední práce na zámku byly dokončeny výmalbou zámecké kaple sv. Kříže, provedenou rovněž Pichlerem v roce 1769.\n\nPo smrti posledního mužského potomka rodu Kouniců hraběte Eugena r. 1919 přechází zámek do vlastnictví rodu Pálffyů. Po druhé světové válce se stal zámek majetkem československého státu. Dnes je vlastníkem město Slavkov u Brna a zámek byl v roce 2008 vyhlášen národní kulturní památkou.\n\nV současné době je veřejnosti přístupné téměř celé první patro slavkovského zámku. Jeho instalaci tvoří části kdysi rozsáhlé kounicovské galerie, jejíž počátky je možno hledat již v první polovině 17. století. K největšímu rozšíření rodové obrazárny došlo ve druhé polovině 18. století za Václava Antonína z Kounic. Galerie obsahovala nejen kopie, ale i originály děl slavných evropských mistrů, v důsledku ztrát, prodejů a požáru na konci 19. století se však sbírka zmenšila na pouhé torzo, jehož části, zejména portréty členů rodu Kouniců, jsou využity v zámecké instalaci.\n\nK nejcennějším zámeckým interiérům náleží místnosti západního křídla. Jejich stropy jsou vyzdobeny štukami Santina Bussiho a freskami Andrey Lanzaniho. Pozoruhodný je zejména tzv. Sál předků, vyzdobený monumentální nástropní freskou představující bohy na Olympu. Sál předků je propojen s oválným tzv. Historickým sálem, jenž byl dokončen až v šedesátých letech 18. století iluzivní výmalbou Josefa Pichlera a v němž bylo po bitvě u Slavkova podepsáno příměří mezi Rakouskem a Francií. Zvláštností tohoto sálu je jeho akustická stránka, neboť výstavba byla zamýšlena tak, aby během vysokých politických jednání nebylo slyšet, o čem hovoří jednotlivé shluky diskutujících, kteří stojí v těsné blízkosti.\n\nV rámci prohlídky je veřejnosti zpřístupněna i oratoř zámecké kaple sv. Kříže. Kaple, procházející oběma nadzemními patry, byla dokončena jako poslední část zámku roku 1769, kdy ji vymaloval Josef Pichler. Interiéru dominuje oltář s monumentálními sochami andělů, dílo F. X. Messerschmidta z roku 1774. Prostory kaple jsou využívány ke svatebním obřadům a ke koncertům.\n\nZámecký park ve Slavkově u Brna tvoří nedílnou součást celého zámeckého areálu a patří k nejvýznamnějším historickým zahradám na území Moravy. Jeho rozloha činí 15,5 ha.\n\nPůvodně se kolem zámku rozprostírala renesanční zahrada. Tato byla přetvořena za Václava Antonína knížete z Kounic a Rietbergu do barokní podoby. Hlavní parter zahrady byl změněn na příčnou osu se třemi fontánami. Nově byl vybudován přechod ve svahu mezi horním, napříč disponovaným parterem, a dolní částí zahrady. Dlouhý kanál byl změněn v soustavu tří bazénů. Parter je vyzdoben souborem soch a váz. Vše bylo včleněno do velkorysého zapojení okolní krajiny a města pomocí stromových alejí.\n\nV první polovině 19. století byla zahrada proměněna v anglický park, boskety byly rozpuštěny a vystřídány zelení uspořádanou po stranách hlavní podélné osy. Bazény byly odstraněny a barokní plastiky přemístěny do zámeckého nádvoří.\n\nV 70. letech 20. století došlo k velkorysé rekonstrukci zámeckého parku, která vycházela mimo jiné z projektu z roku 1774 a vrátila mu jeho někdejší barokní podobu. Ústředním motivem architektonické kompozice jsou dva zahradní bazény instalované na osu západního vstupu s párem vodních nádrží umístěných symetricky mimo osu. Toto prostranství dotváří volně situované barokní plastiky s mytologickou tematikou na podstavcích zdobených kartušemi a medailony, přemístěné z nádvoří zpět do zámeckého parku. Do přísně organizované geometrické kompozice jsou osazeny solitéry vzrostlých jehličnanů a listnáčů.\n\n\n"}
{"id": "707712", "url": "https://cs.wikipedia.org/wiki?curid=707712", "title": "Dostihy a sázky", "text": "Dostihy a sázky\n\nDostihy a sázky je desková hra pro 2–6 hráčů od 10 let. Je odvozená od starší hry Monopoly. Principem je během pohybu s kostkou a figurkou po herním plánu kupovat a prodávat koně i služby. Vítězem se stává ten, kdo získá ve hře největší imaginární majetek.\n\nHra \"Monopoly\" byla patentována již roku 1938. V Československu vznikla o desítky let později hra založená na stejném principu s názvem \"Dostihy a sázky\". Obdobných variant vzniklo ve světě více. Do roku 2010 se prodalo přes 3 miliony kusů, patří mezi nejúspěšnější deskové hry.\n\nMimo desky s herním plánem komplet hry obsahuje 22 karet koní (viz níže), 14 karet označených na rubu \"Finance\" a 14 karet pojmenovaných \"Náhod\"a. Karty koní mají na averzu soupis nákladů na koupi i související služby. Ostatní karty pak různé bonusy a pokuty, které ovlivňují postup hráče během hry. Dále jsou zde čtyři karty \"Trenér\" a po jedné karty \"Přeprava\" a \"Stáje\" s obdobnou funkcí. Jsou zde pomocné žetony o dvou barvách k označení dostihu, 6 figurek pro 6 hráčů a hrací kostka.\n\nPřinejmenším některá jména karet koní ze hry jsou odvozena od skutečných závodních koní.\n\n\nDo středu herní desky se položí karty \"Finance\" a \"Náhoda\" popisem dolů, na startovní pole figurky hráčů (každý hráč jednu). Hráčům se rozdají natištěné dostihové peníze. Jeden z hráčů bude hrající bankéř, který má oddělené bankovní peníze od vlastních.\n\nPoté jeden hráč za druhým hází kostkou, posouvá svou figurku o příslušný počet políček a plní na herním plánu napsané úkoly vč. koupě koně či vypsaných služeb stáje. Dvě šestky po sobě znamenají přesun na políčko distanc. Může po cestě sázet či prodávat jak od bankéře, tak spoluhráčů.\n\nHráč, který nebude mít peníze k vyrovnání dluhů ve hře, odstupuje ze hry. Vyhrává ten, kdo zůstane ve hře jako poslední, nebo kdo v předem dohodnutém časovém limitu získá největší majetek.\n\nSehrání hry je závislé na počtu a znalosti pravidel zapojených hráčů, pohybuje se od 2 do 4 hodin. Je vhodná pro 2 až 6 hráčů ve věku od 10 let.\n\nMimo klasické hry Dostihy a sázky existují také čtyři další varianty této hry. Jsou to: D&S Junior (pro děti), D&S Cestovní (kompaktní), D&S Rychlá hra (dynamičtější pojetí) a Betting on horses (anglická verze).\n\n\n"}
{"id": "707716", "url": "https://cs.wikipedia.org/wiki?curid=707716", "title": "Wild Wild West", "text": "Wild Wild West\n\nWild Wild West je americká akční sci-fi steampunková komedie z divokého západu. Natočil ji režisér Barry Sonnenfeld v roce 1999. V hlavních rolích vystupují Will Smith, Kevin Kline, Kenneth Branagh a Salma Hayeková.\n\nFilm vychází z televizního seriálu \"The Wild Wild West\". Odehrává se v alternativním světě druhé poloviny 19. století a je zabydlen mnoha fiktivními vynálezy.\n"}
{"id": "707717", "url": "https://cs.wikipedia.org/wiki?curid=707717", "title": "Veletrhy Brno", "text": "Veletrhy Brno\n\nVeletrhy Brno, a. s., je obchodní společnost vlastnící architektonicky významný výstavní areál v Brně-Pisárkách, tzv. brněnské výstaviště. Zde pořádá zejména veletržní a výstavní akce. Společnost vznikla v roce 1928 a do povědomí vystavovatelů i návštěvníků se zapsala pod názvem Brněnské veletrhy a výstavy (BVV). Majoritním vlastníkem společnosti je Statutární město Brno.\n\nTradice brněnských veletrhů začala v roce 1928, kdy bylo Brno (symbolicky pro svou polohu na půl cesty mezi Prahou a Bratislavou) vybráno, aby hostilo Výstavu soudobé kultury v Československu. Událost měla oslavit deset let samostatného československého státu a budování výstavního areálu se účastnili nejlepší architekti a umělci tehdejší doby. Již v roce 1922 však město Brno získalo právo pořádat periodické výstavní trhy. První ročník Brněnských výstavních trhů proběhl v prostorách sokolského stadionu na Kounicově ulici. V roce 1923 již Moravský zemský výbor zakoupil pozemek tzv. Bauerovy rampy v Pisárkách a vyhlásil soutěž na urbanistické řešení nového výstaviště. Původní plán postupného budování v průběhu desítek let byl narušen novým záměrem uspořádat Výstavu soudobé kultury v Československu, takže výstavba musela být urychlena. Za její průběh a ekonomické zajištění zodpovídala Výstavní akciová společnost, v níž měly zastoupení stát, moravská země, město Brno i brněnská obchodní a živnostenská komora nebo Brněnské výstavní trhy a další subjekty. Harmonogram budování se podařilo stihnout, realizace velkolepé Výstavy soudobé kultury však firmu zatížila již od roku 1929 finanční ztrátou, a po roce 1930 se v souvislosti se světovou ekonomickou krizí finanční situace dále horšila.\n\nV 50. letech 20. století byla na brněnském výstavišti uspořádána Výstava československého strojírenství a o něco později Mezinárodní strojírenský veletrh. Brno tak od té doby postupně získalo status veletržního města a význam výstavních akcí pořádaných na brněnském výstavišti značně přerostl národní rámec.\n\nOd roku 2001 se společnost oficiálně přejmenovala na Veletrhy Brno, přesto nadále používá i vžitou značku BVV odvozenou z původního názvu. Majoritním akcionářem Veletrhů Brno se stala německá společnost Messe Düsseldorf, jedna z největších veletržních správ na světě. Třetinu akcií stále drželo Statutární město Brno, které se na podzim 2015 dohodlo s Messe Düsseldorf i na odkupu jejího 61% podílu. Obchod byl dokončen na konci března 2016, čímž se město stalo 95% vlastníkem Veletrhů Brno. Zbylých 5 % vlastní minoritní akcionáři.\n\nKaždoročně se pod hlavičkou Veletrhů Brno koná okolo padesáti veletržních a výstavních akcí. Nejvýznamnější z nich je Mezinárodní strojírenský veletrh, průmyslová výstava evropského formátu. Na brněnské výstaviště ročně zavítá okolo 1 milionu lidí. Konají se na něm nejen veletrhy a výstavy, ale také kulturní a sportovní akce, plesy, kongresy, politická setkání.\n\n"}
{"id": "707718", "url": "https://cs.wikipedia.org/wiki?curid=707718", "title": "Modrá hodina", "text": "Modrá hodina\n\nModrá hodina pochází z poetického francouzského výrazu \"l'heure bleue\", který se odkazuje na dobu svítání a soumraku každé ráno a večer, kdy není ani úplné denní světlo, ani úplná tma. Tato doba je zvláštní kvalitou svého světla, během ní má obloha modrou barvu a přibližně stejný jas jako umělé osvětlení budov a pouličního osvětlení. Nebeská modř má však jinou fyzikální podstatu než během dne a tudíž má i jiné spektrální složení.\n\nVýraz se ve francouzském prostředí také používá jako poetické synonymum pro Paříž bezprostředně před první světovou válkou, protože tato epocha je považována za období relativní nevinnosti, klidu a míru – podobně jako doba brzkého svítání. V anglické kultuře zase označuje dobu mezi půl čtvrtou odpoledne a půl sedmou večer, kdy mívaly hospody (\"puby\") a bary v Británii zavřeno a z hlediska pijáků se nedalo nic „dělat“.\n\nExistují i různé restaurace, divadla a hotely s názvem \"L'Heure Bleue\", rozmístěné po celém světě. K dispozici jsou rovněž stejnojmenné dámské parfémy od Guerlaina (1912). Norská rocková kapela Madrugada (španělské a portugalské pojmenování časných ranních hodin) nese také pojmenování po této době.\n\nModrá hodina (anglicky \"Blue hour\") je také běžné téma v populární hudbě, toto téma se objevuje v různých písních: \n\n\n\n\n\nVe fotografii se \"modrá hodina\" využívá pro pořizování snímků za dostupného světla v žánru noční fotografie. Ve srovnání s fotografováním za úplné tmy je osvětlení prostředí dostatečné, je tedy více vidět, kontrasty mezi světlými a tmavými místy jsou zmírněny a snímky mají zajímavou atmosféru. Využití najde v široké škále fotografických žánrů, především ve fotografii architektury. Skutečnost, že umělé osvětlení budov má přibližně stejný jas a barevný kontrast poskytuje vyrovnaný fotografický motiv. Využitím rozptýleného světla odraženého od oblohy se jako výsledek získají rovnoměrně osvětlené předměty s měkkými konturami, barvami a jemnými pastelovými tóny. Různé teploty barev (modrá obloha, oranžové světlo, modrobílé žárovky, tyrkysové zářivky) poskytují nezvykle barevné fotografie. Tento efekt se ještě více zesílí delší expoziční dobou. V portrétní fotografii poskytuje příjemné rozptýlené světlo v tomto čase rovnoměrně osvětlenou pokožku s měkkou kresbou a jemnými pastelovými tóny.\nDoba trvání modré hodiny závisí na zeměpisné šířce, ročním období, oblačnosti a dalších faktorech, v průměru je tato doba přibližně 30 minut. Ranní čas je o něco delší než večer.\n\n\n\n"}
{"id": "707719", "url": "https://cs.wikipedia.org/wiki?curid=707719", "title": "Mezinárodní strojírenský veletrh", "text": "Mezinárodní strojírenský veletrh\n\nMezinárodní strojírenský veletrh je průmyslový veletrh. Místem konání je brněnské výstaviště.\n\nKaždoročně se ho účastní více než 1 500 vystavovatelů a 80 000 návštěvníků z 50 zemí světa. Více než třetinu tvoří vystavovatelé ze zahraničí. Zastoupeny jsou všechny klíčové oblasti strojírenského průmyslu v devíti specializovaných oborech. Spolu s Mezinárodním strojírenským veletrhem se konají i doprovodné veletrhy. Každý lichý rok je to mezinárodní veletrh dopravy a logistiky Transport a Logistika a veletrh pro technologií pro ochranu životního prostředí Envitech, v sudých letech se současně konají veletrhy IMT, FOND-EX, WELDING, PLASTEX a PROFINTECH.\n\nPrvní mezinárodní strojírenský veletrh se konal v roce 1959. Od té doby se mezinárodní strojírenské veletrhy konají každoročně na podzim. V prvních letech to bylo vždy na počátku září, později začal být termín konání koordinován s ostatními veletrhy v Evropě a posunut na počátek října. Pořadatelem veletrhu je společnost Veletrhy Brno (BVV).\n\n"}
{"id": "707720", "url": "https://cs.wikipedia.org/wiki?curid=707720", "title": "Amper (veletrh)", "text": "Amper (veletrh)\n\nAmper je mezinárodní veletrh elektrotechniky a elektroniky. Poprvé se veletrh Amper konal v roce 1993 v Paláci kultury v Praze a v roce 1994 se ho účastnilo 311 společností. V roce 1996 se veletrh přemístil s pěti sty šesti vystavovateli do veletržního areálu na pražském Strahově, kde se konal do roku 1999. V roce 2000 byl veletrh Amper organizován na Výstavišti v Holešovicích. Veletrhu se účastnilo v té době již kolem šesti set sedmdesáti společností z 12 zemí světa. V roce 2002 se veletrh přesunul na Výstaviště PVA v Letňanech, kde vydržel po dobu osmi let. 19. ročník veletrhu se v roce 2011 přesunul na Brněnské výstaviště, kde setrvá i po následující roky.\n"}
{"id": "707721", "url": "https://cs.wikipedia.org/wiki?curid=707721", "title": "Veletrh Kabo", "text": "Veletrh Kabo\n\nVeletrh obuvi KABO je odborná přehlídka produkce českých a zahraničních výrobců obuvi, koženého zboží a doplňků v České a Slovenské republice. Prezentují se zde nejen čeští výrobci obuvi a kožených doplňků, ale prostřednictvím tuzemských distributorů i většina světových značek. Veletrh se koná na Brněnském výstavišti, zpravidla společně s veletrhem Styl.\n\n"}
{"id": "707722", "url": "https://cs.wikipedia.org/wiki?curid=707722", "title": "Photoquai", "text": "Photoquai\n\nPhotoquai je festival fotografie v Paříži, který se koná každé dva roky na přelomu září a října. Biennale organizuje Musée du quai Branly od roku 2007 a je věnováno mimoevropské fotografii. S muzeem spolupracují i další instituce jako velvyslanectví (Austrálie, Brazílie), Čínské kulturní centrum, Polský kulturní institut, Cité de l'architecture et du patrimoine, Galerie nationale du Jeu de Paume, Maison européenne de la photographie nebo Francouzská národní knihovna. Třetí ročník se bude konat od 13. září do 11. listopadu 2011. Název je složeninou francouzských slov \"la photo\" (fotografie) a \"le quai\" (nábřeží).\n\nVýstava je rozdělena do oblastí Jižní a latinská Amerika, Severní Amerika, Asie (Japonsko, Jižní Korea, jihovýchodní Asie, Indie, Čína a Kavkaz), Oceánie (Austrálie, Nový Zéland), Afrika (jižní a střední Afrika a Maghreb), Blízký a Střední východ.\n\n"}
{"id": "707725", "url": "https://cs.wikipedia.org/wiki?curid=707725", "title": "Charza žlutohrdlá", "text": "Charza žlutohrdlá\n\nCharza žlutohrdlá neboli kuna charza (dříve též kuna čtverobarvá; \"Martes flavigula\") je velká, pestře zbarvená lasicovitá šelma, žijící ve východní a jižní Asii. Název \"charza\" pochází z tunguzských jazyků, zřejmě z nanajštiny. Je to všežravý živočich, který žije v malých skupinách. Dokáže ulovit i poměrně velká zvířata, ale zároveň velkou část jejího jídelníčku tvoří rostlinná strava. Není nijak zvlášť ohrožená, proto ji Mezinárodní svaz ochrany přírody vede jako druh málo dotčený.\n\nCharza žlutohrdlá se řadí mezi kuny souhrnně řazené do rodu \"Martes\". Je velká, robustní, osvalená a mrštná. Dosahuje hmotnosti 1,2 až 5,7 kg a dorůstá délky těla 50 až 72 cm, ocas měří 35 až 44 cm. Samice jsou o málo menší než samci, průměrná hmotnost samic je 2,8 kg a délka 58 cm, samci váží v průměru 3,3 kg a měří 61 cm. Hlava je malá, zploštělá a zašpičatělá (kondylobazální délka lebky je 96 až 113 mm), krk a trup dlouhý, končetiny poměrně krátké, silné, s velkými lysými tlapkami. Chlupy na ocasu jsou krátké a ten tak vypadá relativně delší.\n\nCharza se vyznačuje velmi jedinečným výrazným zbarvením, v němž jsou nicméně určité individuální rozdíly. Dále popsané zbarvení je typické. Hlava je shora černá, po stranách přechází do hnědého a šedého nádechu. Spodní část končetin, hřbet a ocas jsou hnědé, hnědočerné či čistě černé. Krk a přední část trupu mají jasně žlutou barvu, břicho a hrdlo jsou bílé. Srst je poměrně hrubá a lámavá, zvíře proto nemá kvalitní kožešinu. Letní srst bývá kratší, tmavší a matnější než zimní. Anální žlázy mají dva výčnělky a vylučují silně zapáchající látku, jež lze využít k obraně.\n\nCharza obývá jižní, jihovýchodní a východní Asii počínaje Afghánistánem na západě až po ruský Dálný východ na východě (Přímořský kraj). Dále žije v severním Pákistánu, severní Indii, Nepálu, Bhútánu, téměř celé Indočíně, Indonésii, Malajsii (ostrovy Sumatra, Jáva a Borneo). Rozšířená je i v Číně (především v jižní a jihovýchodní části), na Tchaj-wanu a na Korejském poloostrově. Vyskytuje se v nadmořské výšce 0 až 4510 metrů.\n\nJejím biotopem jsou smíšené nebo vždyzelené listnaté lesy, horské lesní oblasti a deštné pralesy. Je schopna snášet i sekundární lesy. V menší míře dokáže zřejmě přebývat i v člověkem výrazně pozměněné krajině včetně plantáží palmy olejné (i když se neví, zda trvale). Nevadí ji poměrně chladné zimy s dlouhotrvající sněhovou pokrývkou.\n\nNa rozdíl od ostatních kun je charza výrazně denní a poměrně společenský živočich. Teritorium spolu většinou sdílí rodinná skupina, mající 4–5 zvířat, která si společně hledají potravu a loví. Jako ostatní kunovité šelmy je i charza velmi hravá, často dovádí a honí se v korunách stromů. Honičky jsou také předzvěstí námluv. Charza nemá přirozené nepřátele, dokáže se ubránit dravým ptákům i většině šelem, výjimečně ji loví pouze levharti. Při obraně se uplatňují i pachové žlázy, jejichž sekret dokáže vystříknout podobně jako američtí skunkové. Dokáže zahnat na útěk i loveckého psa. Charza je nebojácný a zvědavý tvor, před člověkem neutíká a často ho zvědavě pozoruje. Dá se snadno ochočit a v Jihovýchodní Asii je často chována jako lovec hlodavců. Některé části jejího těla se uplatňují v tradiční čínské medicíně.\n\nCharzy se zpravidla rozmnožují dvakrát ročně, v březnu nebo dubnu a v červenci, ale na Sibiři a v severní Číně většinou pouze jednou, na jaře. Samice rodí v dutině stromu 2–3 mláďata, o které se dlouho stará. Dožívá se 10–12 let.\n\nCharza je všežravec, živí se různými plody a semeny, medem, nektarem z květů, houbami, ale také různými živočichy. Její kořistí se stávají hlodavci, pišťuchy, drobné šelmy (psík mývalovitý, sobol asijský, kolonok), ale také hadi a ryby, například v povodí Amuru se s oblibou živí táhnoucími lososy. Poměrně málo pozornosti věnuje ptákům a jejich vejcím. Její oblíbenou kořistí jsou drobnější druhy kopytníků, zvláště kabar pižmový, muntžak nebo kančil, ale také mláďata goralů, jelenů sika nebo prasat divokých. Při lovu větší kořisti zvířata spolupracují, podobně jako vlci. Několik zvířat kořist pronásleduje a nahání k místu, kde číhají jiné charzy, které kořist strhnou. Často útočí skokem z větve. V blízkosti vesnic požírají drůbež a domácí kočky.\n\nMožnou hrozbou pro populaci charzy (přinejmenším v jihovýchodní Asii) je ztráta lesního habitatu, nicméně druh jako celek tímto ohrožen není. Charza se dokáže poměrně dobře vyrovnat s životem v sekundárním lese. Dále je schopna bez větší újmy přežít i lidské lovecké aktivity a to ze dvou důvodů. Za prvé není vyhledávaným zdrojem masa (\"bush-meat\") ani zdrojem pro čínskou medicínou, za druhé se v porovnání s jinými živočichy relativně úspěšněji vyhýbá pastem a loveckým psům díky tomu, že se často pohybuje po stromech. Přes výše napsané přeci jen dochází k úbytku populace především ve státech s masivním lovem, jako jsou Laos a Vietnam. V Pákistánu, Afghánistánu, Rusku a a KLDR bývá lovena kvůli kožešině, ale to nepředstavuje hrozbu pro celkovou populaci.\n\nCharza žlutohrdlá požívá právní ochranu v Myanmaru, v Thajsku a v poloostrovní Malajsii. Je uvedena v příloze III CITES (Indie) a v Kategorii II čínského zákona o ochraně volně žijících živočichů. Na červeném seznamu čínských živočichů je vedena jako druh téměř ohrožený. IUCN taxon hodnotí jako málo dotčený.\n\nCharza není příliš častým chovancem v zoologických zahradách, i když z ní pěkné zbarvení a denní aktivita činí zajímavého a návštěvnicky vděčného chovance. V Česku ji chovají pouze tyto zoo:\n\nNa Slovensku je chována v Zoo Bojnice.\n\n"}
{"id": "707726", "url": "https://cs.wikipedia.org/wiki?curid=707726", "title": "Vojenský hřbitov (Olomouc-Černovír)", "text": "Vojenský hřbitov (Olomouc-Černovír)\n\nVojenský hřbitov se nachází v Olomouci, místní části Černovír. Byli zde pohřbíváni vojáci, kteří zemřeli ve vojenské nemocnici v Klášterním Hradisku, později i oběti bojů během válek. Je chráněn jako kulturní památka České republiky.\n\nHřbitov byl založen v roce 1869 z bývalého civilního pohřebiště. Hřbitov je unikátní v tom, že zde jsou na jednom místě pohřbeni vojáci několika různých vyznání, muslimové, židé, pravoslavní, a největší část patří katolickým a protestantským křesťanům. Tyto části hřbitova jsou od sebe odděleny stromy na samostatná pole. Na hřbitově byly postaveny dvě kaple, jedna s kopulí pro křesťany, druhá ve tvaru malé mešity pro padlé muslimského vyznání. Vysvěcení kaple se 16. prosince 1917 zúčastnil osobně i poslední císař Karel I. Během první světové války byli vojáci pochovávaní po dvou do jednoho hrobu, bez ohledu na národnost, hodnost a státní příslušnost. Poslední pohřbení zde byli němečtí vojáci padlí za druhé světové války mezi roky 1939–1945, po tomto roce se zde pohřbívalo už jen sporadicky a hřbitov zpustl. V 50. letech 20. století byly kříže označující hroby vytrhány a postupně rozkradeny, hroby pro snadnější sečení trávy byly zarovnány.\n\n"}
{"id": "707727", "url": "https://cs.wikipedia.org/wiki?curid=707727", "title": "Les Verts du Bénin", "text": "Les Verts du Bénin\n\nBeninští zelení (francouzsky Les Verts du Bénin) je beninská politická strana prosazující zelenou politiku. Je součástí Africké federace zelených stran a Global Greens.\n\n"}
{"id": "707729", "url": "https://cs.wikipedia.org/wiki?curid=707729", "title": "Jehošua Kohen", "text": "Jehošua Kohen\n\nJehošua Kohen (: יהושע כהן;‎ 22. června 1922, Petach Tikva – 8. srpna 1986, Sde Boker) byl přední člen sionistické militantní skupiny Lechi, který 17. září 1948 spáchal atentát na vyslance Organizace spojených národů hrabě Folke Bernadotteho. Za svou roli v atentátu nebyl nikdy trestně stíhán a skutečnost, že právě on byl Bernadotteho vrahem vyšla najevo až po jeho smrti. Stal se jedním ze zakladatelů kibucu Sde Boker v Negevské poušti, kde později žil izraelský premiér David Ben Gurion, jehož byl Kohen blízký přítel a důvěrník.\n\nNarodil se v Petach Tikvě v britské mandátní Palestině do rodiny farmáře. V šestnácti letech vstoupil do Lechi a zanedlouho se stal jejím prominentním členem. V roce 1942 došlo k zatčení řady příslušníků Lechi a Kohen byl „jedním z mála, kteří zůstali na svobodě“ a díky tomu „naverboval novou generaci členů.“ V tomto období se Kohenovi podařilo unikat britským úřadům i přes odměnu ve výši tří tisíc dolarů vypsanou na jeho hlavu a mimo to rekrutoval nové členy a trénoval se ve střelbě pro budoucí mise.\n\nV září 1942 pomohl uniknout vůdci Lechi Jicchaku Šamirovi z britského vězení. Pro Šamira a jeho spoluvězně Elijahu Gil'adiho propašoval uniformy polské armády a oba zmínění se v převleku podplazili pod ostnatým drátem kolem vězení. Pro svou roli na útěku se stal uznávaný jako „nejcennější bojovník Lechi.“\n\nPoté, co pomohl Šamirovi utéci z vězení se stal členem vedení Lechi. Trénoval jeho příslušníky taktice guerillového boje a výrobě bomb a pozemních min.\nV roce 1944 se triumvirát Lechi rozhodl nechat zavraždit bývalého britského ministra kolonií lorda Moyna. Atentátníky Elijahu Bejt Curiho a Elijahu Chakima vybíral sám Šamir, podle něhož Moyne podporoval blízkovýchodní arabskou federaci a byl antisemitou podporujícím rasové teorie, podle nichž byli Arabové rasově nadřazeni Židům. Kohenovým úkolem bylo oba atentátníky na misi připravil, kvůli čemuž odjel z Tel Avivu do Jeruzaléma, kde vedl jejich dvoutýdenní výcvik. Po atentátu se Kohen stal v rámci Lechi „legendou“ a na jeho hlavu byla Brity opět vypsána odměna.\n\nPo Moyneho vraždě se Kohen podílel na plánování atentátu na britského vysokého komisaře Harolda MacMichaela, která však nevyšel. Krátce na to byl Kohen dopaden Brity, kteří jej internovali v detenčních táborech v Africe. Propuštěn byl společně s dalšími vězněnými 6. července 1948 v reakci na vyhlášení izraelské nezávislosti.\n\nV roce 1948 se triumvirát Lechi rozhodl pro zabití švédského diplomata a vyslance Organizace spojených národů pro Blízký východ hraběte Folke Bernadotta, který se jménem OSN pokoušel mezi izraelskou a arabskou stranou první arabsko-izraelské války vyjednat mír. Plánování celého atentátu dostal na starosti Jehošua Zetler, zatímco jeho provedení připadlo na Kohena, který si k sobě vybral dva dlouholeté členy Lechi: Jicchaka Ben Mošeho a Avrahama Steinberga.\n\nVýcvik svého týmu Kohen zahájil v srpnu 1948 v západním Jeruzalémě a jeho součástí byl nácvik použití zbraní a různých taktik. Při plánování útoku se Zetler s Kohenem rozhodli, že k útoku dojde na úzké silnici v jeruzalémské čtvrti Katamon, a že při něm bude Bernadotteho konvoji zablokována cesta jeepem.\n\nK samotnému atentátu došlo 17. září 1948. V 17.00 zablokoval jeep podle plánu konvoji silnici a Ben Moše a Steinberg zahájili palbu na pneumatiky Bernadotteho vozidla. Kohen vypálil dovnitř automobilu dávku ze samopalu MP40 a zabil tak Bernadotteho a jeho pobočníka Andre Serota.\n\nNa atentát rázně a okamžitě reagovala izraelská prozatímní vláda, v čele s premiérem Davidem Ben Gurionem. Lechi byla prohlášena teroristickou organizací a Ben Gurion rozkázal zatknout všechny její vůdce, zabavit veškeré její zbraně a zastřelit každého, kdo by se bránil. Podle britského historika Martina Gilberta znamenalo zabití Bernadotteho „konec jakékoli tolerance židovských podzemních aktivit.“ Nikdo z osob zodpovědných za Bernardotteho vraždu však nebyl nikdy souzen a izraelská vláda nakonec udělila všem členům Lechi amnestii.\n\nV roce 1952 patřil Kohen mezi zakladatele jihoizraelského kibucu Sde Boker. Ten si o čtyři roky později vybral za svůj domov tehdejší izraelský premiér Ben Gurion. Kohen se stal jeho neoficiálním bodyguardem a důvěrníkem a oba se velmi sblížili. Podle článku amerického deníku \"The New York Times\" z roku 1964 byl Kohen Ben Gurionovým „nejbližším společníkem.“ Mimo to též působil jako šéf bezpečnosti kibucu.\n\nKohenovo zapojení do Bernadotteho vraždy bylo předmětem dlouholetých spekulací, avšak za jeho života nebylo nikdy potvrzeno. Izraelský historik Micha'el Bar Zohar řadu let tvrdil, že se Kohen se svou rolí na atentátu doznal Ben Gurionovi, avšak tuto skutečnost Kohen veřejně nikdy nepřiznal.\n\nKohen zemřel roku 1986 na infarkt myokardu v kibucu Sde Boker. O dva roky později se někdejší členové Lechi, kteří se na útoku podíleli, Jehošua Zetler a Mešulam Markover, veřejně doznali ze svého podílu na atentátu a potvrdili, že Bernadotteho zavraždil Kohen.\n\n"}
{"id": "707740", "url": "https://cs.wikipedia.org/wiki?curid=707740", "title": "Pivovar Hradec nad Moravicí", "text": "Pivovar Hradec nad Moravicí\n\nPivovar Hradec nad Moravicí (též Pivovar knížete Lichnovského Hradec nad Moravicí) stával v obci Hradec nad Moravicí u řeky Moravice.\n\nPivovar je v areálu hradu poprvé doložen až v 16. století, ale postaven byl pravděpodobně mnohem dříve. V roce 1549 došlo k přesunutí pivovaru pod zámecký kopec, které souviselo s vystavěním nového panského dvora Stránka na břehu Moravice. Nová poloha pivovaru byla také výhodná pro dopravu surovin, které sem byly dopravovány po řece. Během třicetileté války byla v pivovarských sklepích, které se vyhloubily do zámeckého kopce, zřízena mincovna, v níž docházelo k ražení falešných rakouských mincí. Po válce byla obnovena výroba piva, které se vyváželo do okolních obcí. V roce 1825 byl v Opavě založen nový pivovar, který se stal konkurencí pro ostatní pivovary v okolí, které buď konkurenčně likvidoval a nebo skupoval a uzavíral (např. Rolnický pivovar Brumovice). Opavský pivovar stál také za poklesem odbytu hradeckého pivovaru a ten přestal být pro knížecí rod Lichnovských výnosný. Proto od poloviny 19. století docházelo k pronajímání pivovaru. Ovšem ani to nepomohlo a roku 1882 či 1885 došlo k ukončení provozu. Budova byla přeměněna na restauraci s kuželnou a nadále pronajímána. Patřila sice k oblíbeným výletním cílů, ale nájemci neinvestovali do údržby budov a tak byl chátrající areál roku 1921 zbořen.\n\nDo dnešních dnů se zachovaly pouze sklepy. Severní sklep měl rozměry 9 x 5 x 2,3 m (délka x šířka x výška), prostřední 26 x 6 x 4 m. Třetí sklep je zazděný. Za druhé světové války sem byly umístěny kryty, po válce sloužily jako sklady potravin.\n\nPodoba pivovaru není přesně známá. Pravděpodobně se jednalo o jednopatrovou budovu na půdorysu obdélníka a se sedlovou střechou. V patře se nacházely byt sládka, sušárna sladu a půda, na dvoře pak stáje.\n\n"}
{"id": "707746", "url": "https://cs.wikipedia.org/wiki?curid=707746", "title": "Kolumbijská strana zelených", "text": "Kolumbijská strana zelených\n\nKolumbijská strana zelených (španělsky Partido Verde Colombiano – PVC) je kolumbijská centristická politická strana prosazující zelenou politiku. Strana byla založena 25. listopadu 2005 v Bogotě skupinou aktivistů vedených dvojicí Carlos Ramón González Merchan a Elías Pineda. Je součástí Americké federace zelených stran a Global Greens. V roce 2011 měla tři poslance a pět senátorů.\n\nV místních volbách v roce 2007 získali zelení místo guvernéra departmentu Cesar a Boyacá, dále 23 míst starostů.\n\nV březnu 2010 získali zelení ve volbách 5 křesel v senátu. \n\nTři bývalí primátoři Bogoty – Luis Eduardo Garzón, Antanas Mockus a Enrique Peñalosa – vytvořili v roce 2010 uskupení s cílem kandidovat nezávislého kandidáta na prezidenta země. Tehdy se spojili se zelenými, díky kterým získali jak oficiální politickou záštitu, tak podporu řady regionálních politiků PVC. Antanas Mockus v květnu 2010 získal v prvním kole podporu 21 % voličů, v druhém pak 28 %. Kandidát se umístil na druhém místě, když jej porazil Juan Manuel Santos s podporou 69 %.\n\n\n"}
{"id": "707751", "url": "https://cs.wikipedia.org/wiki?curid=707751", "title": "Brtnice (zámek)", "text": "Brtnice (zámek)\n\nZámek Brtnice je renesanční zámek ve městě Brtnice okresu Jihlava v kraji Vysočina. Na místě brtnického zámku původně stál vrcholně gotický hrad, který na konci husitských válek začal stavět Zdeněk z Valdštejna a jehož zbytky jsou dodnes patrné na třetím nádvoří. V období renesance dostal zámek definitivní trojdílnou dispozici, kterou si uchoval dodnes.\n\nPo bitvě na Bílé hoře byl zámek zkonfiskován a novým pánem se stal italský rod Collalto. Po konfiskaci collaltovského velkostatku v roce 1945 byl zámek zestátněn, ale protože se pro něj nenašlo využití, začal chátrat. Tato devastace stále pokračuje, jelikož spor o vlastnictví se táhne již od roku 1989 a žádná strana nedosáhla rozhodujícího soudního vítězství.\n\nZámek chráněn jako kulturní památka České republiky.\n\nBrtnický zámek se nachází v Kraji Vysočina v okrese Jihlava nedaleko centra města Brtnice. Stojí na ostrožné, na levém břehu řeky Brtnice a tvoří hlavní dominantu města. K celému komplexu patří horní zámecká zahrada ohraničená zdí a bránou, a dolní zámecká zahrada s rybníkem.\n\nZámek má protáhlý půdorys, jediná příjezdová cesta vede na jih přes kamenný mostek, prochází horní zámeckou zahradou a historickou bránou, načež ústí do ulice Horní město. Komplex se skládá ze tří nádvoří: do prvního se vstupuje přes čtyřbokou věž ohraničenou cimbuřím, která je nejvýraznějším znakem celého zámku. Zbytek jižní stany a celého prvního nádvoří uzavírají budovy, na východní straně se pak nachází polokruhová bašta spojená s budovou. Druhé nádvoří je ze tří čtvrtin uzavřené, pouze východní strana směrem k městu je široce otevřená. Mezi druhým a třetím nádvořím jsou z vnější strany další dvě bašty. Třetí nádvoří je částečně z jedné čtvrtiny otevřené, na západní straně se místo budovy nachází hradba.\n\nOd svého vzniku byla Brtnice centrem celé oblasti, a její pánové museli udržovat pořádek a zajišťovat bezpečnost cest. Z toho důvodu vznikl ve 13. století blízko soutoku řek Brtnice a Jihlavy hrad Rokštejn. Ten nicméně postupem času přestal vyhovovat, jednak kvůli značné odlehlosti od městečka, jednak kvůli špatné strategické poloze v údolí řeky. Během husitských válek pak došlo ke zhoršení vztahů mezi brtnickými Valdštejny a Jihlavou, a posádka z Rokštejna začala napadat jihlavské kupce a zúčastnila se i přepadení Jihlavy. V odvetě byl mezi roky 1423 - 1436 Rokštejn dobyt a pobořen, a z výše uvedených důvodů zůstal opuštěný. Zdeněk z Valdštejna tak před rokem 1436 zakládá brtnický hrad, protože Jihlavští se právě v tomto roce proti stavbě ohradili, nicméně neuspěli. Až v roce 1444 se tak výslovně mluví brtnickém hradu. Je pravděpodobné, že na místě již předtím stávalo jakési menší opevnění nebo hradiště, z něhož se ovšem do dnešní doby nezachoval žádný hmotný ani písemný důkaz.\nStavební vývoj ve středověku měl několik etap. Původně bezvěžová dispozice byla postupem času obehnána plášťovou zdí s jednou poloválcovou věžicí, vysunutou ze severovýchodního obvodu. Nejstarší palác se nacházel na jihovýchodě a hradba vybíhala od jeho severovýchodního nároží k východu, aby se pak zalomila k severu. Vytvořila tak ozub zastavěný ve druhé fázi, kdy na něj také navázal další palác, přiléhající k východnímu průběhu hradby. Z jihu odděloval hrad od terénu příkop. Do konce 15. století byl hrad na jihu rozšířen o předhradí s mohutnou hranolovou věží, jež byla v renesanci využita jako kuchyně. Třetí etapa se vyznačuje opravami po uherských válkách a dílčím vylepšením opevnění. Na samém sklonku gotického období pak bylo vybudováno vnější opevnění s protáhlými baštami.\n\nRozsáhlé úpravy a přestavby hradu na renesanční zámek proběhly ve druhé polovině 16. století. Přestavěno a zvýšeno bylo východní palácové křídlo na třetím nádvoří a k němu bylo připojeno severní křídlo s dvoupatrovou loggií. Architektonické prvky přestavby, zejména loggie, mají shodné rysy s pracemi známého italského architekta Baldassara Maggi de Ronio v Telči, Jindřichově Hradci a na zámku Sádek u Moravských Budějovic. V Brtnici mohly přestavby započít snad již za vlády Zdeňka z Valdštejna před rokem 1560, pokračovat za Hynka Brtnického a Kateřiny Zajímačky a ukončeny byly v roce 1593 nebo až 1604, jak svědčí dochované letopočty na osazených kamenných deskách a nadpraží portálu. V této době byly upraveny budovy s průjezdní věží kolem prvního nádvoří, které bylo také s největší pravděpodobností vybudováno až v renesančním období a přestavěny budovy kolem druhého nádvoří. Jeho východní část, otevřená dnes k městu, byla před požárem v roce 1760 též zastavěna a po ohni snesena, podobně jako gotická věž v jižním příčném křídle druhého nádvoří. Zámek dostal v renesanci definitivní trojdílnou dispozici, kterou si uchoval dodnes i po barokních úpravách, při obnově po požáru v roce 1760 i po romantických novogotických přístavbách a přestavbách druhého nádvoří z roku 1842.\n\n Po Bitvě na Bílé hoře byl zámek Valdštejnům zkonfiskován, novým pánem se stal italský rod Collaltové. Na úpravách interiérů zámku se patrně po roce 1627 podílel na objednávku hraběte Rombalda XIII. z Collalta a San Salvatore císařský architekt Giovanni Battista Pieroni. Přestavoval také kostel na předhradí brtnického zámku. Vlastní stavební práce zde řídil italský stavitel Giovanni Petruzzi. Tito umělci se mohli podílet i na štukové úpravě některých interiérů. Stavební zásahy do organismu zámku však v tomto období nebyly významné. Větší stavební aktivity zde počaly až po smrti Rombalda XIII. (1630), za jeho syna Claudia III. a jeho manželky Marie Isabely de Gonzago (alianční erb se dosud nachází nad vchodem na III. nádvoří). K úpravám, zejména vzniku štuk, došlo pravděpodobně někdy kolem roku 1650, ale další stopy této raně barokní fáze výstavby zcela smazala stavební rekonstrukce zámku prováděná po požáru v roce 1760. Dochovaným dokladem nejstarší barokní etapy je zřejmě pouze parapet studny z roku 1670, přenesený v roce 1935 na třetí nádvoří ze vstupní aleje a patrně i substrukce mostu přes příkop před vstupní věží do prvního nádvoří. Ta byla přebudována v roce 1764. Úpravy budovy mezi II. a III. nádvořím datuje pak deska s letopočtem 1668 a aliančním znakem Antonína Františka Collalta a jeho manželky Marie Terezie z Portia.\n\nBohatou štukaturu má sál v prvním patře východního palácového křídla, v němž je umístěno 11 rozměrných olejomaleb obrazového cyklu tzv. \"Vjezdů habsburských panovníků do Brtnice\". Představují návštěvy Ferdinanda II. v roce 1630, Ferdinanda III. roku 1638, Leopolda I. z roku 1679, Josefa I. roku 1701 a Karla VI. v roce 1723. Tato návštěva také dala popud k vytvoření celého cyklu. Obrazy z let 1723 - 1724 jsou dílem velkomeziříčského malíře Karla Františka Teppera a patří k jeho nejlepším dílům. Cenné jsou zejména jako ikonografický doklad. Zachycují architektonický vývoj zámku i celého městečka Brtnice a jeho jednotlivých stavebních objektů včetně lidové architektury, ale i lidového kroje jihozápadní Moravy z první čtvrtiny 18. století.\n\nDalší opravy interiérů i výzdoba stropů novou štukaturou proběhla po požáru v roce 1760 - tehdy dostaly hlavní zámecké budovy definitivní podobu, pouze západní a jižní křídlo II. nádvoří má novogotickou úpravu fasád z roku 1842. Roku 1764 byl na místě starého mostu před první branou postaven nový. V prvním poschodí západního, jižního a východního křídla I. nádvoří vzniklo nové členění místností včetně štukatury některých stropů. Sneseno bylo západní spojovací křídlo III. nádvoří i budova tvořící východní stranu II. nádvoří směrem k městečku, podobně jako hranolová věž v příčném křídle mezi I. II. nádvořím. Tato věž gradovala stanovou střechou zakončenou lucernou s cibulí a představovala do této doby výškovou dominantu zámku a předtím i hradu. Po požáru nebyly obnoveny všechny starší části zámeckého komplexu, došlo zřejmě ke zboření západního křídla u III. nádvoří a budovy kosočtverečného půdorysu, která stávala na jižní straně druhého nádvoří. Mezi severní stranou tohoto odbouraného objektu a hlavní palácovou budovou probíhal příkop.\n\nNa zámku po rozsáhlých stavebních opravách provedených po požáru docházelo po dobu téměř sedmdesáti let jen k dílčím změnám. Měnilo se využití jednotlivých místností, zřizovaly a přestavovaly se hospodářské prostory, vkládaly se dodatečné příčky. Z velkého množství těchto úprav lze snad uvést pouze zaklenutí schodiště u zámeckého rybníka, zbourání a znovu vystavění v menší výšce polozřícené bašty na východní straně zámku v roce 1818, zřízení krytých klenutých spojovacích chodeb v roce 1835 a hlavně snesení jednoho z rondelů v roce 1837. U zámeckých budov nastala kvalitativně nová fáze jejich vývoje v roce 1842. Jihlavský stavitel Jan Rathauský postavil v tomto roce nákladem 2389 zlatých patro nad do té doby přízemním traktem západního křídla II. nádvoří. Budova byla také prodloužena směrem k severu a tak došlo k zastavění dosud volného prostoru někdejšího příkopu. S těmito přestavbami zřejmě souvisí také úprava příčného křídla mezi II. a III. nádvořím. S použitím romantických novogotických architektonických detailů pak bylo upraveno křídlo mezi II. a I. nádvořím. Tím se v podstatě architektonický vývoj na brtnickém zámku uzavřel.\n\nZměny v dalších osudech brtnického zámku přinesl rok 1945, neboť na základě dekretu prezidenta republiky z 21. června 1945 12/45 Sb. došlo ke konfiskaci collaltovského velkostatku včetně zámku a dosavadní majitel Oktavián z Collalta a San Salvatore se odstěhoval v roce 1947 s rodinou do Itálie. Pro celý rozsáhlý objekt se však nenašlo vhodné využití, a tak sloužil jako depozitní prostory, sklady a byty a postupně chátral.\n\nV posledních letech totalitní éry byl zámek převeden na Stavební bytové družstvo Svébyt. Jeho tehdejší předseda Oleg Rybnikář po revoluci postupně zámek převedl na několik společností, v nichž byl statutárním zástupcem. Poslední z nich, Nadace Svébyt, se dodnes soudí s původním majitelem, Stavebním bytovým družstvem Svébyt v likvidaci. Tato kauza už prošla všemi stupni soudů včetně Nejvyššího, jenže po vítězství jedné strany se druhá odvolala a tato situace trvá dodnes.\n\nZámek je v havarijním stavu. V současné době jej má od Nadace Svébyt, kterou vede Oleg Rybnikář, pronajatý firma OPUS MORAVIAE, o. p. s., jejímž cílem je zámek opravit a zpřístupnit veřejnosti. Dne 1. března 2012 soud přiřkl vlastnictví zámku Nadaci Svébyt, ovšem likvidátor Stavebního bytového družstva Svébyt v likvidaci, které bylo do té doby majitelem, Tomáš Zachat, podal na podzim téhož roku dovolání k Nejvyššímu soudu.\n\nZámek byl od června 2011 poprvé v historii zpřístupněn veřejnosti, přičemž přípravy na otevření zámku začaly už v lednu. Zpřístupněny byly některé části zámku, z mobiliáře se dochoval pouze prvorepublikový biliárový stůl vykládaný mramorem. Z výzdoby se pak dochovaly zbytky štuků a maleb od Baldassara Maggiho, který se podílel i na přestavbě zámku v Telči. Na přelomu června a července však musel být zámek z důvodu popadaných větví uzavřen. Kastelán zámku zároveň zveřejnil první údaje o návštěvnících – během června, kdy byl přístupný pouze o víkendech, zámek navštívilo více jak 500 návštěvníků. Na přelomu července a srpna se za pomoci Hnutí Brontosaurus započalo s obnovou hradní zahrady. Ovšem 22. září téhož roku došlo k havárii a zřícení střechy prvního nádvoří zámku, která předčasně ukončila první sezonu zámku, během které zámek navštívilo přibližně 2 200 návštěvníků. Nedlouho poté předseda správní rady společnosti Opus Moraviae Petr Řehořka připustil možnost ukončení nájemní smlouvy a opuštění zámku. K tomu nakonec nedošlo. Plány na opravy se začaly objevovat na začátku října a šlo o dva typy – provizorní, které by vyšly na stovky tisíc korun nebo definitivní, který by stál několik milionů. Majitel zámku také oslovil vedení kraj a ministerstvo kultury se žádostí o dotace na opravy a zároveň se rozeběhly nutné opravy střech. Mezitím nařídil Stavební úřad Brtnice majiteli zámku zabezpečení objektu, aby zřícenou střechu mohli prohlédnout archeologové z Muzea Vysočiny a z Archeologického ústavu Akademie věd. Na konci října vedení kraje přislíbilo přispět na opravy zámku částkou 300 000 korun. Dne 8. listopadu 2011 pak tuto dotaci vázanou na opravu střechy odsouhlasilo krajské zastupitelstvo. Částkou 140 000 korun pak přispělo město Brtnice a 250 000 korun poslalo ministerstvo. Podmínkou krajské dotace byla výstavba krovu do konce roku 2011. Z důvodu chybějících 200 000 korun však nemohla být zakoupena střešní krytina a střechu zámku tak chránila pouze provizorní plachta. V květnu 2012 byl zámek znovu otevřen veřejnosti, ovšem přístup byl možný pouze po předchozí domluvě. Dne 26. prosince byl zámek otevřen v rámci tzv. zimní sezony, která trvala do 1. ledna 2013. Opravy zámku jen za rok 2012 si vyžádaly 1,14 milionu korun.\n\nV roce 2014 se opravy zámku rozeběhly nanovo, tentokrát pod vedením společnosti \"Zámek Brtnice, o.p.s.\" Zároveň sem byla umístěna mj. expozice Brtnických kovadlin. V roce 2015 bylo oznámeno, že majitel zámku se snaží získat první část z celkem potřebných několika set milionů korun z evropských fondů. Také proběhla jednání s městem Jihlavou, kdy zámek měl být zařazen Integrovaného plánu rozvoje územní jihlavské sídelní aglomerace. Zámek do tohoto plánu z několika důvodů zařazen nebyl. Další peníze chce majitel zámku získávat veřejnou sbírkou, od sponzorů či z pronájmů. Majitel zámku by na zámku rád provozoval minipivovar, restauraci, vinárnu, ubytování, školící středisko či další služby.\n\nV roce 2019 byly do budovy zámku osazena nová okna. V příštích letech má rekonstrukce pokračovat.\n\n\n"}
{"id": "707752", "url": "https://cs.wikipedia.org/wiki?curid=707752", "title": "Kvalifikace na Mistrovství světa ve fotbale 2014 (CAF) – předkolo", "text": "Kvalifikace na Mistrovství světa ve fotbale 2014 (CAF) – předkolo\n\nV předkole se 24 nejníže nasazených týmů utkalo v listopadu 2011 o postup do první fáze.\n\nLos se uskutečnil 30. července 2011 v Riu de Janeiro. Proti každému týmu z koše A byl nalosován tým z koše B.\n\n<div id=\"Seychelles v Kenya\">\n\n<div id=\"Kenya v Seychelles\">\n\" zvítězila celkovým skóre 7:0 a postoupila do první fáze.\"\n<div id=\"Guinea-Bissau v Togo\">\n\n<div id=\"Togo v Guinea-Bissau\">\n\" zvítězilo celkovým skóre 2:1 a postoupilo do první fáze.\"\n<div id=\"Djibouti v Namibia\">\n\n<div id=\"Namibia v Djibouti\">\n\" zvítězila celkovým skóre 8:0 a postoupila do první fáze.\"\n<div id=\"Mauritius v Liberia\">\n\n<div id=\"Liberia v Mauritius\">\n\" se na poslední chvíli vzdal účasti, a tak postoupila do první fáze bez boje.\"\n<div id=\"Comoros v Mozambique\">\n\n<div id=\"Mozambique v Comoros\">\n\" zvítězil celkovým skóre 5:1 a postoupil do první fáze.\"\n<div id=\"Equatorial Guinea v Madagascar\">\n\n<div id=\"Madagascar v Equatorial Guinea\">\n\" zvítězila celkovým skóre 3:2 a postoupila do první fáze.\"\n<div id=\"Somalia v Ethiopia\">\n\n<div id=\"Ethiopia v Somalia\">\n\" zvítězila celkovým skóre 5:0 a postoupila do první fáze.\"\n<div id=\"Lesotho v Burundi\">\n\n<div id=\"Burundi v Lesotho\">\n\"Celkové skóre dvojzápasu bylo 2:2, postoupilo do první fáze díky více vstřeleným brankám na hřišti soupeře.\"\n<div id=\"Eritrea v Rwanda\">\n\n<div id=\"Rwanda v Eritrea\">\n\" zvítězila celkovým skóre 4:2 a postoupila do první fáze.\"\n<div id=\"Swaziland v Congo DR\">\n\n<div id=\"Congo DR v Swaziland\">\n\" zvítězilo celkovým skóre 8:2 a postoupilo do první fáze.\"\n<div id=\"São Tomé and Príncipe v Congo\">\n\n<div id=\"Congo v São Tomé and Príncipe\">\n\" zvítězila celkovým skóre 6:1 a postoupila do první fáze.\"\n<div id=\"Chad v Tanzania\">\n\n<div id=\"Tanzania v Chad\">\n\"Celkové skóre dvojzápasu bylo 2:2. Do první fáze postoupila díky více vstřeleným brankám na hřišti soupeře.\"\n\n Kvalifikace zóny CAF\n"}
{"id": "707762", "url": "https://cs.wikipedia.org/wiki?curid=707762", "title": "Tito &amp; Tarantula", "text": "Tito &amp; Tarantula\n\nTito & Tarantula je rocková hudební skupina, která vznikla v Hollywoodu v Kalifornii roku 1992. Skupina je známa díky skladbám \"After Dark\", \"Back to the House That Love Built\", \"Strange Face of Love\" a \"Angry Cockroaches\"; zásadní úlohu přitom sehrálo její účinkovaní ve filmu Roberta Rodrigueze From Dusk Till Dawn jako skupina \"Titty Twister\".\n\n\n\n"}
{"id": "707767", "url": "https://cs.wikipedia.org/wiki?curid=707767", "title": "Kerkouane", "text": "Kerkouane\n\nKerkouane ( كركوان; občas také Kerkuane) bylo punské město v severovýchodním Tunisku poblíž poloostrova Mys Bon. Toto fénické město bylo pravděpodobně opuštěno během první punské války (kolem 250 př. n. l.) a již nikdy nebylo znovu vybudováno. Existovalo po dobu téměř 400 let a vedle měst Kartágo, Hadrumetum a Utica patřilo mezi nejdůležitější fénická sídla.\n\nBěhem archeologických výzkumů zde byly odhaleny ruiny ze 4. a 3. století př. n. l. Ve městě se do dnešní doby zachovaly obvodové zdi typu \"opus africanum\" z mnoha domů, mnohdy také s patrnými zbytky barevných fasád. Na základě srovnání půdorysů budov a uspořádání ulic lze rozpoznat, že stavitelé postupovali podle sofistikovaného systému městského plánování. V městské svatyni se zachovalo několik sloupů a menší pozůstatky atriových mozaik. Po celé lokalitě je možné nalézt obrubníky, prahy dveří a jednoduché podlahové mozaiky.\n\nV roce 1985 bylo punské město Kerkouane a jeho nekropoli prohlášeno organizací UNESCO za Světové dědictví.\n"}
{"id": "707768", "url": "https://cs.wikipedia.org/wiki?curid=707768", "title": "Bon (mys)", "text": "Bon (mys)\n\nBon ( الرأس الطيب nebo Watan el-kibli, taktéž Cap Bon) je mys na konci poloostrova, pro který se používá stejné pojmenování, na severovýchodě Tuniska. Poloostrov je široký 32 km a dlouhý 80 km. Na sever od něj se rozkládá Tuniský záliv a na jihu Hammámetský záliv.\n\nNa poloostrově se nachází města Nabeul a Kelibia a pozůstatky punského města Kerkouane.\n"}
{"id": "707769", "url": "https://cs.wikipedia.org/wiki?curid=707769", "title": "Kvalifikace na Mistrovství světa ve fotbale 2014 (AFC) – třetí fáze", "text": "Kvalifikace na Mistrovství světa ve fotbale 2014 (AFC) – třetí fáze\n\nVe třetí fázi bylo 15 postupujících ze druhé fáze a 5 přímo nasazených týmů rozlosováno do pěti skupin po čtyřech. Ve skupinách se utkal každý s každým dvoukolově doma a venku a první dva týmy z každé skupiny postoupily do čtvrté fáze.\n\nK rozdělení do losovacích košů byl použit žebříček FIFA z července 2011. Los se uskutečnil 30. července 2011 v Rio de Janeiru.\n\n Kvalifikace zóny AFC\n"}
{"id": "707772", "url": "https://cs.wikipedia.org/wiki?curid=707772", "title": "Noc bití", "text": "Noc bití\n\nNoc bití (: ליל ההלקאות‎) je název akce, kterou 29. prosince 1946 podnikla v britské mandátní Palestině židovská podzemní organizace Irgun, při níž bylo několik britských vojáků zbičováno v reakci na podobný trest, který byl předtím vykonán na členovi Irgunu.\n\nDne 13. prosince 1946 vyloupili členové Irgunu banku v Jaffě. Tři lupiči – Benjamin Nes, Eliezer Sudit a sedmnáctiletý Benjamin Kimchi – byli dopadeni a o několik dní později souzeni. Nes a Sudit byli usvědčeni z loupeže a nelegálního držení zbraní a byli odsouzeni k několikaletému odnětí svobody, zatímco Kimchi byl usvědčen ze střelby ze zbraně s úmyslem ohrozit lidský život. Odmítl uznat jurisdikci britských soudů a byl odsouzen k osmnácti letům odnětí svobody a osmnácti ranám bičem. K dvanácti ranám byl odsouzen za držení propagandistických materiálů další člen Irgunu – Aharon Kac.\n\nPo oznámení trestu se sešlo vedení Irgunu a rozhodlo, že takovýto „ponižující“ trest nebude tolerován. Irgun proto vydal varování britským úřadům v hebrejštině a angličtině, aby trest bičováním neprováděli, jinak bude to samé provedeno britským důstojníkům.\n\nV sobotu 28. prosince byl Kimchiho trest vykonán.\n\nV neděli v noci vtrhla ozbrojená jednotka Irgunu do hotelu v Netanji a nařídila majorovi E. Brettovi, aby s ní odešel. Odvedla jej do eukalyptového háje, kde obdržel svůj „trest“ v podobě osmnácti ran bičem. Do hotelu se pak vrátil ve spodním prádle.\n\nV Rišon le-Cijonu byl zajat seržant, kterého následně příslušníci Irgunu zbičovali na ulici. Dva další seržanti byli uneseni v Tel Avivu a následně zbičováni v parku, stejně jako dva další, kteří byli chyceni a zbičováni v severní části města.\n\nOd 22.00 do 1.00 jezdily po Tel Avivu armádní auta s rozkazy pro vojáky 6. vzdušné divize k návratu do jejich domovů. Ampliony od Lodu až po Netanju pak nařizovaly vojákům návrat do jejich táborů.\n\nV oblasti Kfar Saby byly rozmístěny silniční zátarasy a u jednoho z nich Britové zadrželi auto převážející pět příslušníků Irgunu, kteří u sebe měli biče. Jeden z nich, Avraham Mizrachi, zahynul při následné přestřelce a tři další – Eliezer Kašani, Mordechaj Alkachi a Jechi'el Drezner – byli později popraveni. Poslední tři zmiňovaní se řadí mezi olej ha-gardom.\nPo této akci vydal Irgun další varování s cílem zabránit zbičování Aharona Kace. Britský doktor mu nabídl možnost lékařské výjimky z trestu, ale Kac odmítl se slovy, že je dostatečně zdráv, aby trest přijal. K němu nicméně nikdy nedošlo, neboť bezprostředně po jeho odsouzení byl trest omezen na osoby mladší šestnácti let.\n\nBezprecedentní incident vyvolal ve Spojeném království pobouření a jeho důsledkem byla politika tvrdé ruky. Trest bičováním byl později zrušen, avšak byl zaveden trest smrti.\n"}
{"id": "707773", "url": "https://cs.wikipedia.org/wiki?curid=707773", "title": "Velký projekt městské obnovy", "text": "Velký projekt městské obnovy\n\nVelký projekt městské obnovy (francouzsky \"Grand projet de renouvellement urbain\") je rozsáhlá urbanistická koncepce týkající se města Paříže. Tato operace byla navržena meziresortní městskou komisí 1. října 2001. Jejím cílem je přehodnotit a lépe začlenit do města okrajové městské čtvrti, které se vyznačují vyšší nezaměstnaností a nižšími příjmy, než zbytek města. Plán řeší především zlepšení bydlení a životního prostředí ve městě, vytváření veřejných zařízení a služeb pro obyvatele a hospodářský rozvoj.\n\nProjekt se týká následujících čtvrtí a oblastí:\n\n\n"}
{"id": "707774", "url": "https://cs.wikipedia.org/wiki?curid=707774", "title": "Pivovar Křetín", "text": "Pivovar Křetín\n\nPivovar Křetín stával v obci Křetín, ležící na cestě mezi Letovicemi a Svojanovem v údolí říčky Křetínky.\n\nDne 10. října 1622 byl proveden odhad majetku panství, které bylo konfiskováno Fridrichu Kaltenhofovi z Malejova. Odhad provedla komise, které působili např. Fridrich z Vlašimi, Jan Matyáš z Matyášovic či Jiřík Pfeferkorn z Otopachu a mimo jiné se zde uvádí pivovar v Křetíně. Zkonfiskované panství získal Šimon Kratzer ze Schönsperka. Kvůli nedostatku písemných pramenů můžeme pouze odhadovat založení pivovaru v 16. století za Vojenických z Vojenic. Jednalo se o vrchnostenský pivovar a pivo z něho bylo vyváženo do obcí po celém panství. Roku 1629 se novým majitelem stal Odo Melander ze Schwartzenthalu. V prodejní smlouvě je kromě pivovaru zmiňována také chmelnice. V roce 1656 se novým majitelem stal rod Walderode, v jejichž vlastnictví panství bylo až do 30. let 20. století. O pivovaru máme velmi málo zpráv. V roce 1852 zasáhl Křetín požár a ačkoliv mezi budovami, které shořely, není uveden pivovar, dá se předpokládat, že se mu oheň nevyhnul. Určitě byl pivovar v provozu v roce 1862, protože se zde jako syn sládka dne 30. září narodil moravský pedagog a zakladatel spolku Vesna František Mareš. Vařit pivo se zde přestalo asi kolem roku 1890. Přesné důvody nejsou známi, ale pravděpodobně neobstál v konkurenčním boji. V roce 1888 se jako poslední nájemce uvádí Jakub Biach. Budova pivovaru chátrala a v roce 1896 byla zbořena.\n\n"}
{"id": "707782", "url": "https://cs.wikipedia.org/wiki?curid=707782", "title": "Aasmund Olavsson Vinje", "text": "Aasmund Olavsson Vinje\n\nAasmund Olavsson Vinje (6. dubna 1818 – 30. července 1870) byl slavný norský básník a novinář, který je známý svou poezií, cestopisy a jako průkopník používání jazyka Landsmål (dnes známý jako Nynorsk).\n\nVinje se narodil do chudé, ale vzdělané rodiny ve městě Vinje, kraj Telemark. Byl učitelem, pak studoval práva a vstoupil do veřejných služeb administračních.\n\nV roce 1858 založil Vinje periodikum \"Dølen\", kde publikoval své zápisky z cest, své komentáře k umění, jazyku a politice, které dokumentují dobu, ve které žil. \"Dølen\" byl vydáván do roku 1870.\n\nVinje popisoval rozdíly mezi životem ve městě a na venkově v Norsku a patřil mezi představitele norského nacionálního romantismu. Vedle toho byl také známý pro své kritické myšlení, tzn. že obhajoval v diskusi přijímání argumentů pro i proti. Byl politicky aktivní do té míry, že ho vláda nechala vyhodit z práce, protože obhajoval kritiku její zahraniční politiky.\n\nMezi jeho spisy je vysoce ceněno dílo \"Ferdaminni fraa Sumaren 1860\" (\"Vzpomínka na cestu v létě 1860\"), který popisuje cestu z Oslo do Trondheimu za účelem reportáže o korunovaci krále Karla XV. v katedrále Nidarosdomen. Pro Vinjeho je typické, že věnuje více prostoru popisu jeho setkáním s obyčejnými lidmi podél cesty, než setkání se šlechtou u příležitosti korunovace.\n\nV roce 1863 napsal dílo \"Pohled Nora na Británii a Brity\", které bylo přeloženo do norštiny o deset let později. Některé Vinjeho básně jsou v Norsku dodnes velmi populární, zejména báseň \"Ved Rundarne\" (\"V Rondane\").\n\nKdyž umíral na rakovinu žaludku, Vinje se rozhodl strávit své poslední dny na venkově jako host u svého přítele ministra náboženství (později biskupa) Antona Christiana Banga v Gran, kde také 30. července 1870 zemřel. Pochován byl na hřbitově u nedalekého kostela (\"Søsterkirkene\") v Granavollen.\nV roce 1873 zde byla vztyčena Vinjeho busta od Brynjulfa Bergsliena.\n\n\n\n\n"}
{"id": "707784", "url": "https://cs.wikipedia.org/wiki?curid=707784", "title": "MD Helicopters MD Explorer", "text": "MD Helicopters MD Explorer\n\nMD Helicopters MD Explorer je lehký dvoumotorový víceúčelový vrtulník, který byl vyvinut na počátku 90. let společností McDonnell Douglas Helicopter Systems a vyrábí jej MD Helicopters. Vrtulník má pětilistý nosný rotor a využívá systém NOTAR – nemá ocasní vyrovnávací rotor. MD Explorer byl vyvinut jako model MD 900 a později nahrazen jeho nástupcem MD 902.\n\nV roce 2002 podala společnost MD Helicopters svou nabídku se stroji MD Explorer do výběrového řízení na dodávku osmi lehkých vrtulníků Letecké službě Policie ČR, které vypsalo Ministerstvo vnitra České republiky. Své nabídky podali také výrobci Agusta s vrtulníkem Agusta A109 a Eurocopter se strojem Eurocopter EC 135. Výběrové řízení vyhrála společnost Eurocopter.\n\nSpolečnost McDonnell Douglas Helicopters zahájila v lednu 1989 oficiální vývoj vrtulníků MD Explorer, které byly zpočátku označeny jako MDX. Od počátku se počítalo s tím, že budou využívat nový systém NOTAR, tedy že nebudou mít ocasní vyrovnávací rotor. Na vývoji draku spolupracovala společnost McDonnell Douglas Helicopters s výrobcem Hawker de Haviland of Australia. Na počátku bylo postaveno 10 testovacích prototypů, sedm se jich účastnilo pozemních zkoušek. McDonnell Douglas Helicopters se stal zákazníkem pro výrobce motorů Pratt & Whitney Canada s tím, že bude využívat turbohřídelové motory řady PW200. Exkluzivní dohoda zaručila, že prvních 128 kusů MD Explorer bude nést výkonné motory PW206As. Od možnosti, že budou stroje MD Explorer využívat motory Turbomeca Arrius, bylo nakonec upuštěno. První let proběhl 18. prosince 1992, certifikace Federal Aviation Administration (FAA) byla udělena 2. prosince 1994.\n\nV září 1997 byl představen MD Explorer s mnoha vylepšenými prvky, měl výkonnější motory PW206E, zvýšil se výkon pracujícího motoru při vysazení jednoho z dvojice motorů, dále byl zkvalitněn systém NOTAR i některé kontrolní systémy. Takto modernizované stroje měly vyšší dolet, vytrvalost a zvýšenou maximální vzletovou hmotnost. Neoficiálně byly vylepšené stroje označeny jako MD 902. Od září 2000 dochází k dalšímu vylepšení, vrtulníkům jsou dodávány modernější motory PW207E.\n\nU strojů MD Explorer se stal průlomovým systém NOTAR, který byl plánován již při vývoji. Nový systém kompenzace krouticího momentu zvyšuje bezpečnost vrtulníku a snižuje jeho hlučnost. Po sloučení společnosti McDonnell Douglas s výrobcem letadel Boeing v roce 1999 si společnost Boeing vyhrazuje práva na užívání systému NOTAR.\n\n\n\n\n\n"}
{"id": "707795", "url": "https://cs.wikipedia.org/wiki?curid=707795", "title": "Raut", "text": "Raut\n\nRaut, dříve psáno také rout (z anglického slova \"rout\" - zmatek, hemžení) je druh společenského setkání spojeného s občerstvením. Pořádá se při příležitostech jako je vědecké symposium, umělecká premiéra, tisková konference. Doba konání je neomezená. Koná se ve velkém sále nebo na zahradě, kde jsou umístěny švédské stoly, z nichž si hosté berou pokrmy (typicky sýry, uzeniny, zeleninové saláty, ovoce nebo sladké pečivo) podle svého výběru. Někdy jsou součástí rautu také jednoduchá teplá jídla (např. grilovaná kuřata), která vydávají u pultu profesionální kuchaři. K dispozici jsou rovněž nealkoholické nápoje, víno, někdy i pivo. Stolků i židlí je málo a slouží k rychlému nasycení; od hostů se očekává, že se budou hlavně procházet a konverzovat. Pokládá se za nezdvořilé strávit celý raut u bufetu. Tato forma pohoštění se hodí pro větší společnosti, zhruba od dvaceti lidí. V současnosti existují specializované tzv. cateringové firmy, které zorganizují celý raut na zakázku pro organizace i soukromé osoby. Tyto firmy rovněž organizují i celé oslavy, v tomto případě lze hovořit o jakémsi full-servisu. Raut stojí uprostřed mezi neformálními akcemi jako je \"koktejl\" nebo \"číše vína\" (na které se obvykle ani nedávají písemné pozvánky), které trvají krátce, podávají se především nápoje, drobné zákusky se jí rukama a vestoje, a oficiálním \"banketem\", na němž hosté sedí u stolu a jsou obsluhováni číšníky (skládá se z více chodů a je vyžadován společenský oděv).\n\nSlavnostnější typ rautu, který je zahájen proslovem a přípitkem, se nazývá recepce. \n\n\n\n"}
{"id": "707801", "url": "https://cs.wikipedia.org/wiki?curid=707801", "title": "DELČ 800", "text": "DELČ 800\n\nDELČ 800 (Diesel ELektrická Čistička) je strojní čistička štěrkového kolejového lože. Toto čtyřnápravové speciální vozidlo s vlastním pohonem, jehož prototyp vznikl v roce 1974, vyráběl podnik MTH Praha za pomoci dílů dodaných z NDR mezi lety 1975 až 1989. Do Československa bylo dodáno celkem 32 strojů, z toho 12 na Slovensko. DELČ 800 je tvořena souměrným rámem, který je usazen na dvou podvozcích z lokomotivy řady T 458.1. Stroj má na obou stranách kabinu. Čištění lože je možné v celém profilu koleje, předzvedání koleje není nutné.\n\n"}
{"id": "707803", "url": "https://cs.wikipedia.org/wiki?curid=707803", "title": "Forát", "text": "Forát\n\nForát (systematický název \"O\",\"O\"-diethyl-\"S\"-[(ethylthio)methyl]fosfordithioát) je organofosfát používaný jako insekticid a akaricid. Za běžných podmínek jde o světle žlutou nízkoviskózní kapalinu, nepatrně rozpustnou ve vodě, avšak dobře rozpustnou v organických rozpouštědlech. Je relativně stabilní, v silně kyselém nebo zásaditém prostředí hydrolyzuje. Je velmi toxický jak pro cílové organismy, tak i pro savce včetně člověka. Inhibuje acetylcholinesterázu a pseudocholinesterázu.\n\nForát se nejčastěji aplikuje ve formě granulí. Není bioakumulativní a nemá reziduální účinky, některé jeho metabolity však mohou přetrvávat v půdě. Poškozuje také semena některých rostlin.\n\nForát se snadno vstřebává všemi cestami. Jeho toxicita je značná, orální LD pro potkany je 1,1–3,2 mg/kg, pro myši 3,5–6,5 mg/kg (technický forát). Podobné hodnoty byly zjištěny též u ptáků.\n"}
{"id": "707808", "url": "https://cs.wikipedia.org/wiki?curid=707808", "title": "Kolomenskoje", "text": "Kolomenskoje\n\nKolomenskoje (Коломенское) je muzeum v přírodě nacházející se na jihovýchodním předměstí Moskvy. Areál má rozlohu 390 hektarů.\n\nPrvní písemná zmínka o vesnici Kolomenskoje pochází z roku 1339. Od 16. století si strategické návrší nad řekou Moskvou poblíž důležité cesty do města Kolomna (odtud název) vybrali ruští carové za letní sídlo. V roce 1532 byl na počest narození následníka trůnu, známého později jako Ivan Hrozný, vybudován unikátní chrám Nanebevstoupení Páně (lidově \"Bílý sloup\"), který je od roku 1994 na seznamu světového dědictví UNESCO. V Kolomenském vyrostlo množství významných staveb a byl také vybudován výstavný lesopark, ale po přenesení hlavního města do Petrohradu ztratilo sídlo na významu. V roce 1923 bylo místo vyhlášeno památkovou rezervací, kam byly postupně přeneseny ukázky historické architektury z celého Ruska. V roce 1960 bylo Kolomenskoje připojeno k Moskvě. V roce 2010 byl znovuvybudován dřevěný carský palác, zničený v 18. století. Skanzen je oblíbeným cílem výletů, konají se zde různé kulturní a společenské akce, např. celoruský festival medu.\n\n"}
{"id": "707819", "url": "https://cs.wikipedia.org/wiki?curid=707819", "title": "Kostel svatého Mikuláše (Ostrava)", "text": "Kostel svatého Mikuláše (Ostrava)\n\nKostel svatého Mikuláše v Ostravě-Porubě je barokní římskokatolický kostel z 15. století. Kostel má 35 metrů na délku a 11 metrů na šířku, jedná se o jednolodní stavbu. Na straně kostela je přístavba sakristie z 20. století. Nad kostelem se tyčí 47 metrů vysoká věž z roku 1808 se zvonicí.\n\nKostel sv. Mikuláše je jednou z nejstarších dochovaných památek Poruby. Jeho historie sahá až do 15. století; tehdy poskytoval duchovní služby obcím Poruba, Vřesina, Svinov a Třebovice.Původní gotický kostelíček postavil asi ve 14. století Adam z Kornic. Roku 1491 se poprvé uvádí samostatný duchovní správce, jeho jméno však není známé.\n\nPřestavba, která byla nevyhnutelná, byla zahájena roku 1787. Musela být odstraněna celá příční stěna, kterou procházel hlavní vchod do kostela, bylo nutné vykopat hlubší základy. Byla přebudována klenba kostela a presbytář, kostel byl opatřen novou střechou. Interiér byl vybaven novým hlavním oltářem a dvěma bočními oltáři, byly pořízeny nové varhany. Roku 1795 byl kostel hotov. Věž kostela však byla dokončena až v roce 1808. Rekonstrukci se dále nevyhnula ani hřbitovní brána a hřbitovní zeď, bylo rovněž zbudováno nové schodiště k hlavním dveřím kostela.\n\nBarokní vybavení chrámu bylo na sklonku 19. století nahrazeno novým. Roku 1895 byly pořízeny nové boční oltáře se sochami Panny Marie Lurdské a sv. Antonína z Padovy, o rok později byl zbudován nový hlavní oltář se sochami sv. Mikuláše a sv. Cyrila a Metoděje. Kostelní věž byla ve velmi špatném stavu, proto byla roku 1909 zrekonstruována do stávající podoby a osazena novými hodinami. Vnitřek kostela byl upraven v duchu obnovené liturgie podle směrnic II. vatikánského koncilu v letech 1970 – 1975. V té době byla přistavěna i sakristie na severní straně kostela. Současný interiér je po rekonstrukci z období let 2008 - 2010, kdy byl vyměněn hlavní oltář, ambony, kostelní lavice, a byl upraven svatostánek.\n\n"}
{"id": "707822", "url": "https://cs.wikipedia.org/wiki?curid=707822", "title": "Agrometeorologie", "text": "Agrometeorologie\n\nAgrometeorologie, též zemědělská meteorologie, je odvětví aplikované meteorologie. Zabývá se vlivem počasí a podnebí na zemědělství.\n\nAgrometeorologie pomáhá v zemědělské výrobě (rostlinné i živočišné) dosahovat optimálních výnosů plodin a produktivity chovů. Studuje vliv chodu meteorologických prvků či výskytu určitých meteorologických jevů na zemědělskou výrobu. Usiluje o včasnou předpověď výskytu nebezpečných a nepříznivých meteorologických vlivů, které bezprostředně nebo vzdáleně výrobu ovlivňují. Spolu s technickou meteorologií a technickými obory pomáhá aplikovat poznatky v oblasti prevence a přímé ochrany v podobě umělých závlah a ochrany před suchem, zásahů do vývoje oblaků, ochrany před větrnou a vodní erozí půd, ochrany před šířením škůdců a nemocí, atd. Agrometeorologické poznatky pomáhají celkové organizaci zemědělské výroby, využívají se ke správnému stanovení agrotechnických termínů, pro něž jsou využívány nejen předpovědi vycházející z dlouhodobých meteorologických pozorování ale i krátkodobé předpovědi z operativních dat.\n\n"}
{"id": "707826", "url": "https://cs.wikipedia.org/wiki?curid=707826", "title": "Jodid zinečnatý", "text": "Jodid zinečnatý\n\nJodid zinečnatý je zinečnatá sůl kyseliny jodovodíkové, se vzorcem ZnI. Tato látka je dobře rozpustná ve vodě. Délka vazby Zn-I je 238 pm. Má poměrně neobvyklou strukturu krystalů, trojúhelníkový čtyřstěn.\n\nZpravidla se vyrábí reakcí jódu s kovovým zinkem. Reakce je velmi efektivní. Při nasypání práškového zinku na kousek pevného jódu za krátkou dobu začne rychlá reakce, která je vysoce exotermní. Reaktanty se proto ohřívají a dochází tím k výraznějšímu urychlení reakce. Po krátké době se teplota zvýší natolik, že jód začne sublimovat za vzniku fialových par. Fialové skvrny vzniklé desublimací jódu lze vyčistit ethanolem.\n\n"}
{"id": "707842", "url": "https://cs.wikipedia.org/wiki?curid=707842", "title": "Karel Teodor Falcký", "text": "Karel Teodor Falcký\n\nKarel Teodor Wittelsbach (11. prosinec 1724 Brusel – 16. leden 1799 Mnichov) byl jako Karel IV. Teodor falcký kurfiřt v letech 1742 až 1799 a bavorský vévoda a kurfiřt jako Karel II. Teodor v letech 1777 až 1799, dále byl také jülišský a berský vévoda. Pocházel z neubursko-sulzbašské linie falcké větve dynastie Wittelsbachů.\n\nKarel Theodor byl synem sulzbašského falckraběte Jana Kristiána, který byl pra-pra-synovcem falckého kurfiřta Karla III. Filipa a tím pádem dědic kurfiřtství. Již jako čtyřletý se stal po smrti matky v roce 1728 markrabětem v Bergen op Zoom. Poté v roce 1733 zdědil po smrti otce titul falckraběte Sulzbachu a stal se dědicem falckého kurfiřtství. Toho se na rozdíl od své otce dočkal v roce 1742, kdy zemřel kurfiřt Karel III. Filip ze starší neuburské linie. Společně s kurfiřtstvím získal také vévodství Jülich a Berg.\n\nV roce 1777 umírá poslední bavorský vévoda z vilemínské větve rodu Maxmilián III. Josef na neštovice. Nárok na vévodství přechází na Karla Teodora, ten vyjednává s císařem Josefem II. o výměně Bavorska za rakouské Nizozemí. Tento plán se nelíbil vévodům zweibrückenským, kteří byli po Karlu Theodorovi dědicové jeho držav, ale také pruskému králi Fridrichovi II. Brzy nato propuká válka o bavorské dědictví, která probíhala v letech 1778 – 1779 a byla ukončena těšínským mírem. V jehož důsledku Bavorsko ztrácí Innskou čtvrť a s Karlem Teodorem nastupuje v Bavorsku definitivně falcká linie rodu, čímž jsou sjednoceny državy Wittelsbachů, kteří navíc disponují dvěma kurfiřtskými hlasy.\n\nKarel Teodor se pokusil opětovně o výměnu Bavorska za jižní Nizozemí v roce 1784, ale podruhé neuspěl.\n\nKdyž Karel Teodor umírá v roce 1799, stává se bavorským vévodou a dvojitým bavorsko-falckým kurfiřtem dosavadní falcko-zweibrückenský vévoda jako Maxmilián I. Josef Bavorský, (ze Zweibrückensko-Birkenfeldské linie) který se v roce 1806 stává prvním bavorským králem.\n\n"}
{"id": "707844", "url": "https://cs.wikipedia.org/wiki?curid=707844", "title": "Agip", "text": "Agip\n\nAgip (\"Azienda Generale Italiana Petroli\") je italská firma zabývající se prodejem pohonných hmot, založená v roce 1926. Od roku 1953 je dceřinou společností nadnárodní ropné společnosti Eni.\n\nV roce 2014 odkoupila síť čerpacích stanic Agip v České republice, kterých je 208, maďarská firma MOL.\n\nŠestinohého psa s plamenem u huby jako logo pro petrolejářskou společnost Eni pravděpodobně vymyslel před rokem 1950 Luigi Broggini. Tento letopočet uvádí novinář Dante Ferrari.\n\nSpolečnost Eni v roce 1950 oficiálně vysvětluje, že nové logo se musí vázat k automobilovému průmyslu a to tak, že pes s jednou tlapou na zemi a ostatními ve vzduchu je jako náhle zabrzděný prudce jedoucí automobil a šest nohou tohoto imaginárního zvířete znamená čtyři kola automobilu plus dvě nohy řidiče.\n\nTento moderní kentaur může mít paralelu v africké mytologii, kde zvíře zobrazené s více končetinami znamená neobvyklé - nadpřirozené síly.\n\nPlamen u huby můžeme přirovnat k stále hořícímu ohni u petrochemických závodů, např. v rafinérii v Kralupech nad Vltavou.\n"}
{"id": "707852", "url": "https://cs.wikipedia.org/wiki?curid=707852", "title": "Kančilovití", "text": "Kančilovití\n\nKančilovití (Tragulidae) je čeleď drobných přežvýkavců, žijící v tropických pralesích Afriky a Asie. Někteří z nich patří mezi nejmenší žijící sudokopytníky. Kančilové představují starobylou skupinu přežvýkavců s příbuzenskými vazbami na velbloudy i jelenovité. Jejich fosilní pozůstatky, velmi podobné dnešním druhům, se dochovaly již ze spodního oligocénu.\n\nSlovo \"kančil\" je malajského původu. Nemá tedy nic společného s kancem (jak se někdy mylně soudí, snad kvůli výrazným špičákům). Sinhálský název kančila \"meminna\" znamená v překladu \"myší jelen\". Toto slovo bylo použito ve vědeckém názvu kančila indického (\"Moschila meminna\") a jeho překladem vzniklo anglické jméno kančila \"mouse deer\".\nKančil je v jihovýchodní Asii velmi populární tvor. Hraje důležitou roli v malajských a jávských bajkách, kde je symbolem chytrosti a mazanosti, podobně jako v Ezopových bajkách liška. Kančil indický vystupuje v Kiplingových Knihách džunglí, konkrétně v povídce Puránbhagatův zázrak, a to pod jménem \"Mušik nábha\".\n\nKančilové žijí v deštných pralesích, bažinatých oblastech a v okolí vodních ploch, někteří se přizpůsobili životu v zemědělské krajině a navštěvují i plantáže a zahrady. Jeden druh, kančil vodní, obývá západní a střední Afriku, ostatní se vyskytují v jižní a jihovýchodní Asii, od Indie a jižní Číny po ostrovy Indonésie.\n\nKančilové jsou malí kopytníci, dorůstající hmotnosti 2–12 kg a výšky v kohoutku 30–50 cm. Pro kančily je typické poměrně zavalité tělo na tenkých končetinách, klínovitá hlava se zašpičatělým čenichem a nápadně velkýma očima. Zadní končetiny mají delší a silnější než přední, což jim umožňuje dobře skákat. Kančilové mají obvykle hnědé zbarvení, často se světlou kresbou v podobě skvrn, pruhů či bílé náprsenky. Kančilové mají mnoho primitivních znaků, V jejich chrupu je 34 zubů, horní řezáky chybí, ale horní špičáky jsou dlouhé, u samců, vyčnívají i ze zavřené tlamy. Na rozdíl od ostatních přežvýkavců mají kančilové jen dva předžaludky, chybí jim kniha, naproti tomu žlučník je dobře vyvinutý. Na bradě a v blízkosti řitního otvoru mají pachové žlázy, jejichž výměšky si značkují teritorium.\n\nKančilové jsou skrytě žijící zvířata, nejraději se zdržují v husté vegetaci, často v blízkosti vody. Mají noční aktivitu. Den přespávají pod kořeny stromů, v norách a skalních rozsedlinách. Žijí samotářsky nebo v páru a zdržují se na nevelkém teritoriu, které obhajují před ostatními kančily. Hranice teritoria označují výměškem pachových žláz. Kančilové jsou velmi čistotní a svou hladkou, lesklou srst si čistí lízáním, podobně jako kočky.\n\nVšichni kančilové jsou býložraví, živí se především zelenými částmi rostlin, ořechy a semeny, ale vyhrabávají také kořeny a hlízy. Trus v podobě drobných bobků odkládají na jedno místo, tzv. \"záchodek\".\n\nKančilové se rozmnožují po celý rok, nemají pevnou dobu říje. Délka březosti se pohybuje od 4 do 8 měsíců, nejdelší je u kančila vodního, který se rozmnožuje jednou ročně, asijské druhy většinou dvakrát ročně. Samice má čtyři struky, rodí však pouze 1-2 mláďata, která kojí asi 3 měsíce. Mláďata rychle rostou a dospívají již ve věku půl roku. Mohou se dožít až 12 let.\n\nKančily pronásleduje mnoho predátorů. Loví je kočkovité i psovité šelmy, krajty, velké druhy orlů i lidé. Afričtí i asijští domorodci kančily loví se psy nebo chytají do ok pro chutné maso. V Indonésii se používají jeho nohy k nacpávání dýmek. Přes toto pronásledování není žádný druh kančila ohrožen vyhynutím. Chyceného kančila, zvláště mládě, je možné ochočit. Lidé je v Asii rádi chovají jako domácí mazlíčky nebo živou hračku pro děti.\nKančilové dokáží nepřátelům obratně unikat. Zatímco africký kančil vodní prchá před predátory do vody, kde se dovede i potápět, asijské druhy rodu \"Tragulus\" často v ohrožení znehybní, předstírají smrt, ale těsně před predátorem vyskočí a snaží se utéct nebo schovat. Tímto způsobem dokáží zmást i loveckého psa.\n\n\n"}
{"id": "707853", "url": "https://cs.wikipedia.org/wiki?curid=707853", "title": "Palais Rose de l'avenue Foch", "text": "Palais Rose de l'avenue Foch\n\nPalais Rose de l'avenue Foch (česky \"Růžový palác na Avenue Foch\") byl městský palác v Paříži. Nacházel se na ulici \"Avenue Foch\" v 16. obvodu.\n\nHrabě Boniface de Castellane (1867–1932) a jeho manželka Anna Gould (1875–1961) koupili pozemky v roce 1895 a 1896 a nechali vystavět palác, inspirovaný Velkým Trianonem ve Versailles. Realizací byl pověřen architekt Ernest Sanson (1836–1918). Výstavba probíhala v letech 1896–1902. Budova byla moderně vybavena, dokonce i pokoje služebnictva měly centrální vytápění a tekoucí vodu. Manželé v paláci bydleli do roku 1906, kdy se rozvedli a manželka odjela do Spojených států. V letech 1940–1944 zde bydlel generál Carl-Heinrich von Stülpnagel, velitel pařížské posádky. Po válce si palác pronajímala francouzská vláda. V roce 1961 zemřela bývalá manželka hraběte de Castellane a její dědicové se rozhodli palác prodat. Uvažovalo se o zakoupení paláce státem nebo městy Paříží a Neuilly-sur-Seine pro vytvoření paláce kultury, jako sídlo čínského velvyslanectví, konferenčního centra, muzea 19. století (které bylo později zřízeno v bývalém gare d'Orsay), nebo jeho rozebrání a přenesení do Boulogneského lesíka. Každý z projektů by si vyžádal desítky miliónů franků.\n\nV roce 1966 požádali dědicové o demoliční výměr a povolení ke stavbě luxusního obytného domu. Městský architekt navrhoval jako kompromis zachovat schodiště a fasádu na \"Avenue Foch\", což bylo zamítnuto. V roce 1968 město Paříž odmítlo nabídku na odkoupení paláce a tak byl prodán developerské firmě. Většina vnitřního vybavení (oklady, dveře, římsy, krby, fontána v zahradě) byla zničena nebo rozebrána ještě před demolicí v roce 1969. Nový majitel zachránil jen části velkého schodiště a zahradního mramorového bazénu. Umělecké sbírky z paláce byly rozděleny mezi spoludědice a rozprodány.\n\nV roce 1974 byla na místě paláce otevřena desetipodlažní luxusní rezidence s asi 90 byty, kterou navrhl dánský architekt Henrik Lassen.\n\n"}
{"id": "707855", "url": "https://cs.wikipedia.org/wiki?curid=707855", "title": "Grigoris Palagean", "text": "Grigoris Palagean\n\nGrigoris Palagean (též Krikor Balakian, ; 1875 Tokat – 8. října 1934 Marseille) byl arménský biskup, očitý svědek arménské genocidy a svědek v Berlínském procesu vedeném proti Soghomonu Tehlirianovi, vrahovi Talâta Paši. Grigoris Palagean je prastrýcem amerického básníka Petera Balakiana.\n"}
{"id": "707859", "url": "https://cs.wikipedia.org/wiki?curid=707859", "title": "Intermitentní planety", "text": "Intermitentní planety\n\nIntermitentní planety nebo také Vnější světy jsou názvy pro fiktivní seskupení planet z příběhů série Nadace, série o robotech, série Galaktická říše a několika povídek amerického spisovatele Isaaca Asimova. \n\nV těchto příbězích (série Nadace, série Říše, robotická série) jsou Intermitentní planety popsány jako první člověkem obydlené planety. V pozdějších dobách obyvatelé Intermitentních planet zpřetrhali své vazby k mateřské planetě Zemi a vůči jejím obyvatelům chovali neúctu až despekt. Zakázali např. přistěhovalectví ze Země a výrazně omezili i cestování pozemšťanů na své světy.\n\nV první vlně kolonizace vesmíru bylo osídleno 50 planet, které se nazývají Intermitentními. Jejich obyvatelé dosáhli vysokého životního standardu díky těmto faktorům: \n\nTyto faktory kontrastovaly s přelidněnou Zemí, která nebyla na takové technologické úrovni a její obyvatelé trpěli rozličnými chorobami. Intermitentní planety ukončily svou závislost na Zemi během Velkého povstání (několik prvních století Země politicky a hospodářsky kontrolovala Vnější světy) a následně vybudovaly na Zemi svou vlastní enklávu - Vesmírné město. V něm pracují pokrokoví lidé, kteří hodlají pomoci Zemi s jejími problémy, neboť by to bylo ve prospěch celé Galaxie. Avšak na samotných Vnějších světech existovala silná hnutí proti těmto tendencím, zejména na starších planetách, které jsou Zemi blíže. Jejich obyvatelé se obávají, že by se moderní Země stala nebezpečím a získala by imperialistické choutky.\n\nPozději došlo k druhé vlně osídlování vesmíru (ze Země, ne z Intermitentních planet), tentokrát již bez přítomnosti robotů. Bylo osídleno mnoho miliónů světů, z nichž se později zformovala Galaktická říše.\n\nIntermitentní planety se tedy snažily zajistit si nadvládu nad Zemí a zastavit příval nových osídlovatelů. Dr. Kelden Amadiro a dr. Levular Mandamus (aurorští vědci se silnou averzí vůči Zemi) přijdou na způsob, jak zapálit radiací povrch Země, takže se stane neobyvatelnou. Lidé opustili Zemi (poslední zbytky nechal přemístit císař Kandar V. na nedalekou Alfu). Intermitentní obyvatelé s výjimkou Solarianů vymřeli . Závislost na robotech se stala jednou z příčin degenerace.\n\nAurora byla první planetou osídlenou lidmi. Původní název zněl \"Nová Země\". Posléze byla přejmenována na Auroru (což znamená \"úsvit, rozbřesk\") kvůli zdůraznění nového věku osídlování vesmíru. Byla považována za nejmocnější z 50 Intermitentních planet a brána jako vůdčí planeta. Byla proslulá svým hroznovým džusem.\n\nAurora - první extrasolární lidmi osídlená planeta byla osídlena někdy mezi lety 2031 a 2064 n.l. záhy po objevení technologie hyperprostorového skoku. Obíhá hvězdu Tau Ceti. Nachází se ve vzdálenosti 3,7 parseků od Země (12 světelných let).\n\nAuroru obývalo přibližně 200 000 000 lidí a 10 000 000 000 robotů. Největším městem na planetě bylo \"Eos\", administrativní centrum a hlavní středisko robotického výzkumu. Žil zde mj. Han Fastolfe a Gladia Solaria. Nacházela se zde i Univerzita Eosu a Aurorský robotický institut. \n\nObyvatelé mykogenského sektoru na Trantoru považovali Auroru za svůj pradávný svět a ve svých legendách jej nazývali jmény jako \"Nejstarší\", \"Jitřní svět\".\n\nJedna z Intermitentních planet oblíbená pro své rozsáhlé deštné pralesy. Euterpe má jeden satelit Gemstone (česky Drahokam) o průměru 150 km, který obíhá v těsné blízkosti planety. Euterpe je pojmenována podle Euterpé - řecké múzy hudby.\n\nJedna z Intermitentních planet, na níž pobývala dr. Vasilia Aliena, dcera Hana Fastolfa.\n\nPlaneta, kde dochází k objevu nového typu mozku robota - gravitonického, který má umožnit další rozvoj robotů, jelikož pozitronický mozek narazil na své hranice. Mimo jiné i kvůli způsobu, jakým byly implementovány tři zákony robotiky, přičemž původní zákony jsou částečně předefinovány a částečně nahrazeny zákony novými. \n\nHlavní město planety - \"Hádes\".\nOstrov planety - \"Očistec\".\n\nV robotické vývojové laboratoři v Hádu dochází k záhadné vraždě (resp. k pokusu o vraždu - jelikož oběť útok přežije), přičemž všechny důkazy ukazují na robota zvaného Kalibán. Při vyšetřování trestního činu je čitatel obeznámen s planetou a s jejími ekologickými problémy - radikální zhoršování podmínek pro život lidí - i politickými a sociálními problémy - nesnášenlivost mezi 'vysídlenci' (obyvatelé planety, někdejší vysídlenci ze Země) a 'usedlíky' (lidmi ze Země), jež byli přizváni k pomoci reterraformovat planetu a tím zachovat život na ní. Sociální problém spočívá hlavně v rozdílném pohledu na používání robotů, politickým problémem se stává možnost předčasného odchodu usedlíků z Inferna, jelikož jsou napadáni agresívní skupinou domácích odpůrců avizovaných změn.\n\nSci-fi román \"Kalibán\" (angl. \"Isaac Asimov's Caliban\") nepatří ani do série Nadace ani do série o robotech, nýbrž do tzv. druhé robotické série, která vychází z prostředí Asimovových románů o robotech. Napsal jej Roger MacBride Allen za asistence Isaaca Asimova , další díly druhé robotické série jsou \"Isaac Asimov's Inferno\" a \"Isaac Asimov's Utopia\".\n\nMelpomenie je devatenáctou osídlenou Intermitentní planetou. Stojí zde \"Palác světů\", budova s velkou halou obsahující jména a souřadnice všech 50 Intermitentních planet . Pojmenována podle Melpomené, řecké Múzy tragédie.\n\nBěhem návštěvy Golana Trevize a Janova Pelorata při jejich pátrání po Zemi existovala na Melpomenii jen velmi řídká atmosféra a žil zde pouze druh lišejníku.\n\nVe vzdálenosti 2 parseků (6,5 světelných let) od Solarie leží Nexon, s níž tvoří nejtěsnější pár Intermitentních planet. Solaria byla osídlena právě z Nexonu.\n\nV knize \"Roboti úsvitu\" o něm mluví Santirix Gremionis s detektivem Elijášem Baleym jako o světě, v němž je součástí módy jednotný střih vlasů, který doplňují rozličné barvy.\n\nSvět, jenž zmíní (v knize \"Roboti úsvitu\") Aurořan Santirix Gremionis v rozhovoru s pozemským detektivem Elijášem Baleym.\n\nSolaria je nejmladší z padesáti Intermitentních planet. Byla známa výrobou vysoce rozvinutých robotů (kromě humanoidních), kteří se exportovali na ostatní planety. Dalším vývozním artiklem bylo obilí, které sloužilo k výrobě delikatesy známé jako \"pačinka\".\n\nSolaria byla osídlena ze sousední planety Nexon kolem roku 4270 n.l.\n\nKolem roku 500 éry Nadace byla Solaria poslední lidmi obývanou Intermitentní planetou. Obyvatelé ostatních 49 planet vymřeli. Solariané se přestěhovali do podzemí a zpřetrhali veškeré kontakty se zbytkem Galaxie. Vyvinuli zbraně pro obranu svého zdánlivě neobydleného povrchu a ničili vesmírné lodě cizinců. Pokusy o kontakt ustaly, Solaria začala být po čase považována za opuštěnou a zapomnělo se na ni.\nJejí obyvatelé však přežili a vytvořili si netypický sociální systém založený na silném individualismu.\nZa 20 000 let izolace se z lidí stali uzavření hermafrodité s minimem potřeby sociálního kontaktu. Než se ze Solarianů stali hermafrodité, museli se rozmnožovat stejným způsobem jako lidé, což odporovalo jejich představám o svobodě a nezávislosti, neboť přitom docházelo k \"perverzním emocionálním vazbám\" . Za pomoci genetického inženýrství dokázali Solariané sloučit v jednom těle výhody mužského a ženského elementu.\n\nPřibližně v letech 500 éry Nadace se počet obyvatel planety pohyboval kolem čísla 1200. Veškeré území bylo rozděleno na teritoria, na každém z nich svrchovaně vládne jen jediný Solarian, který má k dispozici velký počet robotů (až 10 000). Pokud zemře, jeho državu převezme potomek za předpokladu, že dosáhl určitého věku. Pokud ne, je zabit a místo něj vybrán jiný, již \"plnoletý\". Tuto povinnost ustanovení nástupce má zvláštní vládní výbor.\n\nDěti byly vychovávány robotickými chůvami, které jim zajišťovaly vše potřebné včetně vzdělání. Pro zajištění stabilní populace je přírůstek téměř nulový, každé jedno dítě nahrazuje úmrtí jednoho Solariana.\n\nSolariané se vzájemně nenavštěvují, pouze jednou za čas pořádají videokonference, na nichž probírají některé nezbytnosti. Každá z držav je víceméně soběstačná, některé zdroje a výrobky jsou předmětem výměnného obchodu. Solariané se také dožívají mnohem vyššího průměrného věku než ostatní lidé (až několik staletí). Vyvinuly se u nich mozkové „lalokové usměrňovače“, díky nimž mohou zásobovat energií roboty i ovládat běžné zařízení domu. Solariané si nepřejí žádný kontakt se zbytkem Galaxie, proti narušitelům svého území se staví nepřátelsky. Lidmi opovrhují a nazývají je \"půl-lidmi\".\n\nSolarii navštívil Golan Trevize s Janovem Peloratem a Bliss kolem roku 500 éry Nadace během jejich společného pátrání po Zemi. Přistáli na pozemcích Sartona Bandera, jenž jim sdělil některé informace, ale posléze projevil úmysl je zabít. Nepodařilo se mu to díky včasnému zásahu Bliss.\n\n"}
{"id": "707860", "url": "https://cs.wikipedia.org/wiki?curid=707860", "title": "Dinis Machado", "text": "Dinis Machado\n\nDinis Machado, vlastním jménem Dinis Ramos e Machado (21. března 1930, Lisabon - 3. října 2008, tamtéž) byl portugalský prozaik, sportovní novinář a filmový kritik.\n\nDinis Machado vystudoval obchodní školu a poté se více než dvacet let věnoval novinářské práci. Jako sportovní novinář přispíval do listů \"Diário Ilusrado\", \"Diário de Lisboa\" a \"Record\" a své filmové kritiky uveřejňoval v šasopise \"Filme\". Věnoval se také nakladatelské práci. Jako spisovatel publikoval nejprve pod pseudonymem Dennis McShade tři detektivní romány (z pozůstalosti byl pak vydán ještě jeden), ale skutečný úspěch mu přinesl až pod vlastním jménem vydaný román \"O que diz Molero\" (1977, Co tvrdí Molero), který se zařadil mezi stěžejní díla moderní portugalské prózy.\n\n\n\n"}
{"id": "707861", "url": "https://cs.wikipedia.org/wiki?curid=707861", "title": "Vesmír (rozcestník)", "text": "Vesmír (rozcestník)\n\nVesmír má více významů:\n\n\n"}
{"id": "707870", "url": "https://cs.wikipedia.org/wiki?curid=707870", "title": "Démon alkohol", "text": "Démon alkohol\n\nDémon alkohol, (anglicky Death Has a Shadow) je první díl amerického animovaného seriálu Griffinovi, který měl premiéru 31. ledna 1999. Scénář vytvořil Seth MacFarlane a režii obstarával Peter Shin.\n\nNa začátku Meg prosí Lois o kolagenové injekce do svým rtů. Ta jí to však vymluví tím, že většinu problémů na světě mohou něčí komplexy, v \"přepnutí\" děje je uveden Hitler v tělocvičně, kde závidí pozornost hezkých žen jednomu Židovi. Peter večer odchází na pánskou jízdu, ale pod podmínkou, že se neopije. Peter to však poruší a vypije 37 piv. Poté odejde do práce - továrny na hračky, kde kontroluje jejich bezpečnost. Peter usne a ve večerních zprávách je reportáž o nebezpečných hračkách. Místo baseballového míčku je prodána sekera, místo štěkajícího pejska léky a panenka, která vyplivuje věci slouží jako plamenomet. Následně dostává Peter výpověď. Nejprve to Lois nechce oznámit a tak si jde pro podporu, nedopatřením však získá 150 000 dolarů, ale nechce je vrátit. Proto si pronajme sochu Davida, Meg zaplatí kolagenové injekce, Chrisovi koupí prsní implantáty a kolem domu si zavedou vodní příkop. Když se to Lois dozví, na doporučení Briana se Peter rozhodne ty peníze vrátit na nějaké veřejné akci a je jí zápas v americkém fotbale. Zbylé peníze tedy vyhodí ze vzducholodi, kde je i Brian. Ochranka je sestřelí a putují do věznice. U soudu Petera odsoudí na dva roky, Stewie však změní soudcovo rozhodnutí svým laparátem, (přístrojem na ovládání myšlenek).\n\nBěhem dílu se však Stewie pokouší zabít Lois. Střílí po ní laserem a nabízí jí granáty místo bonbonů, to kvůli zabavení jeho laparátoru.\n\nGriffinovi\n\n"}
{"id": "707876", "url": "https://cs.wikipedia.org/wiki?curid=707876", "title": "Kompozice krajinářského parku", "text": "Kompozice krajinářského parku\n\nKompozice krajinářského parku je úprava plochy ve stylu anglického parku (přírodně krajinářského parku), který vznikl v Anglii na počátku 18. století, a rozšířil se po celé Evropě. Úprava je typická nepravidelností, příklonem k přirozeným tvarům, předmětům a často napodobuje přírodu, čímž se liší od pravidelných stylů. Předlohy parků byly často inspirovány obrazy krajin Clauda Lorraina a Nicolase Poussina.\nArchitekti se úmyslně co nejvíce vyhýbají geometrickým tvarům v krajině, aby dosáhli dojmu původní krajiny. Harmonie v parku je dána skrytou vyvážeností malebné kompozice.\n\nÚprava anglického parku odrážela nové filozofické, panteistické názory a snahy o změnu vztahu člověka k přírodě. Anglický park byl tak úspěšný, protože odpovídal módě, která v té době byla rebelií proti diktátu architektury. Karel Teige popisuje rozdíl mezi barokním a anglickým parkem takto: „\"Ve francouzském parku dominuje architektura; vegetace i voda je plně podrobena architektonickému plánu, příroda je tu negována a nahrazena kamennou, vodní i vegetační architekturou a skulpturou. V anglickém parku se architektura neguje jakožto architektura, změní se v krajinnou kompozici… …Anglický park (zahradu) je možno definovat jako komponovanou krajinu.\"\"\n\nZa vhodnou ukázku romantismu v anglickém parku 18. století, včetně některých v té době obvyklých nešvarů a nevkusností lze považovat park Painshill kde jeho tvůrce Hamilton umístil řadu pošetilostí a tretek, malých dekorativních objektů, které zahrnují jeskyni, „gotický“ chrám, „ruiny“ gotického opatství, románské mauzoleum, nebo napodobeninu gotické věže s výhledem do krajiny. Podobné objekty, jako více či méně vhodné a umístěné napodobeniny pyramid, antiky, gotiky, zřícenin, asijských staveb, byly časté. (Zámek Howard, Rousham House, Stourhead, English garten apod.)\n\nSkladba kompozice ve stylu anglického parku nabyla s rozvojem zahradní architektury vyšší úrovně vědomosti a pravidla kompozice byla několikrát různě úspěšně syntetizována jako hlediska pro tvorbu. Pravidla pro veškerou tvorbu zahradní architektury zobrazil architekt anglického parku H. Repton jako paletu potěšení, z nichž každé dalším způsobem přináší uspokojení a nebo jejichž porušení působí bolest oku návštěvníka. Jde tedy o kritéria hodnocení díla stejně jako cíle tvorby, hodnoty, které by měly, nebo mohou být, podle představ 19. století, architekty naplněny. V zde uvedené upravené citaci H. Repton upozorňuje i na odchylky od pravidelného stylu zahrad (první čtyři) pro styl anglického parku a krátce srovnává.\n\n\"Tyto první čtyři pravidla mohou být považovány za obecně nepřátelské malebné kráse, ačkoliv nejsou proto vyřazeny. Jsou situace, ve kterých starověký styl zahradničení může být smysluplně a správně uchován - akademické háje a klasické promenády v našich vysokých školách, nebo univerzitách.…\"“ \n\n\nShromažďování a ukázka vlastnictví majetku, ukázka moci a vlivu je v každé epoše lidstva samozřejmou touhou, cílem konání osob považovaných za významné svým okolím nebo přinejmenším sebou samými. Toto chování lze běžně nalézt u primitivních živočichů, například při zásnubních obřadech a dalším sociálním chování. Přivlastnění, zobrazení skutečného, nebo nejlépe i neexistujícího majetku jako vlastnictví je tedy přirozeně jednou z choutek majitelů, které zahradní architektura naplňuje. Úkolem architekta je tedy označit široké okolí jako nepřerušené panství majitele. Problémem může být, pokud je v oblasti zájmu i veřejný kostel, nebo velké město, objekty, které očividně nepatří k majetku jednotlivce. Nezbývá než vyvolat dojem, který by takto zapůsobil. S velkým důvtipem se řešením zabývá H. Repton:\n„\"Jsou různé cesty, kterými tento účinek může být příležitostně vytvořen, zmíním některé z nich, totiž že kostel a hřbitov může být zdobený v stylu, který bude jaksi korespondovat se vzhledem sídla. Že tržnice, nebo další veřejná budova, obelisk, nebo dokonce pouhý kámen, s označením vzdálenosti, možná ozdoby ve městě, mohou nést erb rodiny. Nebo stejné erby mohou být znamením hlavního hostince v tom místě.\"“ \n\nHlavní součástí anglické zahrady v Anglii jsou sekané trávníky na rozlehlých loukách v kontrastu k vodním plochám na lesním pozadí. Bývají doplněny shluky stromů, háji na zvlněném terénu a napodobeninami helénských, čínských, islámských, starověkých, románských nebo romantizujících (nebo neidentifikovatelných) památek a chrámů, či gotických zřícenin, mostů a další malebné architektury, někdy i jeskyněmi. Jako celek byly anglické přírodně krajinářské parky navrženy tak, aby dávaly dojem přirozené, nebo romantické krajiny. V původním pojetí bylo záměrem, aby park tvořil přirozený celek do nějž člověk vůbec, nebo jen minimálně zasahuje. Pozdější autoři již dávají přednost užitné hodnotě s plánovanými a i velmi výraznými umělými zásahy, které však nemají být znát a \"přirozený\" park tvoří navazující obora. \nZahrada musí působit maximálně prostorně ale současně rozmanitě, takže na malé ploše se může celkový dojem snadno změnit v neharmonickou směsici prvků a doplňků. Také proto, aby oko pozorovatele nespočinulo na rušivých elementech, jako blízká továrna, nebo byly některé pohledy skryty, můžeme jednak použít skupiny stromů a keřů jako přírodní kulisu, nebo stavební doplněk jako clonu, ale také lze částečně zahloubit spojovací komunikaci a nebo zahloubit naopak rušivý prvek (například ploty, zdi, užitkové budovy), nebo jej skrýt za nevysokou terénní vlnou.\n\nPovrch anglického parku bývá zvlněný, pouze zcela výjimečně plochý, na rozdíl od barokních zahrad, které byly založeny výhradně na rovinách, nebo rovných terasách. Správnost terénních úprav záleží na stupni a poměrech, ve kterých jsou rovné plochy, nakloněné roviny a terénní nerovnosti sladěny. \n\nPlochý terén, ale i terénní nerovnosti nesmí být použity ve větší míře. Dlouhé rovné plochy totiž působí monotónně a únavně a nepřehledné parkové úpravy v rovině nedávají tolik vyniknout kráse pohledů do širšího okolí, na vzdálenější krajiny. Zcela plochý, nečleněný terén ve větším měřítku tak není žádoucí vůbec.\n\n\"„Tam, kde země přirozeně ukazuje jen velmi malou nepravidelnost plochého povrchu, je pohled na ohromný rozsah ploché země spíše odporný než půvabný, a malou výhodou je výhled na vzdálené objekty. Stále ještě může být získáno nekonečné potěšení z krásy pomocí promyšlené kompozice okolí domu. …Nepravidelný povrch země může mít více překvapujícího půvabu než obraz a může být zajímavější pro oko návštěvníka. Může být smělý nebo velkolepý, nebo romantický,…“\" H. Repton.\n\nPovrch je architekty přírodně krajinářských parků vhodně upravován i přesuny velkých hmot půdy, podle záměru kompozice. Pro schopnost úprav terénu radikálním přesunem velkých mas půdy byl obzvláště obdivován Lancelot \"Capability\" Brown. Kvalitní úpravou ve stylu anglického parku v ČR se zatím pyšní park v Průhonicích u Prahy. Zajímavou ukázkou anglického parku v rovině jsou parky v Lednici a Kroměříži, kde lze najít i odchylky od původního stylu, které jsou pro evropské přírodně krajinářské parky obecně příznačné (nevhodně umístěné, kýčovité prvky, nesourodá směs nevhodných exotických dřevin, apod.). Problém fádnosti roviny a současně nepřirozenosti umělých pahorků v parcích v nížinách doporučuje řešit H. Repton následovně: „\"V pahorkatinách, kde jsou příkré svahy, je cesta údolím vždy půvabná, protože zdá se přírodní, a nese s ní představa klidu a bezpečí, ale v zemi která není kopcovitá, raději bychom měli s prospěchem ukazovat malé nesrovnalosti země.\"“ \n\nNesmyslně, zbytečně vyvýšené části terénu, nebo jakékoliv ostré, nebo umělé tvary zpravidla působí rušivě. Žádné z uvedených pravidel však nelze chápat jako neporušitelné, podle okolností. Dále je nutné si uvědomit, že anglické parky byly historicky často vytvořeny v návaznosti na francouzskou zahradu, její větší nebo menší úpravou. Tyto přechodové formy mohou pochopitelně nést vlastnosti, nebo prvky obou stylů.\n\nDalší zvláštní terénní úpravy se vážou k úpravám vodních toků a nádrží, které jsou rovněž velmi odchylné od předchozího stylu pravidelných zahrad (francouzský park, holandská zahrada).\n\nVšeobecně lze k modelaci terénu anglického parku říci, že využívá pravidla perspektivy známá u pravidelných stylů a objevuje další. Pomalu se svažující terén, směrem od pozorovatele podporuje v parku více pocit vzdálenosti a zvedající se terén naopak pocit snížení vzdálenosti. Tuto skutečnost lze použít při tvorbě krajiny spolu s vlastnostmi keřů, stromů (zvláště barevných kultivarů) a využitím pravidel perspektivy k vytvořením iluzí. Při klamání pozorovatele je třeba dbát na překročení míry a potlačit prvky ,které působí rušivě (a někdy směšně) proti iluzi. V úvahu je vhodné vzít i aspekt času, tedy růst dřevin. Iluzorní míru rozlehlosti ve větších parcích podporuje také dojem, že se díváme na část většího celku, že prostor má například více zálivů a na základě klamných informací očekáváme více skrytých částí. K vytvoření takových dojmů slouží skupiny keřů a stromů, které část výhledu omezují a rámují, barvou a tvarem tvoří iluzi perspektivy, vytvářejí průhledy. Ty jsou významným prvkem přírodně krajinářského parku a pomocí průhledů lze vytvářet různé efekty i na blízkých místech. Průhledy a rámování pohledů lze najít i u stylu čínských zahrad, odkud čerpal styl anglického parku inspiraci.\n\nNěkteré z parků jsou bohužel obdivovány pro svůj rozsah více než pro kvalitu úprav. Avšak \"„Rozměrnost rozsahu není podstatou významnosti charakteru parku více než obrovská hromada různě zbarvených barevných stavení představuje významné sídlo. Park svým obrovským rozsahem snad může překvapit, ale to nezapůsobí na nás vlastním charakterem své velikosti a významem, pokud my nejsme vedení k těch částem, kde se jejich krása ukazuje, se vší poutavostí, uprostřed neohraničeného rozsahu nerozděleného majetku.“\" H. Repton.\n\n„\"Když pod vedením Le Nôtre a jeho stoupenců, smysl pro geometrické zahradničení zvítězil, příroda byla totálně vypuzena, nebo skryta uměleckými díly. Teď, v jasně narýsovaném tvaru země nebo vody, vezmeme přírodu pro náš model a nejvyšší dokonalostí zahradní architektury je napodobit přírodu tak soudně, že vliv umění nikdy nebude objeven.\"“\n\nOdraz oblohy a třpyt na povrchu vody je zdrojem potěšení v mnoha zahradách. Voda v přírodně krajinářských zahradě měla za úkol stejně jako ve francouzské zahradě zrcadlit, ale také být protikladem k zelené ploše trávníků. \nV pravidelných zahradách, stejně jako v anglickém parku byly oblíbeny umělé vodní nádrže. Jako veškeré prvky pravidelných zahrad byly jednoduchých tvarů, podléhaly celkové symetrii. Velké vodní plochy v anglickém parku jsou někdy doplněny romantickým ostrovem, nebo voda v parku tvoří zálivy, takže pevnina ostrov aspoň připomíná. Stejně jako u ostatních stylů byl ceněn zvuk padající vody, ale kašny nahradily splavy a nebo někdy i bouřlivé peřeje. Voda v krajině může dodat krajině větší dynamiku, tehdy, když bude otevřenou krajinou procházet v křivkách jako řeka. Nebo může opticky krajinu udělat širší, nebo užší, to tehdy, bude li koryto řeky, nebo rameno rybníka dělit krajinu podélně, nebo příčně. Je silně vnímán rozdíl mezi působením klidné a prudké vody, potoku, řeky a rybníků.\n\n„\"Zrcadlově hladký povrch klidného jezera, ať tak nebo onak nádherný, není zajímavější než živý potok.\"“\nVelké vodní nádrže byly častou součástí velkých anglických parků, avšak, kde bylo možné, zkušení architekti, zejména v úzkých údolích místo zakládání líných bahnitých rybníků dávali přednost vytváření řek, nebo jejich zdání. Pro uchování představy řeky, nic není tak účinné, jako most. Výrazným prvkem v anglickém parku je most v palladianském stylu. Zřídit most přes rybník, byť kvůli malebnému odrazu v hladině tak typickému, pro tento typ parku, se zdá být absurdním nápadem. Mosty jsou zřizovány pouze přes řeky. I proto byly v anglickém parku budovány soustavy nádrží napodobující řeku, s jejími ohyby a tvarem břehů. Zvláště pokud je mnohem snadnější vytvořit zdání souvislosti, než obrovské rozlohy jaké vyžaduje jezero.\n\nTok řeky byl architekty důkladně zkoumán, aby mohl být napodoben, \"…Břehy přirozené řeky nejsou nikdy stejně vzdáleny. Voda se někde rozšiřuje dvakrát více, než je šířka jinde. Tato půvabná nepravidelnost závisí na tvaru země, skrz kterou to teče. Řeka zřídka postupuje daleko podél středu údolí, ale většinou se drží jedné strany, nebo se odvážně táhne napříč k dalšímu, podle toho, jak vyvýšenina překáží nebo nízký terén určuje její kurs. Tyto okolnosti v přírodních řekách by měly být pečlivě napodobeny v umění a nejen efekty, ale přímo příčiny, podle možností, by měly být napodobeny, zejména v podobě břehů. Tak, aby konvexní strana řeky… měla břeh konvexní nebo příkrý a vypouklá strana řeky… by měla mít svůj břeh vydutý nebo plochý… .\" \n\nV knize The Art of Landscape Gardening H. Repton kritizuje svůj tolik obdivovaný vzor, pana Lancelota \"Capability\" Browna: „\"Mezi četnými názory na vkus, kterými slavný zahradní architekt ztratil náš obdiv, se často zmýlil v charakteru tekoucí vody. Příliš často byl schopen uměle upravit její tok, přeměněním živé řeky ve stojatý bazén, ne, on si dokonce dovolil zkrotit tok bouřlivé řeky Derwent v Chatsworth. Proměnil ji na krotkou a ospalou řeku nehodnou velkoleposti paláce hor.\"“\n\nPrůhledy na okolní krajinu byly komponovány tak, že skupiny několika stromů a keřů na pozadí v různém úhlu pohledu (i díky modelaci terénu) vypadala v orámování dřevin v okolí, ve střídajících se průhledech stále jinak a dávala tak dojem měnící se krajiny a iluzi větší rozlehlosti parku. V průhledech se skupiny keřů a stromů a pozadí spojovalo a měnilo což je pro oko diváka lákavé. Iluzi vzdálenosti pomáhalo i využívání přirozené barevnosti dřevin (namodralé jehličnany ve větší vzdálenosti), jejich habitus (pevné ostré tvary blízko pozorovatele, jemný habitus ve větší vzdálenosti). I relativně nevelký prostor se díky vhodnému rozdělení mohl stát různorodě působícím jevištěm. Kde to v parku bylo vzhledem ke kompozici možné, byl samozřejmě využit průhled i do vzdálenější krajiny, třeba až na konec parku.\nJsou typické pro tento styl. Oblíbená je křivka \"s\". Cesty jsou rovné ve zcela výjimečných případech, v pozdějších obdobích je požadováno, aby nebyly používány nesmyslné okliky. Repton upozorňuje na častý jev, kdy je i dlouhá cesta k domu v rámci panující nesmyslné módy zbytečně klikatá, ale zatáčky jsou přinejmenším stejně dlouhé jako spojnice mezi nimi, navíc jsou všechny naprosto stejné a geometricky pravidelné.\n\nSpojovací cesty jsou vedeny ve zvlněném terénu zpravidla údolími po rovině, v mírném spádu, ale výjimečně v případech krátkých spojnic na větším převýšení, nebo směrem k jednotlivým výrazně vyvýšeným prvkům zahrady (romantické doplňky) jsou použity cesty s větším sklonem a výrazným zalomením ve směru. Jde však o výjimky.\n\nPři tvorbě pozemních komunikací je třeba jednat uvážlivě. Pozorovatel nesmí mít pocit umělosti a nesourodosti. Cesty v anglickém krajinářském parku jsou často koncipovány mírně pod úrovní terénu, tak, aby nerušily pohledy z okolí a nepoškozovaly účinek ostatních prvků krajiny a protože dojem hloubky pohledu, iluze rozlehlosti by snadno mohla být ovlivněna. Celkový dojem je velice důležitý. V menších zahradách jsou části užitné zahrady, parku a obytné části různě spojované, ale účinek celku musí být komplexní.\n\nUmístění cest přírodně krajinářských parků procházejících na okraji luk v údolích má i psychologický podtext. Mírné údolí vzbuzuje dojem útulnosti (jde o konkávní tvar). Prostor ve vyvýšené části terénu naopak působí světleji a odlehčeněji.\n\nArchitekti anglického parku upravovali okolí šlechtická sídla, jejichž smyslem bylo reprezentovat. To bylo důvodem, proč byly rafinovaně upravovány příjezdové cesty a průhledy, aby se sídlo z dálky ukázalo pouze v nejskvělejším úhlu, příjezdové brány, aby byly důstojným doplňkem, ale i úvodem k ohromující kráse příjezdových částí reprezentující skvělost, ale i vkus majitele. Těmto částem je věnována zvláštní pozornost.\n\n„\"Cesta, kterou cizinec, jak předpokládá, projde skrz park nebo trávník k domu, je nazývaná přístupem, vstupní částí. Zde je zdá se stejný vztah mezi vstupní částí a domem v exteriéru, jako mezi halou, nebo vstupem a pokoji ke kterým vede v interiéru. Pokud je hala příliš velká nebo příliš malá, příliš bídná nebo příliš mnoho zdobená vůči stylu dalších částí domu, je zde očividná nesrovnalost v architektuře, kterou dobrý vkus bude uražen. Pokud je hala tak upravená, že nespojuje dobře několika pokojů, ke kterým by měla vést, pak bude defektní vůči stávajícím konvencím. Stejně tak je to se vztahem k vstupní části. Měla by být upravena vhodně, zajímavě, a v přísné harmonii s charakterem a vlastnostmi panského sídla, ke kterému náleží.\"“\n\nCesty v barokním parku jsou přímé, osově pravidelné, rozdělující zelené trávníky a výrazné, jsou jedním z nedůležitějších dekorativních prvků, naopak v anglickém parku se cesty pokouší architekti skrývat. Repton popisuje některá řešení, době rozvoje stylu anglického parku obvyklá a popisuje jejich klady a zápory: „\"Linie červeného štěrku napříč trávníkem je schopna poškodit vzhled celku, rozdělením trávníku do částí, zničením jednoty zeleně, tak příjemné na pohled. Ale cítím znechucení cestou vykopanou pod úrovní trávníku, tak, aby byla skryta pohledu, což se dá také občas někde vidět. Přístupová část před palácem je pak vedena příkopem.\"“\n\nProtože architekti při tvorbě anglického parku v zájmu vyšší malebnosti a přirozenosti vytvořili mnoho nepraktických, nehezkých a nepřirozených úprav, H. Repton uvádí pravidla, kterými je třeba se při tvorbě příjezdu k domu řídit, jako reakce na nejzřejmější chyby:\n\n\nK výsadbě anglického krajinářského parku byly používány vhodné druhy místních dřevin, které byly v pozdějším období doplňovány dovezenými cizokrajnými dřevinami, nebo kultivary. Výsadbu je nutné naplánovat tak, aby použité dřeviny nebyly příliš stejné a výsadba nebyla ani fádní, ani nesourodá. Při výběru jsou důležité nároky dřevin, ale významný je habitus, odstín olistění, vybarvení na podzim, při rašení, při květu. Například rostliny se zajímavým , ale z větší dálky naprosto nenápadným kvetením je třeba umístit u cesty (např. Calycanthus floridus). Rostliny nad jiné pozoruhodné, umisťujeme zvlášť, jako solitéry. Solitéra vyniká nejvíce na pozadí nenápadných keřů a stromů, pokud možno kontrastního zbarvení oproti soliternímu keři či stromu. Jako solitéra je vhodný například šácholan (např. \"Magnolia stellata\") zajímavý výraznými květy a zajímavými velkými listy. Menší rostliny je často vhodné vysazovat ve skupinách stejných keřů. \nRepton uvádí, že výsadba ve větších počtech je naprosto nezbytná, protože více keřů, nebo stromů zaplní prostor rychleji než jeden a později mohou být vyřezány. Výsadby lze koncipovat tak, aby stromy rostly jednotlivě (tzv. solitéry) nebo ve skupinách. Výsadby v anglickém parku jsou vytvářeny podle předem pečlivě rozvrženého plánu.\n\nPři výsadbě je často využito vytváření kontrastu, když jsou před tmavé jehličnany vysázeny keře s nápadnými světlými listy (a naopak). Druhy s většími listy sázíme blíže pozorovateli, druhy s menšími listy do větší vzdálenosti od pozorovatele (pokud tedy není sledován nějaký cíl, například vystavit dekorativní plody keře s menšími listy blíž pohledu pozorovatele). Menší druhy je třeba sázet před větší, jen výjimečně jinak. Velké a vysoké druhy dřevin se obvykle nedávají poblíž cest, ale buď přímo nad cestu, nebo do větší vzdálenosti jako kulisa (často k jiné cestě). Více velkých dřevin blízko pozorovatele může vyvolat dojem stísněnosti. Všeobecně by mělo platit, že v malých zahradách používáme malé stromy, ve větších můžeme použít větší stromy. Velké stromy malou zahradu opticky ještě více zmenší. Menší stromy velkou zahradu, nebo park ještě více zvětší. Při výsadbě kultivarů s velmi výraznými znaky, barvou, nebo zvláštním růstem je třeba dobře zvážit jejich použití a umístění. Velké množství kontrastů působí nepřirozeně, proti záměru působit harmonicky.\n\nIdeální je okrasné dřeviny skloubit tak, aby v prostoru během sezóny vždy bylo něco zajímavého a atraktivního, ať už kvetením, nebo sezónním olistěním, či plody. Zejména podzimní barvy jsou cenné a je vhodné sladit jednotlivé druhy aby vynikly ty nejzářivější. Samozřejmě je důležitá střídmost a kultivovaná krása krajiny jako celku je v romantickém parku cennější, než podbízivá skupina uměle pestrolistých keřů. \nPo vysázení parku je třeba mnoho let čekat, než se skutečně plánovaný efekt dostaví. Některé dřeviny proto byli ochotni majitelé dát vykopat a přepravit na místo v parku už jako velké vzrostlé dřeviny. Další možností byly rychle rostoucí dřeviny (javor, jasan, lípa, smrk), které vytvořily porost do doby, než je nahradily pomaleji rostoucí cenné dřeviny (např. dub, buk). Odborná péče je rozhodně důležitá. Stává se, že neodborní zaměstnanci zničí úspěšnou realizaci špatnou údržbou.\n\nVolba druhové skladby byla někdy záležitostí preferencí architekta, například Lancelot ('Capability') Brown vysazoval s oblibou všude smrky. V druhé polovině 19. století vzrostla záliba v neobvyklých cizozemských dřevinách. Barevnost zahrady hraje větší roli na konci 19. století, kdy do koncepce opět proniká více používání květin a různobarevných dřevin. Ve dvacátém století se v kompozici parků stále více prosazují barevné kultivary. V polovině 20. století pak bylo pěstování barevných dřevin vůbec zavrženo i v sadovnictví jako buržoazní úchylka, přežitek, s tím, že parky mají sloužit především dělníkům a rolníkům. \nPodle jiných odborných zdrojů se od poloviny 20. století v sadovnické architektuře prakticky nepoužívá kompozice a nové výsadby jsou prováděny plošně. Jediným prvkem sadovnické architektury, který je používán, je živý plot. Úhyn rostlin ve výsadbách je značný, protože je zanedbávána další péče. Sortiment dřevin je omezen na několik druhů, které jsou tak zcela typické pro toto období. I tyto rostliny jsou ale dodávány ve špatné kvalitě a ani nedopěstované (např slabě zakořeněné), obvykle prostokořenné. Tento stav se zlepšuje až na začátku 21. století. \nEvropské \"anglické zahrady\" jsou charakteristicky vytvořeny v menším měřítku a jsou plné atraktivních doplňků, romantických prvků, čímž se liší od většiny anglických přírodně krajinářských zahrad. Mohou někdy působit až poněkud kýčovitě. Typickým úkazem v evropských přírodně krajinářských zahradách byly osoby představující za úplatu poustevníky v romantických umělých jeskyních.\n\nZahrada obklopená zdmi může působit sevřeně jako ohrada pro dobytek. Proto je viditelné stavební prvky třeba použít opatrně a ponechat je viditelné tehdy, pokud mají architektonickou cenu, nebo hodnotu v souvislosti působením okolí. Objekty jako gotický kostel nebo větrný mlýn v blízkém sousedství například rušivě působit nemusí.\n\nVelkou změnou anglických zahrad od klasicistních předchůdkyň bylo zrušení ohradních zdí a rozšíření zahrady o okolní krajinu. Tato tendence se objevovala i u pozdních úprav francouzských zahrad (viz Lednicko-valtický areál). Sama krajina v okolí se stává parkem. Aby pohled na krajinu nerušily ploty a cesty, bylo oplocení a cesty umístěny do terénních sníženin, případně příkopů. Krajina potom vypadala nerušeně.\n"}
{"id": "707878", "url": "https://cs.wikipedia.org/wiki?curid=707878", "title": "Krzeszów", "text": "Krzeszów\n\nNázev Krzeszów (česky Křešov) má více obcí v Polsku:\n\n"}
{"id": "707880", "url": "https://cs.wikipedia.org/wiki?curid=707880", "title": "Tetrakarbonyl niklu", "text": "Tetrakarbonyl niklu\n\nTetrakarbonyl niklu (též karbonyl niklu; název podle IUPAC: \"tetrakarbonylnikl\") je sloučenina se vzorcem Ni(CO). Tato nažloutlá kapalina je velmi těkavá a vysoce toxická. Používá se pro poniklovávání oceli a jiných kovů a pro výrobu velmi čistého niklu. Je meziproduktem v Mondově procesu čištění niklu a reagenciem v organokovové chemii.\n\nKarbonyl niklu má čtyřstěnnou molekulu se čtyřmi karbonylovými ligandy navázanými na atom niklu. Tyto ligandy, ve kterých jsou uhlík a kyslík spojeny trojnou vazbou (často však znázorňovanou jako vazba dvojná), jsou na nikl kovalentně vázány uhlíkovým koncem. Struktura karbonylu niklu a podobných sloučenin mnoho let mátla chemiky a většina publikací před rokem 1950 vyobrazuje řetězce tvořící s kovem chelát.\n\nKarbonyl niklu má 18 valenčních elektronů, podobně jako jiné karbonyly kovů, například pentakarbonyl železa nebo hexakarbonyl molybdenu. Tyto karbonyly mají symetrickou strukturu a jsou elektricky neutrální, což je důvodem jejich vysoké těkavosti. V Ni(CO) má atom niklu formální oxidační číslo nulové.\n\nNi(CO) byl proprvé syntetizován Ludwigem Mondem v roce 1890 přímou reakcí kovového niklu s oxidem uhelnatým. Tato průkopnická práce byla předzvěstí existence mnoha jiných kovových karbonylových sloučenin, například vanadu, chromu, manganu, železa nebo kobaltu. Byla též průmyslově využita na konci 19. století k čištění niklu.\n\nV procesu se při 50 °C nechává procházet oxid uhelnatý přes nečistý nikl. Optimální rychlost reakce nastává ale až při 130 °C.\n\nNi(CO) není běžně komerčně dostupný. Obvykle se v laboratoři připravuje karbonylací snadno dostupného bis(cyklooktadien)niklu.\n\nPři mírném zahřívání se Ni(CO) rozkládá na oxidu uhelnatý a kovový nikl. V kombinaci se snadnou tvorbou tetrakarbonylu niklu z CO a nečistého Ni, je tento rozklad základem Mondova procesu čištění niklu. Rozklad začíná okolo 180 °C a s rostoucí teplotou se zrychluje.\n\nPodobně jako jiné nízkovalentní kovové karbonyly, je Ni(CO) citlivý na působení nukleofilů. Ty působí na niklové centrum, kde nahrazují karbonylové ligandy, anebo na karbonylech. Donorové ligandy, například trifenylfosfan, reagují za vzniku Ni(CO)(PPh) a Ni(CO)(PPh). Bipyridin a další takové ligandy se chovají podobně. Monosubstituci lze využít k určení Tolmanova elektronového parametru, míry schopnosti donace nebo stažení elektronu pro daný ligand.\n\nPůsobením hydroxidů vznikají shluky, například [Ni(CO)] and [Ni(CO)]. Tyto sloučeniny lze získat také redukcí karbonylu niklu.\n\nProto reakce Ni(CO) s uhlíkovými nukleofily (Nu) vede na acylderiváty, například [Ni(CO)C(O)Nu)].\n\nKarbonyl niklu může být oxidován. Chlor ho oxiduje na chlorid nikelnatý za uvolnění plynného oxidu uhelnatého. Podobně se chovají i ostatní halogeny. Tato reakce poskytuje možnost snadno odstranit nechtěná množství toxického Ni(CO).\n\nReakce Ni(CO) s alkyl- a arylhalogenidy často vede na karbonylované organické sloučeniny. Vinylové halogenidy, například PhCH=CHBr, se při reakci s Ni(CO) n následně s methoxidem sodným převádějí na nenasycené estery. Takové reakce pravděpodobně probíhají přes oxidativní adici. Allylhalogenidy poskytují π-allylnikelnaté sloučeniny, například (allyl)NiCl:\n\nNi(CO) je velmi nebezpečný, mnohem nebezpečnější než odpovídá obsahu CO v něm; odráží to účinky niklu, pokud se uvolní v těle. Tetrakarbonyl niklu může způsobit smrtelnou otravu při vstřebání kůží, ještě snadněji však při vdechování, protože je velmi těkavý. Smrtná koncentrace LC pro třicetiminutovou expozici se odhaduje na pouhé 3 ppm, koncentrace 30 ppm usmrcuje člověka okamžitě. Některé osoby vystavené parám o koncentraci až 5 ppm popisovaly pach jako zatuchlý nebo připomínající saze, vzhledem k velmi vysoké toxicitě však čichový vjem neposkytuje spolehlivé varování před potenciálně smrtnou expozicí. Historicky se v laboratořích, kde se pracovalo s Ni(CO), chovali kanárci, protože jsou na tento jed velmi citliví a poskytovali včasné varování.\n\nNi(CO) je rozpustný v tucích a prochází biologickými membránami. Při inhalaci se u člověka projevuje ospalost, horečka a změny na plicích. Páry mohou způsobovat kašel, dušnost, podráždění až edém plic, tachykardii, cyanózu, bolest hlavy, závratě a slabost. Toxické účinky jsou zřejmě způsobeny jak niklem, tak oxidem uhelnatým, které se z karbonylu niklu uvolňují. Chronická expozice může vést k rakovině plic nebo nosních dutin. Poměrně častá je dermatitida. Ni(CO) se považuje za nejnebezpečnější sloučeninu niklu, která se může vyskytnout na pracovištích.\n\nOtrava Ni(CO) je charakterizována dvěma fázemi. V první se objevuje bolest hlavy a hrudi, která přetrvává několik hodin, pak se obvykle stav krátce zlepší. Druhou fází je chronická pneumonitida, která začíná typicky po 16 hodinách kašlem, dušností a extrémní únavou. Nejtěžší stav bývá po čtyřech dnech, kdy může dojít k smrti kardiorespiračním nebo ledvinovým selháním. Rekonvalescence je často velmi dlouhá, mnohdy komplikovaná vyčerpaností, depresí a dušností při námaze. Trvalé poškození dýchacího systému nebývá. Karcinogenita Ni(CO) je předmětem diskusí.\n\nPáry tetrakarbonylu niklu se mohou samy vznítit. Ve vzduchu se rychle rozkládají, zhruba do minuty.\n\n\n"}
{"id": "707886", "url": "https://cs.wikipedia.org/wiki?curid=707886", "title": "Robert I. z Baru", "text": "Robert I. z Baru\n\nRobert I. z Baru ( \"Robert I de Bar\", 8. listopadu 1344 – 12. dubna 1411) byl vévoda z Baru a švagr francouzského krále Karla V.\n\nNarodil se jako mladší syn hraběte Jindřicha z Baru a Jolandy, dcery Roberta z Casselu. Krátce po jeho narození hrabě Jindřich zemřel a titul přešel na Robertova staršího bratra Eduarda. Ovdovělá Jolanda se stala regentkou a protože oba chlapci byli chabé tělesné konstituce, podařilo se jí vyzískat pro syny od papeže Klementa VI. svolení ke konzumaci masa i v době půstu.\n\nEduard zemřel roku 1352 a sedmiletý Robert se stal hrabětem. Jolanda se roku 1353 provdala za Filipa Navarrského a pařížský parlament jí odepřel právo na regentství. Jolanda vytlačila ze země své protivníky a také získala podporu císaře Karla IV., který z říšské části hrabství vytvořil markrabství Pont-à-Mousson a 13. března 1354 Jolandu potvrdil jako vládkyni. Hrabství Bar bylo císařem následně povýšeno na vévodství. Robert strávil druhou část dětství a dospívání na francouzském dvoře a 8. listopadu 1359 byl v patnácti letech zletilý.\n\nV říjnu roku 1364 se mladý vévoda po získání papežského dispenzu oženil s Marií, sestrou mladého krále. Společně roku 1371 v Bar-le-Duc založili augustiniánský klášter. Za švagrovy vlády se Robert zúčastnil v Normandii několika bitev s Angličany. Koncem života jej trápila ztráta manželky a dvou synů, kteří se nevrátili od Nikopole a také dna a spory s rodinou o vévodství. Zemřel v dubnu 1411 a byl pohřben v rodinné nekropoli v kostele sv. Maxima v Bar-le-Duc.\n"}
{"id": "707894", "url": "https://cs.wikipedia.org/wiki?curid=707894", "title": "Trémolat", "text": "Trémolat\n\nTrémolat je obec v departmentu Dordogne v Akvitánii v jihozápadní Francii. Nachází se na řece Dordogne, přibližně 45 km od města Périgueux.\n\n\n\n"}
