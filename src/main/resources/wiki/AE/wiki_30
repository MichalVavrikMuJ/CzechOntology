{"id": "611277", "url": "https://cs.wikipedia.org/wiki?curid=611277", "title": "Těžba v Česku", "text": "Těžba v Česku\n\nTěžba v Česku má historickou tradici, Česko má významné bohatství v oblasti nerostných surovin a fosilních paliv, byť toto bohatství není pro ekonomiku Česka zásadní.\n\nMezi první těžené suroviny na území dnešních Čech patří měď, cín a stříbro a zlato.\n\nV Česku se velmi kvalitní kaolin nachází a těží v okolí Kadaně a Podbořan, Karlových Varů, Plzně, Znojma (Únanov).\n\nVýskyt jílu je vázán na sedimentární horniny, v Česku se těží jako doprovodná surovina při povrchovém dolování uhlí nebo kaolinu.\n\nV Česku se dosud uranová ruda těžila poblíž Dolní Rožínky u Žďáru nad Sázavou, jde o jedinou probíhající těžbu v Evropské unii. Na konci roku 2017 se těžba ukončila z důvodu nerentability. \n\nDnes je Česko známé především rozsáhlou povrchovou těžbou hnědého uhlí v sokolovské a mostecké pánvi. Uhlí vytěžené v těchto lomech zásobuje uhelné elektrárny, které jsou zdrojem přibližně 40 % elektrické energie vyrobené v Česku. \n\nSpolečnosti těžící v těchto oblastech:\n\nČerné uhlí se dobývá pouze dolováním z hlubin. Výskyt tohoto druhu uhlí je na Kladensku (již vytěženo), Plzeňsku (již vytěženo), v Rosicko-Oslavanském revíru (vytěženo 61 milionů tun, zůstalo cca 27 mil t) a na Ostravsko-Karvinsku, kde báňská činnost neustále pokračuje. \n\nRopa se v Česku vyskytuje spíš okrajově a její získávání nepřináší žádné velké finanční zisky. Výskyt poblíž Hodonína v Jihomoravském kraji.\n\nDle průzkumů z konce roku 2016 byla objevena velká ložiska lithia v Krušných horách v okolí Cínovce. Odhady činí 1,2 až 1,4 milionu tun této vzácné rudy a řadí tak Česko k zemím s největší zásobou lithia na světě, která představuje 6% dosud známých světových zásob. V současné době (2017) se o těžbě jedná a připravuje se prvotní fáze povrchové těžby. Další možná naleziště se zkoumají na Sokolovsku.\n\nV historii probíhala v horských oblastech těžba rašeliny. Současně se těží především Čechách – v Abertamech v okrese Karlovy Vary, na území obce Lenora u Soumarského mostu a dále v přírodní rezervaci Borkovická blata u Borkovic. Nicméně nepokrývá zdejší poptávku, takže se i přesto do země dováží.\n\n"}
{"id": "611285", "url": "https://cs.wikipedia.org/wiki?curid=611285", "title": "Morituri te salutant", "text": "Morituri te salutant\n\nMorituri te salutant je píseň Karla Kryla poprvé vydaná na albu \"Bratříčku, zavírej vrátka\" (1969) jako sedmá píseň v pořadí a poslední skladba strany A. Později ji přezpívali i další interpreti. Morituri te salutant znamená: Jdoucí na smrt tě zdraví.\n\nPíseň vznikla v roce 1967 v době pobytu Karla Kryla v Novém Jičíně. V listopadu 1968 byla jako již několikátá Krylova píseň nasazena do rozhlasové hitparády Čtrnáct na houpačce manželů Černých. Podobně jako ty předchozí však hned vypadla (skončila na 12. místě). Úspěch zaznamenala až následující \"Bratříčku, zavírej vrátka\".\n\nNa jednom z prvních autografů Kryl píseň uvedl tradovaným posledním výrokem Johna Keatse: „Cítím, jak nade mnou rostou květy.“\n\nDaniela, zmíněná v textu písně, je údajně Daniela Včeličková-Kučerová, dcera spisovatele Gézy Včeličky.\n\nPísní \"Morituri te salutant\" Karel Kryl zahájil svůj blok na Přehledu nezávislé československé kultury ve Wrocławi na začátku listopadu 1989. Šlo o jeho první koncert pro československé publikum od jeho emigrace (a také první koncert v Polsku). Zahajoval tak i první koncerty po návratu do Československa, Koncert pro všechny slušný lidi či pravděpodobně koncert v Lucerně 21. ledna 1990, jak zaznamenává album \"Live!\" (2006).\n\nPodle Vojtěcha Klimta, předsedy Klubu Karla Kryla, patří \"Morituri te salutant\" k tomu nejlepšímu, co kdy Kryl napsal.\n\n\n"}
{"id": "611299", "url": "https://cs.wikipedia.org/wiki?curid=611299", "title": "Maurice Bavaud", "text": "Maurice Bavaud\n\nMaurice Bavaud (15. ledna 1916 Neuchâtel – 14. května 1941 věznice Plötzensee, Berlín) byl švýcarský student teologie, který se 9. listopadu 1938 v Mnichově pokusil zabít Adolfa Hitlera.\n\nBavaud byl studentem teologie v Bretani a členem antikomunistické studentské organizace \"Compagnie du mystére\". Její předseda Marcel Gerbohay měl na Bavauda velký vliv. Marcel byl přesvědčen že je členem romanovské dynastie a tvrdil, že až padne v Rusku komunismus, budou mít Romanovci v Rusku opět moc. Bavaud mu bezmezně věřil a stále více a více přemýšlel o atentátu na Hitlera, což by materiálně pomohlo jejich plánům, a nakonec se rozhodl, že vykoná atentát sám.\n\n9. října 1938 Bavaud cestoval z Bretaně do Bádenska a poté do Basileje, kde si pořídil Schmeisser, poloautomatickou pistoli, a konečně vyrazil do Berlína. Poté co přijel, zjistil, že Hitler zatím odcestoval do Berchtesgadenu, a tak vycestoval za ním.\n\nPolicista Karl Deckert náhodně slyšel Bavauda, jak říká, že by se rád setkal s Hitlerem osobně. Deckert mu doporučil, ať si požádá o soukromý rozhovor s dopisem, ve kterém by byl doporučen někým vysoce postaveným ze zahraničí. Deckert mu doporučil, aby odcestoval do Mnichova, kde se konalo výročí puče z roku 1923. Bavaud si zakoupil lístek v prvních řadách a vydával se za švýcarského novináře s úmyslem střelit Hitlera do hlavy během přehlídky. Bavaud však musel od atentátu upustit, jelikož Hitler šel na druhé straně cesty, než Bavaud očekával, a útok by byl tím pádem pravděpodobně neúspěšný.\n\nBavaud si tedy nechal opatřit dopis s falešným doporučením od francouzského předsedy Nacionální strany Pierra Taittngera a odjel opět do Mnichova, jen aby zjistil, že Hitler je opět v Berchtesgadenu.\n\nBavaud vyčerpal všechny potřebné peníze, a odjel zpět do Paříže, kde se chtěl připravit na další útok. Byl ale chycen kvůli jízdě na černo a předán policii. Ta poté v jeho kufru našla mimo jiné rozbušky, pistole, mapy a informace o Hitlerovi. Byl předán gestapu, které ho donutilo se přiznat k pokusu o atentát na Hitlera.\n\nBavaud byl souzen německým lidovým soudem 18. prosince 1938 jako pokus o atentát na říšského vůdce, jež by přineslo obrovskou ztrátu německému národu. Švýcarští diplomaté neprojevili nejmenší zájem zachránit Maurice; Hans Fröhlicher, švýcarský velvyslanec v Berlíně, veřejně Bavauda kritizoval. Německá nabídka vyměnit Bavauda za špiona selhala a tudíž byl odsouzen k smrti. Jeho hlava byla sťata gilotinou ráno 14. května 1941 v berlínském vězení Plötzensee.\n\n"}
{"id": "611307", "url": "https://cs.wikipedia.org/wiki?curid=611307", "title": "Javory", "text": "Javory\n\nJavory mohou být:\n\n\n"}
{"id": "611313", "url": "https://cs.wikipedia.org/wiki?curid=611313", "title": "Seznam tramvajových linek v Olomouci", "text": "Seznam tramvajových linek v Olomouci\n\nLinkové vedení tramvajové dopravy v Olomouci.\n\nV Olomouci je celkem 8 tramvajových linek označené čísly 1 - 7 + linka U. Linky 1 - 7 vycházejí od terminálu MHD u hlavního nádraží v Nových Hodolanech, z toho 6 linek je ukončeno v přilehlém obratišti Fibichova, pouze linka 4 zajíždí až za železniční trať do Pavloviček. Do centra města vedou dvě tratě, které jsou rozlišovány i na čelních transparentech tramvají: část linek (2, 3, 4, 6) jede přes centrum, část linek (1, 5, 7) kratší trasou přes třídu Kosmonautů (tato trať byla otevřena roku 1997). Z oblasti centra pak jede do každého ze tří směrů dvojice, resp. trojice linek: linky 2 a 7 do Neředína, linky 1, 4 a 6 na Novou Ulici (linka 6 je v podstatě zkrácenou posilovou variantou linky 4 a jezdí pouze v pracovních dnech cca od 6 do 18 hodin) a linky 3 a 5 na Trnkovu. Linky jezdící přes Tržnici (mimo linku 3) ukončují provoz dříve (linky 1 a 7 končí kolem 20 až 21 hodin, provoz linky 5 v pracovních dnech končí již kolem 19. hodiny). Pouze linka U nejezdí ani přes Tržnici, ani přes centrum. Jede z Nové Ulice na Neředín. Po půlnoci tramvajové linky nejsou v provozu, většinu tramvajové sítě obsluhují okružní noční autobusové linky č. 50, 51 a 52.\n\nNaprostá většina zastávek je na linkách zřízena párově (obousměrně), výjimkou je zastávka Pavlovická (pouze směr z centra) a zastávka Fibichova, která je linkou č. 4 obsluhována pouze ve směru z centra. Zastávky na znamení se v olomoucké tramvajové síti nepoužívají. V blízkosti zastávek Palackého a Náměstí Hrdinů se na zatahovací trati v Sokolské ulici nachází pár občasných zastávek Sokolská. Na konci třídy Kosmonautů v blízkosti bývalé železniční polikliniky se nachází ostrůvky občasných zastávek Kosmonautů, které byly využívány pouze při výlukách, kdy byla tramvajová doprava vedena mimo přednádražní prostor.\n\nK zásadní přeložce tramvajové trati přes centrum města došlo v říjnu 1954. V roce 1974, kdy ještě neexistovalo přímé propojení mezi hlavním nádražím a tržnicí, jezdily linky 4, 5 a 6 z Pavloviček, linky 1, 2 a 3 se k nim připojily na Fibichově ulici. Linky 5 a 2 jely na Neředín, linky 4 a 1 na Novou Ulici a linky 6 a 3 k Tržnici. V roce 1988 bylo linkové vedení shodné, pouze linka 6 již neexistovala a linky 4 a 5 byly v provozu i v noci (noční provoz byl po 14 letech obnoven 1. listopadu 1981). V roce 1997 byla otevřena přímá trať od Hlavního nádraží k Tržnici, což vedlo k zásadním změnám linkového vedení, 29. listopadu 2013 byla zprovozněna nová trať od Tržnice na Trnkovu, kvůli čemuž byly zavedeny dvě nové linky. Provoz linky 3 na nové trase Fibichova – Trnkova (ve dvojnásobném intervalu) byl zahájen 29. listopadu 2013 odpoledne, provoz linky 5 a plný provoz linky 3 byl zahájen 15. prosince 2013. U zastávky Trnkova se tramvaje obracejí na kolejovém přejezdu a proto jsou na tyto linky nasazovány obousměrné soupravy.\n\n\nFibichova - Hlavní nádraží - Vejdovského - Envelopa - Tržnice - Okresní soud - Výstaviště Flora - Wolkerova - Fakultní nemocnice - Pionýrská - Nová Ulice (jízdní doba 18 minut, provoz končí kolem 21. hodiny, interval 15 min)\n\nFibichova - Hlavní nádraží - U Bystřičky - Žižkovo nám. - U Dómu - Nám. Republiky - U Sv. Mořice - Palackého - Nádraží město - Šibeník - Pražská - U Kovárny - Hřbitovy - Neředín, krematorium (jízdní doba 19 minut, interval 15 min)\n\nPavlovičky - Pavlovická - Bělidla - Husův sbor - Hodolanská - Aut. nádraží podchod - Fibichova - Hlavní nádraží - U Bystřičky - Žižkovo nám. - U Dómu - Nám. Republiky - U Sv. Mořice - Náměstí Hrdinů - Okresní soud - Výstaviště Flora - Wolkerova - Fakultní nemocnice - Pionýrská - Nová Ulice (jízdní doba 28 minut, interval 15 min)\n\nFibichova - Hlavní nádraží - Vejdovského - Envelopa - Šantovka - V Kotlině - Trnkova (jízdní doba 12 minut, linka zřízena 15. prosince 2013, provoz v pracovních dnech končí kolem 19. hodin, interval 30 min)\n\nFibichova - Hlavní nádraží - U Bystřičky - Žižkovo nám. - U Dómu - Nám. Republiky - U Sv. Mořice - Náměstí Hrdinů - Okresní soud - Výstaviště Flora - Wolkerova - Fakultní nemocnice - Pionýrská - Nová Ulice (jízdní doba 20 minut, jezdí pouze v pracovních dnech cca od 6 do 18 hodin, interval 15 min)\n\nFibichova - Hlavní nádraží - Vejdovského - Envelopa - Tržnice - Okresní soud - Náměstí Hrdinů - Palackého - Nádraží město - Šibeník - Pražská - U Kovárny - Hřbitovy - Neředín, krematorium (jízdní doba 20 minut, provoz končí mezi 20. až 21. hodinou. interval 15 min)\n\nNová Ulice - Pionýrská - Fakultní nemocnice - Wolkerova - Výstaviště Flora - Okresní soud - Náměstí Hrdinů - Palackého - Nádraží město - Šibeník - Pražská - U Kovárny - Hřbitovy - Neředín, krematorium (jízdní doba 19 minut, jezdí pouze v pracovních dnech cca od 7.30 do 17.30 hodin, interval 60 min)\n\n"}
{"id": "611325", "url": "https://cs.wikipedia.org/wiki?curid=611325", "title": "PIC18", "text": "PIC18\n\nPIC18 je rodina mikrokontrolerů firmy Microchip Technology Inc.. Společné vlastnosti jsou:\n\n\nNásleduje seznam všech vyráběných verzí mikrokontroléru této rodiny firmou Microchip. K většině verzí existují i alternativy, které mají v názvu místo \"F\" znak \"L\", jenž signalizuje úspornější verzi čipu (snese nižší napájecí napětí).\n\n\n\n\n\n\n\n"}
{"id": "611342", "url": "https://cs.wikipedia.org/wiki?curid=611342", "title": "Seznam tramvajových linek v Plzni", "text": "Seznam tramvajových linek v Plzni\n\nToto je seznam linek tramvajové dopravy v Plzni.\n\n\n\nKošutka – Plzeňka – Severka – Sokolovská – U Družby – Boženy Němcové – Zoologická zahrada – Pod Záhorskem – Sady Pětatřicátníků – U Práce – Masarykovo náměstí – Chodské náměstí – Dobrovského – Náměstí Míru – Dvořákova – Borský park (dočasně pouze tam) – Bory – Technická – Univerzita\n\n"}
{"id": "611392", "url": "https://cs.wikipedia.org/wiki?curid=611392", "title": "Izar", "text": "Izar\n\nIzar (ε Bootis, zkráceně ε Boo) je dvojhvězda s výrazným barevným kontrastem, nachází se v souhvězdí Pastýře. Její jméno znamená v arabštině إزار izār pás, latinský název hvězdy je Pulcherrima, nejkrásnější.\n\nIzar je půvabná dvojhvězda, která se skládá z oranžové složky o zdánlivé hvězdné velikosti +2,70 mag a z modré složky o zdánlivé hvězdné velikosti +5,1 mag.\n\nObě složky dvojhvězdy jsou od sebe vzdáleny 2,8\", spolu s velkým rozdílem jasnosti obou hvězd je k rozlišení složek dvojhvězdy nutný dalekohled s objektivem o průměru 75 mm. Poziční úhel průvodce je 340 stupňů. Izar je vzdálen od Slunce přibližně 300 světelných let. Synonyma jména hvězdy jsou Mizar, Mirak a Mirach.\n\nZ Izaru pochází kapitán flotily Garth z dílu Koho chtějí bohové zničit seriálu Star Trek.\n\n\n \n"}
{"id": "611396", "url": "https://cs.wikipedia.org/wiki?curid=611396", "title": "Třeboň (zámek)", "text": "Třeboň (zámek)\n\nTřeboňský zámek patří k největším zámeckým komplexům v České republice. O jeho rozsahu svědčí více než 100 obytných místností. Budovy Třeboňského zámku tvoří západní čelo Masarykova náměstí, na které zámecký areál plynule navazuje. Díky své poloze na jihozápadní straně historického městského centra Třeboně, v těsném sousedství komplexu měšťanských domů Zlatá hvězda, tvoří tento honosný renesanční zámek neodmyslitelnou součást města. Je ve vlastnictví státu (správu zajišťuje Národní památkový ústav) a je přístupný veřejnosti.\n\nNa místě dnešního zámeckého areálu stával původně panský dvorec, postupně přestavěný na tvrz a později kamenný hrádek. Roku 1366 Třeboň odkoupili od pánů z Landštejna jejich příbuzní, Rožmberkové a povýšili roku 1376 Třeboň na poddanské město (s právem měst královských), které se začalo rychle rozvíjet. Významné bylo i vybudování augustiniánského kláštera v bezprostřední blízkosti hrádku. Roku 1479 si Vok II. z Rožmberka vybral Třeboň za své sídelní město. Podstatně rozšířil budovy v dnešním severozápadním nároží a Jindřich z Rožmberka nechal následně přistavět východní a západní křídlo. Roku 1562 zachvátil město požár, který zasáhl i tento tehdejší hrad. Vilém z Rožmberka proto pověřil stavitele Antonína Ericera rozsáhlými přestavbami starých budov na renesanční zámek. Tato rozsáhlá přestavba probíhala v letech 1565 – 1575, kdy bylo celé západní zámecké křídlo prodlouženo na jih, na které navazovala spojovací část s bránou a věží, čímž bylo uzavřeno vnitřní nádvoří. Tuto přestavbu dokončil v době Petra Voka (jehož jméno Petrus Woko Ursini Gubernator je vytesáno na bráně) další významný architekt Dominico Benedetto Cometta z Eckthurnu. Roku 1602 Petr Vok z Rožmberka si zvolil Třeboň za své sídelní město a centrum zbytku Rožmberského dominia.\n\nPo úmrtí posledního z Rožmberků, Petra Voka, jenž na zámku zemřel 6. listopadu 1611) zdědili zámek Švamberkové, kteří přišli o většinu svého majetku po bitvě na Bílé hoře. Roku 1621 proto bylo třeboňské panství zkonfiskováno císařem Ferdinandem II.\n\nDalší mocný rod, Schwarzenbergové, kteří Třeboň vlastnili od roku 1660, obohatili zámek barokními dostavbami, především na vnějším nádvoří. Po pozemkové reformě ve 20. letech 20. století byla Schwarzenbergům vyvlastněna (za finanční náhradu) podstatná část jejich majetku. Z třeboňského panství jim zůstala pouze budova zámku (zámecký areál s příslušenstvím), která byla v letních měsících pronajímána jako hotel. Kníže sem dojížděl vlakem do zastávky Třeboň-Lázně, kde na něho čekal kočár (leckdy musel zastat i roli vozky, když se kočí posílil v blízkém penzionu na třídě Legií - dnes Dukelské). V zimě zde Schwarzenbergové trávili vánoční svátky a Nový rok. Knížecí rod Schwarzenbergů vlastnil zámek až do roku 1940, kdy jej zabralo gestapo. Po válce v roce 1945 byla pro zámek zavedena národní správa a v roce 1947 byl třeboňský zámek znárodněn.\n\nVnější nádvoří obklopují renesanční hospodářské a správní budovy. Většinu fasád zdobí sgrafita. Na nádvoří stojí kašna z roku 1712, postavená podle návrhu Paollo Ignatia Bayera, s pozoruhodnou plastikou havrana klovajícího Turka. Připomíná vítězství Adolfa Schwarzenberga nad Turky u Raabu. Tento motiv se objevuje také v rodovém erbu Schwarzenbergů.\n\nPozoruhodné jsou i brány do velkého (vnějšího) zámeckého nádvoří, Jižní, zastavěná do zámeckého areálu (směrem ke katovně, psí kuchyni a městskému gotickému opevnění), renesanční Severní do Masarykova náměstí a východní u Hamiltonova paláce vedoucí do Krčínovy ulice k domu Krčínovu, bývalé třeboňské synagoze (Třeboň I čp. 50), židovské škole (čp. 49/I) a protější Zámecké restauraci na Kozím rynku (Žižkově náměstí).\n\nZápadní brána ze zámeckého velkého nádvoří je mřížová, otevřená do zámeckého parku , mezi zámeckými západními trakty poblíž altánu. Severní brána je ze strany Masarykova náměstí datována vpravo vedle vstupu l.p. 1607 (vystavěno léta páně syna božieho MDCVII) a vlevo nahoře je vypsáno jméno stavebníka \"Petr Wok Ursin, poslední Wladař domu Rožmberského\". Na reversu brány ve velkém zámeckém nádvoří jsou z pohledu do Masarykova náměstí vlevo nahoře pěkné původní sluneční hodiny.\n\nZámecký park má kromě mřížové brány zámecké u altánu ještě velkou mřížovou dvojbránu s brankou do Sokolské ulice, mřížovou bránu ke katovně, další tři branky pro pěší, bránu se schodištěm ke Světu, bránu s mostem k městské knihovně a renesanční bránu sklenutou roku 1600 (datována na portále) se schodištěm do Masarykova náměstí u Zámecké cukrárny a lékárny (bývalá Stará břilická, jíž vedla dříve silnice ve směru z Masarykova náměstí na České Budějovice). Na straně Masarykova náměstí je toto schodiště kryto renesanční valenou klenbou se sgrafitovou výzdobou datovanou 1569, se dvěma nikami pro sochy na obou stranách, z nichž jedna se zřejmě nenávratně ztratila v době normalizace.\n\nStátní zámek Třeboň, který je od roku 1958 národní kulturní památkou dnes spravuje Národní památkový ústav, Územní odborné pracoviště v Českých Budějovicích. Zámek Třeboň je šestým nejnavštěvovanějším objektem ze 13 kulturních památek ve správě Národního památkového ústavu v Jihočeském kraji, jeho návštěvnost v roce 2014 činila přes 41 tisíc lidí, v předchozích letech kolísala mezi necelými 34 tisíci lidí (2013) a více než 45 tisíci lidí (2011).\n\nZámek dnes nabízí svým návštěvníkům 3 prohlídkové trasy a historické expozice:\nSoučástí zámeckého areálu je také přírodovědná expozice \"Dům přírody Třeboňska\" (do roku 2010 byl název expozice Třeboňsko - krajina a lidé), která je stálou expozicí s návštěvnickým střediskem. Je věnována přírodě a krajině CHKO Třeboňsko, lázeňství, rybníkářství a  vývoji hospodářského využívání krajiny.\n\nVětší část třeboňského zámku dnes zaujímají depozitáře Státního oblastního archivu. Nachází se zde mimo jiné i rožmberský archiv, který je jedním z nejcennějších evropských šlechtických archivů, který i do budoucna zůstane na svém stálém místě v tzv. Dlouhé chodbě. Podstatná část archiválií se však bude stěhovat do městským úřadem v Třeboni uvolněných prostor západního areálu bývalého Augustiniánského kláštera, čímž se zpřístupní i další část zámku široké veřejnosti. Řada archiválií je uznána za kulturní památky; nejstarší uložená listina pochází z roku 1184.\n\nTřeboňský zámek je hojně využíván pro různé kulturní události (koncerty, výstavy, divadelní a taneční vystoupení, apod.) a svatební obřady. Pro tyto účely byl v roce 2005 zrekonstruován \"Schwarzenberský sál\", který disponuje kapacitou až 80 míst, která plně vyhovují požadavkům zájemců. Tento prostor je vhodný ke konferenčním a přednáškovým účelům, pořádání firemních akcí a nejrůznějších kulturních pořadů. Nedávný srpnový koncert (2013) Tomáše Kluse zhlédlo v zámeckém parku přes pět tisíc diváků.\n\nPodoba zámeckého parku před přestavbou třeboňského zámku za Petra Voka z Rožmberka není příliš známá, protože se nedochovala žádná ucelená dokumentace. Lze předpokládat, že zde původně byl podmáčený terén s vodním příkopem. Až v pozdější době protékala a dodnes těmito místy protéká stoka ze severní výpusti rybníka Svět. Zámecká zahrada začala vznikat za Petra Voka z Rožmberka koncem 16. století díky jeho zájmu o exotické rostliny a dřeviny, a také díky jeho snaze vybudovat kolem sebe příjemné prostředí. Petr Vok nechal přeložit silnici vedoucí Břilickou (Budějovickou) městskou branou a v získaném prostoru mezi dnešní Sokolskou ulicí a zámeckým křídlem vybíhajícím do parku vznikla upravená zahrada. V této části si Petr Vok z Rožmberka nechal vystavět veliký a nákladně vybavený dřevěný malovaný altán, tzv. \"lusthaus\" pro konání zahradních slavností. Ovšem vybavení altánu zmizelo po obsazení Třeboně císařskou posádkou v roce 1623 a samotný altán byl využíván jako sklad rybářských sítí až nakonec vyhořel. Také zahrada byla zcela zničena a musela být pracně obnovována. Později zde vznikaly různé zahrady okrasného typu se záhonky a loubím, tak jak to odpovídalo dobovému vkusu a šikovnosti zahradníka.\n\nZásadní změnu pro úpravu zahrady do nynější podoby anglického krajinářského parku znamenal až rok 1804, kdy došlo k vysázení velké kolekce stromů a dalších dřevin. K následnému obohacení parku o exotické rostliny, květinový parter a bazének s vodotryskem, došlo v období, kdy zámek vlastnil kníže Jan Adolf II. ze Schwarzenbergu. Podoba parku se pak zřejmě příliš nelišila od současného stavu.\n\nPro širokou veřejnost byl park otevřen až po roce 1945, avšak byl včetně altánu využíván již za první republiky u příležitosti hospodářských výstav, kdy v altánu vyhrávala Dušákova kapela. V červnu 1925 park navštívil i prezident republiky Tomáš Garrigue Masaryk. K výraznější obnově došlo v 50., 70. a 90. letech. Zámecký park je v současnosti oblíbeným místem odpočinku třeboňských občanů, turistů i lázeňských hostů a zaujímá významné postavení v reprezentaci samotného zámku i celého lázeňského města.\n\nZámecký park je velmi oblíbeným místem pro svatební obřady, kdy se využívá především prostoru v zámeckém altánu a Schwarzenberský sál na zámku.\n\n\n"}
{"id": "611397", "url": "https://cs.wikipedia.org/wiki?curid=611397", "title": "Fulko IV. z Anjou", "text": "Fulko IV. z Anjou\n\nFulko IV. z Anjou ( \"Foulque le Réchin\" nebo \" Foulque le Querelleur\", 1043 – 14. dubna 1109, Angers) byl hrabě z Anjou a Tours.\n\nFulko s přízviskem \"Morous\" byl mladším synem hraběte Geoffroye z Gâtinais a Ermengardy, dcery Fulka Nerry z Anjou.\n\nSpolečně se svým starším bratrem Geoffroyem vstoupil do služeb bezdětného bojovného strýce Geoffroye, který jej jako sedmnáctiletého pasoval rytířem. Roku 1160 připadlo rozhodnutím umírajícího hrabství Anjou Fulkovu staršímu bratrovi, strýcovu jmenovci a Fulko obdržel pouze jeden hrad. Mezi oběma bratry vypukl spor. Fulko roku 1067 Geoffroye, exkomunikovaného za porušení církevních práv v Anjou a zbaveného dědictví, ve střetu u Brissacu zajal a uvěznil. Své vítězství považoval za projev boží milosti.\n\nPřevzal tak dědictví po strýci a roku 1068 Geoffroye zajal a uvěznil znovu. Gâtinais, dědictví po otci, použil k úplatě francouzského krále, kterou chtěl získat souhlas s celou akcí a udělení hrabství Anjou v léno.\n\nO rok později se Fulko poprvé oženil s Hildegardou z Beaugency. Po Hildegardině smrti se oženil ještě čtyřikrát a své ženy postupně zapudil. Poslední pátá manželka Bertrada z Montfortu mu odešla sama, podle kronikáře protože nechtěla být \"zapuzena jako běhna\" a vdala se za krále Filipa, který kvůli \"hříšné náklonnosti\" k hraběnce z Anjou opustil královnu Bertu Holandskou.\n\nFulko po Bertradině odchodu nepodnikl žádnou odvetnou akci. Až roku 1094 papežský legát zbavil samotného hraběte exkomunikace za uvěznění bratra a potvrdil jej jako vlastníka hrabství. Poté se začal Fulko zajímat o svou poslední ženu a zasadil se o potvrzení jeho příbuzenského vztahu s králem a tím o potvrzení Filipova incestu. Provinilý panovník byl společně s Bertradou několikrát exkomunikován, sliboval v rouchu kajícníka a bosý, ale ani církevní klatba pár nepřiměla k odluce.\n\nRoku 1106 se Fulko, potírající vzpouru staršího syna, dokonce stal v Angers hostitelem krále a své bývalé ženy.\n\nBertrada se po Filipově smrti roku 1108 k Fulkovi vrátila a zřejmě dohodla sňatek jejich společného syna Fulka s Ermengardou, dědičkou Maine a opuštěnou snoubenkou Fulkova staršího syna.\n\nHrabě zemřel v dubnu 1109 a byl pohřben v klášterním kostele sv. Trojice v Angers. Do dějin se zapsal jako muž, který dlouhá léta věznil svého bratra,\" byl opuštěný Bertradou, zavedl módu střevíců se zdviženou špičkou a trápily jej mozoly na nohou. Jeho hlavním počinem však zřejmě bylo sepsání dějin hrabat z Anjou a objednávka díla \"Gesta Consulum Andegavorum\".\n\n"}
{"id": "611400", "url": "https://cs.wikipedia.org/wiki?curid=611400", "title": "Starý jišuv v 19. století", "text": "Starý jišuv v 19. století\n\n„Starý jišuv“ v 19. století se vyvíjel pod vlivem zejména dvou faktorů: vojenských konfliktů Osmanské říše a s nimi souvisejícím rostoucím vlivem evropských mocností v Palestině a také stále zesilující přistěhovalectví aškenázských židů zejména z území Ruského impéria. V celém procesu vývoje „starého jišuvu“ v tomto období můžeme vysledovat několik opakujících se mechanismů a tendencí, přičemž celý tento proces se odehrával přinejmenším až do konce krymské války na pozadí začarovaného kruhu: Palestinu vyčerpávaly boje mezi kmenovými klany, a poskytovala proto jen malé výnosy, jež nestačily na pokrytí výdajů na armádu, která by učinila přítrž neustálým vzájemným střetům soukromých armád.\n\nStěžejní impuls pro vývoj palestinského židovstva představovaly války. Roku 1840 i 1856 vyhrála Osmanská říše jen díky vydatné pomoci mocností, zejména Velké Británie. Vědomí vlastní slabosti nutilo sultána usilovat o reformu své říše, což s sebou přinášelo mimo jiné také liberálnější postoj vůči židům. Evropské mocnosti navíc za svou vojenskou pomoc očekávaly nějakou odměnu a cítily se být oprávněny stále více intervenovat do vnitřních záležitostí Osmanské říše, přičemž vhodnou záminkou k takovým zásahům se stala deklarovaná ochrana minoritních skupin obyvatelstva. Tímto způsobem se do role ochránce židovské menšiny delegovala Velká Británie. Tuto pomoc přivítali především aškenázští přistěhovalci, kteří nepožívali stejných práv jako domorodí sefardští židé; ti o takovou ochranu příliš nestáli a využívali spíše jen zdravotnických a vzdělávacích aktivit britských misijních společností. Posledním z řady důležitých důsledků válek (konkrétně z let 1853–1856 a 1877–1878) představovalo přerušení toku finančních příspěvků od ruských židů, což nutilo „starý jišuv“ hledat alternativní způsoby získávání prostředků k obživě.\n\nDruhým významným stimulem se pro „starý jišuv“ stala neustále se zrychlující imigrace aškenázských židů. Tento proces s sebou přinášel jednak růst židovské populace a zakládání nových židovských čtvrtí a osad, především však diferenciaci palestinského židovstva. Od počátku 40. let 19. století se v Palestině začala etablovat svébytná skupina Aškenázů, jež nakonec vytvářela svou vlastní organizační strukturu a odmítala se podřizovat autoritě nejvyššího sefardského rabína. Aškenázové přitom šikovně využívali ochotné pomoci konzulů, pro než spor mezi sefardskými a aškenázskými židy představoval další příležitost, jak zasahovat do osmanských záležitostí.\n\nPo porážce prvního i druhého židovského povstání proti římské nadvládě v prvních dvou staletích našeho letopočtu většina židovstva Palestinu opustila. Hrstka židů však v „Zemi zaslíbené“ přes všechny obtíže setrvala a židovské osídlení této oblasti, tzv. \"jišuv\", nebylo zcela zničeno ani za křižáckých válek ani vpádem Mamlúků. Útoky armád v průběhu staletí však měly za následek vylidnění rozsáhlých oblastí a pustnutí země.\n\nObsazení Palestiny Osmany roku 1516 vedlo k dočasné stabilizaci. Osmanská správa přinesla bezpečnost, podporovala opravu zavlažování a nadregionální obchod, což vedlo k nárůstu obyvatelstva. Daně byly od konce 16. století vybírány zpravidla skrze osoby, jež z dané oblasti pocházely a požívaly v ní autority. Stát tyto daňové výběrčí vybavil jen tak velkou mocí, aby si na jednu stranu byli schopni vynutit odevzdání daně, avšak na druhou stranu aby se nemohli postavit státní moci.\n\nTento systém fungoval, pokud byla centrální státní moc dostatečně silná. Když však došlo k jejímu oslabení a k decentralizaci Osmanské říše, moc výběrčích daní nenávratně vzrostla. Díky tomu se stali lokálními vládci, kteří peníze vybrané od zemědělců mnohem častěji než do rozvoje zemědělství investovali do budování soukromých armád, díky nimž mohli soupeřit s okolními výběrčími daní, nebo tento zisk vložili do výstavby svých soukromých rezidencí. Vzestup moci lokálních vládců navíc doprovázela korupce a represe vůči feláhům (usazenému zemědělskému obyvatelstvu).\n\nJiž od konce 16. století tak byla oblast Palestiny opět stále neklidnější. O zemědělské zisky (ať už v naturáliích či mincích) se ucházely osoby delegované centrální státní správou, samovládci a náčelníci usazených i nomádských kmenů – všichni za pomoci ozbrojených přívrženců. Ačkoli zemědělské obyvatelstvo muselo platit daně dosahující až dvou třetin produkce, nedokázal stát na oplátku zajistit ani jednu ze svých základních funkcí, jíž je bezpečnost, a ukončit neustálé boje mezi soupeřícími skupinami či ochránit vesnice před plenícími nájezdy nomádů.\n\nVesničané dokázali přežít jen díky vzájemné spolupráci při obdělávání půdy a schopnosti zajistit společnou obranu. Nížiny a mírné svahy však bylo nesnadné před útočníky bránit, a lidé se proto z těchto oblastí stěhovali na bezpečnější místa – do měst či hornatých oblastí, kde se vesnice podobně jako v Horním Egyptě podobaly spíše pevnostem. Napoleonovo tažení do Palestiny roku 1799 pak vedlo jen k dalšímu vyčerpání země.\n\nFrancouzská expedice sice přinesla dočasnou spolupráci lokálních vládců a centrální osmanskou správou, po vytlačení Napoleonova vojska však vrtkavá součinnost skončila, takže kolotoč bojů mezi mocenskými skupinami pokračoval. V důsledku tohoto vývoje se nejúrodnější nížinaté oblasti proměnily v bažiny plné komárů a malárie, což činilo pozdější rekultivaci půdy velmi obtížnou. Až do konce 19. století a v některých případech až do poloviny 20. století zůstala opuštěna téměř všechna údolí: Chula, Kinrot, Bejt Še’an, Jizre’el či Zebulon, ale také velká část pobřeží Středozemního moře. Ani pohoří Karmel nebylo dostatečně bezpečným útočištěm, protože z okolních nížin přilétali komáři šířící malárii; Judská a Negevská poušť pro změnu poskytovaly omezené možnosti obživy.\n\nRelativně příhodnými podmínkami se proto vyznačovaly pouze hornaté oblasti v Galileji a na východě Palestiny, kam se přirozeně uchylovalo také židovské obyvatelstvo. Charakter židovstva v Palestině byl sefardský, což bylo dáno mj. velkou imigrační vlnou po vyhnání židů ze Španělska (hebrejsky \"Sfarad\") a z Portugalska na konci 15. století. Židé komunikovali s okolím arabsky či turecky, mezi sebou však hovořili ladinem, židovským dialektem staré španělštiny. Od 17. století si palestinští židé volili rišon le-Cijon (doslova „předák Sionu“), hlavního rabína, který však až do roku 1842 požíval autority jen v rámci židovské komunity a nikoli před osmanskými úřady.\n\nV prvních desetiletích 19. století sice začali do země přicházet také aškenázští židé (tj. židé pocházející ze střední a východní Evropy), ti však kvůli svému malému počtu přejímali orientální zvyky palestinského židovstva a podřizovali se autoritě sefardských rabínů. S rostoucím počtem aškenázských imigrantů se ovšem tato skupina stávala svébytnou, až si nakonec roku 1837 zbudovala svou vlastní synagogu Menachem Cijon.\n\nDo roku 1860 nebyla v Palestině provedena dostatečná registrace obyvatelstva, takže až k tomuto datu jsme odkázáni na více či méně přesné odhady. Ještě ani několik desetiletí poté nejsou osmanské demografické údaje kompletní. Hrubý obraz o struktuře židovského obyvatelstva si z těchto odhadů nicméně udělat lze.\n\nŽidovská populace se na počátku 19. století odhaduje na 6 700 židů, zatímco celkovou populaci Palestiny odhady vyčíslují nejvýše na 300 000 obyvatel. Židovské obyvatelstvo tak tvořilo zhruba 2% menšinu, která ovšem nebyla rozptýlena po celé zemi, ale koncentrovala se v tzv. čtyřech svatých městech judaismu: v Jeruzalémě, Hebronu, Safedu a Tiberiadě. V těchto městech židé tvořili podstatnou část obyvatelstva.\n\nSionistická statistická příručka Davida Gureviche z roku 1930 uvádí, že roku 1834 žilo v Jeruzalémě 6 000 – 7 000 židů, v Safedu 2 500 a v Tiberiadě 600 židů. Další odhady, založené na dobových pramenech, jež Gurevich představil o deset let později, ukazují, že se jedná jen o velmi přibližná čísla: na základě jednoho zdroje se totiž dozvídáme, že roku 1820 žilo v Jeruzalémě 6 000 židů, druhý pramen uvádí pro rok 1832 pouze 4 000 jeruzalémských židů, zatímco třetí zdroj z roku 1840 se zmiňuje o 5 000 židech v tomto městě. Statistiky se i přes svou nejednotnost nicméně shodují v tom, že mimo čtyři svatá města bylo židovské osídlení vzácné.\n\nMezi čtyřmi svatými městy měl specifické postavení Safed v Horní Galileji, kam přicházeli zejména mysticky orientovaní židé, které přitahoval mimo jiné jen několik kilometrů vzdálený hrob Šim’ona bar Jochaje, jenž údajně sepsal Zohar, nejvýznamnější kabalistické dílo.\n\nŽidé spolu s křesťany zastávali zvláštní místo v nadregionálním obchodu. Muslimové vůči evropským kupcům vystupovali často nepřátelsky a občas je dokonce fyzicky napadali. Evropané proto museli při obchodování v Palestině využívat zprostředkovatelských služeb místních křesťanů a židů, kterým pak mnohdy poskytovaly ochranu evropské konzuláty. Z takových prostředníků se pak nezřídka stávali samostatní obchodníci.\n\nS problémy se osmanská správa nepotýkala jen v Palestině. Příčinou potíží nebyla pouze odbojnost lokálních vládců, ale především boj mezi sultánem a janičáři, kteří znemožňovali zavádění nezbytných reforem. Tento zápas oslaboval moc centrální administrativy nejen v Palestině, ale také v Srbsku či Egyptě.\n\nJiž od poloviny 18. století se v Egyptě projevovalo úsilí o nezávislost na Osmanské říši. V roce 1798 sice Egypt obsadila francouzská vojska, roku 1801 je však vypudil osmanský vojevůdce Muhammad Alí, který využil Napoleonova vzoru civilní správy země. Několik let po svém jmenování egyptským guvernérem roku 1805 Alí nadále zachovával loajalitu, odváděl pravidelné daně a ještě ve 20. letech egyptská vojska pomáhala Osmanské říši potlačovat povstání v Řecku a Arábii.\n\nEgyptský guvernér prosazoval reformy mnohem snáze než sultán Mahmut II. (1808–1839). Zatímco sultán roku 1826, kdy se mu konečně podařilo zlomit odpor janičářů, teprve začínal s reformou armády a státní správy, v Egyptě již několik let fungovaly továrny v evropském stylu, jež vybavily Alího armádu výzbrojí i výstrojí.\n\nMuhammad Alí, o kterém se začalo hovořit jako o místokráli, mohl brzy využít nabyté převahy, když požadoval kompenzaci za svou pomoc proti řeckému povstání. Jakmile roku 1831 egyptské vojsko vedené Muhammadovým synem Ibrahímem, vtrhlo do Palestiny, nebyli Turci s to Egypťany zastavit. Pro Syropalestinu invaze zprvu znamenala válečné útrapy, velmi záhy se však ukázal přínos egyptské okupace. Po dlouhé době byla potlačena moc lokálních vládců a náčelníků a obnovena autorita centrální administrativy. Za pomoci egyptské armády se podařilo zkrotit a odzbrojit beduíny. Ačkoli dočasné soužení, způsobené válkou a zvyšováním daní, vyvolalo několik vážných povstání a odchod části feláhů z Palestiny (mj. do Ameriky), počet obyvatel neklesl díky novým egyptským přistěhovalcům. Tato výměna obyvatel nicméně znamenala jisté narušení tradičních sociálních vazeb.\n\nZákladní předpoklad ekonomického rozvoje, totiž bezpečnost, se však podařilo splnit. Karavany mohly relativně bezpečně procházet oblastmi, kde ještě před několika lety běžně kupce přepadávaly loupeživé bandy. Egyptská správa dokázala zaručit větší ochranu také evropským obchodníkům, kteří se předtím neodvažovali do některých měst vstupovat. Situace se nakonec zlepšila natolik, že se část obyvatel začala vracet z hor na úrodnou půdu. Export z Palestiny se tak mohl během let 1833­–1838 zdvojnásobit. Všeobecný vzestup se samozřejmě projevil také zlepšením podmínek židovských obchodníků a řemeslníků.\n\nVe snaze získat na svou stranu evropské mocnosti se egyptská administrativa snažila odstranit diskriminaci nemuslimských menšin, což se projevilo například zřízením britského konzulátu v Jeruzalémě roku 1838 a tolerováním křesťanských misionářských aktivit.46 V případě židů se liberalizace projevila například roku 1834, kdy Muhammad Alí povolil sefardským židům rekonstruovat synagogu Rabiho Jochanana ben Zakkaje v Jeruzalémě, nebo když o tři roky později povolil aškenázským židům v tomtéž městě vystavět synagogu zcela novou.\n\nKdyž se roku 1839 Turci pokusili Egypťany vytlačit, utrpěli u Nisibu drtivou porážku. Mahmut II. se několik dní poté upil k smrti. V krizovém okamžiku však zasáhly velmoci, jež upřednostňovaly slabou Osmanskou říši před jejím úplným zánikem. Nejdůraznější podporu vyjadřovala sultánovi Velká Británie, která se obávala rostoucího vlivu Francie, podporující Muhammada Alího, či nároků Rakouska a Ruska na části osmanského území. Londýnská konvence – dohoda britských, ruských, rakouských, pruských a osmanských delegátů z roku 1840, ostřelování Bejrútu britským loďstvem a vylodění britské námořní pěchoty v Bejrútu a Akku nakonec donutily egyptské vojsko k ústupu z Palestiny.\n\nOsmanská říše v čele s novým sultánem Abdülmecitem zdědila v Syropalestině reformovaný správní a daňový systém. Konzervativní Osmané sice egyptské uspořádání přejali, dále však již v zavádění dalších potřebných změn nepokračovali, takže nové potenciálně efektivní uspořádání ustrnulo.\n\nRoku 1840 byla Palestina pouhou periferií Osmanské říše. Ačkoli se sultánův ministr a později velkovezír Reşid horlivě zasazoval o reformu říše, většina změn se dotkla pouze okolí Konstantinopole a jen velmi omezeně Palestiny. Egyptská armáda opustila Syropalestinu kvůli tlaku velmocí; Osmanská říše zůstávala stále slabá, takže opět nedokázala v Palestině udržet Egypťany zavedený pořádek.\n\nV této části země se navíc nenacházela ani jedna silnice a na kamenitých stezkách se vozíky nemohly uplatnit, veškerý náklad v rámci Palestiny byl proto transportován na hřbetech zvířat. Nadregionální obchod zajišťovaly buď karavany, jimž však na mnoha místech hrozilo nebezpečí loupeživého přepadu, nebo nákladní plachetnice, které ovšem neměly na pobřeží k dispozici žádný přístav. Plachetnice tedy kotvily na moři nedaleko od pobřeží a obchodníci museli náklad přepravovat na břeh loďkami.\n\nV Palestině se tak obnovil starý začarovaný kruh. Země byla ničena vzájemnými boji klanů, daňové výnosy byly malé, a Palestina proto stála stranou zájmu centrálních úřadů, jež do ní vysílaly méně schopné paši. Protože pašové byli nekompetentní a úplatní, vstupovali do tohoto mocenského vakua náboženští činitelé (muftíové či kádíové), kteří kolem sebe vytvářeli skupiny stoupenců. Tyto kliky mezi sebou opět bojovaly, což vedlo k dalšímu plundrování země. Tento neblahý stav přetnula až krymská válka.\n\nTřebaže z celkového pohledu reformní úsilí v Palestině neuspělo, dosáhlo zde alespoň některých dílčích změn. Jednou z nich byla proměna přístupu osmanských úřadů k menšinám, který se začal podobat relativně tolerantnímu postoji egyptské správy ve 30. letech. Liberálnější přístup se v případě židů projevil roku 1842 vydáním sultánského dekretu (tzv. firmanu). Tímto rozhodnutím panovník uznal sefardského rišon le-Cijon za oficiálního a jediného zástupce židovské komunity v Palestině, a dokonce jej vybavil jistými privilegii.\n\nZlomovým okamžikem pro židy v Palestině nebyl ani tak odchod egyptského vojska roku 1840, ani firman z roku 1842, ale spíše zemětřesení roku 1837. Tato přírodní katastrofa podstatně změnila charakter židovského osídlení – z poničeného Safedu a Tiberiady se většina židů přestěhovala do Jeruzaléma, čímž se židovstvo stalo nejsilnější náboženskou skupinou v tomto městě.\n\nPovaha židovské populace se na počátku 40. let začala měnit také díky rozvoji dopravního spojení mezi Palestinou a Ruskem, které umožňovalo stále většímu počtu aškenázských židů emigrovat před represemi carského režimu. Většinu příchozích představovali starší lidé, kteří zamýšleli dožít svůj život ve Svaté zemi v modlitbách a náboženském studiu. Ruští imigranti utvořili v orientálním prostředí dosti odlišnou skupinu – nosili zcela jiné oblečení, mluvili svým dialektem hebrejštiny, drželi se jiných náboženských tradic a uznávali autoritu pouze vlastních aškenázských rabínů. Zatímco v dřívějších desetiletích se malý počet aškenázských židů zpravidla bez problémů přizpůsoboval sefardsko-orientálnímu okolí, nyní utvořili ruští imigranti svébytnou skupinu, jež se vůči sefardské většině vědomě vymezovala.\n\nNejednalo se však jen o rozpor dvou kultur, vznikající problém měl totiž také rovinu ekonomickou. Aškenázové přicházeli do Palestiny praktikovat „zbožný život“, náboženské studium jim ovšem sotva mohlo poskytnout obživu. Východoevropští židé se tudíž stali závislými na příspěvcích svých souvěrců, kteří zůstali v Evropě. Peníze se soustřeďovaly do fondů, které se nazývaly \"chaluka\" („rozdělování“) a jež byly organizovány podle země původu přistěhovalců. Každý fond spravovali tzv. \"kolelim\", kteří tak spolu s rabíny skrze poskytování finančních dotací uplatňovali svůj vliv na palestinské aškenázské židy.\n\nNedávno oficiálně uznaný rišon le-Cijon se rozhodl nevnucovat aškenázské komunitě svou nejvyšší autoritu za každou cenu a jít spíše cestou vzájemné dohody. Tento přístup se nakonec Sefardům vyplatil – když v 50. letech 19. století začalo aškenázské obyvatelstvo na některých místech (například v Jeruzalémě) nad sefardským pomalu převažovat, respektovali Aškenázové pro změnu jejich zvyklosti. Celý proces se ovšem bez konfliktů neobešel.\n\nZ důvodu nedostatečné registrace obyvatelstva v tomto období je možné v otázce velikosti populace a kvantitativního poměru sefardského a aškenázského židovstva učinit opět pouhé odhady. Statistický přehled vypracovaný Gurevichem uvádí, že roku 1845 žilo v Palestině asi 11 800 židů, přičemž Aškenázové tvořili třetinu z tohoto počtu. Proud ruských židů od 40. let byl dostatečně silný na to, aby přetvořil tvář palestinského židovského osídlení, nikoli však tak mohutný, aby až do 60. let nějak výrazněji změnil vztah mezi židy a muslimy v Palestině. Imigranti totiž do značné míry pouze doplňovali ztráty na židovském obyvatelstvu způsobené zemětřesením roku 1837, takže počet židovského obyvatelstva v Palestině až do poloviny 60. let nijak nápadně nevzrostl – ještě pro rok 1868 Gurevichova statistika vyčísluje počet palestinských židů zhruba na 12 000 lidí.\n\nZatímco v očích osmanské centrální správy zastávala Palestina pozici periferie, pro světové mocnosti se tato oblast stále více stávala prostředkem jak zasahovat do vnitřních záležitostí Osmanské říše. V roli zástupce zájmů římskokatolické menšiny respektovali Osmané Francii, která zůstávala až do počátku 19. století jejich tradičním spojencem; značně agresivnější bylo Ruské impérium, jež se zvláště po roce 1774 stavělo do role ochránce všech pravoslavných v Osmanské říši.\n\nNa konci 30. let 19. století se podobnou strategii snažili uplatnit Britové. Britské zájmy se v Palestině prosazovaly ve dvou liniích – vládní a nevládní. Vládní linie se realizovala prostřednictvím činnosti britského konzulátu v Jeruzalémě, zřízeného roku 1838, zatímco nevládní linie se uskutečňovala skrze činnost misijních a charitativních organizací. Ideové zázemí obou proudů se vzájemně prolínalo, nicméně zjednodušeně lze konstatovat, že činnost britských vládních vyslanců vycházela z politických ambicí Británie, zatímco nevládní úsilí pramenilo z chiliastického konceptu „obnovy židovstva“.\n\nJeruzalémský konzul především potřeboval najít skupinu obyvatelstva, jejíž zájmy by mohl zastupovat. K dispozici se nabízely dvě náboženské složky populace: protestanté a židé. První skupina nebyla v Palestině příliš početná, a protože misijní činnost mezi muslimy osmanské úřady přísně zakazovaly, zaměřili se Britové na židy. Za patronátu britského konzulátu vznikla společnost Church Missionary Society, jež si kladla za cíl zřídit anglikánské biskupství v Jeruzalémě, což se Británii nakonec roku 1842 díky spolupráci s Pruskem skutečně povedlo zrealizovat. První anglikánský biskup v Jeruzalémě Michael Solomon Alexander, židovský konvertita k anglikánství, však u židů sotva mohl získat respekt, natož dosáhnout jejich masové konverze k protestantismu. Samuel Gobat, jenž na biskupský stolec dosedl roku 1849, se proto rozhodl upustit od přesvědčování židů a zaměřil svou misijní aktivitu na pravoslavné obyvatele. Velká Británie se misionářského úsilí vůči židům téměř vzdala, v žádném případě si však nepřestala osobovat právo intervenovat do vnitřních otázek Osmanské říše jakožto jeden z „ochránců menšinových náboženských skupin“, konkrétně židů a protestantů.\n\nSefardská komunita zůstala vůči britské deklaraci o ochraně prozatím lhostejná. Pravomoci vyslanců ostatně nebyly nijak zvlášť velké. Mezi jejich hlavní činnosti patřilo zajišťování bezpečnosti rostoucímu počtu křesťanských poutníků vyjednáváním s beduínskými kmeny, pomoc okradeným krajanům a případně zastupování svých chráněnců v soudních sporech. V průběhu 40. let začali konzulové uplatňovat jurisdikci nad občany svého státu, což se však sefardských židů jakožto subjektu osmanského práva prakticky netýkalo.\n\nSefardy ovšem zaujaly dvě oblasti činnosti konzulů, které s „ochranou menšin“ nesouvisely. Ve snaze zajistit sobě a vládě svého státu informace o poměrech v Palestině si vyslanci vytvářeli síť korespondentů, jimiž byli krom arabských křesťanů často také židé. Výhodou pro dopisovatele byla možnost po nějakém čase získat za věrné služby evropský pas, a přejít tak pod konzulární jurisdikci a vyhnout se placení daní Osmanské říši. Druhý okruh aktivit se týkal obchodních výsad, jichž konzulové požívali. Význam mělo nejen zapojení židů do obchodů konzulů, nýbrž také například britský dovoz vinných hroznů, z nichž si židé vyráběli víno; muslimští zemědělci totiž kvůli náboženskému zákazu konzumace alkoholu nebyli motivováni víno pěstovat.\n\nAškenázských židů se ochranitelská role evropských mocností dotýkala mnohem zásadněji. Většina aškenázských imigrantů pocházela z Ruského impéria, jež jim vystavilo pasy s platností jednoho roku pro vykonání poutě do Svaté země. Jenže židé neměli v úmyslu se do Ruska vracet zpět, čímž se dostávali do zvláštní situace – osmanské úřady je považovaly za cizince a upíraly jim mnohá práva (například zákup pozemku), navíc po uplynutí jednoho roku se Aškenázové ocitali bez právní ochrany ruského konzulátu. Ačkoli ruský konzulát žádosti o prodloužení platnosti pasu zpravidla vyřizoval kladně, žili aškenázští židé v permanentní nejistotě, protože Rusko mělo v Palestině svých pravoslavných chráněnců dostatek a židy ke své mocenské politice příliš nepotřebovalo.\n\nRuské úřady se nakonec roku 1847 rozhodly zbavit se svých židů a postoupit je britskému konzulátu. V pozadí tohoto kroku byla také snaha zavázat si Brity, pro něž nárůst počtu osob, jejichž zájmy měl britský konzulát v Palestině hájit, znamenal také větší důvod pro vměšování se do osmanských záležitostí. Britský vyslanec o těchto politických výhodách věděl, a ruskou nabídku proto přijal. Mocnosti uzavřely dohodu tajně a přechod židů pod britskou ochranu se měl odehrát jakoby samovolně, aby si konzulové nemuseli vyžádat souhlas osmanských úřadů s tímto transferem. Ačkoli tato „předávka“ byla výhodná i pro samotné aškenázské židy, realizace dohody byla vůči nim bezohledná – ruský konzulát roku 1849 bez jakékoli zmínky o Velké Británii aškenázským židům v Palestině sdělil, že jim již nebude prodlužovat platnost pasů a že Rusům bez platných pasů neposkytne ochranu. Zděšení rabíni se přirozeně obrátili na britského konzula, který deklaroval „ochranu židovské menšiny“ a ruských židů bez státního občanství se ochotně „ujal“.\n\nNevládní linie britských zájmů v Palestině vycházela z tehdejšího milleniarismu či chiliasmu, tedy mesiášského náboženského proudu, jenž očekával brzký příchod mesiáše, který měla předznamenávat různá „znamení času“. Takovou předzvěst milleniaristé spatřovali například v pádu moci papeže či sultána. Dalším znamením měl být návrat židů do Palestiny a jejich konverze ke křesťanství. Ve snaze urychlit mesiášskou dobu se pak milleniaristé snažili nalákat židy k přestěhování do Palestiny, což ovšem mimo jiné znamenalo zasadit se o zlepšení životních podmínek židů v této oblasti.\n\nNejdůležitější organizací vycházející z chiliasmu se v Palestině stala Society for Promoting Christianity Among the Jews (známá též jako London Jews’ Society, založená roku 1809 v Británii). Tato společnost si povšimla zejména špatné úrovně zdravotní péče mezi židy. Jeruzalémští židé sice provozovali vlastní nemocnici, její lékaři ovšem nedisponovali téměř žádnými odbornými znalostmi. London Jews’ Society proto roku 1844 otevřela na svazích hory Sijon nemocnici, v níž působili lékaři vzdělaní v Británii a v které byla zřízena dokonce košer kuchyň, aby se židé mohli v nemocnici stravovat. Organizace rovněž zakládala sekulární školy, na něž byli odkázáni ti židé, kteří chtěli dosáhnout světského vzdělání, neboť židovské školy odmítaly vyučovat jiné než náboženské předměty. Židovští představitelé se proti činnosti společnosti přirozeně ohradili a vydali prohlášení, v němž židům pod hrozbou exkomunikace a dalších sankcí zakazovali do nemocnice vstupovat nebo jí poskytovat košer potraviny. Židé se pohrůžky zprvu ulekli, brzy se však v nemocnici opět nechávali léčit, a dokonce pro ni pracovali.\n\nDo „Svaté země“ přicházeli v následujících desetiletích například milleniarističtí misionáři ze Spojených států amerických. Zázemí amerických misionářských společností však lze srovnávat se zázemím London Jews’ Society jen velmi zřídka. Americké misie představovaly zpravidla čerstvě založené společnosti individuálního rázu, takže misie amerických protestantů v Palestině lze charakterizovat spíše jako „romantický výlet“ vizionářů do Palestiny.\n\nNeefektivnost osmanského reformního hnutí vedla Rusko k přesvědčení, že Osmanská říše je „nevyléčitelně nemocná“, a několikrát jednalo s Rakouskem o jejím rozdělení. Od roku 1849 se napětí stupňovalo zejména na Balkáně a v Úžinách, bezprostřední příčinou války se však stala tzv. „bitva o klíče“. Jednalo se o dlouhodobé neshody mezi katolíky a pravoslavnými, v jehož centru stála záležitost vlastnictví klíčů ke křesťanským svatým místům a otázka, kdo a kdy bude v těchto svatyních sloužit bohoslužby. Spor se vyhrotil, když si francouzský velvyslanec v Istanbulu stěžoval na to, že pravoslavní mniši pod ochranou Ruska vyhánějí ze svatých míst katolíky. I přes snahu Osmanů o nalezení kompromisu se konflikt dále vyostřoval, až nakonec propukl v krymskou válku (1853–1856), do níž se zapojila i Británie, kterou ruské úvahy o dělení Osmanské říše děsily.\n\nBoje se sice odehrávaly daleko od Palestiny, přesto měly vážné důsledky i pro tuto oblast. Vojenské posádky se přesunuly na bojiště, takže osmanské úřady ztratily veškerou kontrolu nad řáděním beduínů a místních vládců, kteří se odvažovali plenit i bezprostřední okolí Jeruzaléma. Totálnímu chaosu zabránil jen zásah evropských konzulů v Palestině (největší aktivitu vyvinul britský konzul James Finn), kteří odbojné náčelníky zastrašili hrozbou intervence evropského vojska.\n\nPro aškenázské obyvatelstvo měla válka ještě jeden mnohem drastičtější důsledek, neboť je odřízla od zdrojů chaluky. Nedostatek finančních prostředků náhle donutil mnohé aškenázské židy opustit svůj dosavadní „zbožný život“ a najít si činnost, jež by je uživila. Leckdy nerespektovali zákazy svých rabínů a nechávali se zaměstnat u misijních společností, často zaštiťovaných britským konzulátem. Například roku 1855 pracovalo pro London Jews’ Society na vinici Kerem Avraham poblíž Jeruzaléma 650 židovských mužů. Práce u misijních organizací se netýkala jen aškenázských židů, nýbrž také sefardských – například organizace Sarah Society, kterou založila manželka britského konzula Elisabeth Anna Finnová, poskytovala přímo v Jeruzalémě obživu asi 150 sefardským židovkám. Misionáři samozřejmě usilovali o konverzi židů ke křesťanství (což byl přirozeně hlavní důvod nevole rabínů), o dosažení tohoto cíle se však snažili mírnými prostředky a mysleli si, že židé konvertují pod dojmem jejich dobrodiní. Domněnka, že zbožní aškenázští židé snadno opustí svou víru, se ovšem znovu ukázala být víc než naivní. Úsilí misionářů nepomohla ani vstřícnost, jež se projevovala například poskytováním košer stravy a respektováním dnů židovských svátků.\n\nRabíni se ovšem nadále obávali, že by se židé přece jen mohli ke křesťanství obrátit. Zároveň také věděli, že své hrozby vůči neposlušným věřícím nemohou realizovat, protože exkomunikovat židy zoufale hledající obživu by bylo dosti nespravedlivé. To nakonec vedlo tehdejšího rišona le-Cijon Jakoba Kovo k tomu, že se již několik měsíců po vypuknutí krymské války vydal na cestu, aby získal finanční prostředky, které by nahradily chaluku z Ruska. Ačkoli Kovo při této pouti zemřel, jeho čin přinesl výsledky – do Palestiny začaly proudit peníze od židovských komunit v Británii, ve Francii, v Rakousku i ve Spojených státech amerických.\n\nRoli nejvýznamnějšího západoevropského mecenáše zaujal britský žid Moses Montefiore. Jeho dar ovšem neměl charakter východoevropské chaluky; Montefiore měl hluboké výhrady vůči závislosti \"jišuvu\" na zahraniční pomoci. Proto když roku 1855 připlul do Palestiny, začal budovat zařízení, která měla zajistit ekonomickou soběstačnost místního židovstva. Na vnější jihozápadní straně jeruzalémských hradeb nechal postavit mlýn (ten se později stal symbolem nové éry starého jišuvu) a obytné budovy pro židy, kteří se měli naučit farmářství. Tak vznikl základ Miškenot Še'ananim (doslova „Obydlí Poklidu“), vůbec první jeruzalémské židovské čtvrti mimo přelidněné Staré Město. Oblast za hradbami Jeruzaléma však v této době ještě nebyla bezpečná, a tak se jen obtížně podařilo najít odvážlivce, kteří by se v nové čtvrti usídlili. I ti však často „podváděli“ – ve dne žili v Miškenot Še’ananim, avšak v noci se uchylovali do bezpečí jeruzalémských hradeb.\nNezůstalo jen u farmářských budov a manufaktur. Montefiore rovněž zařídil výstavbu jeruzalémské židovské nemocnice Misgav Ladach, která měla konkurovat misijním zdravotnickým zařízením. Zřízením škol, v nichž se vyučovaly také sekulární předměty, si sice rozhněval aškenázské rabíny, kteří měli neblahé zkušenosti se sekularizujícím židovským osvícenským hnutím zvaným haskala, dokázal si je však znovu naklonit, když u sultána získal firman povolující aškenázským židům vybudovat si v Jeruzalémě synagogu. Její výstavba probíhala do roku 1864 na místě, kde se od počátku 18. století nacházely trosky nedostavěné synagogy, takže ačkoli se oficiálně jmenovala Bejt Ja’akov („Dům Jákobův“), byla známá jako Churva („Ruina“).\n\nMontefiore nebyl zdaleka jediným mecenášem palestinských židů. Již během krymské války podporovali další dárci výstavbu škol (například vídeňský žid Ludwig August Fränkel) a také zmíněnou nemocnici Misgav Ladach financovala především rodina Rothschildů. Avšak byl to právě Montefiore, kdo udal palestinskému židovstvu nový směr.\n\nV následujících desetiletích se židovské osídlení dále rozrůstalo, a to zejména v Jeruzalémě, kam směřovala velká část židovských přistěhovalců. Ještě během krymské války osmanské zákony neumožňovaly cizincům koupi pozemků. V tomto vojenském konfliktu se však znovu projevila slabost Osmanské říše (ruská flotila během jedné akce zničila celé osmanské loďstvo), kterou zachránil jen vojenský zásah Británie a Francie. Neměl-li „nemocný muž na Bosporu“ „zemřít“, muselo se osmanské reformní úsilí ještě více zintenzivnit. Odhodlání k reformám se projevilo v únoru 1856 vydáním sultánského dekretu \"Hatt-i-Hümayun\", jenž vyhlásil rovnoprávnost muslimů a nemuslimů. To znamenalo mimo jiné i to, že výpovědi nemuslimských svědků při soudním jednání začaly být přijímány jako plnohodnotné nebo že se zrušila daň z hlavy, kterou museli nemuslimové dlouhá staletí muslimským vládcům platit. Pro rozvoj palestinského osídlení se ukázalo jako důležité také přiznání práva cizinců na zakupování nemovitostí.\n\nPřed rokem 1856 si ke koupi pozemků cizinec musel vyžádat firman (jak to učinil například Montefiore), nebo si mohl půdu zakoupit prostřednictvím nějakého muslima – vlastnické právo cizince pak ovšem v takovém případě bylo dosti vratké. \"Hatt-i-Hümayun\" tedy nesmírně usnadnil konzulátům a židovským imigrantům zakupování pozemků a výstavbu nových budov.\n\nRůst palestinské populace začal v 60. letech výrazně zrychlovat. V letech 1800–1860, tedy během šedesáti let, vzrostl počet obyvatel asi o 100 000 (z 275 na 369 tisíc); dalších 100 000 obyvatel však od roku 1860 přibylo během pouhých dvaceti let (roku 1880 čítalo palestinské obyvatelstvo asi 470 tisíc lidí). Tento trend se zejména díky aškenázským imigrantům týkal i židovského obyvatelstva – pro rok 1868 uvádí odhady pro toto území 12 000 židovských obyvatel, roku 1880 je to však již zhruba 25 000 židů. Většina židů žila v tomto období v Jeruzalémě a i zde jejich počet rostl – roku 1860 žilo v tomto městě přibližně 6 000 židů, roku 1865 asi 9 000 a roku 1876 již téměř 14 000.\n\nRůst obyvatelstva přinesl potíže zejména v Jeruzalémě, v jehož okolí ještě v 60. letech hrozilo zejména v noci nebezpečí přepadu. Bydlet za hradbami se odvážili pouze konzulové a jejich chráněnci, na něž si loupeživé bandy nedovolily, a židé v Miškenot Še’ananim, kteří často přespávali uvnitř hradeb. Rostoucí přelidněnost Jeruzaléma ve spojení s nedostatkem čisté vody nakonec roku 1866 vedla k propuknutí epidemie, která značnému počtu lidí přinesla smrt. Miškenot Še’ananim ovšem epidemie nezasáhla a tento fakt podnítil zejména židy a křesťanské cizince k „útěku z hradeb“.\n\nKdyž roku 1867 dorazili do Jeruzaléma židovští imigranti ze severní Afriky, již se ani v přeplněných hradbách neusidlovali; rovnou si koupili půdu za hradbami města a během jednoho roku vybudovali základ druhé židovské čtvrti, Machane Jisra'el („Tábor Izraele“). Roku 1869 je pak následovalo sedm jeruzalémských židovských rodin, jež založily třetí židovskou čtvrť za hradbami města a nazvaly ji Nachalat Šiv'a („Dědictví Sedmi“). Vznik čtvrti Bejt David („Dům Davidův“) roku 1872 finančně podpořil rabi David ben-Šimon. V první polovině 70. let se bezpečnostní situace za hradbami Jeruzaléma zlepšila natolik, že se na noc přestaly zavírat jeho hradby, což podněcovalo stále více židů k přestěhování mimo Staré Město. Z fondů chaluky si asi 140 rodin začalo roku 1874 stavět komplex Me'a Še'arim (název vychází z biblického verše, který se četl v den založení čtvrti: „Izák začal v té zemi sít a sklidil toho roku stonásobně [me’a še‘arim]; tak mu Hospodin požehnal.“ – Gn 26,12). V následujících šesti letech následovalo založení ještě dalších čtyř čtvrtí: Even Jisra'el („Kámen Izraele“, 1875), Miškenot Jisra'el („Obydlí Izraele“, 1875), chasidská Kirja Ne'emana („Věrná Čtvrť“, 1877) a Bejt Ja'akov („Dům Jákobův“, 1877). I přes expanzi Jeruzaléma za hradby počet židovských obyvatel ve Starém Městě rostl – roku 1880 v něm bydlelo asi 16 000 židů, zatímco za hradbami žily asi 2 000 židů.\n\nPo roce 1877 výstavba na několik let ustala. I přes Montefioreho snahu se totiž v ekonomicky soběstačnou proměnila jen část starého jišuvu, takže i po dvaceti letech od postavení větrného mlýnu v Miškenot Še’ananim zahraniční židé nezřídka kritizovali palestinské židovstvo a zdráhali se této „bandě povalečů“ poskytovat další příspěvky. Roku 1877 navíc vypukla další válka mezi Ruskem a Osmanskou říší, což opět znamenalo přerušení chaluky z Ruska. Tyto okolnosti vedly roku 1878 skupinku jeruzalémských židů k nepříliš úspěšnému pokusu o založení „produktivní“ osady Petach Tikva („Brána Naděje“). Oživení výstavby přišlo až v letech 1881–1882 v důsledku masivního sionistického přistěhovalectví.\n\nRůst židovské populace přinášel rovněž rozrůzňování jišuvu. Tento proces v sobě nesl dva aspekty. Prvním bylo pozvolné nabývání početní převahy aškenázských židů nad sefardskými od poloviny 50. let 19. století a zintenzivňující se snaha o autonomii. Druhý faktor pak představovala diferenciace aškenázského židovstva samotného.\n\nKdyž Aškenázové začali získávat početní převahu, autorita \"rišon le-Cijon\" u této části obyvatelstva citelně oslabovala. To se nejmarkantněji ukázalo při soudních sporech mezi aškenázskými židy. Problém tkvěl v tom, že osmanské úřady stále uznávaly jako jediného oficiálního představitele židů pouze vrchního sefardského rabína, jenž předsedal sefardskému rabínskému soudu. Výroky případného aškenázského rabínského soudu tudíž neměly oficiální platnost. Jelikož se aškenázští židé nechtěli podřizovat Sefardům, využili toho, že jakožto cizinci požívali právní ochrany konzulátů; nezřídka se navíc jeden člověk odvolával na ochranu dvou i více konzulátů. Často tak nastával zapeklitý spor o to, který z konzulů bude tu kterou soudní při vůbec rozhodovat. Obcházení sefardského rabinátu si \"rišon le-Cijon\" nehodlal nechat líbit a při jednom sporu roku 1861 přistoupil k exkomunikaci žida, jenž podal žalobu k britskému konzulátnímu soudu. Vrchnímu sefardskému rabínovi se však tímto podařilo dosáhnout roku 1862 odvolání britského konzula Jamese Finna po sedmnácti letech v úřadě – aškenázští židé ovšem i nadále často upřednostňovali autoritu konzulů před \"rišon le-Cijon\".\n\nDo dalšího ostrého sporu se zapojily i osmanské úřady; tentokrát se jednalo o otázku rituální porážky zvířat. Aškenázští židé totiž dodržovali přísnější předpisy, jež vyžadovaly větší zručnost při tomto úkonu. Sefardští řezníci přísnějším pravidlům nevyhovovali, a tak si Aškenázové poráželi zvířata sami. Potíž spočívala v tom, že rituální řezníci museli mít licenci a za každou obřadní porážku se musel odvádět poplatek sefardskému rabinátu a osmanským úřadům. Aškenázští řezníci ovšem pracovali bez oficiálního povolení, sefardský rabinát tudíž přicházel o významný zdroj financí. \"Rišon le-Cijon\" se opět pokusil bránit autoritu svého úřadu a své finanční nároky a na celou záležitost roku 1866 upozornil osmanské úřady, kterým nelicencované porážky rovněž přinášely zmenšení daňových příjmů. Aškenázové požádali o pomoc konzuláty, které toho však příliš nezmohly, neboť jeruzalémský paša se odvolal na to, že výlučná pozice vrchního sefardského rabína vyplývá z firmanu, jenž může změnit pouze sultán. Problém tak zůstal nevyřešen až do roku 1873, kdy jeruzalémský starosta, nerespektující příliš centrální vládu v Istanbulu, uvalil na aškenázské rituální porážky pouze obecní daň a nový \"rišon le-Cijon\" se rozhodl ve sporu dále nepokračovat.\n\nAni samotní aškenázští židé nicméně nebyli jednotní. Přicházeli do Palestiny z různých zemí a každá skupina židů z jedné země si organizovala svůj vlastní \"kolel\" (orgán spravující chaluku). V 60. letech 19. století tak existovalo celkem šestnáct kolelů. Aškenázové se snažili kolely sjednotit, a vytvořili proto zastřešující instituci Kneset Jisra'el („Shromáždění Izraele“), jednotlivé kolely si však i nadále ponechaly značnou autonomii.\n\nAškenázští imigranti si s sebou nadto přinášeli rozpory ze své domoviny. Část aškenázských přistěhovalců byli chasidé. Roku 1808 do Palestiny přišla skupina mitnagdim („odpůrci“, oni sami používali jemnější výraz \"perušim\" – „oddělení“), jež se stavěla do opozice vůči chasidismu. Postupem času se obě společenství do značné míry dokázala přenést přes názorové rozdíly v rámci tzv. ultraortodoxního judaismu (někdy se užívá také označení charedim, tedy „ti, kteří jsou v bázni [před Bohem]“), tento smír však byl spíše obrannou reakcí vůči postupující sekularizaci židovstva ve 20. století. Tendence k sekularizaci spatřovali pobouření rabíni v 19. století zejména u maskilim, tedy u stoupenců židovského osvícenství, kteří například do židovského školství zaváděli výuku sekulárních předmětů. Jednotlivé skupiny si dle svých možností budovaly své synagogy a vzdělávací instituce. Jednotné nebylo koneckonců ani sefardské židovstvo, a to zejména po imigraci severoafrických, gruzínských, perských či syrských židů.\n\nPalestina tvořila v 19. století součást Osmanské říše, o jejímž „úpadku“ mluví ve své publikaci například Alan Palmer, ačkoli badatelé jako například Roger Owen, kteří zkoumali osmanskou ekonomiku důkladněji, hovoří prostě jen o pomalejším hospodářském vzestupu ve srovnání s Evropou. Podobný rozpor lze najít i v případě židovského osídlení Palestiny. Howard Sachar se ve své knize o dějinách státu Izrael vyjadřuje o „starém jišuvu“ jako o „spícím jišuvu“, jenž se „probudil“ až s počátkem masivní sionistické imigrace roku 1881. Takovou charakteristiku však autoři zabývající se „starým jišuvem“ hlouběji, kupříkladu Arnold Blumberg, odmítají přijmout. Blumberg zavrhuje názor, že „starý jišuv“ se nechal pasivně zneužívat osmanskými vládci a cizími křesťanskými konzuly-ochránci. Naopak zdůrazňuje, že palestinští židé se výborně naučili manipulovat evropskými konzuly, aby dosáhli svých cílů. Jediným kritériem dynamiky se podle něj nesmí stát míra ekonomického a demografického růstu, protože pokud srovnáme „starý“ a „nový jišuv“ pouze z tohoto hlediska, pak mnohem pomalejší rozvoj „starého jišuvu“ skutečně „spánkem“ nazvat lze. Existují však i jiná kritéria (například schopnost vycházet s místním obyvatelstvem, s osmanskými úřady či s konzuly), jež dodávají „starému jišuvu“ vlastní hodnotu, dynamiku a různorodost.\n\n"}
{"id": "611413", "url": "https://cs.wikipedia.org/wiki?curid=611413", "title": "Call of Duty: Black Ops", "text": "Call of Duty: Black Ops\n\nCall of Duty: Black Ops je akční počítačová hra z pohledu první osoby (\"first person shooter\"). U studia \"Treyarch\" je sedmým přírůstkem do série Call of Duty. Na rozdíl od předchozího dílu má hráč opět možnost se naklánět.\n\nHra se odehrává v období studené války, přesněji mezi lety 1945 až 1968. Hra je vyprávěna zvláštním způsobem – vzpomínkami. V těch se hráč dosti nesouvisle přemisťuje v různých obdobích života agenta Masona. Ve hře vystupuje mnoho známých postav (americký prezident John Fitzgerald Kennedy, americký ministr obrany Robert McNamara, kubánský diktátor Fidel Castro). Hlavními hrdiny jsou agent Alex Mason, agent Jason Hudson, Viktor Reznov, Gregori Weaver, Frank Woods a Bowman. Hrát pak lze nejen za Masona, ale i za Reznova a Hudsona.\n"}
{"id": "611416", "url": "https://cs.wikipedia.org/wiki?curid=611416", "title": "Evangelický kostel (Písek u Jablunkova)", "text": "Evangelický kostel (Písek u Jablunkova)\n\nEvangelický kostel v Písku je moderním luterským kostelem, jedním z nejvýznamnějších reprezentantů současné sakrální architektury v České republice.\n\nKostel byl postaven v letech 2003–2010 podle projektu architekta Karla Cieślara; vedoucím stavby byl Marian Cieslar. Kostel je vystavěn na obdélníkovém půdorysu o rozměrech 12 x 24 m; ke kostelní lodi přiléhá budova fary. V ose kostelní lodi je na západní straně nad vstupem do kostela trojstěnná věž s jedním bronzovým zvonem, odlitým roku 2010. Kostel s farou jsou součástí multifunkčního komunitního centra.\n\n\n"}
{"id": "611419", "url": "https://cs.wikipedia.org/wiki?curid=611419", "title": "Nachal Me'arot", "text": "Nachal Me'arot\n\nNachal Me'arot (: נחל מערות, doslova \"Vádí jeskyň\") je vádí a přírodní rezervace v pohoří Karmel v Izraeli.\n\nZačíná na hlavním hřebenu pohoří Karmel na západním okraji města Dalijat al-Karmel. Směřuje pak k jihozápadu prudce klesajícím zalesněným údolím. Míjí vesnici Kerem Maharal a znovu vstupuje do úzkého údolí, z něhož vchází mezi vesnicemi Geva Karmel a Ejn Karmel do pobřežní planiny a pak ústí do Středozemního moře.\n\nÚdolí je začleněno do Přírodní rezervace Nachal Me'arot. Ta je kromě ochrany samotného biotopu zaměřena na zdejší archeologické památky, zejména pozůstatky pravěkého osídlení, ve zdejších čtyřech jeskyních. Jde o \"Ma'arat ha-Tanur\" (מערת התנור), \"Ma'arat ha-Gamal\" (מערת הגמל), \"Ma'arat ha-Nachal\" (מערת הנחל) a \"Ma'arat ha-Gadi\" (מערת הגדי). V nich byly nalezeny pozůstatky lidí a předchůdců člověka mimo jiné z doby kamenné. Dále se zde našly pazourkové nástroje. Existence jeskyň zde byla zmiňována již v 19. století, archeologický průzkum tu proběhl ale až roku 1928 a stále pokračuje. Jeskyně s ostatky pravěkých lidí se nacházejí i na jiných místech v okolí masivu Karmel, například při vádí Nachal Oren nebo Nachal Sfunim. Kromě toho zde byly objeveny i stopy původní fauny. Ukázalo se také, že v minulosti sahala hladina Středozemního moře výš a pobřeží se nacházelo přímo na úpatí útesů nad Nachal Me'arot. Údolí podél vádí je turisticky využíváno.\n\nV roce 2012 byly čtyři jeskyně při Nachal Me'arot vyhlášeny za památky Světového dědictví UNESCO. Důvodem je jejich charakter archeologického naleziště dokumentujícího v jednotlivých sídelních vrstvách v rozmezí 500 000 let přechod k zemědělskému životnímu stylu. Plocha rezervace dosahuje 54 hektarů.\n\n"}
{"id": "611438", "url": "https://cs.wikipedia.org/wiki?curid=611438", "title": "Nachal Nešer", "text": "Nachal Nešer\n\nNachal Nešer (: נחל נשר, doslova \"Orlí vádí\", : Vádí al-Tabal) je vádí v pohoří Karmel v Izraeli.\n\nZačíná v nadmořské výšce cca 500 metrů na hlavním hřebenu pohoří Karmel, na severním okraji města Isfija, kde se spojují tři prameny poblíž lokality \"Ejn Nešer\". Směřuje pak k severozápadu prudce klesajícím zalesněným údolím, které se pak stáčí k severovýchodu, zleva přijímá vádí Nachal Katija a prochází městem Nešer, jež je součástí aglomerace města Haifa. Pak vstupuje do rovinatého Zebulunského údolí, v němž ústí do řeky Kišon. Horní tok vádí je zahrnut do Národního parku Karmel. V místech, kde vádí prudce sestupuje ze svahů Karmelu se v korytě nacházejí četné kaskády a stupně o výšce až 2 metry, které v zimním dešťovém období vytvářejí vodopády. Největší vodopád dosahuje výšky 7 metrů. Svahy pokrývají lesní porosty tvořené zejména duby a olivovníky. Údolí zde překonává betonovým mostem lokální silnice číslo 7112 z Nešeru do horních částí Haify. V minulosti tudy vedla spojnice k cementárně, která fungovala ve svazích Karmelu. Přímo v korytu vádí se do roku 2009 nacházel lom, uzavřený na žádost vedení města Nešer.\nKoncem první světové války využili Britové při dobývání tehdejší turecké Palestiny toto vádí při přesunu v okolí Haify, kterou nakonec v září 1918 dobyli. S nalezením trasy jim pomáhal místní drúzský obyvatel. Dnes je údolí Nachal Nešer zčásti turisticky využíváno.\n\n"}
{"id": "611462", "url": "https://cs.wikipedia.org/wiki?curid=611462", "title": "Nezabudické skály", "text": "Nezabudické skály\n\nPřírodní rezervace Nezabudické skály byla vyhlášena roku 1988. Nachází se na levém břehu řeky Berounky, zhruba kilometr severně od obce Branov. Důvodem ochrany jsou skalnaté svahy, velmi bohatá lokalita plazů.\n\nJde o hluboký svaz na levém břehu řeky Berounky. V lokalitě žije sedm z devíti druhů plazů známých v ČR.\n\n"}
{"id": "611467", "url": "https://cs.wikipedia.org/wiki?curid=611467", "title": "Nachal Secher", "text": "Nachal Secher\n\nNachal Secher (: נחל סכר, doslova \"Vádí hrází\", : Vádí al-Sad) je vádí o délce cca 35 kilometrů v Negevské poušti v Izraeli. Jméno toku je odvozeno od několika hrází, které se podél něj nacházejí.\n\nZačíná v nadmořské výšce okolo 600 metrů západně od města Dimona. Směřuje pak k západu mírně zvlněnou pouštní krajinou bez osídlení. Poblíž křižovatky dálnice číslo a lokální silnice 224 míjí experimentální farmu Chavat Mašaš. Stáčí se pak k severu a dočasně sleduje dálnici číslo 40. Pak uhýbá k severozápadu a z jihu míjí průmyslovou zónu Ramat Chovav. Nedaleko severovýchodního okraje písčitých dun Cholot Chaluca a jižně od letecké základny Chacerim ústí do vádí Nachal Be'erševa.\n\n"}
{"id": "611471", "url": "https://cs.wikipedia.org/wiki?curid=611471", "title": "Le Plessis-Pâté", "text": "Le Plessis-Pâté\n\nLe Plessis-Pâté je francouzské město v departementu Essonne, v regionu Île-de-France, 27 kilometrů jižně od Paříže.\n\nSousední obce: Saint-Michel-sur-Orge, Sainte-Geneviève-des-Bois, Fleury-Mérogis, Brétigny-sur-Orge, Bondoufle, Leudeville a Vert-le-Grand.\n\n\"Počet obyvatel\"\n"}
{"id": "611472", "url": "https://cs.wikipedia.org/wiki?curid=611472", "title": "Jan Tomáš", "text": "Jan Tomáš\n\nJan Tomáš (2. června 1841 Svatogothardská Lhota - 7. září 1912 Praha) byl český portrétní fotograf. V jeho ateliéru zřejmě poprvé v Čechách došlo k nahrávání hlasů známých herců a pěvců z divadel na fonografické válečky.\n\n"}
{"id": "611473", "url": "https://cs.wikipedia.org/wiki?curid=611473", "title": "Veľké Vozokany", "text": "Veľké Vozokany\n\nVeľké Vozokany jsou obec na Slovensku v okrese Zlaté Moravce v Nitranském kraji.\n\nLeží v severozápadní části Pohronské pahorkatiny v údolí potoka Širočina. Střed obce leží v nadmořské výšce přibližně 180 metrů, katastr obce mezi 180 a 240 metry. Podklad území obce tvoří třetihorní jíly a písky, kryté spraší a hnědozemí. Většina katastru je odlesněna, lesy jsou zastoupeny zbytky akátových a dubových hájů.\n\nOblast byla osídlena již v neolitu, což dokládají archeologické nálezy. První písemná zmínka pochází z roku 1209 jako Wezeken. Patřila opatství v Hronském Beňadiku, v roce 1228 část nitranskému biskupství, později ve 13. století Hunt-Poznanovcům a Marótiovcům. V roce 1652 v katastru obce v lokalitě Lech u Starého háje zvítězila uherská armáda tvořená zejména slovenskými rolníky pod velením Adama Forgáče nad Turky, což přispělo k potlačení tureckého vlivu na území Slovenska. V bitvě byli zabiti čtyři bratři ze šlechtického rodu Esterházy, pohřbeni jsou v kryptě univerzitního kostela v Trnavě. Na památku vítězství byl v roce 1734 vztyčen pětimetrový obelisk. Tento byl v roce 1896 nahrazen památníkem, který se dochoval do současnosti.\n\n\n"}
{"id": "611474", "url": "https://cs.wikipedia.org/wiki?curid=611474", "title": "Jan Mulač", "text": "Jan Mulač\n\nJan Mulač (7. března 1841 Praha-Vinohrady – 8. srpna 1905 Praha-Nové Město) byl český portrétní fotograf. Zaměřoval se na portréty známých osobností a dokumentoval významné události.\n\nByl známý jako vlastenec a podporovatel umění. Působil v představenstvu pražských fotografů, ve spolcích Hlahol, Sokol a Měšťanská beseda. Zemřel po krátké nemoci.\n\n"}
{"id": "611475", "url": "https://cs.wikipedia.org/wiki?curid=611475", "title": "Nachal Sfunim", "text": "Nachal Sfunim\n\nNachal Sfunim () je vádí v pohoří Karmel v Izraeli.\n\nZačíná v západní části pohoří Karmel, severně od vesnice Bejt Oren. Směřuje pak k západu rychle klesajícím zalesněným údolím, které se postupně zužuje do hlubokého kaňonu. Nedaleko před jeho vstupem do pobřežní planiny na severním okraji vesnice Megadim ovšem vádí ústí zprava do vádí Nachal Mitla, které pak jeho vody odvádí do Středozemního moře.\n\nJde o sezónní vodní tok, který má výraznější průtok hlavně v zimním dešťovém období, kdy se z bezpečnostních důvodů nedoporučuje turistům vstup do jeho blízkosti. Na dolním toku, v soutěsce těsně před vyústěním do pobřežní nížiny, se při vádí nachází jeskyně o délce 50 metrů se stalaktitovými útvary, ve které byly odhaleny pozůstatky lidského osídlení z pravěku (stejně jako v nedalekém Nachal Me'arot). První archeologické průzkumy zde proběhly v roce 1941 pod vedením archeologa Mošeho Štekelise. Další bádání tu prováděl v letech 1965-1970 tým archeologa Avrahama Ronena. Arabský název jeskyně je \"al-Barud\". Místní arabští pastevci ji využívali jako skrýš pro stáda ovcí. Údolí je součástí Národního parku Karmel.\n\nV prosinci 2010 byla oblast při Nachal Sfunim postižena lesním požárem, který zničil velkou část zdejších lesů.\n\n"}
{"id": "611484", "url": "https://cs.wikipedia.org/wiki?curid=611484", "title": "Max Dupain", "text": "Max Dupain\n\nMaxwell Spencer Dupain, AC (22. dubna 1911 – 27. července 1992) byl proslulý australský modernistický fotograf. Věnoval se snímkům dokumentárním, portrétním a snímkům architektury.\n\nDupain získal svůj první fotoaparát jako dárek v roce 1924, což podnítilo jeho zájem o fotografii. Později se připojil k fotografické společnosti NSW a po dokončení školy pracoval pro firmu Cecil Bostock v Sydney.\n\nO prázdninách v roce 1924 se na pláži Newport Beach, Nový Jižní Wales, setkala s Olivií Cottonovou a stali se z nich přátelé sdílející vášeň pro fotografování.\n\nV roce 1934 otevřel své vlastní studio na Bond Street č.p. 24 v Sydney. Pracovali společně se svou přítelkyní z dětství Olivií Cottonovou. Studio navštěvovali jejich současníci včetně takových jako byli Damien Parer, Geoff Powell nebo Olga Sharpe.\n\nV roce 1937 na jižním pobřeží Nového Jižního Walesu, vyfotografoval hlavu a ramena přítele Harolda Salvageho ležíciho na písku pláže Cullburra Beach. Snímek s názvem \"Sunbaker \" se stal Dupainovou nejslavnější fotografií.\n\nNegativ fotografie pořídil v roce 1937, ale snímek samotný mohl získat uznání až v polovině 70. let, neboť teprve v roce 1975 pořídil z negativu první zvětšeninu. Tu koupila v roce 1976 Národní galerie Austrálie v Canbeře a \"Sunbaker\" se stal ikonickým národním obrazem.\n\nBěhem války sloužil Dupain u Royal Australian Air Force v Darwinu a Papui-Nové Guineji, kde pomáhal vytvářet kamufláž. Válka Dupaina ovlivnila, což se odrazilo i na jeho fotografiích. Snažil se klást důraz na pravdivou dokumentaci světa a ovlivňovat tak povědomí o válce. V roce 1947 byly tyto jeho pocity ještě posíleny četbou knihy \"Grierson on Documentary\", která definovala potřebu fotografování bez předstírání a přetvářky. Byla to „\"kreativní léčba skutečnosti\"“. Dupain horlivě „nastartoval“ své studio s novou perspektivou a opustit to, co nazýval „\"kosmetickou lží módní fotografie nebo reklamní ilustrace\"“. K odmítnutí návratu do „kosmetické lži“ reklamy Dupain řekl:\n\nJeho dokumentární dílo tohoto období se dá ilustrovat jeho fotografií \"Fronta na maso\". Při fotografování více používal naturalistický styl „\"zachycující okamžik každodenní interakce [spíše než] pokus o sociální komentář\"“.\n\nDupain hodně pracoval pro The University of New South Wales a CSR Limited a dělal mnoho výletů do vnitrozemí a na pobřeží severní Austrálie.\n\nV 50. letech s příchodem nového konzumu a rozvojem reklamní fotografie se k němu hlásili zákazníci z časopisů, reklamních agentur a průmyslových podniků. V mezidobí věnoval čas své lásce – architektuře, kterou fotografoval po většinu svého života.\n\nJeho snímek lidí na pláži byl přetištěn na poštovní známce připomínající 150 let fotografie v Austrálii v roce 1991.\n\nV roce 1939 (nebo r. 1937?), po vypuknutí druhé světové války, se Dupain oženil s fotografkou Olivií Cottonovou, ale brzo poté se rozvedli. O deset let později si Dupain vzal Dianu Illingworthovou a spolu měli dceru Daninu a syna Rexe, který se také stal fotografem.\n\nDupain ve své práci pokračoval až do smrti v roce 1992.\n\nCelý seznam je na bookfinder.com:\n\n\n\n\n"}
{"id": "611489", "url": "https://cs.wikipedia.org/wiki?curid=611489", "title": "Nachal Anava", "text": "Nachal Anava\n\nNachal Anava (: נחל ענבה, : \"Vádí Anaba\") je vádí v Izraeli.\n\nZačíná poblíž vesnice Kfar Rut na hranici Západního břehu Jordánu a vlastního Izraele. Protéká pak městem Modi'in-Makabim-Re'ut, na jehož východním okraji je začleněno do městského Parku Anaba. Směřuje pak k západu na svazích pahorků mezi městem Modi'in-Makabim-Re'ut a pobřežní planinou, do níž vstupuje poblíž křižovatky dálnice číslo 1 a silnice číslo 431 a vesnice Kfar Šmu'el, kde zároveň ústí do toku Nachal Ajalon.\nJméno vádí je odvozeno od starověkého židovského sídla Anab, které stálo v jeho blízkosti a které je zmiňováno v biblické Knize Jozue 11,21 Název Anaba je doložen i na Madabské mapě z raného středověku. Pak tu do roku 1948 stála arabská vesnice Innaba, která byla situována poblíž dolního toku vádí až do první arabsko-izraelské války. Podél toku vádí se nacházejí rovněž pozůstatky většího množství pecí na vypalování vápna z otomanského období.\n\n"}
{"id": "611497", "url": "https://cs.wikipedia.org/wiki?curid=611497", "title": "Nachal Akrabim", "text": "Nachal Akrabim\n\nNachal Akrabim (: נחל עקרבים, doslova \"Vádí štírů\") je vádí o délce cca 8 kilometrů ve východní části Negevské pouště v Izraeli.\nZačíná v nadmořské výšce okolo 400 metrů v západně od kráteru (respektive machteše) Machteš Katan v prostoru hornatiny Ma'ale Akrabim. Směřuje pak k jihu zcela neosídlenou krajinou, přičemž prudce klesá a zařezává se do okolního terénu. Ústí zleva do vádí Nachal Cin. Poblíž soutoku se nachází několik pramenů, zejména \"Ejn Akrabim\".\n"}
{"id": "611499", "url": "https://cs.wikipedia.org/wiki?curid=611499", "title": "Étaules (Charente-Maritime)", "text": "Étaules (Charente-Maritime)\n\nÉtaules je francouzská obec v departementu Charente-Maritime, v regionu Poitou-Charentes. V roce 2007 měla 2 153 obyvatel.\n\n"}
{"id": "611504", "url": "https://cs.wikipedia.org/wiki?curid=611504", "title": "V nový život", "text": "V nový život\n\nV nový život je symfonický slavnostní pochod Josefa Suka z roku 1919. Skladatel ho věnoval Sokolu, který ho dodnes užívá při různých příležitostech včetně všesokolských sletů. Text ke sborovému partu dodatečně přibásnil Petr Křička. V seznamu Sukových skladeb má opusové číslo 35c.\n\nSuk vytvořil první verzi skladby v roce 1919 pod vlivem účasti československých vojáků, zejména z řad legionářů a sokolů, v bojích souvisejících s hraničními spory nového Československa. V té době nebylo vyloučeno, že bude muset do služby ve zbrani nastoupit i Sukův syn, ale nakonec se tak nestalo.\n\nKdyž byla vyhlášena soutěž o sokolský pochod, přihlásil Josef Suk rozšířenou a přepracovanou skladbu pod pseudonymem Josef Emanuel Skrýšovský (podle vesnice Skrýšov). Sokolové udělili pochodu první cenu, rozhodnutí nicméně nebylo jednoznačné (pochod proti odporu činovníků, jimž se zdál příliš pokrokový, prosadili především skladatelé Karel Kovařovic a Otakar Ostrčil, kteří byli v porotě) a v Sukovi zanechal navždy stopu zklamání. Až po vítězství v soutěži dokomponoval Suk úvodní fanfáry a závěrečnou pasáž tria.\n\nV sokolském repertoáru se prosazoval obtížně v konkurenci Kmochova pochodu \"Lví silou\". Přestože byl oceněn, nepodařilo se Sukovi a jeho příznivcům prosadit, aby byl použit k nástupu sokolů na VII. sletu v roce 1920, byl tam hrán (poprvé veřejně) pouze k poslechu. Podobně nebyla otextovaná verze použita jako samotnými sokoly zpívaný pochod při IX. sletu v roce 1932. V otextované verzi byl koncertně poprvé proveden Českou filharmonií 3. prosince 1931.\n\nV roce 1932 získala skladba stříbrnou medaili v umělecké soutěži na olympijských hrách v Los Angeles (první cena nebyla v hudební kategorii udělena).\n\nČeská obec sokolská přijala pochod \"V nový život\" za svůj slavnostní pochod až po skladatelově smrti v roce 1935.\n\nV období druhé světové války byla, v rozhlasovém vysílání české exilové vlády, úvodní část skladby s fanfárami použita jako znělka v pravidelných pořadech Jiřího Voskovce a Jana Wericha vysílaných prostřednictvím anglické BBC posluchačům v okupované vlasti.\n\nSkladba má třídílnou formu s reprízou. Po neklidně modulující introdukci založené na tématu tria zaznívá hlavní téma v C dur. Trio je v subdominantní tónině F dur. Úvodní díl je reprízován doslovně opět v C dur a ve stejné tónině následuje kóda, v níž se ale objeví triové fanfárové téma v majestátním fortissimu v Es dur.\n\nText sborového partu spojuje prvky náboženské víry a oslavy české historie s voláním po boji za obranu národa. Petr Křička složil nejprve verše na trio, k otextování dalších částí skladby přistoupil až později a potřebné hudební úpravy k tomu účelu udělal za Sukova souhlasu básníkův bratr Jaroslav.\n\nPochod \"V nový život\" je třetím dílem volného symfonického triptychu složeného ze skladeb podnícených politickými událostmi a společenskými změnami za první světové války a po jejím skončení; dalšími částmi jsou \"Meditace na staročeský chorál Svatý Václave\" a \"Legenda o mrtvých vítězích\".\n"}
{"id": "611508", "url": "https://cs.wikipedia.org/wiki?curid=611508", "title": "Karolina z Ansbachu", "text": "Karolina z Ansbachu\n\nKarolina z Ansbachu (německy \"Wilhelmina Charlotte Caroline von Brandenburg-Ansbach\", 1. března 1683, Ansbach, Bavorsko – 20. listopadu 1737, Londýn, Velká Británie) byla rodem bavorská princezna a jako manželka britského krále Jiřího II. královna Velké Británie.\n\nPrincezna Karolina se narodila jako nejstarší ze tří dětí braniborsko-ansbašského markraběte Jana Fridricha z dynastie Hohenzollernů a jeho druhé manželky, princezny Eleonory Sasko-Eisenašské.\n\nVe třech letech (roku 1686) ztratila otce, ve třinácti (v roce 1696) i matku. Vyrostla ve skvělou ženu, inteligentní, vzdělanou a kultivovanou, což z ní učinilo jednu z nejžádanějších princezen evropských panovnických domů.\n\nKdyž však měla příležitost stát se španělskou královnou, odmítla, neboť se nechtěla vzdát své protestantské víry. O něco později poznala hannoverského prince Jiřího Augusta, pozdějšího britského krále Jiřího II., za něhož se 22. srpna roku 1705 na zámku Herrenhausen v Hannoveru provdala. Z manželství vzešlo 9 potomků, jeden chlapec se však narodil mrtvý a další zemřel ve třech měsících věku.\n\n\nKdyž se v roce 1714 stal Karolinin tchán britským králem jako Jiří I., stal se její manžel Jiří August nejdříve \"vévodou cornwalským\" a posléze princem Waleským, Karolina se tedy stala princeznou waleskou. Manželé přesídlili do Anglie; zde se chovali dost provokativně, bez zábran hovořili o záležitostech sexu, čímž popouzeli britské politiky. Na rozdíl od svého otce se Jiří August sice naučil anglicky, mluvil však s mizerným německým přízvukem, pro což byl Brity vysmíván.\n\nProtože byl Jiří I. již řadu let se svou manželkou Žofií Doroteou z Celle rozveden, neměl anglický dvůr královnu a Karolina se stala nejdůležitější ženou u dvora. Záhy vzniklo silné přátelství mezi ní a premiérem Robertem Walpolem a díky jejímu vlivu mohli oba manželé udržet svůj způsob života i poté, co se Jiří August se svým otcem ve zlém rozešel.\n\nVýjimečná inteligence Karolinina brzy začala dráždit jejího manžela. Například v mládí vedla korespondenci s vědcem a filosofem Gottfriedem Leibnizem, intelektuálním velikánem na hannoverském dvoře. Přesto však jejich manželství bylo svým způsobem zdařilé a šťastné, přes řadu Jiřího milenek.\n\nKarolina se stala královnou po smrti svého tchána v roce 1727. Následující roky byly ve znamení bojů s jejich nejstarším synem Frederikem Ludvíkem, princem waleským, jehož zanechali v Německu, když přesídlili do Velké Británie a na nějž se přijeli podívat až v roce 1720, když byl již dospělý a získal mnoho špatných vlastností. Třenice mezi Frederikem a jeho rodiči, především matkou, byly setrvalé a projevovaly se různými způsoby. Princ waleský se stavěl do opozice k politice svého otce. Když se oženil, požádal parlament o zvýšení své renty, což mu otec zamítl. Třebaže mu manželku (Augusta Sasko-Gothajská) vybrala matka osobně, manželství se zdálo šťastným. Když měla Augusta v roce 1736 porodit, odvezl ji Frederik potají ze St James's Palace do Hampton Courtu, aby si byl jist, že jeho nenáviděná matka nebude porodu přítomna.\n\nPodobné šarvátky Frederika s rodiči pokračovaly i po narození první Frederikovy dcery a v době po Karolinině smrti došlo k jeho úplnému odcizení s otcem.\n\nKrálovna Karolina držela řadu důležitých pozic: byla jmenována \"\"Strážcem království Velké Británie a místodržící Jeho veličenstva během nepřítomnosti krále\"\", což jí umožnilo být regentkou, když její manžel dlel na svých cestách do Hannoveru.\n\nZemřela v St James's Palace 20. listopadu roku 1737, ve svých 54 letech. Pochována byla ve Westminsterském opatství.\n\nJejí manžel nechal vyrobit pár rakví, které měly jednu ze stran odstranitelnou, aby mohli ležet vedle sebe, až ji bude následovat na onen svět; k tomu došlo 23 roky po smrti Karolinině.\n\nU příležitosti královniny smrti zkomponoval Georg Friedrich Händel slavnostní hymnus – pohřební žalm \"The ways of Zion do mourn\", který byl proveden 17. prosince roku 1737 v kapli Jindřicha VII. ve Westminsterském opatství.\n\n"}
{"id": "611509", "url": "https://cs.wikipedia.org/wiki?curid=611509", "title": "Étaules", "text": "Étaules\n\nÉtaules je název dvou obcí ve Francii.\n\n\nPodobný název:\n\n"}
{"id": "611514", "url": "https://cs.wikipedia.org/wiki?curid=611514", "title": "Porta Balkanica", "text": "Porta Balkanica\n\nČasopis Porta Balkanica s podtitulem \"Časopis věnovaný zemím Balkánu a jihovýchodní Evropy\" je jediný balkanistický časopis v České republice a na Slovensku.\n\nPorta Balkanica se věnuje dvanácti zemím: Slovinsku, Chorvatsku, Bosně a Hercegovině, Srbsku, Černé Hoře, Kosovu, Albánii, Severní Makedonii, Řecku, Bulharsku, Rumunsku a Turecku. Přináší odborné články v celém spektru humanitních věd (filologie, historie, politologie, etnologie, literární věda, lingvistika, religionistika, sociologie, hudební a filmová věda), z jejichž poznatků těží balkanistika jako interdisciplinární věda. Stejně tak je ale v časopisu vyhrazen i jistý prostor pro reportáže, překlady beletrie, recenze, eseje a také přehled nově vydaných publikací a souhrn dění na Balkáně za uplynulé období.\n\nVydavatelem časopisu Porta Balkanica je stejnojmenné občanské sdružení se sídlem v Brně. Iniciativa založení časopisu vzešla z prostředí studentů, absolventů a některých pedagogů balkanistiky a jihoslovanských filologií na Filozofické fakultě Masarykovy univerzity. První číslo časopisu vyšlo v prosinci 2009, od roku 2011 procházejí všechny původní vědecké články nezávislým recenzním řízením. \n\nPorta Balkanica si klade za cíl přispět k racionálnímu a kritickému myšlení o Balkánu a jihovýchodní Evropě. Směřuje k hledání vzájemných vztahů mezi jednotlivými národy a především o dialog odborníků, kteří se jimi zabývají. V roce 2014 byl časopis zařazen na Seznam recenzovaných neimpaktovaných periodik v ČR.\n\nPředsedou mezinárodní redakční rady časopisu Porta Balkanica je od roku 2010 český balkanista doc. PhDr. Václav Štěpánek, Ph.D. (Masarykova univerzita, Brno). Dalšími členy rady jsou Ao. Univ.-Prof. Dr. Gero Fischer (Institut für Slawistik, Universität Wien – Rakousko), PhDr. Ján Jankovič, CSc. (Ústav svetovej literatúry Slovenskej akadémie vied, Bratislava – Slovensko), dr. Lindita Rugova (Fakulteti i Filologjisë, Universiteti i Prishtinës, Prishtina – Kosovo), prof. PhDr. Jan Rychlík, DrSc. (Ústav českých dějin, Filozofická fakulta Univerzity Karlovy, Praha – ČR) a dr. Slobodan Selinić (Institut za noviju istoriju Srbije, Beograd – Srbsko).\n\n"}
{"id": "611515", "url": "https://cs.wikipedia.org/wiki?curid=611515", "title": "Mozková plena", "text": "Mozková plena\n\nMozkové pleny (řec. jedn. č.. \"meninx\" a množ. č. \"meninges\") či také mozkové obaly nebo blány jsou tenké vazivové vrstvy, které obalují mozek a míchu. U různých skupin obratlovců vzniká různý počet mozkových plen. Obecně však všechny slouží k ochraně citlivých nervových struktur uvnitř, a proto k jejich rozvoji dochází především u suchozemských skupin obratlovců.\n\nU ryb se vyskytuje pouze jedna vazivová vrstva, tzv. „primitivní meninx“ (\"ectomeninx\"). U obojživelníků a plazů se vyskytují již pleny dvě, vnější dura mater a vnitřní tenký sekundární meninx (též \"leptomeninx\"). U savců (a podle některých zdrojů také u ptáků) se vyskytují dokonce tři pleny: uvnitř je tzv. pia mater (omozečnice, ale doslova „něžná matka“), uprostřed je arachnoidea (pavučnice) a vně je opět dura mater (tvrdá plena, doslova „tvrdá matka“). Názvy obsahující v sobě slovo „matka“ pocházejí z antického přesvědčení, že mozkové pleny jsou základem pro všechny ostatní membrány v těle. Co se týče funkcí, dost napoví skutečnost, že pavučnice není prakticky prokrvena, zatímco omozečnice je plná drobných vlásečnic a přiléhá těsně k mozku a míše a vyživuje je.\n"}
{"id": "611522", "url": "https://cs.wikipedia.org/wiki?curid=611522", "title": "Jelena Zadorožná", "text": "Jelena Zadorožná\n\nJelena Anatoljevna Zadorožná ( ; * 3. prosince 1977, Ust-Kut, Irkutská oblast) je ruská atletka, běžkyně, jejíž specializací jsou střední tratě.\n\nV roce 2001 si doběhla na halovém MS v Lisabonu ve finále běhu na 3000 metrů v osobním rekordu 8:40,15 pro bronzovou medaili. Na světovém šampionátu 2001 v kanadském Edmontonu skončila v závodě na 5000 metrů na 6. místě. O rok později vybojovala bronz (3000 m) na halovém ME ve Vídni. Bronzovou medaili získala také na evropském šampionátu 2002 v Mnichově v běhu na 5000 metrů. Stříbro získala Irka Sonia O'Sullivanová a zlato Marta Domínguezová ze Španělska.\n\nV roce 2003 na MS v atletice v Paříži zkoušela štěstí ve dvou disciplínách (1500 m, 5000 m). Na kratší vzdálenosti obsadila ve finále 8. místo a na pětce skončila v čase 14:52,36 těsně pod stupni vítězů, čtvrtá. Bronz vybojovala Edith Masaiová z Keni, která byla o šest setin rychlejší.\n\nNa halovém MS 2004 v Budapešti skončila na 6. místě (1500 m). Na letních olympijských hrách 2004 v Athénách se v běhu na 5000 metrů umístila ve finále v čase 14:55,52 na 4. místě, jako nejlepší Evropanka. Na stupních vítězů stanuly Etiopanky Tirunéš Dibabaová a Meseret Defarová a Keňanka Isabella Ochichiová. Na Mistrovství světa v atletice 2005 v Helsinkách postoupila do finále steeplu, v němž obsadila 6. místo.\n\n\n"}
{"id": "611527", "url": "https://cs.wikipedia.org/wiki?curid=611527", "title": "Kathrin Weßelová", "text": "Kathrin Weßelová\n\nKathrin Weßelová, rozená Ullrichová, (* 14. srpna 1967, Annaberg-Buchholz, Sasko) je bývalá německá atletka, běžkyně, jejíž specializací byly dlouhé tratě. Její hlavní disciplínou byl běh na 10 000 metrů.\n\nTřikrát reprezentovala na letních olympijských hrách (Soul 1988, Barcelona 1992, Atlanta 1996). Největšího úspěchu dosáhla v roce 1988 na olympiádě v jihokorejském Soulu, kde coby reprezentantka NDR doběhla ve finále desítky na 4. místě.\n\nČtvrtá skončila také na Mistrovství světa v atletice 1991 v Tokiu a na Mistrovství Evropy v atletice 1994 v Helsinkách.\n\n"}
{"id": "611529", "url": "https://cs.wikipedia.org/wiki?curid=611529", "title": "Nectophrynoides asperginis", "text": "Nectophrynoides asperginis\n\nNectophrynoides asperginis (: \"Kihansi Spray Toad\") je druh žáby z rodu \"Nectophrynoides\" z čeledi ropuchovitých. Poprvé byl objeven v roce 1996 a jde o endemitní druh, jehož výskyt byl v minulosti lokalizován na pohoří Udzungwa v Tanzanii. V roce 2009 byl status druhu změně z kriticky ohroženého na v přírodě vyhynulý. Masivní pokles populace byl způsoben výstavbou přehrady na řece Kihansi, která značně ovlivnila habitat tohoto druhu. V srpnu 2010 bylo sto žab přepraveno z newyorské zoologické zahrady do Tanzanie, kde by měly být vypuštěny do svého přirozeného prostředí na území o rozloze 0,02 km.\n\n"}
{"id": "611530", "url": "https://cs.wikipedia.org/wiki?curid=611530", "title": "Manfred Matuschewski", "text": "Manfred Matuschewski\n\nManfred Matuschewski (* 2. září 1939, Oberweimar, Durynsko) je bývalý východoněmecký atlet, dvojnásobný mistr Evropy v běhu na 800 metrů.\nDvakrát reprezentoval na letních olympijských hrách (Řím 1960, Tokio 1964).\n\nByl historicky prvním atletem z Německé demokratické republiky, který získal na atletických mistrovstvích Evropy zlatou medaili. Atleti z NDR startovali na evropském šampionátu poprvé až v roce 1958, tehdy v dresu společného německého týmu. Na mistrovství Evropy 1958 ve Stockholmu získali atleti z NDR dvě stříbrné medaile (skokan o tyči Manfred Preußger a sprinterka Hannelore Sadauová v běhu na 200 metrů), ale zlatou medaili tehdy ještě nezískali žádnou.\n\nZávodil za klub SC Turbine Erfurt, v jehož barvách startovalo v 60. letech i několik dalších špičkových vychodoněmeckých běžců na středních a dlouhých tratích (například světový rekordman na 3000 metrů Siegfried Herrmann, světový rekordman na 1000m Jürgen May nebo další mistr Evropy v běhu na 800 metrů, Dieter Fromm).\n\nMatuschewski měl přezdívku \"Milli-Matu\" (\"Milimetrový Matuschewski\"), kterou si vysloužil tím, že své závody vyhrával až na cílové čáře, s doslova milimetrovými náskoky před svými soupeři.\n\n\n\n\n\n\n\n\n\n\n"}
{"id": "611531", "url": "https://cs.wikipedia.org/wiki?curid=611531", "title": "Pinetop Perkins", "text": "Pinetop Perkins\n\nPinetop Perkins (vlastním jménem Joseph William Perkins) (7. července 1913 Belzoni, Mississippi - 21. března 2011 Austin, Texas) byl americký bluesový klavírista.\n\n\n"}
{"id": "611532", "url": "https://cs.wikipedia.org/wiki?curid=611532", "title": "Karvanice", "text": "Karvanice\n\nKarvanice je přírodní rezervace v Písecké pahorkatině 4,5 km severně od Hluboké nad Vltavou. Nachází se nad západním břehem Hněvkovické nádrže v nadmořské výšce 380 − 450 m. Přírodní rezervace a její ochranné pásmo je v katastrálním území Hluboká nad Vltavou. Rezervace, která se rozkládá na ploše 14,17 ha, byla vyhlášena v roce 1996. Ochranné pásmo rezervace má rozlohu 63,77 ha. Chráněné území je v péči Krajského úřadu Jihočeského kraje.\n\nÚzemí přírodní rezervace Karvanice včetně jejího ochranného pásma bylo zařazeno nařízením vlády 318/2013 Sb., kterým se stanoví národní seznam evropsky významných lokalit, ve znění pozdějších předpisů, ze dne 21. srpna 2013 mezi evropsky významné lokality (EVL) a tvoří část EVL Hlubocké obory.\n\nPředmětem ochrany je komplex lipových a habrových doubrav a suťového lesa s četnými druhy ptáků a hmyzu. V rezervaci se nachází i několik skal s převisy, které slouží jako horolezecký terén (27 popsaných výstupů), ovšem po napuštění Hněvkovické nádrže je část pod vodou. Strmé, k východu orientované svahy jsou rozbrázděné několika příčnými roklemi. Skalní útvary jsou modelovány říční erozí a periglaciálním zvětráváním. Horninovým podložím je biotit-muskovitická žula s turmalínem, v jižní části též biotitická a sillimanit-biotitická pararula moldanubika.\n\nPři zřízení této rezervace v roce 2013 bylo konstatováno, že předmětem ochrany této přírodní rezervace jsou vzácné a ohrožené druhy rostlin a živočichů zejména populace: \n\n\nvčetně jejich biotopů.\n"}
{"id": "611536", "url": "https://cs.wikipedia.org/wiki?curid=611536", "title": "Ševětínská vrchovina", "text": "Ševětínská vrchovina\n\nŠevětínská vrchovina je geomorfologický okrsek v jižní části Písecké pahorkatiny. Je severním pokračováním Lišovského prahu. \n\nŠevětínská vrchovina má plochý erozně denudační reliéf. Ten je silně rozčleněný hluboce zaříznutými až kaňonovitými údolími Vltavy (purkarecký kaňon) a jejích přítoků (Libochovka, Kozlovský potok). Vrchovina má podobu klínovité hrástě oddělující Zlivskou a Borkovickou pánev, na západě i východě ohraničené zlomovými liniemi. Nejvyšším bodem Ševětínské vrchoviny je Velký Kameník s 575 m, dalšími významnými vrcholy jsou Baba (570 m), Hradec (570 m), Kameniště (565 m), Jelení vrch (518 m), Baba (449 m). Převažujícími horninami jsou metamorfované horniny moldanubika, na východě se vyskytují i senonské a neogénní sedimenty (pískovce a jílovce). \n"}
{"id": "611540", "url": "https://cs.wikipedia.org/wiki?curid=611540", "title": "Seznam obcí v departementu Bas-Rhin", "text": "Seznam obcí v departementu Bas-Rhin\n\nToto je seznam obcí v departementu Bas-Rhin ve Francii, jichž je celkem 527:\n"}
{"id": "611544", "url": "https://cs.wikipedia.org/wiki?curid=611544", "title": "Seznam obcí v departementu Savojsko", "text": "Seznam obcí v departementu Savojsko\n\nToto je seznam obcí v departementu Savojsko ve Francii, jichž je celkem 305:\n"}
{"id": "611547", "url": "https://cs.wikipedia.org/wiki?curid=611547", "title": "Marie Hannoverská", "text": "Marie Hannoverská\n\nMarie Hannoverská, známá též jako Marie Hesensko-Kasselská (5. března 1723, Londýn – 14. února 1772, Hanau) byla rodem britská princezna a sňatkem lankraběnka hesensko-kasselská.\n\nMarie se narodila jako předposlední z osmi dětí britského krále Jiřího II. a jeho manželky Karoliny z Ansbachu.\n\n28. června roku 1740 se provdala za hesensko-kasselského lankraběte Fridricha II. Z manželství vzešli čtyři potomci; první syn však zemřel v kojeneckém věku:\n\nV roce 1749 její manžel konvertoval ke katolické víře; to mělo za následek odmítavý postoj Marie a jeho otce, lankraběte Viléma VIII. Hesensko-Kasselského. Mariiny děti byly vychovány na základě kalvinismu a manželství bylo v roce 1754 rozloučeno. V roce 1756 přesídlila Marie se syny do Dánska, aby se zde starala o osiřelé děti své sestry Luisy, která zemřela v roce 1751.\n\nV roce 1760 její manžel Fridrich zdědil titul lankraběte a Marie se oficiálně stala lankraběnkou, i když byla od něj odloučena.\n\nV letech 1760-1764 byla regentkou hrabství Hanau-Münzenberg, jež se v roce 1764 formálně přičlenilo k Hesensku-Kasselsku pod vládou jejího syna Viléma IX./I. Hesensko-Kasselského. Lankrabě Vilém VIII. rozhodl, že hrabství bude připojeno, až se vlády ujme jeho vnuk; byl to prostředek trestu jeho synovi Frederikovi II. za jeho konverzi.\n\nSvá poslední léta prožila většinou na zámku Ruppenheim v Offenbach am Main. Zemřela v roce\n1772 v Hanau; zde byla i pohřbena v kostele sv. Marie.\n\n"}
{"id": "611549", "url": "https://cs.wikipedia.org/wiki?curid=611549", "title": "Obyvatelstvo Indie", "text": "Obyvatelstvo Indie\n\nSložení obyvatelstva v Indii je pozoruhodně různorodé. Indie je druhou nejlidnatější zemí světa s celkovou populací větší než 1,2 miliardy (odhad v roce 2014), což je více než 1/6 světové populace. Očekává se, že v roce 2025 předstihne Indie Čínu a v roce 2050 se s 1,6 miliardou obyvatel se stane nejlidnatější zemí světa. \n\nIndie má přitom oproti např. Evropě velmi odlišnou věkovou strukturu obyvatel, když téměř 47% obyvatel je mladších 25 let. Podle odhadů bude v roce 2020 průměrný věk v Indii 29 let, zatímco v Číně 37 a v Japonsku 48 let.\n\nV Indii je zastoupeno každé významnější náboženství a žije zde na 2000 různých etnických skupin. Jazyky používané v Indii patří především k následujícím čtyřem jazykovým rodinám:\nNicméně mluví se zde i tak izolovaným jazykem, jako je např. Nihalština, kterou se mluví v částech Máháráštry. S indickou rozmanitostí v jazycích a kultuře se může srovnávat pouze africký kontinent jako celek. V Indii se hovoří celkem 1652 jazyky, z čehož je 350 považováno za jazyky hlavní a 22 jich je uznáváno jako oficiální. Nejrozšířenější řečí je hindština a běžná je i znalost angličtiny, která je v zemi jedním z oficiálních jazyků.\n\nO Indii se říká, že se skládá ze samých vesnic. Přibližně 70% obyvatel žije a pracuje na venkově, nicméně v poslední době se tato struktura populace rychle mění. Zejména díky vysoké nezaměstnanosti a nedostačující infrastruktuře se mnoho lidí stěhuje z venkova do měst, kde hledají především práci a celkově lepší životní podmínky. Tento migrační tlak nesmírně zatěžuje ne vždy dokonalou infrastrukturu indických měst a výsledkem je rostoucí počet slumů. Podle výsledků sčítání lidu z roku 2001 žije ve slumech takřka 2 000 000 lidí.\n\nGramotnost je obecně definována jako schopnost číst a psát v jakémkoli jazyce. Vzhledem k množství jazyků (a různých druhů písma) není tento údaj v Indii snadno definovatelný, nicméně podle sčítání lidu v roce 2011 dosáhla míra gramotnosti Indie 74,04%. Jedná se nicméně o průměr, který se může významně lišit v závislosti na regionu, náboženství a pohlaví. Například na úrovni států byla nejnižší v Biháru (63,8%) a naopak nejvyšší v Kérale (93,9%). Podobně gramotnost byla výrazně nadprůměrná u křesťanů a džinistů (nad 90%) a podprůměrná u muslimů (60%). Podobně je míra gramotnosti vyšší ve městech než na venkově, stejně tak je větší procento negramotných žen než mužů.\n\n"}
{"id": "611550", "url": "https://cs.wikipedia.org/wiki?curid=611550", "title": "FK Karpaty Lvov", "text": "FK Karpaty Lvov\n\nFutbolnyj klub Karpaty Lvov (ukrajinsky: Футбольний клуб «Карпати» Львів) je ukrajinský fotbalový klub, sídlící ve městě Lvov. Vystupuje v nejvyšší soutěži Premjer-liha.\n\nSvé domácí zápasy odehrává klub na stadionu Arena Lviv s kapacitou 34 915 diváků.\n\nKlub byl založen 18. ledna 1963. V roce 1962 tým lvovské továrny «Silmaš» zvítězil v soutěžích Mistrovství a Poháru lvovského okresu, a zajistil si postup do třídy «B». V roce 1963 Fotbalový svaz Sovětského svazu změnil systém tříd a soutěži: vznikla druhá skupina třídy «A» (stupeň mezi třídou «B» a první ligou), ve které mohl hrát jeden tým ze Lvova.\n\nDo nově založeného klubu Karpaty Lvov, krom hráčů ze \"Silmaše\", byly povolání i hráči z klubu SKA Lvov a ostatních menších městských klubů. V roce 1981 byl klub sloučen do SKA Lvov, znovu se klub osamostatnil až v roce 1989. V roce 2001 se klub sloučil s druholigovým FK Lviv.\n\n\nZdroj: \n\nKarpaty-2 Lvov byl rezervní tým lvovského Karpatu. Největšího úspěchu dosáhl klub v sezóně 2001/02, kdy se v Perša liha (2. nejvyšší soutěž) umístil na 12. místě. Rezervní tým zaniká v roce 2010.\n\nZdroj: \n\nPoznámky:\n\nKarpaty-3 Lvov, později též nazýván jako Halyčyna Lvov, byl druhý rezervní tým lvovského Karpatu. Největšího úspěchu dosáhl klub v sezóně 2001/02, kdy se v Druha liha (3. nejvyšší soutěž) umístil na 9. místě.\n\nDruhé rezervní mužstvo bylo založeno v roce 2001, když nahradilo ve třetí nejvyšší soutěži první rezervní tým, který po sloučení s FK Lviv postoupil do druhé ligy. V roce 2003 se rezervní mužstvo sloučilo s Halyčynou Drohobyč, díky čemuž se osamostatnilo od karpatského Lvovu. Mužstvo pak do sezóny 2003/04 vstupovalo pod názvem Halyčyna Lvov. Samostatná historie měla ovšem krátkého trvání, mužstvo zaniká v roce 2004.\n\nZdroj: \n\n"}
{"id": "611557", "url": "https://cs.wikipedia.org/wiki?curid=611557", "title": "Nachal Poleg", "text": "Nachal Poleg\n\nNachal Poleg (: נחל פולג, : \"Vádí al-Falik\") je vádí v centrálním Izraeli.\n\nZačíná v pobřežní planině nedaleko vesnice Ramat ha-Koveš a města Tira. Směřuje pak k západu zemědělsky intenzivně využívanou krajinou (Šaronská planina), v níž míjí vesnice Sde Warburg, Bacra a Bnej Cijon, u níž se stáčí dočasně k severu. Pak opět pokračuje západním směrem k obci Jakum a Udim, kde vstupuje do pobřežních písečných dun a ústí do Středozemního moře na jižním okraji města Netanja (čtvrť Ramat Poleg). V průběhu jeho toku do Nachal Poleg ústí vádí Nachal Dror, Nachal Ra'anana, Nachal Cherut, Nachal Rišpon a Nachal Udim.\nČást vádí poblíž jeho ústí je součástí Přírodní rezervace Poleg o rozloze 136 dunamů (13,6 hektarů), která uchovává biotop písčin, močálu a okolní vegetace. Poblíž toku se tu rovněž nachází na ploše 12 dunamů (1,2 hektaru) archeologická lokalita Tel Poleg, která byla sice z velké části narušena povrchovým dolem, ale v roce 1959 a 1964 tu proběhl záchranný archeologický výzkum, který zde odhalil stopy osídlení z doby okolo roku 3000 před naším letopočtem a také z doby starověkého izraelitského osídlení z doby okolo roku 950 před naším letopočtem.\n\nÚstí Nachal Poleg do moře vede umělým průkopem skrz pobřežní pás vyvýšených písečných dun (takzvaný kurkar). Tento průkop už zde fungoval ve starověku, ve středověku, v 13. století, byl zanesen a vádí tak v předpolí pobřeží vytvářelo rozsáhlý močál o ploše 4 kilometrů čtverečních. Znovu byl výtok do moře prokopán roku 1935.\n\nVádí je kromě srážkových vod napájeno i výtokem z čističek odpadních vod okolních obcí a má proto celoroční průtok. Francouzský cestovatel Victor Guérin koncem 19. století popisuje Nachal Poleg jako místo spojené s historií. Během křížových výprav tudy procházelo vojsko Richarda I. Lvího srdce při tažení, které pak skončilo bitvou u Arsufu. Guérin zároveň ztotožnil vádí Nachal Poleg s biblickým potokem \"Kána\" zmiňovaným v Knize Jozue 17,9, který ale dnes je identifikován jako Nachal Kana.\n\n"}
{"id": "611561", "url": "https://cs.wikipedia.org/wiki?curid=611561", "title": "Seznam obcí v departementu Pas-de-Calais", "text": "Seznam obcí v departementu Pas-de-Calais\n\nToto je seznam obcí v departementu Pas-de-Calais ve Francii, jichž je celkem 894:\n"}
{"id": "611562", "url": "https://cs.wikipedia.org/wiki?curid=611562", "title": "Akvizice", "text": "Akvizice\n\nAkvizice je proces získávání či nabytí nějakého aktiva (předmětu, věci, osoby) nebo cíl tohoto procesu. V ekonomice se akvizicí rozumí právní i ekonomické spojení (převzetí) podniků. Naproti tomu ve finančnictví jde o získávání zákazníků osobním vyhledáváním a jednáním.\n\nV obecném pohledu se za akvizici považuje nabytí majetku, práv, závazků apod. Její povaha může být přátelská, kdy jednotliví účastníci s akvizicí plně souhlasí nebo nepřátelská, kdy dochází k rozhodnutí na stranách vlastníků, se kterým nesouhlasí management přebírané společnosti.\n\nAkvizice z ekonomického hlediska v užším slova smyslu znamená spojení podniků, u kterého dochází k tomu, že jeho účastníci ztrácejí svou hospodářskou samostatnost a mění se i vlastnická struktura.\n\nZákladem tohoto typu akvizice je nákup akcií, vlastnických podílů případně účastí za účelem převzetí kontroly jedné společnosti nad druhou. Dochází tak ke vzniku ekonomické skupiny, ale jednotlivé společnosti jsou právně samostatné – nemění se jejich právní subjektivita. Jejich spojení by mělo vést ke sledování společného cíle a snažit se získat výhody ze vzniklé skupiny. Společnost přebírající kontrolu očekává z vložení svého volného kapitálu ekonomický prospěch v podobě podílů na zisku či dividend.\n\nKapitálová akvizice může probíhat v několika formách, mezi které patří:\n\n\nMajetkovou akvizicí se rozumí, když jedna společnost nakupuje od druhé společnosti majetek včetně souvisejících závazků a práv s předpokladem převzetí. Tento nákup probíhá na základě písemné smlouvy, kdy se jedná o běžný nákup a prodej, při kterém dochází ke spojení těchto společností, ale právní subjektivita se zde nemění. Pouze dochází ke změně bilanční struktury.\n\nRozlišujeme:\n\n\n\nSpojování podniků vede k určitým výhodám, mezi které patří:\n\nPokud je předmětem činnosti marketing, pak se jedná o proces získávání zákazníka, mnohdy automatizovaně.\nPojem akvizice se velice často používá v souvislosti s PPC kampaněmi.\nExistuje široká škála akvizičních taktik. Níže uvedené jsou příkladem akvizice v rámci online marketingu:\n\n\nV knihovnictví se akvizicí rozumí zejména akvizice dokumentů (knih, periodik, hudebnin atd.), případně stolních her za účelem doplňování knihovního fondu, i když knihovny stejně jako jiné organizace vedle toho získávají a nabývají i nedokumentové typy aktiv.\n\n"}
{"id": "611568", "url": "https://cs.wikipedia.org/wiki?curid=611568", "title": "Karská smlouva", "text": "Karská smlouva\n\nKarská smlouva (turecky \"Kars Antlaşması\", rusky \"Карсский договор\") je mírová smlouva, uzavřená 13. října 1921 v Karsu mezi zástupci Velkého národního shromáždění Turecka (které v roce 1923 vyhlásilo Tureckou republiku) a zástupci Sovětské Arménie, Sovětského Ázerbájdžánu a Sovětské Gruzie (které se v roce 1922 staly součástí Sovětského svazu), za účasti Sovětského Ruska. Touto smlouvou byla stanovena hranice mezi Tureckem a sovětským Zavkazskem. Tato hranice platí jako turecko-gruzínská, turecko-arménská a turecko-ázerbájdžánská hranice dodnes. Část Zakavkazska, která byla dříve součástí Ruské říše, se v důsledku Karské smlouvy stala součástí Turecka. Karská smlouva navazovala na Moskevskou smlouvu, uzavřenou mezi zástupci Velkého národního shromáždění Turecka a zástupci Sovětského Ruska 16. března 1921.\n\nZa dočasnou tureckou vládu smlouvu podepsali Kâzım Karabekir, Veli Saltikgil, Muchtar Bej a velvyslanec Memduh Şevket Paša. Dalšími signatáři byli: sovětský velvyslanec Jakov Ganěckij, arménský ministr zahraničních věcí Askanaz Mravyan a ministr vnitra Poghos Makintsyan, ázerbájdžánský ministr kontroly Behboud Šachtatinsky, gruzínský ministr armády a námořnictva Šalva Eliava a gruzínský ministr zahraničí a financí Alexander Svanidze.\n\nSmlouva znovupotvrdila podmínky v březnu uzavřené Moskevské smlouvy, kterou podepsali zástupci Velkého národního shromáždění Turecka a zástupci Sovětského Ruska. Určila hranice mezi novou Tureckou republikou a třemi zakavkazskými republikami.\n\n"}
{"id": "611569", "url": "https://cs.wikipedia.org/wiki?curid=611569", "title": "Vladimír Logothetti", "text": "Vladimír Logothetti\n\nVladimír Emanuel Alexander hrabě Logothetti (4. srpna 1822, Filiale Tamassy, nyní Tomášovce, Slovensko – 7. prosince 1892, Radovce, Bukovina, nyní Rădăuţi, Rumunsko) byl rakousko-uherský důstojník, politik a zakladatel prvního sboru dobrovolných hasičů na Moravě.\n\n Vladimír Logothetti pocházel ze starého byzantského rodu, Logothetti pocházel ze starého byzantského rodu, ve kterém se traduje, že zakladatel rodu byl byzantský císař Nikeforos I. Logothetis (vládl 804V–811). Po pádu Cařihradu (1453) se rod usadil na tehdy benátském ostrově Zante (Zakynthos). V 18. století odešel potomek rodu, benátský námořní kapitán Jakub hrabě Logothetti (1741–1802) do Moldavského principátu. Po anektování Bukoviny Rakouskem (1775) se stal rakouským občanem. Jeho potomci hráli důležitou roli při obhajobě této nejvýchodnější provincie rakouského mocnářství a patřili mezi přední měšťany hlavního města Černovic (nyní: Černovice, Чернівці, Ukrajina).\n\nVladimírův otec, Hugo I. hrabě Logothetti (1801–1861) se oženil s Pavlínou svobodnou paní z Bartensteina, vnučkou kancléře císařovny Marie Terezie Jana Kryštofa z Bartensteina, a koupil v roce 1830 statky Bílovice a Březolupy v okrese Uherské Hradiště. Byl znám jako mecenáš malíře Josefa Mánesa (1820–1871), kterému dal podnět k namalování obrazu Veruny Čudové. Malba je dodnes nejznámějším lidovým obrazem malíře.\n\nVladimír se narodil 4. srpna 1822 ve Filiale Tamassy (nyní Tomášovce, Slovensko), kde jeho otec sloužil jako důstojník. Byl nejstarší ze sedmi dětí. O rok později se narodila jeho nejstarší sestra Hedvika (1823–1899). Jak se tehdy často stávalo, již v útlém věku mu zemřelo několik sourozenců – Berta (*/†1825), Lodoiska (1826–1829) a Alfred (1830–1833). Jednou z pravděpodobných příčin by kočovný způsob života s opakovaně se měnícím bydlištěm, převážně v tzv. Haličsko-Vladiměřském království, tehdy nejchudší části rakouského mocnářství.\n\nV roce 1830 koupil Hugo I. statky Bílovice a Březolupy na Moravě, kde se rodina v roce 1839 usadila po vyplacení dědictví z Bukoviny. Mladší sourozenci Julia (1833–1854) a Zdenko (1835–1881) se již narodili na Moravě. Díky dědictví a zděděným finančním prostředkům z maminčiny strany si rodina mohla dovolit velkostatkářský život.\n\n Po absolvování gymnázia v Brně Vladimír nastoupil jako dobrovolný kadet do 5. kyrysnického pluku \"Hrabě Auersperk\" (Graf Auersperg) v Brně. V revolučním roce 1848 a během maďarského povstání 1848/9 sloužil jako nadporučík ve 4. hulánského pluku \"Císař\" (Kaiser) v Itálii, Sedmihradsku a na Slovensku. Byl opakovaně zraněn a vyznačil se osobním hrdinstvím. Za účast na potlačení uherského povstání a hrdinství dostal různá rakouská a ruská vyznamenání.\n\nBěhem uherského tažení se Vladimír seznámil v Sedmihradsku v komitátu Brašova (nyní Braşov/Rumunsko) se svou pozdější manželkou z katolické linie důležitého sedmihradského rodu. Sňatek následoval v roce 1851 (viz sekci Rodina). Vladimírů otec žádal v letech 1831, 1832 a 1834 o uznání hraběcího titulu, který rod tradičně používal na Bukovině. Z důvodu špatného stavu bukovinských archivů uznání nezískal. To se změnilo poté, co se otec a synové aktivně zúčastnili záchrany císařství, a tak získali císařským dekretem dne 8. července 1848 \"povolení k užívání zahraničního hraběcího titulu\" (Benátky 1703).\n\nDo roce 1860 Vladimír zůstal v aktivní vojenské službě. Od 9. května 1859 byl kapitánem v 3. hulánském pluku, od 1. března 1860 v Dobrovolném hulánském pluku. Sloužil převážně v Haliči a Sedmihradsku, kde se narodily první tři děti. Když se zhoršil otcův zdravotní stav, Vladimír se vrátil na Moravu, aby převzal správu rodinného majetku. Opustil aktivní službu v hodnosti podplukovníka a komandanta 1. divize Dobrovolného hulánského pluku, který tehdy bojoval v Itálii.\n\nVladimír se usadil v Bílovicích, jeho mladší bratr Zdenko odešel s ovdovělou matkou Pavlínou do Březolup. Z věna své manželky nechal Vladimír důkladně zmodernizovat zámek Bílovice a přistavěl tzv. Vladimírské křídlo. Na fotce z období kolem r. 1860 lze nové křídlo napravo dobře vidět. \n\nPo otcově smrti se nechal Vladimír dne 1. dubna 1862 definitivně jako invalidní uvolnit z vojenské služby. Po příchodu do Bílovic se aktivně zapojil do společenského a politického života uherskohradišťského kraje: v letech 1864–1865 byl starostou Bílovic, během čtvrtého a pátého legislativního období (1871–1873, 1873–1877) byl členem Moravského zemského sněmu, kde vystoupil opakovaně v moravském šlechtickém kroji.\n\nVladimír mluvil plynule česky, maďarsky, německy a polsky. Pomáhal při několika zemědělských výstavách v Olomouci a se svým starším synem Hugem přispěl na založení Měšťanského besedního domu v Uherském Hradišti. S bratrem Zdenkem v roce 1863 spolu založili v Uherském Hradišti veslařský spolek \"Rudenverein Moravia\" a rovněž podporovali činnost uherskohradišťského střeleckého spolku.\n\nTři neúspěšné pokusy k dosažení tzv. moravského vyrovnání – v letech 1848, 1868 a 1871, kdy byl sám členem sněmu (k Moravskému vyrovnání došlo teprve v roce 1905) – vedly k tomu, že Vladimír nakonec opustil aktivní politiku. V r. 1877 odmítl znovu kandidovat do sněmu a nechal se místo toho dne 14. března 1877 jmenovat neaktivním důstojníkem Eskadrónu haličských zeměbraneckých hulánů. \n\nV hodnosti plukovníka byl jmenován 1. dubna 1882 ředitelem státního hřebčína v Drahowyži (nyní: Дрогобич/Ukrajina) v tehdejší Haliči, odkud byl přeložen roku 1883 do důležitějšího hřebčína v Radovcích. Soudobá pohlednice ukazuje Vladimírův služební dům. Zasloužil se o chov huculských koní na Bukovině. Dne 7. prosince 1892 zemřel již jako sedmdesátiletý důstojník na následky nešťastného pádu z koně. Jeho ostatky byly převezeny do Bílovic a 29. května 1893 uloženy do rodinné hrobky. Sbor dobrovolných hasičů v Bílovicích vzpomíná každý pátý rok svého prvního velitele.\n\nVladimír Logothetti si vzal dne 25. října 1851 v římskokatolické katedrále v Kološi (nyní Cluj-Napoca/Rumunsko) Mariu Karolinu Rozálii Johanu hraběnku Nemes de Hidvégi et Oltszem (1826–1906). Karolína pocházela z katolické větve starého sedmihradského rodu, který byl převážně kalvínský a dostal titul od legendárního sedmihradského knížete Gábora Betlena. I v současném maďarském kalvínském kostele ve Fárkas útca (Vlčí ulice, nyní Strada Mihail Kogǎniceanu) v Kološi mají Nemešovi vlastní kostelní lavice. Katolická linie získala rekonvertováním Karolínina dědečka Adama hr. Nemes de Hídvégi († 1766) v roce 1755 hraběcí titul a měla vlastní kryptu v jiném kološkém kostele, piaristském či akademickém kostele.\n\nManželé měli čtyři děti: Hugo II (1852–1918), později vysoký rakousko-uherský diplomat; Alfred (1853–1923), důstojník a později rumunský velkostatkář; Rozálie (1856–1942), čestná dáma ve Světské nadaci šlechtičen Marianské školy v Brně; a Marie (1859–1929), která se vdala za Paula Lamorala sv. p. Taxis von Bordogna und Valnigra (1852–1901).\n\nLogothetti získal za statectví několikrát řády a vyznamenání. Dle dokumentů v rodovém archivu měl:\n\n"}
{"id": "611570", "url": "https://cs.wikipedia.org/wiki?curid=611570", "title": "Nachal Peres", "text": "Nachal Peres\n\nNachal Peres (: נחל פרס, : \"Vádí Farš\") je vádí o délce cca 17 kilometrů v severovýchodní části Negevské pouště v Izraeli.\n\nZačíná poblíž hory Har Cva'im. Směřuje pak k východu zcela neosídlenou krajinou, přičemž prudce klesá a zařezává se do okolního terénu. Poté se stáčí k jihovýchodu, znovu prudce klesá a poblíž křižovatky dálnice číslo 90 a dálnice číslo 25 (křižovatka ha-Arava) ústí do vádí Nachal Tamar. Vádí je turisticky využíváno.\n\nNa toku se nachází několik soutěsek a také terénní stupeň na dolním toku, kde se vytváří vodopád o výšce 50 metrů. Jediným významnějším přítokem vádí Nachal Peres je Nachal Tachmas.\n"}
{"id": "611577", "url": "https://cs.wikipedia.org/wiki?curid=611577", "title": "Augusta Sasko-Gothajská", "text": "Augusta Sasko-Gothajská\n\nAugusta Sachsen-Gotha (30. listopadu 1719, Gotha – 8. února 1772, Londýn) byla jako manželka následníka britského trůnu waleského prince Frederika Ludvíka v letech 1736–1751 waleská princezna, později nosila titul princezny-vdovy.\n\nPrincezna Augusta se narodila jako předposlední, osmnácté dítě z devatenácti potomků Fridricha II. Sasko-Gothajsko-Altenburského a jeho manželky Magdaleny Augusty Anhaltsko-Zerbstské.\n\nVe věku 16 let, aniž by znala jediného slova anglicky, odjela do Velké Británie, aby se tam provdala za následníka britského trůnu, waleského prince Frederika. Obřad se uskutečnil 8. května roku 1736 v Královské kapli St James's Palace v Londýně. Augustu za manželku pro svého nejstaršího syna vybrala osobně královna Karolina, s níž byl Frederik ve velmi špatných vztazích; přesto a třebaže mezi manželi byl značný věkový rozdíl (12 let), manželství bylo šťastné. Vzešlo z něj devět potomků – pět synů a čtyři dcery (poslední dcera se narodila jako pohrobek po Frederikově smrti).\n\nJejich první dcera, princezna Augusta Frederika, se místo v St James's Palace narodila v Hampton Courtu, kam princ Frederik Augustu potají uprostřed noci převezl, aby jeho rodiče (Jiří II. a Karolina z Ansbachu), s nimiž byl ve velmi špatných vztazích, především pak nenáviděná matka, nemohli být porodu přítomni.\n\nBěhem manželství stála vždy po boku svého manžela v jeho boji proti rodičům.\n\nPo smrti manžela (31. března 1751) role Augusty jako matky nového následníka trůnu velmi vzrostla, neboť nebylo vyloučeno, že by se mohla (po eventuální smrti krále) stát regentkou neplnoletého následníka, což vyvolalo značně kontroverzní odezvu. Krátce poté se začalo proslýchat, že má vztah s Johnem Stuartem, 3. hrabětem Bute, učitelem svého syna, který na ni měl velký vliv; oba byli vláčeni tiskem. Mimořádným nepřátelstvím britského lidu trpěla i po nástupu svého syna Jiřího III. na trůn.\n\nPo manželově smrti rozšířila a rozestavěla Královské botanické zahrady (Kew) (Kew Gardens), jejichž základy princ Frederik položil. Na její přání Sir William Chambers vybudoval řadu zahradních staveb, např. v roce 1761 zde byla postavena čínská pagoda, jež v Kew Gardens stojí dodnes.\n\nZemřela v 52 letech jako oběť rakoviny hrtanu 8. února 1772. Pohřbena byla ve Westminsterském opatství. Její pohřební průvod proběhl s mnoha problémy a když byla její rakev ukládána do hrobky, byla doprovázena nadávkami a křikem.\n\n\n"}
{"id": "611578", "url": "https://cs.wikipedia.org/wiki?curid=611578", "title": "Nachal Ktalav", "text": "Nachal Ktalav\n\nNachal Ktalav (: נחל קטלב), \"Planikové údolí\", je vádí v Judských horách v Izraeli.\nZačíná poblíž obcí Bar Giora a Cur Hadasa v kopcovité krajině v Jeruzalémském koridoru. Kromě srážkových vod je živeno několika prameny, které se nacházejí v jeho blízkosti (\"Ejn Ktalav\", \"Ejn Giora\"). Jméno vádí je odvozeno od stromu planiky drobnolisté (hebrejsky \"ktalav\"). Směřuje k severozápadu, přičemž míjí horu Har Giora a sestupuje hlubokým údolím se zalesněnými svahy. Ústí pak zleva do potoku Sorek, přičemž podchází železniční trať do Jeruzaléma vedoucí údolím Soreku. Poblíž stojí opuštěná železniční stanice Dajr aš-Šajch (pojmenována podle arabské vesnice, jež tu do roku 1948 stála).\n\nSvahy vádí mají porosty původních stromů a keřů a údolí je turisticky využíváno. Je začleněno do přírodní rezervace Nachal Sorek.\n\n"}
{"id": "611580", "url": "https://cs.wikipedia.org/wiki?curid=611580", "title": "Fedor Vico", "text": "Fedor Vico\n\nFedor Vico (rusínsky \"Федор Віцо\", * 9. listopadu 1944, Šapinec, dnes část obce Okrúhle) je československý a slovenský karikaturista rusínské národnosti. Vystudoval na Střední škole uměleckého průmyslu v Bratislavě. Aktivně působí ve spolcích \"Rusínska obroda\" a ve \"Združení inteligencie Rusínov\".\n\nFedor Vico spolupracoval se slovenským humoristickým časopisem \"Roháč\", pro který vytvořil populární postavu kresleného Jánošíka. Seriál s touto postavou vyšel knižně v roce 1969, avšak z politických důvodů byla tato kniha stažena z prodeje a autorovi byl udělen zákaz publikování. V roce 1975 mohl začít znovu publikovat, zpočátku však jen v regionálním tisku, později opět i v Roháči. Po zániku Roháče publikoval ve slovenských časopisech \"Aréna\", \"Mosty\" a \"Bumerang\" a rusínských \"Narodnych novinkach\". Spolupracoval též s celostátním slovenským deníkem SME a s českými Lidovými novinami.\n\nTvorba Fedora Vica byla oceněna \"Cenou Slovenského literárního fondu\" a \"Cenou města Prešov\".\n\n"}
{"id": "611583", "url": "https://cs.wikipedia.org/wiki?curid=611583", "title": "Okresní soud Plzeň-město", "text": "Okresní soud Plzeň-město\n\nOkresní soud Plzeň-město je okresní soud s působností pouze pro území statutárního města Plzně, zbylé obce okresu Plzeň-město jsou v působnosti okresních soudů Plzeň-jih a Plzeň-sever. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je stejně jako správní soudnictví svěřena krajskému soudu.\n\nOkresní soud Plzeň-město vznikl až v souvislosti s reformou krajů a okresů v roce 1960. Do té doby v Plzni působil jeden \"Okresní soud v Plzni\", jehož územní působnost se kromě města Plzně vztahovala také na několik okolních obcí. Je stále městským soudem, protože vymezení soudních obvodů nebylo přizpůsobeno reformě okresů k 1. lednu 2007.\n\nOd roku 2001 se soud nachází v třípodlažní novorenesanční budově s vysokými kupolovitými střechami zvané „Nad Hamburkem“ na Nádražní ulici, předtím sídlil v budově krajského soudu v Sedláčkově ulici. Budova o půdorysu písmene H byla postavena roku 1887 a od roku je 1992 chráněna jako nemovitá kulturní památka. Původně šlo o obecnou a měšťanskou školu. Při bombardování Plzně 20. prosince 1944 byla budova zasažena a značně poškozena v jihozápadním křídle. V letech 1958–1997 zde sídlila plzeňská hvězdárna, která měla v bývalé kapli ve spojovacím příčném křídlu umístěno planetárium. Po rekonstrukci je z ní jednací síň s 80 místy pro veřejnost.\n\n"}
{"id": "611585", "url": "https://cs.wikipedia.org/wiki?curid=611585", "title": "Nachal ha-Šofet", "text": "Nachal ha-Šofet\n\nNachal ha-Šofet (: נחל השופט, doslova \"Soudcovo vádí\") je vádí ve vysočině Ramat Menaše v severním Izraeli.\n\nZačíná západně od vesnice Ejn ha-Emek. Směřuje pak k jihu k vesnici Ramat ha-Šofet, kde se stáčí k severovýchodu. Míjí horu Har Gachar, zároveň zleva přijímá poblíž vrchu Giv'at Miš'ol vádí Nachal ha-Šnajim a Nachal Sanin, míjí kopec Tel Kira a sestupuje mírně zahloubeným a částečně zalesněným údolí do Jizre'elského údolí. Na jeho okraji prochází vesnicí ha-Zorea. Prochází pak zemědělsky intenzivně využívanou částí Jizre'elského údolí, v němž ústí do řeky Kišon jižně od vesnice Kfar Jehošua. Kromě srážek je vádí živeno několika prameny, které se nacházejí podél jeho toku.\n\nVádí je pojmenováno (stejně jako vesnice Ramat ha-Šofet) podle Juliana Macka - amerického právníka židovského původu, který byl předákem židovských organizací v USA. Údolí vádí je turisticky využíváno.\n\n"}
{"id": "611589", "url": "https://cs.wikipedia.org/wiki?curid=611589", "title": "Čihadlo (přírodní rezervace)", "text": "Čihadlo (přírodní rezervace)\n\nČihadlo je přírodní rezervace ležící v katastrálním území obce Babice nad Svitavou v okrese Brno-venkov. Nachází se v Chráněné krajinné oblasti Moravský kras v polesí Bílovice nad Svitavou a její rozloha činí 55,28 hektarů.\n\nPřírodní rezervace byla vyhlášena dne 1. října 1976. Nacházejí se zde přirozené listnaté porosty na devonském vápenci s bohatým výskytem chráněných a ohrožených druhů rostlin. Na severozápadním okraji území se vyskytují krasové jevy.\n\n"}
{"id": "611591", "url": "https://cs.wikipedia.org/wiki?curid=611591", "title": "U Brněnky", "text": "U Brněnky\n\nU Brněnky je přírodní rezervace v katastrálním území obce Kanice v okrese Brno-venkov. Byla zřízena Výnosem ministerstva kultury ČSR čj. 18 462/73 ze dne 29. prosince 1973 a její celková výměra činí 15,06 hektarů. Nachází se v Chráněné krajinné oblasti Moravský kras.\n\nPředmětem ochrany jsou jednak přirozené a přírodě blízké lesní porosty na vápencovém podloží s některými chráněnými druhy rostlin (lilie zlatohlavá, okrotice červená, medovník meduňkolistý, vemeník dvoulistý), jednak širokolisté suché trávníky v prostoru starého vápencového lomu s výskytem teplomilné flóry. Místy se vyskytují též drobné povrchové krasové jevy (skalní výchozy, škrapová pole).\n\nÚzemí rezervace je součástí biokoridoru propojujícího regionální biocentra Hády, Zadní Hády a Hornek. Jeho východní částí prochází též frekventovaná turistická trasa a cyklostezka Velká Klajdovka–Ochoz..\n\nLesy na území rezervace tvoří přechodové panonské, hercynské a karpatské dubohabřiny s dobře vyvinutým bylinným podrostem, který je však pro vysoký zápoj korun chudší než v sousední NPR Hádecká planinka. Na skalnatých stanovištích se nacházejí suťové lesy. Větší část porostů je ponechána samovolnému vývoji.\nNa jihovýchodě rezervace v prostoru bývalých drobných lomů je udržováno rozvolněné bezlesí, porostlé mozaikou širokolistých suchých trávníků (svaz \"Bromion erecti\") a křovin s některými chráněnými xerotermními druhy rostlin, jako je bělozářka větvitá nebo dub cer.\n\n\n"}
{"id": "611597", "url": "https://cs.wikipedia.org/wiki?curid=611597", "title": "U Výpustku", "text": "U Výpustku\n\nPřírodní rezervace U Výpustku leží v Křtinském údolí v katastrálních územích obcí Březina v okrese Brno-venkov a Habrůvka v okrese Blansko. Rezervace byla zřízena výnosem ministerstva kultury České socialistické republiky dne 11. července 1977. Původní výměra rezervace, která leží v Chráněné krajinné oblasti Moravský kras, činila 21,43 hektarů. V roce 2002 byla rozšířena o severní svah Křtinského údolí. Její současná výměra je 63,3398 ha. Chráněné území je ve správě AOPK ČR - Regionálního pracoviště Jižní Morava.\n\nPředmětem ochrany je geomorfologické cenné území v devonských vápencích střední části Moravského krasu s jeho jeskynními systémy, povrchovými krasovými jevy, paleontologická a a archeologická naleziště a lesní, skalní a jeskynní společenstva, vázaná na dané prostředí. V rezervaci se nachází několik jeskyní - zpřístupněná jeskyně Výpustek, dále Stará a Nová Drátenická, Mariánská, Jeřábí skála, Kanibalka a další.\n\n"}
{"id": "611608", "url": "https://cs.wikipedia.org/wiki?curid=611608", "title": "Dana Němcová", "text": "Dana Němcová\n\nDana Němcová (* 14. ledna 1934 Most) je česká psycholožka, kritička a disidentka komunistického režimu, jedna z prvních signatářek Charty 77, v níž později také vykonávala roli mluvčí a spoluzakladatelka Výboru na obranu nespravedlivě stíhaných. Po sametové revoluci byla v letech 1990–1992 poslankyní Sněmovny národů a Sněmovny lidu Federálního shromáždění za Občanské fórum, později za Občanské hnutí.\n\nV demokratickém zřízení se zasazuje zejména o psychologickou a právní pomoc uprchlíkům, je členkou správní rady Výboru dobré vůle – Nadace Olgy Havlové (předtím působila i jako její předsedkyně). V roce 1998 jí bylo uděleno státní vyznamenání Medaile Za zásluhy I. stupně. Cenu Arnošta Lustiga obdržela za rok 2016.\n\nNarodila se do rodiny učitele. Dětství prožila postupně v Kladně a Novém Městě nad Metují. V 50. letech vystudovala psychologii na Filozofické fakultě Univerzity Karlovy. V roce 1979 byla šest měsíců vězněna na Ruzyni a následně podmínečně odsouzena ke dvěma letům odnětí svobody za podvracení republiky. Poté, co nesměla vykonávat psychologickou praxi, pracovala jako uklízečka. K dalšímu zatčení došlo během tzv. Palachova týdne v lednu v roce 1989, kdy se účastnila vzpomínky u pomníku svatého Václava na Václavském náměstí.\n\nK roku 1990 je uváděna jako důchodkyně, bytem Praha.\n\nV listopadu 1989 se stala spoluzakladatelkou Občanského fóra. Dne 30. ledna 1990 zasedla v rámci procesu kooptací do Federálního shromáždění po sametové revoluci do české části Sněmovny národů (volební obvod č. 1 – Praha 1, 2, 7) jako bezpartijní poslankyně, respektive poslankyně za Občanské fórum. Po volbách roku 1990 zasedla do Sněmovny lidu za Občanské fórum. Po rozkladu OF přešla v roce 1991 do poslaneckého klubu Občanského hnutí. Ve federálním parlamentu zasedala do konce funkčního období, tedy do voleb roku 1992. \n\nRoku 1990 přijala cenu mezinárodního katolického mírového hnutí Pax Christi a v roce 2000 jí bylo udělena Středoevropská cena (Middle Europe Price). V rámci imigrační problematiky zřídila Poradnu pro uprchlíky a Centrum pro otázky migrace.\nV roce 1955 se provdala za psychologa a katolického intelektuála Jiřího Němce (1932–2001), se kterým měla sedm dětí. Jiří Němec odešel v roce 1983 do exilu do Rakouska. Jejím synem je fotograf Lidových novin Ondřej Němec, zetěm Martin Palouš a byl jím také Mejla Hlavsa. Její dcera Markéta Fialková a syn Jakub již zemřeli.\n\n\n"}
{"id": "611622", "url": "https://cs.wikipedia.org/wiki?curid=611622", "title": "Goodellovo znamení", "text": "Goodellovo znamení\n\nGoodellovo znamení (: \"Goodell's sign\") je v medicíně jednou z pravděpodobných známek těhotenství (tj. na jednu stranu objektivní známka těhotenství, na druhou stranu ne jeho průkaz). Projevuje se zhruba v 6. až 8. týdnu těhotenství významným změkčením tkáně vaginální části děložního hrdla, které se zjišťuje palpačním vyšetřením. Jde o eponymní klinický příznak pojmenovaný po americkém gynekologovi Williamu Goodellovi.\n\n"}
{"id": "611625", "url": "https://cs.wikipedia.org/wiki?curid=611625", "title": "Bondování", "text": "Bondování\n\nBondování (: \"Wire Bonding\" ) je metoda pevného spojení součástek (čipů) s deskou plošného spoje pomocí jemných drátků obvykle ze zlata nebo hliníku o vysoké čistotě, přivařených pomocí termokomprese, ultrazvukem nebo termosonicky ke kontaktní plošce.\nBondování se také používá u spojů s požadavkem na co nejmenší termoelektrické napětí, které může vznikat při spojení kovů. Bondováním (převážně zlatým drátkem) vzniká dlouhodobě nejspolehlivější spojení bez termických šumů.\n\nMetody:\n\n"}
{"id": "611630", "url": "https://cs.wikipedia.org/wiki?curid=611630", "title": "Roveň (Českotřebovská vrchovina)", "text": "Roveň (Českotřebovská vrchovina)\n\nRoveň je vrchol v České republice ležící v Českotřebovské vrchovině.\n\nVrch Roveň se nachází nad osadou Bezpráví asi 3,5 kilometrů východně od Brandýsa nad Orlicí a asi 5 kilometrů severozápadně od Ústí nad Orlicí. Jedná se krátkou rozsochu vybíhající severovýchodním směrem z jižního svahu údolí Tiché Orlice. Směrem k tomuto svahu je vrchol oddělen mělkým sedélkem, ostatní svahy jsou prudké a vykazují převýšení vzhledem ke dnu údolí asi 70 metrů.\n\nCelý výběžek je obtékán Tichou Orlicí, která zde tvoří zákrut o více než 180 stupních.\n\nMasív vrchu je souvisle zalesněn. Paseky ve svazích nezabírají velké procento rozlohy. V severním svahu se nachází malá jeskyně, jejíž vstup je v období vegetačního klidu dobře viditelný.\n\nV místě napojení výběžku na hlavní svah údolí se nachází čtyřsměrová křižovatka lesních cest. Jeden směr obsluhuje vrcholovou partii vrchu, druhý sestupuje po západním svahu k železniční zastávce Bezpráví a pokračuje dále do stejnojmenné osady a je sledován červeně značenou turistickou trasou KČT 0455 z Brandýsa do Ústí nad Orlicí. Třetí klesá k jihu k osadě Luh a čtvrtá vede západním směrem k Brandýsu nad Orlicí. Společně s Tichou Orlicí tvoří pod úpatím kopce velký zákrut i železniční trať Kolín - Česká Třebová. Jedná se o velmi oblíbené místo železničních fotografů.\n"}
{"id": "611632", "url": "https://cs.wikipedia.org/wiki?curid=611632", "title": "Kabečnice", "text": "Kabečnice\n\nPřírodní rezervace Kabečnice byla vyhlášena roku 1984 a nachází se po levém břehu řeky Berounky severně od vesnice Žloukovice. Důvodem ochrany jsou společenstva teplomilných skalnatých strání. Je součástí CHKO Křivoklátsko.\n\nRozkládá se na 25,5 hektarech severně od Žloukovic. Jedná se o jižně a jihozápadně orientovaný levý svah údolí řeky Berounky. Je tvořena strmými svahy se skalními výchozy. Roste tam mj. ohrožená lilie zlatohlávek, vzácná bělozářka liliovitá a kavyl Ivanův, na horních okrajích cenný vstavač kukačka. V rezervaci žije mnoho druhů pavoukovců, z plazů užovka hladká či ještěrka zelená. Hnízdí zde krahujec obecný a výr velký. Přírodní rezervace není veřejnosti přístupná.\n\nOblast je součástí Barrandienského proterozoika, konkrétně tiského a čistecko - jesenického masivu. Přírodní památka se nachází na levém nárazovém břehu s výraznými skalními stěnami, vznikla erozní činností zařezávajícího se toku řeky Berounky do břidlic a drob. Z geologického hlediska je lokalita zajímavá jen pro účely geologického mapování.\n\n"}
{"id": "611638", "url": "https://cs.wikipedia.org/wiki?curid=611638", "title": "DuPontův model", "text": "DuPontův model\n\nDuPont model je vztah, který se využívá ve fundamentální analýze pro rozklad ukazatele návratnosti na čistá provozní aktiva. Jméno pochází od společnosti DuPont, která je začala používat ve 20. letech 20. století.\n\nNávratnost na provozní aktiva (angl. zkratka RNOA) může být spočítána vztahem:\n\nformula_1\n\nDuPont model jde ale v rozkladu činitelů, které řídí RNOA, ještě o úroveň níže, a protože můžeme provozní ziskovou marži vyjádřit (PM) jako:\n\nformula_2\n\na obrat aktiv (angl. zkratka ATO - asset turnover) můžeme vyjádřit jako:\n\nformula_3\n\nkde obrat aktiv zobrazuje zisk z prodeje na jednu korunu čistých provozních aktiv. Měří tedy schopnost čistých provozních aktiv generovat tržby,\n\npak definujeme DuPont model jako:\n\nformula_4\n\ntedy návratnost na provozní aktiva můžeme vyjádřit jako součin provozní marže a obratu aktiv. Návratnost je větší, čím více korun zůstane v provozním zisku a je větší čím více tržeb je generováno čistými provozními aktivy. První zmíněný činitel je ukazatelem ziskovosti a druhý je ukazatelem efektivnosti. Tedy firma generuje zisky zvyšováním marže a může zvýšit marže také efektivním používáním provozních aktiv a provozních pasiv ke zvětšování svých tržeb.\n\nZ DuPont modelu také vyplývá, že firma, potažmo celé odvětví, nemůže mít zároveň marže i obrat aktiv vysoký. Pokud má, pak se jedná o specifickou situaci (např. monopol nebo nové, nekonsolidované, odvětví s abnormálním růstem). Taková situace není stabilní v dlouhém období, protože přitahuje další firmy, které chtějí abnormálních zisků využít.\n\n"}
{"id": "611639", "url": "https://cs.wikipedia.org/wiki?curid=611639", "title": "Karel Raška", "text": "Karel Raška\n\nJméno a příjmení Karel Raška nosí více osobností:\n\n\n"}
{"id": "611652", "url": "https://cs.wikipedia.org/wiki?curid=611652", "title": "So Dark the Con of Man", "text": "So Dark the Con of Man\n\nSo Dark the CON of Man je druhé hudební album norské dvojice Madcon vydané v roce 2007.\n\n1. \"Beggin'\" - 3:36\n\n2. \"Back on the Road\" (feat. Paperboys) - 3:35\n\n3. \"Liar\" - 3:08\n\n4. \"Hard Too Read\" (feat. Noora) - 3:02\n\n5. \"Life's Too Short\" - 3:19\n\n6. \"The Way We Do Thangs\" (feat. Timbuktu) - 3:58\n\n7. \"Blessed\" - 2:57\n\n8. \"Süda Süda\" (feat. El Axel) - 3:29\n\n9. \"Let It Be Known\" - 3:36\n\n10. \"Let's Dance Instead\" - 2:45\n\n11. \"Dandelion\" - 3:57\n\n12. \"Pride & Prejudice\" (feat. Sofian) - 3:03\n\n13. \"Me & My Brother\" - 5:20\n\n14. \"Loose\" - 3:30\n\n15. \"Doo Woop\" - 3:38\n\n"}
{"id": "611653", "url": "https://cs.wikipedia.org/wiki?curid=611653", "title": "Nazaret (přírodní památka)", "text": "Nazaret (přírodní památka)\n\nPřírodní památka Nazaret se nachází v přírodním parku Chřiby v okrese Uherské Hradiště, přibližně 0,7 km jižně pod vrcholem Brdo (586 m n. m.) v nadmořské výšce 450–500 m n.m. Jedná se o starý lesní porost v suťovisku s četnými prameništi. Lokalita spadá do katastrálního území Salaš u Velehradu a má rozlohu 2,80 ha. Přírodní památka, která je součástí evropsky významné lokality Chřiby, je v péči Krajského úřadu Zlínského kraje.\n\nPředmětem ochrany je starý lesní porost typický pro původní karpatské lesy. Nachází se zde prameniště a rozsáhlé pískovcové suťoviště s několika druhy mechorostů, zejména játrovek. Na lokalitě žije početná populace mloka skvrnitého (\"Salamandra salamandra\").\n\nGeologický podklad tvoří usazeniny račanské jednotky magurského flyše – pískovce a jílovce paleogenního stáří. Půdy jsou hlinitopísčité. Kameny v suťovisku jsou tvořeny pískovci a slepenci. Z hydrogeologického hlediska území náleží k povodí řeky Moravy.\n\nLesní společenstvo spadá do kategorie Carici pilosae – Fagetum. Jedná se tedy o květnatou bučinu. Ve stromovém patře dominuje buk lesní (\"Fagus sylvatica\"), který doplňují dub zimní (\"Quercus petraea\") a javor klen (\"Acer pseudoplatanus\"). Místy se objevuje habr obecný (\"Carpinus betulus\"), jilm horský (\"Ulmus glabra\") a jeřáb břek (\"Sorbus torminalis\"). V keřovém patře se vyskytuje lýkovec jedovatý (\"Daphne mezereum\"). Lýkovec jedovatý spadá do tzv. kategorie C4 – jedná se o vzácnější druh české květeny vyžadující další pozornost.\n\nNejvýznamnějším živočišným druhem lokality je obojživelník mlok skvrnitý (\"Salamandra salamandra\"). Početná populace tohoto druhu se vyskytuje v suťovém prameništi. V okolních lesích se vyskytují další druhy živočichů, typických pro oblast Chřibů, z ptactva např. strakapoud velký (\"Dendrocopos major\").\n\nLokalita se nachází mimo turistické stezky. Nejblíže, asi 150 metrů od severovýchodní hranice chráněného území, vede modře značená turistická cesta, která prochází ze Salaše přes vrch Strakov k rozcestí pod Brdem.\n\nPouhých asi 130 metrů jihovýchodním směrem od PP Nazaret se nachází další chráněné území - přírodní památka Máchova dolina, kterou charakterizuje bukový les na pískovcovém podloží. \n\n"}
{"id": "611654", "url": "https://cs.wikipedia.org/wiki?curid=611654", "title": "Řád bodláku", "text": "Řád bodláku\n\nŘád bodláku, celým jménem \"Nejstarší a nejvznešenější řád bodláku\" (: \"The Most Ancient and Most Noble Order of the Thistle\") je rytířský řád Spojeného království Velké Británie a Severního Irska, založený roku 1687 skotským králem Jakubem VII..\n\nŘád je nejvyšším vyznamenáním Skotska a jeho symbolem je skotská národní rostlina bodlák. Řádovým heslem je \"Nemo me impune lacessit\" (Nikdo mě nebude dráždit beztrestně) a řádovým patronem je svatý Ondřej.\n\nPodle legendy jej založil již roku 786 legendární skotský král Achaius po vítězství nad Sasy. Daleko pravděpodobnější je teorie, podle níž řád založil skotský král Jakub V. Skotský roku 1540, poté co byl přijat do řádu Zlatého rouna, nicméně poté upadl v neužívání. Zakládací listina Jakuba VII. každopádně hovoří o tom, že se řád obnovuje.\n\nHlavou řádu je britský monarcha jako skotský král a řád má pouze jednu třídu – rytíře, kterých může být nejvíce 16. Král může přijmout i \"mimořádné rytíře\", kteří se nepočítají do maxima 16 \"řádných\" rytířů. Řád je udělován výhradně podle královského uvážení, bez konzultace s vládou.\n\nŘádoví rytíři mají nárok na titul \"Sir\" před jménem, dámy užívají titul \"Lady\". Za jménem užívají KT resp. LT.\n\n"}
{"id": "611655", "url": "https://cs.wikipedia.org/wiki?curid=611655", "title": "Karel Raška (virolog)", "text": "Karel Raška (virolog)\n\nKarel Raška (* 26. května 1939 Praha) je česko-americký lékař, molekulární virolog a genetik, imunolog a imunopatolog, který na začátku profesní kariéry působil jako biochemik. V roce 2010 mu prezident republiky udělil státní vyznamenání Medaili Za zásluhy I. stupně.\n\nNarodil se v Praze do lékařské rodiny epidemiologa Karla Rašky a farmakoložky Heleny Raškové. V letech 1956–1962 studoval Lékařskou fakultu hygienickou Univerzity Karlovy v Praze. Po promoci nastoupil jako postgraduální vědecký pracovník do Ústavu organické chemie a biochemie ČSAV. Roku 1965 obhájil kandidátskou dizertační práci na téma \"„Studium mechanismu biologického účinku 5-azacytidinu“\" (CSc.). V období 1965–1967 absolvoval stipendijní stáž na Yaleově univerzitě, kde se věnoval biochemickým aspektům nádorových onemocnění. Po invazi vojsk Varšavské smlouvy v srpnu 1968 emigroval s manželkou do Spojených států natrvalo, kde začal na pozici biochemika, a poté se specializoval především na molekulární virologii. Od počátku působí na newjerseyské University of Medicine and Dentistry of New Jersey Robert Wood Johnson Medical School v Novém Brunšviku, kde v období 1989–92 vedl patologické oddělení, současně byl ředitelem oddělení experimentální patologie. V roce 1971 se habilitoval a o pět let později byl jmenován profesorem patologie a molekulární genetiky. Studuje molekulární biologii DNA onkovirů, imunopatologii a klinickou imunologii.\nPůsobí jako předseda celosvětové Společnosti pro vědy a umění založené ve Washingtonu roku 1958. Je čestným členem Učené společnosti České republiky. V letech 1976, 1978 a 1982 byl zvolen nejlepším pedagogem na lékařské fakultě Rutgers Medical School. Od roku 1993 je čestným profesorem molekulární biologie a zahraničním členem vědecké rady 3. lékařské fakulty Univerzity Karlovy v Praze a v letech 1995, 1998, 2000, a 2004 byl zařazen mezi nejlepší lékaře Spojených států.\n\nZa manželku má profesorku Janu Raškovou, lékařku působící ve stejné univerzitní nemocnici.\n"}
{"id": "611660", "url": "https://cs.wikipedia.org/wiki?curid=611660", "title": "Gemma", "text": "Gemma\n\nGemma (zkráceně: α CrB) je zákrytová proměnná hvězda typu Algol v souhvězdí Severní koruny. Její jméno v latině znamená drahokam.\n\nHvězda je někdy taky nazývána Alphekka či Alphecca, což arabsky znamená jasná na míse.V Arábii hvězdy souhvězdí označovali mísu. Hvězda je vzdálena od Země 75 světelných let a má dvě složky o spektrálních třídách A0V + G5V. Gemma je zákrytová proměnná hvězda typu Algol. Její jasnost se mění v periodě 17,36 dne mezi +2,16 mag až +2,30 mag, což je pouhým okem sotva postřehnutelné.\n\nGemma mimo jiné patří k proudu hvězd Ursa Major, má podobný vlastní pohyb jako část hvězd souhvězdí Velké medvědice a je s nimi vývojově příbuzná.\n\nHlavní složka dvojhvězdy je bílá hvězda hlavní posloupnosti, její svítivost je 60 krát větší než svítivost Slunce. Povrchová teplota hvězdy je přibližně 9500 Kelvinů a dle novějších výzkumů je její průměr je 2,8 větší než průměr Slunce.\n\n"}
{"id": "611662", "url": "https://cs.wikipedia.org/wiki?curid=611662", "title": "Elihu Root", "text": "Elihu Root\n\nElihu Root (15. února 1845, Clinton – 7. února 1937, New York) byl americký právník a politik, nositel Nobelovy ceny míru z roku 1912.\n\nVystudoval Hamilton College, kde přednášel matematiku jeho otec Oren Root, a v roce 1897 graduoval na právnické fakultě New York University. Založil si soukromou advokátní kancelář a živil se jako právník, zabýval se především obchodním právem, zastupoval mnoho významných lidí jako např. 21. prezidenta USA Chestera A. Arthura.\n\nV roce 1878 se oženil s Frances Clarou Walesovou. Měli spolu tři děti, dceru Edith a dva syny, Elihu, Jr a Edwarda Walese.\n\nV letech 1899-1905 působil jako ministr války USA za prezidentů Williama McKinleyho a Theodorea Roosevelta, za jeho vedení prošlo ministerstvo reorganizací. Nechal rozšířit United States Military Academy, založil United States Army War College a generální štáb. V roce 1904 se vrátil do své právnické praxe.\n\nAle již v roce 1905 jej prezident Roosevelt jmenoval ministrem zahraničních věcí. Ve funkci prosazoval politiku otevřených dveří na Dálném východě. Během své cesty po Latinské Americe přesvědčil zdejší státy, aby se účastnili Haagské mírové konference. Zasloužil se o podepsání Root-Takahirovy smlouvy mezi USA a Japonskem o Číně. Zabýval se pohraničními spory s Velkou Británií a Kanadou a problémy s rybařením v Atlantiku. Podporoval řešení mezinárodních konfliktů pomocí rozhodčích řízení.\n\nV lednu 1909 byl zvolen senátorem za New York, tuto pozici vykonával až do roku 1915. Stál v čele mezinárodní mírové instituce Carnegie Endowment for International Peace.\n\nZa výsledky své práce, především snahu o řešení mezinárodních sporů arbitrážemi, v roce 1912 získal Nobelovu cenu míru. Kromě Nobelovy ceny obdržel několik státních vyznamenání (Belgie, Řecko).\n\nPo vypuknutí první světové války kritizoval Wilsonovu neutrální politiku, začal jej podporovat až po vstupu USA do války.\n\nV červnu 1916 dostal nominaci od republikánů na prezidenta, ale kvůli svému věku odmítl.\n\nRoku 1917 jej prezident Wilson poslal do Ruska, aby dojednal americko-ruskou spolupráci ve válce.\n\nPo válce podporoval Společnost národů, kde pracoval v komisi, která dala vzniknout Stálému dvoru mezinárodní spravedlnosti. Pomáhal při zakládání Haagské akademie mezinárodního práva\n\n"}
{"id": "611664", "url": "https://cs.wikipedia.org/wiki?curid=611664", "title": "Hans Reimann", "text": "Hans Reimann\n\nHans-Georg Reimann (* 24. srpna 1941, Stariškė, Klaipėda, Litevská SSR, SSSR) je bývalý východoněmecký atlet, stříbrný a bronzový olympijský medailista v chůzi na 20 km.\n\nV roce 1962 získal stříbrnou medaili na evropském šampionátu v Bělehradu, kde se stal mistrem Evropy Brit Ken Matthews. Na následujícím ME v atletice 1966 v Budapešti byl diskvalifikován. Na Mistrovství Evropy v atletice 1969 v Athénách závod dokončil na 5. místě. Pátý skončil také o dva roky později na evropském šampionátu v Helsinkách.\n\nPoprvé reprezentoval na letních olympijských hrách v roce 1964 v Tokiu, kde závod došel na 12. místě v čase 1.34:51. O čtyři roky později na olympiádě v Ciudad de México skončil výkonem 1.36:31 na 7. místě. Na olympijského vítěze Vladimira Golubničije ze Sovětského svazu ztratil v cíli více než dvě a půl minuty. V roce 1972 vybojoval na olympiádě v Mnichově časem 1.27:16 bronzovou medaili. Zlato získal Peter Frenkel, rovněž z NDR. Na následující letní olympiádě 1976 v Montrealu získal stříbrnou medaili, když si výkonem 1.25:14 vytvořil osobní rekord a nestačil jen na Daniela Bautistu z Mexika.\n\n"}
{"id": "611668", "url": "https://cs.wikipedia.org/wiki?curid=611668", "title": "John Boehner", "text": "John Boehner\n\nJohn Boehner (; * 17. listopadu 1949) je americký politik za Republikánskou stranu, který sloužil jako 61. předseda Sněmovny reprezentantů mezi lety 2011—2015. Od února 2006 do ledna 2007 byl vůdcem většiny Sněmovny reprezentantů a od ledna 2007 pak vůdcem její menšiny.\n\nNarodil se ve městě Reading v Ohiu do rodiny Mary Anne a Earla Henryho Boehnerových jako druhé ze dvanácti dětí. Po celý život žil v jihozápadním Ohiu. V roce 1968 úspěšně odmaturoval na Cincinnnati's Moeller High School a v době, kdy vrcholilo americké angažmá ve válce ve Vietnamu se přihlásil k námořnictvu. Po osmi týdnech však byl z lékařských důvodů se ctí propuštěn. V 70. letech pokračoval ve studiu na Xavier University, kde v roce 1977 získal úspěšně bakalářský titul. Po studiích nastoupil do společnosti Nucite Sales, která se zabývala obaly a plasty a postupem se vypracoval až na prezidenta společnosti.\n\nDo politiky vstoupil v roce 1982, kdy se stal členem dozorčí rady Union Township v okrese Bustler, ve které působil dva roky. Následně byl v letech 1985 až 1990 členem Sněmovny reprezentantů státu Ohio. Členem americké Sněmovny reprezentantů je od roku 1990. Během svého působení ve funkci kongresmana se v roce 1994 podílel na sepsání tzv. Smlouvy s Amerikou (\"Contract with America\"), která Republikánské straně ve volbách téhož roku zajistila poprvé po čtyřech desetiletích většinu v Kongresu. Během svého působení ve Sněmovně reprezentantů navrhl řadu zákonů, mimo jiné například \"Pension Protection Act\" a sehrál významnou roli v přijetí zákona \"No Child Left Behind Act\", týkajícího se vzdělání pro děti.\n\nDne 2. února 2006 byl zvolen vůdcem většiny Sněmovny reprezentantů. Poté, co Republikánská strana ve volbách v roce 2006 ztratila většinu ve Sněmovně reprezentantů, byl 4. ledna 2007 zvolen vůdcem menšiny této komory Kongresu.\n\n"}
{"id": "611672", "url": "https://cs.wikipedia.org/wiki?curid=611672", "title": "CONquest", "text": "CONquest\n\nCONquest je čtvrté hudební album norské hiphopové dvojice Madcon.\n\n"}
{"id": "611676", "url": "https://cs.wikipedia.org/wiki?curid=611676", "title": "J. Ross Robertson Cup", "text": "J. Ross Robertson Cup\n\nJ. Ross Robertson Cup je trofej udělovaná každoročně v ledním hokeji vítězi playoff kanadské juniorské hokejové ligy: \"Ontario Hockey League\". Pohár je pojmenován po Johnu Rossovi Robertsonovi, který byl prezidentem \"Ontario Hockey Association\" v letech 1899–1905.\n\nPohár byl původně udělován vítězi playoff Ontario Hockey Association. V sezóně 1933–34 byly po rozdělení ligy změněny stanovy a trofej byla nově určena pro vítěze Juniorské divize A v OHA. V sezóně 1972–73, poté co se i tato divize rozdělila na další dvě úrovně, tak byl pohár určen pro vyšší \"hlavní A divize OHA\". Hlavní trofejí zůstala i po změnách názvu ligy v roce 1974 (Ontario Major Hockey League) a v roce 1980 (Ontario Hockey League).\n\nSeznam vítězů J. Ross Robertson Cupu od roku 1934 po současnost. Týmy, které vyhrály Memorial Cup, jsou označeny tučně.\n\nSeznam vítězů J. Ross Robertson Cupu před vznikem juniorské A divize. Týmy, které vyhráli Memorial Cup jsou zobrazeny tučně.\n\nMontreal Junior Canadiens přešli v roce 1972 do jiné ligy.\nKitchener Greenshirts vyhráli v roce 1935, poté co byl diskvalifikován tým Oshawa Generals za nominaci nezpůsobylích hráčů.\n"}
{"id": "611677", "url": "https://cs.wikipedia.org/wiki?curid=611677", "title": "Senlis", "text": "Senlis\n\nSenlis je:\n\n"}
{"id": "611682", "url": "https://cs.wikipedia.org/wiki?curid=611682", "title": "Christian Pouget", "text": "Christian Pouget\n\nChristian Pouget (* 11. ledna 1966 v Gap, Francie) je bývalý francouzský hokejový útočník. Hrával v německé a francouzské lize a byl dlouholetým reprezentantem země.\n\nVyrůstal ve Francii, ale v juniorském věku své hokejové dovednosti rozvíjel i v kanadské juniorské lize (hrál za Trois-Rivières Draveurs v QMJHL). Ve dvaceti letech se vrátil do Francie a hrával nejvyšší soutěž postupně za Rapaces de Gap, Grenoble Métropole Hockey 38, Chamonix Hockey Club a HC Rouen. Jednu sezónu působil také v italské lize v HC Devils Milano. Nejlepší roky odehrál v dresu Adler Mannheim v nejvyšší německé soutěži. Strávil tam tři sezony (od 1996/97 do 1998/99), v nichž třikrát slavil německý titul. V německé lize vstřelil 48 gólů a zaznamenal 91 asistencí. Po jedné sezóně strávené ve druhé švýcarské lize hrával od roku 2000 opět francouzskou soutěž za Grenoble, Chamonix a Mont-Blanc HC, kde v roce 2009 ukončil aktivní kariéru.\n\nByl členem generace kvalitních francouzských hokejistů (jeho spoluhráči v národním týmu byli např. Philippe Bozon, Denis Perez či Arnaud Briand), která hrávala pravidelně elitní kategorii mistrovství světa i olympijské hokejové turnaje. Účastnil se sedmkrát mistrovství světa kategorie A a také olympiád v letech 1988, 1992 a 1998. Celkem v národním týmu odehrál 87 utkání s bilancí 25 gólů a 28 asistencí.\n\n"}
{"id": "611690", "url": "https://cs.wikipedia.org/wiki?curid=611690", "title": "Jurij Vega", "text": "Jurij Vega\n\nJurij svobodný pán von Vega (německy Georg von Vega, latinsky Georgius Bartholomaei Vecha; 23. března 1754 Zagorica, Kraňsko – 26. září 1802 poblíž Vídně) byl rakouský generál dělostřelectva, matematik a fyzik slovinského původu.\n\nNarodil se v Zagorici v dnešním Slovinsku. Roku 1775 absolvoval střední školu v Lublani a následujících pět let pracoval jako inženýr říční navigace. Poté vstoupil do rakouské armády, kde byl díky svým matematickým schopnostem povýšen na majora a ustanoven vyučujícím na bombardýrské škole ve Vídni. Zde navrhl nové typy moždířů. Následně se účastnil války proti Osmanům. Za francouzských revolučních válek velel v roce 1794 již jako podplukovník obléhání pevnosti Fort Louis. Se svými 16 obléhacími houfnicemi se mu podařilo tuto pevnost dobýt během jediného dne. V roce 1796 padla po sedmidenním obléhaní pevnost v Mannheimu, přičemž obléhatelé použili Vegových třiceti- a šedesátiliberních moždířů. Za toto vítězství obdržel Vega Vojenský řád Marie Terezie a byl povýšen na generálmajora. Zemřel roku 1802 za dosud nevyjasněných okolností v Nußdorfu nedaleko Vídně.\n\nBěhem mírového období se Vega zabýval psaním učebnic matematiky a fyziky. Učebnice z roku 1787 je považována za jedno ze základních pojednání o balistice. V roce 1783 vydal své logaritmické tabulky, jež byly přeloženy do mnoha jazyků. Stal se také členem několika vědeckých akademií v Evropě.\n\nV roce 1787 si vzal za ženu Josefu Svobodovou z Českých Budějovic, se kterou měl tři děti.\n\nNa jeho počest je pojmenován kráter Vega na Měsíci a jeho portrét nesla i padesátitolarová slovinská bankovka.\n\n"}
{"id": "611694", "url": "https://cs.wikipedia.org/wiki?curid=611694", "title": "Nachal Siach", "text": "Nachal Siach\n\nNachal Siach (: נחל שיח, : \"vádí Ajn al-Sejach\" nebo \"vádí Sijach\") je asi 2 kilometry krátké vádí v pohoří Karmel v Izraeli.\n\nZačíná v nadmořské výšce cca 250 metrů na západním okraji pohoří Karmel, v haifské čtvrti Karmelija. Směřuje pak k severozápadu, přičemž prudce klesajícím zalesněným údolím lemovaným na náhorních terasách městskou zástavbou čtvrtí Karmelija a Kababir (luxusní obytný distrikt haifských Arabů). Údolí se pak stáčí k západu a ústí do pobřežní planiny v prostoru čtvrti Kfar Samir, respektive tamního hřbitova Sde Jehošua. Vede pak krátce souvisle zastavěným městským územím a ústí do Středozemního moře.\nVádí je kromě srážkových vod živeno i dvěma prameny, které se nacházejí podél jeho trasy. Jde o prameny \"Ejn Siach\" (עין שיח) a \"Ejn Mišotetim\" (עין משוטטים). Druhý z nich je pojmenován podle organizace Agudat ha-Mišotetim (אגודת המשוטטים) – turistického a ochranářského sdružení, kterému ve 30. letech 20. století předsedal Pinchas Kohen. V arabštině se pramen nazývá Ajn al-Barg. Podle křesťanské a židovské legendy právě odtud pil prorok Elíša. V prostoru poblíž Nachal Siach se rovněž dochovaly zbytky kostelní stavby (první klášter karmelitánů) z křižáckého období a jeskyně, kterou používali mniši a v níž podle křesťanské legendy pobýval prorok Elijáš. Při dolním konci údolí stávala zahrada Bustan Chajat, která před vznikem státu Izrael v roce 1948 patřila jedné z nejbohatších arabských rodin v Haifě. Plánuje se její obnova a turistické využití. Při jeskyni se vyskytuje porost rostlin rodu pryšec. Konkrétně Euphorbia dendroides L. – pryšec dřevnatý. Jde o jedinou lokalitu jejich výskytu v Izraeli a je tudíž přísně chráněna. Kvůli rozšiřování hřbitova Sde Jehošua byla ovšem populace těchto rostlin v posledních letech redukována.\n\n"}
{"id": "611698", "url": "https://cs.wikipedia.org/wiki?curid=611698", "title": "Bobby Orr Trophy", "text": "Bobby Orr Trophy\n\nBobby Orr Trophy je trofej pro vítěze východní konference v playoff Ontario Hockey League, pojmenovaná po Bobby Orrovi na jeho počest. Ekvivalentem této trofeje pro vítěze západní konference je Wayne Gretzky Trophy. Trofej je udělována od roku 1999.\n"}
{"id": "611709", "url": "https://cs.wikipedia.org/wiki?curid=611709", "title": "Tectum", "text": "Tectum\n\nTectum (z lat., „střecha“) je důležitá a obvykle také dobře patrná struktura na zesíleném stropě dorzální (zadní) části středního mozku obratlovců. Je složen především z tzv. optického tecta (u savců tzv. colliculus superior) a z torus semicircularis (u savců se označuje jako colliculus inferior). Obě části tecta vytváří párové hrbolkovité útvary, které přiléhají na tegmentum. U paprskoploutvých ryb k těmto dvěma částem můžeme připočítat ještě tzv. torus longitudinalis. \n\nFunkce tecta převážně spočívá v dešifrování informací. Tyto informace do mozku přichází z ostatních smyslových orgánů. Do optického tecta, jak název napovídá, přichází informace ze zrakových a somatosenzorických orgánů. Do torus semicircularis přichází zase informace ze sluchových orgánů, ale také např. z postranní čáry. Konkrétně zřejmě tectum umožňuje pohyby hlavy za zdrojem zvuku nebo za nějakým pohyblivým objektem - například pohybující se kořistí. Do tecta nicméně mohou přicházet rovněž nervové dráhy z míchy, z čichového orgánu (přes mezimozek), z mozečku a podobně.\n\nU některých obratlovců jsou hrboly optického tecta a torus semicircularis poměrně velké a vytváří výrazné vybouleniny (zrakové laloky, lobi optici) na stěně středního mozku. V některých případech do nich vstupuje dokonce dutina centrálního kanálku a vytváří vlastní tectální mozkovou komoru. U savců, včetně např. člověka, došlo naopak k silné redukci tecta a colliculus superior a colliculus inferior vytváří společně tzv. čtverohrbolí. To už má poněkud omezené schopnosti, ačkoliv zrakové hrboly stále ovládají některé zrakové reflexy a sluchové hrboly mohou dosáhnout i velkých rozměrů jako důležitá převodní centra.\n"}
{"id": "611724", "url": "https://cs.wikipedia.org/wiki?curid=611724", "title": "Nachal Šikma", "text": "Nachal Šikma\n\nNachal Šikma (: נחל שקמה, doslova „\"Sykomorové vádí\"“, : \"Vádí al-Chasi\") je vádí o délce 60 kilometrů v Negevské poušti v jižním Izraeli.\n\nZačíná v nadmořské výšce cca 400 metrů východně od vesnice Dvira na pomezí severní části Negevské pouště a jihozápadních výběžků Judských hor (respektive jejich části zvané Hebronské hory). Směřuje pak k severozápadu mírně zvlněnou polopouštní krajinou okolo obcí Dvira, Bejt Kama. Západně od vesnice Achuzam přijímá zprava tok vádí Nachal Adorajim a stáčí se k západu. Zároveň vstupuje do krajiny, která díky intenzivnímu obhospodařování a zavlažování ztratila pouštní charakter a je prostoupena sítí zemědělských sídel jako Tlamim, Bror Chajil a Or ha-Ner. Ústí tu do něj další vádí jako Nachal Hoga a Nachal Bror. Nachal Šikma zde tvoří hranici mezi Negevem a pobřežní planinou.\n\nZe severu poté míjí vesnici Erez a směřuje stále k západu, nedaleko od hranic pásma Gazy. V prostoru písečných dun lemujících pobřeží míjí ještě vesnice Jad Mordechaj, Netiv ha-Asara, Karmija a Zikim, kde plní umělou vodní nádrž Ma'agar Šikma (מאגר שקמה). Tu zřídila státní vodárenská společnost Mekorot v roce 1958. Shromažďuje přebytky vody z celého povodí Nachal Šikma, jež dosahuje plochy 750 čtverečních kilometrů. Nádrž má kapacitu 6 miliónů kubických metrů vody. Prosakuje odtud do písečného podloží a zlepšuje tak kvalitu podzemní vody. Nedaleko od ní pak vádí ústí do Středozemního moře.\n\nV okolí vádí se vyskytuje původní vegetace středomořského typu (včetně sykomor, které mu daly jméno) a drobná fauna. V srpnu 2005 byl schválen záměr revitalizace řeky a byl vytvořen úřad za tímto účelem.\n\n"}
{"id": "611726", "url": "https://cs.wikipedia.org/wiki?curid=611726", "title": "Podhrázský rybník", "text": "Podhrázský rybník\n\nPřírodní rezervace Podhrázský rybník byla vyhlášena roku 1950 a nachází se severně od obce Tomice II. Důvodem ochrany je významné ptačí hnízdiště. Je největší z rybníků na rybniční kaskádě na Konopišťském potoce.\n\nBřehy rybníka jsou rákosinami zarostlé ve dvou zátokách na jižním konci, porosty tvoří hlavně orobinec úzkolistý. Pravidelně zde hnízdí potápka roháč a dalších osm druhů zvláště chráněných druhů ptáků, např. potápka černokrká, potápka malá, čírka obecná, polák velký, moták pochop a další. Jako zastávku během jarního a podzimního tahu využívá tuto lokalitu okolo 30 druhů ptáků.\n\nK lokalitě Podhrázského rybníka je přímo přilehlý asi 250 let starý mlýn nazývaný po rodu Zimmermanů (či Podhrázský).\n\n"}
{"id": "611731", "url": "https://cs.wikipedia.org/wiki?curid=611731", "title": "Zlomený meč", "text": "Zlomený meč\n\nZlomený meč je historický román Eduarda Štorcha z roku 1932, který ilustroval Zdeněk Burian.\n\nDěj románu se odehrává v době železné někdy na počátku našeho letopočtu a líčí boj markomanských kmenů (sídlících tehdy na dnešním českém území) vedených králem Marobudem s římským impériem. Kniha je rozdělena na dvě části: Marobud – část první; Běla – část druhá.\n\n\n\n"}
{"id": "611739", "url": "https://cs.wikipedia.org/wiki?curid=611739", "title": "Ma'agar Šikma", "text": "Ma'agar Šikma\n\nMa'agar Šikma (hebrejsky מאגר שקמה, doslova \"Nádrž Šikma\") je umělá vodní nádrž v Izraeli. Nachází se v písečných dunách v nadmořské výšce cca 10 metrů při ústí vádí Nachal Šikma do Středozemního moře, jižně od vesnice Zikim a cca 10 kilometrů jihozápadně od města Aškelon.\n\nZřídila ji státní vodárenská společnost Mekorot v roce 1958. Shromažďuje přebytky vody z celého povodí Nachal Šikma, jež dosahuje plochy 750 čtverečních kilometrů a které má roční průměrné srážky cca 450 mm (ovšem s velkými výkyvy mezi zimní a letní sezónou). Nádrž má kapacitu 6 miliónů kubických metrů vody (původně byla jen 3 milióny ale postupně došlo k rozšíření její kapacity). Prosakuje odtud do písečného podloží (až 3 milióny kubíků ročně) a zlepšuje tak kvalitu podzemní vody. Délka hráze dosahuje 1 kilometr. Uprostřed je betonový přepad, který umožňuje automatický odtok přebytečné vody. V okolí nádrže žije populace ptáků a další drobné fauny.\n\n"}
{"id": "611754", "url": "https://cs.wikipedia.org/wiki?curid=611754", "title": "Lešetínský kovář (Weis)", "text": "Lešetínský kovář (Weis)\n\nOpera Lešetínský kovář je čtvrtá opera českého skladatele Karla Weise z let 1915-1919 na libreto Ladislava Nováka podle známé stejnojmenné básně Svatopluka Čecha.\n\nČechova báseň \"Lešetínský kovář\" byla velmi populární a dočkala se řady zpracování, mj. ve stejnojmenných operách Aloise Jiránka (1901, neuvedena) a Stanislava Sudy (\"Lešetínský kovář\", 1902, premiéra 1905), největší (i když nikoli trvalý) úspěch však mělo až Weisovo zpracování. Opera měla premiéru v pražském Národním divadle dne 6. června 1920.\n\nSkladatel se tak po rozkmotření s českou scénou (od roku 1900 psal své jevištní práce na německé texty) vrátil k českému libretu a poprvé i k českému námětu; důvodem byla jak změněná politická situace, tak příznivější nálada vůči Weisovi v české společnosti poté, co skandál s uvedením \"Polského žida\" v pražském německém divadle (1901) vyvanul. Cestu připravily již inscenace Weisových oper \"Útok na mlýn\" (1912) a \"Blíženci\" (1917) v Národním divadle, přestože se nesetkaly s rozhodným úspěchem. I tak proběhlo několik let od doby, kdy Weis operu Národnímu divadlu prvně zadal (rok 1915), do konečného uvedení v oce 1920; mezitím autor na opeře dále pracoval a konečnou formu získala v květnu 1919.\n\nVšeobecně známý námět spojující národnostní tematiku s tematikou sociální byl pro dobu bezprostředně po první světové válce velmi přitažlivý. Libretista dal ději pevný rámec a zalidnil jej řadou epizodních postav, které v básni nevystupují; to vyhovovalo Weisově soustředění na dramatické situace a ovzduší spíše než na charakterizaci postav. Hudebně \"Lešetínský kovář\" navazuje na veristické postupy \"Polského žida\" a \"Útoku na mlýn\", s důrazem na ansámblové scény a hudební vystižení vypjatých dějových zvratů. Skladatel věnoval operu svému otci: „\"Památce svého drahého otce, mistra poctivého cechu kovářského, s nímž prožíval jsem celou bídu českého továrního lidu let šedesátých až sedmdesátých, v láskyplné vzpomínce připisuje tuto práci.\"“ Úspěch opery v Národním divadle byl značný (22 představení) a větší než kterékoli další Weisovy opery hrané na této scéně, pozdně uvedeného \"Polského žida\" (1926) nevyjímaje; ještě roku 1920 ji uvedlo i české divadlo v Moravské Ostravě a o rok později též české divadlo v Brně a Slovenské národní divadlo. Další a dosud poslední inscenaci \"Lešetínského kováře\" uvedla bezprostředně po konci druhé světové války roku 1945 rodící se česká opera v Liberci.\n\nSoučasně s prací na \"Lešetínském kováři\" zkomponoval Weis rovněž \"Písně otroka\" rovněž se slovy Svatopluka Čecha.\n\nKarel Weis se poté odklonil od opery i instrumentální hudby a věnoval se především sběru lidových písní (rozsáhlá sbírka \"Český jih a Šumava\"). Až na sklonku svého života se vrátil na jeviště Národního divadla s \"Bojarskou svatbou\" (1943).\n\nKlavírní výtah opery vydal Weis vlastním nákladem v Praze. Výběr scén z opery natočil pražský rozhlas roku 1954. Zpívají (Liduška) Jaroslava Vymazalová, (kovář) Beno Blachut, (Józa) Ladislav Mráz, (Václav) Antonín Votava. Pěvecký sbor Čs. rozhlasu v Praze a Pražský rozhlasový orchestr řídí František Dyk.\n\nDěj se odehrává v horské vsi Lešetíně na českém pomezí v 70. letech 19. století.\n\n(Lešetínská náves se starou kovárnou v popředí, v pozadí se tyčí budovy nové kovárny) Kovář a jeho pomocník Václav dokončují práci na podkově. Václav si zpívá (píseň \"Lešetínský kovář, chlapík, jak se sluší\"), ale kovář přemítá o tom, že nyní není dost práce ani pro něj samotného, natož pro tovaryše. Odchází pomodlit se ke hrobu své ženy. Václav a kovářova dcera Liduška toho využijí k rozhovoru. Jsou do sebe již dlouho zamilováni, ale kováři se ještě nepřiznali (duet s Liduščinou arietou \"Proč, ach, matko milená\"). Na náves přicházejí správce továrny s příručím. Již dlouho továrna vykupuje chalupy a nyní jsou majitelé dohodnuti s dalšími obyvateli vsi, že jim své domy odprodají. Vesničané neochotně, ale rezignovaně své domov prodávají a přijímají peníze. Hodlají se vystěhovat za lepším do zámoří. Je mezi nimi i mladý Józa Beneš, který bude muset za sebou zanechat svou milou Barušku, na niž i pan správce se zalíbením pohlíží.\n\nVrací se kovář a správce jej vybízí, aby i on svou kovárnu prodal – práci mít nebude, odpor proti pokroku je marný a za vyplacené peníze by si mohl koupit kovárnu jinde. Ale kovář se nechce vzdát svého domova, vyčítá správci poněmčování kraje (duet \"Dívám se jen na to dílo vaše\") a trvá na tom, že „kde stojím, na té zemru zemi“. po správcově odchodu k sobě zve Václava a vysvětluje mu, že není zbytí –tovaryš musí jít hledat živobytí jinde (duet \"Nebožtík tvůj otec ze soudruhů\"). Václav mu oznamuje svou lásku k Lidušce; kovář je překvapen, ale přízniv. Bohdá se Václav brzy postaví na vlastní nohy a dokáže Lidušce nabídnout zajištění, aby se mohla konat svatba. Odcházející chalupníci se přicházejí loučit s kovářem i se svou vesnicí. Přidává se k nim nyní i Václav. Kovář jim dává sbohem: vidí v nich vyhnance před „nenasytnými uchvatiteli“ a doufá, že národ jednou zúčtuje s „katanů těch cizí rotou“ (árie \"Tak už tedy, Liduško má\").\n\n(O tři léta později, přepychový salon ve správcově domě). Správce s příručím probírají korespondenci. Po třech letech již jediný kovář odmítá prodat svou kovárnu, ale úřady právě nařídily nucený prodej kovářovy dílny. Přichází Liduška prosit za otce. Správce je ochoten jí vyhovět, bude-li mu však dívka po vůli. Ta prudce odmítá: správce již přivedl do neštěstí Barušku a teď se k ní nezná, Liduška nehodlá následovat její osud. Na správcovo vyzvání se dostavil kovář; zakazuje své dceři o cokoli prosit a posílá ji domů.\n\nRozhovor kováře se správcem probíhá napjatě. Kovář prohrál již všechny soudní spory s továrnou, protože spravedlnost přeje bohatým (árie \"Baže, bránil jsem se odevšad\"). Když mu správce ukazuje listinu o dražbě, kovář ji roztrhá. Z toho si však správce nic nedělá, naopak kováři vyčítá, že se u něj scházejí nespokojení tovární dělníci a osnují vzbouření. Právě přichází dělnická deputace a žádá spravedlivou mzdu a konec vnucování cizí řeči. Kovář jako jejich neformální mluvčí líčí sociální i národnostní útlak dělnictva (árie \"Jen se podívejte do těch lidských doupat\"). Správce se vyhýbá rozhodnutí, jež odkládá na zítra.\n\nNa to dostává další nevítanou návštěvu. Přichází Baruška, jež nyní žije v bezectné nouzi se správcovým dítětem. Správce ji tvrdě odbývá (duet s Baruščinou arietou \"Jen se rozpomeňte\"). Baruška odchází v nejčernějších myšlenkách. V salonu ji vystřídá veselá společnost. Správce pronáší přípitek krásným ženám (árie \"Šumivé zas víno, hle, se na nás směje\"). Tu se strhne povyk a do domu vniknou rozzuření dělníci. Baruška s dítětem spáchala sebevraždu a trpělivost dělnictva přetekla. Vzbouřenci odvádějí správce, který na ně chce poslat vojsko. Kdosi z dělníků zapálil továrnu. Toto kovář nechtěl, ale uvědomuje si svou autoritu a odpovědnost. Dělníci jej prohlašují za svého vůdce.\n\n(Vnitřek kovárny) Ves oblehlo vojsko. Kovář se o samotě loučí se svou kovárnou (recitativ \"Je dokonáno\" a árie \"Tato světnička se obrážela\"). Nejprve se vrací Liduška a vypráví, že lidé nalezli Baruščino tělo. Byl u toho i Józa, který se vrátil z Ameriky chudší než dříve, a ten přísahal svůdci pomstu. Vrátil se i Václav. Vydělal dost peněz, aby kovárnu vyplatil a pokračoval v kovářově díle – majitelé o zničenou továrnu tak jako tak již nebudou mít zájem ˇárie \"Všechno vím již… Jak jsem šťasten! Na mysli jsem mnohdy\"). Přichází i Józa a sděluje, že jeho účty se správcem jsou vypořádány. Dělníci se hrnou kováře varovat, že po něm jdou vojáci jakožto po vůdci vzpoury. Kovář nehodlá prchnout a připomíná statečnost předků (árie \"Pomněte, co kroniky nám praví\"). Do kovárny vtrhnou vojáci a chtějí, ať se kovář vzdá – jménem zákona. Ale kovář se prudce ohradí („Co mi po zákonu vašem? ... Kovárny mé zachtělo se pánu – to váš zákon!“). Vrhne se na vojáky s kovářským perlíkem a je zastřelen. Padá do náruče Lidušky, Václava a Józy. Z posledních sil žehná svým dětem, Václavovi přenechává těžce vydobytou kovárnu, vidí vycházet rudé slunce a vydechuje naposled s vědomím, že umírá na té půdě, na které žil.\n\n"}
{"id": "611763", "url": "https://cs.wikipedia.org/wiki?curid=611763", "title": "Nachal Bror", "text": "Nachal Bror\n\nNachal Bror (: נחל ברור) je vádí v jižním Izraeli.\n\nZačíná v nadmořské výšce cca 150 metrů západně od vesnice Ejtan na pomezí pahorkatiny Šefela a Negevské pouště. Směřuje pak k západu mírně zvlněnou krajinou, která díky intenzivnímu obhospodařování a zavlažování ztratila pouštní charakter a je prostoupena sítí zemědělských sídel jako Sde David, Tlamim, Chelec a Bror Chajil. Poblíž vesnice Or ha-Ner pak zprava ústí do vádí Nachal Šikma, které pak jeho vodu odvádí do Středozemního moře.\n\n"}
{"id": "611768", "url": "https://cs.wikipedia.org/wiki?curid=611768", "title": "Wayne Gretzky Trophy", "text": "Wayne Gretzky Trophy\n\nWayne Gretzky Trophy je trofej pro vítězný tým západní konference v playoff Ontario Hockey League a je udělována od roku 1999. Ekvivalentem této trofeje pro vítěze východní konference playoff je Bobby Orr Trophy. Trofej by neměla být zaměňována s Wayne Gretzky 99 Award, která je každoročně udělována nejužitečnějšímu hokejistovi playoff OHL. \n\n"}
{"id": "611770", "url": "https://cs.wikipedia.org/wiki?curid=611770", "title": "Holocelulóza", "text": "Holocelulóza\n\nHolocelulóza (z řec. \"holos\", celý a lat. \"celulla\", buňka) je souhrnný název pro všechny polysacharidické frakce ve dřevě, pro celulózu a hemicelulózu. Jedná se tedy o dřevní extrakt, ze kterého byl odstraněn lignin. Obsah holocelulózy se dá změřit.\n\n\n"}
{"id": "611771", "url": "https://cs.wikipedia.org/wiki?curid=611771", "title": "Nachal Hoga", "text": "Nachal Hoga\n\nNachal Hoga (: נחל הוגה) je vádí v jižním Izraeli.\n\nZačíná v nadmořské výšce cca 180 metrů východně od vesnice Nir Akiva v severní části Negevské pouště. Směřuje pak k severozápadu mírně zvlněnou krajinou, která díky intenzivnímu obhospodařování a zavlažování z velké části ztratila pouštní charakter a tvoří přechod k pobřežní krajině Šefela. Míjí pahorek Tel Mifsach. Okolí vádí je prostoupeno sítí zemědělských sídel jako Nir Moše, od kterého sem ústí vádí Nachal Mašlim, nebo Dorot, u kterého od východu přijímá vádí Nachal Dorot. Vádí rovněž míjí soukromý ranč rodiny bývalého izraelského premiéra Ariela Šarona Chavat Šikmim, za kterou sem od jihu ústí vádí Nachal Selek a Nachal Bal'at. Pak se z východu přibližuje k městu Sderot. U něj sem od jihozápadu ústí vádí Nachal Azur a od východu Nachal Dašaš. Potom se stáčí k severu a poblíž vesnice Or ha-Ner zleva ústí do vádí Nachal Šikma, které jeho vodu odvádí do Středozemního moře.\n\n"}
{"id": "611773", "url": "https://cs.wikipedia.org/wiki?curid=611773", "title": "Milan Šamánek", "text": "Milan Šamánek\n\nMilan Šamánek (* 9. května 1931, Zborovice u Kroměříže) je český lékař, pediatr specializující se v oboru kardiologie, v období 1977–1993 přednosta Dětského kardiocentra 2. LF UK a FNM a v letech 1969–1971 proděkan Fakulty dětského lékařství Univerzity Karlovy. V roce 2010 mu prezident republiky udělil státní vyznamenání Medaili Za zásluhy I. stupně.\n\nPřed nastoupením na fakultu navštěvoval Gymnázium Kroměříž, kde v roce 1949 maturoval. V roce 1955 absolvoval Fakultu dětského lékařství Univerzity Karlovy v Praze. Atestaci v oboru dětské lékařství získal o dva roky později a v roce 1991 mu byla přiznána specializační atestace z dětské kardiologie. Od počátku své lékařské praxe pracuje ve Fakultní nemocnici v Motole. První čtyři roky po promoci současně působil v nemocnici v Uherském Hradišti. V Motole byl členem II. dětské kliniky. V letech 1964–1965 absolvoval stipendijní pobyt na University of Pennsylvania School of Medicine. Od roku 1968 na klinice vedl nově vzniklou Kardiopulmonální laboratoř a v období 1977–1993 byl přednostou Dětského kardiocentra 2. LF UK a FNM, které také spoluzakládal. V době vzniku kardiocentra se jednalo o jediné takové pracoviště na světě, kde byli soustředěni odborníci všech potřebných pediatrických specializací. Ve své lékařské praxi se věnuje především vrozeným srdečním vadám u dětí.\n\nV roce 1962 obhájil kandidátskou práci (CSc.), o sedm let později pak doktorskou práci (DrSc.) a současně se také habilitoval (docent). V roce 1987 byl jmenován profesorem Univerzity Karlovy v oboru dětské lékařství.\n\nV roce 1997 inicioval založení Vědecké rady Lázní Poděbrady a následně se stal jejím předsedou.\n\nJe vdovec, má dceru a syna.\n\n\"(výběr)\"\n\nPatří mezi evropské kardiology, kteří obdrželi čestný titul „Founding Fellow of the European Society of Cardiology“ (1995; Founding F. E. S. C.).\n\n"}
{"id": "611777", "url": "https://cs.wikipedia.org/wiki?curid=611777", "title": "Prezident Brazílie", "text": "Prezident Brazílie\n\nPrezident Brazílie je hlavou státu a zároveň vedoucí osobou federální exekutivy (vlády) Brazilské federativní republiky. Prezidentský systém byl v Brazílii ustanoven v roce 1889, poté co byl vojenským pučem svržen císař Pedro II. Volba prezidenta je pro občany starší 18 let v této zemi povinná.\n\nV důsledku v Brazílii zavedeného prezidentského systému má hlava státu mnoho důležitých pravomocí. Řídí vládu, reprezentuje zemi v zahraničí, jmenuje členy vlády a se souhlasem senátu také členy Nejvyššího federálního soudu. Prezident je také vrchním velitelem ozbrojených sil.\n\nPrezident Brazílie má také významné zákonodárné pravomoci, které mu umožňují navrhovat zákony v Národním kongresu nebo vydávat tzv. „prozatímní opatření“ (\"Medidas Provisórias\"). Tato opatření, používaná v případě nouze nebo v časové tísni, mají platnost zákona a není možné je vydávat ve všech oblastech práva (nesmí být použita ke zvýšení daní, v oblasti trestního práva, ke změně volebního zákona atd.). Platnost těchto opatření nastává okamžitě, ještě předtím než o nich hlasuje Kongres, účinná mohou být až 60 dní. Během této doby je může Kongres buď zrušit, nebo schválit. Pokud je schválí, stávají se řádným zákonem.\n\n\n"}
{"id": "611788", "url": "https://cs.wikipedia.org/wiki?curid=611788", "title": "Útok na mlýn (Weis)", "text": "Útok na mlýn (Weis)\n\nÚtok na mlýn je třetí opera českého skladatele Karla Weise z roku 1911 na vlastní libreto (ve spolupráci s Victorem Jossem a Richardem Batkou) podle známé povídky Émila Zoly \"Útok na mlýn\" (\"L'Attaque du moulin\").\n\nZolova protiválečná povídka \"Útok na mlýn\" byla značně populární a v napjaté době před 1. světovou válkou se stávala opět aktuální. Obrátil se k ní i Karel Weis, který hledal po řadě operet opět námět pro vážné hudebně-dramatické dílo. Zolův příběh sice již ve své opeře \"Útok na mlýn\" úspěšně zpracoval francouzský skladatel Alfred Bruneau (1893), jeho opera však v českých zemích hrána nebyla, a tím vznikl prostor pro Weisovo zpracování.\n\nKarel Weis po roce 1900 komponoval své opery a operety na německé libreta, což vedlo zejména poté, co svého fenomenálně úspěšného \"Polského žida\" uvedl roku 1901 poprvé v pražském německém divadle, vedlo k rozkmotření s českou scénou, vytýkající mu nedostatek vlastenectví. I libreto \"Útoku na mlýn\", které zpracoval sám ve spolupráci s Victorem Jossem a Richardem Batkou, napsal nejprve německy (půodně pod titulem \"1870\") a v němčině byl vydán i klavírní výtah. Příběh má však nepochybné protiněmecké vyznění, a proto nakonec našel uplatnění v pražském Národním divadle, které operu premiérovalo dne 29. března 1912 v překladu Josefa Vymětala. Přiměřený úspěch (8 představení) byl začátkem Weisovy rehabilitace v Národním divadle, které dále uvedlo revidované \"Blížence\" (1917), \"Lešetínského kováře\" (1920) a konečně roku 1926 i \"Polského žida\". \"Útok na mlýn\" však reprízován nebyl a s ohledem na námět ani nebyl převzat německými divadly, i když na nich přetrvávala popularita Weisovy předchozí opery. Byl však záhy nastudován v českém divadle v Brně (premiéra 7. září 1912), ještě téhož roku v Lublani a v prosinci 1914 ve vídeňské Volksoper.\n\nWeis v \"Útoku na mlýn\" opět využívá veristické, naturalistické postupy (ostatně podobně jako Bruneau). Důraz je kladen na dramatické zvraty v ději a vystižení atmosféry pomocí hutného orchestrálního doprovodu, značnou úlohu mají vojenská hudba, vojenské signály a jiné hudební prostředky vyjadřující vojsko a boj. Příběh je zaplněn vedlejšími postavami a hudebně postaven na ansámblových scénách. Charakteristika postav není nijak výrazně rozvinuta (ostatně Weis ve svém přepracování příběhu oproti Zolovi i Bruneauovi psychologii hrdinů zploštil). Jako v \"Polském židu\" a později \"Lešetínském kováři\" děj postupuje od idyly (zásnub) ke katastrofě.\n\nKritický ohlas opery nebyl příznivý. Skladatel a kritik Karel Boleslav Jirák komentoval její na efekt zaměřené hudební zpracování jako „muzikantskou pornografii“ a podle Zdeňka Nejedlého „bylo přímo trapné, co se tu dálo, na jevišti i v orchestru“.\n\nPartituru opery vydalo nakladatelství Bote-Bock v Berlíně. Předehru a část 2. dějství nahrál roku 1954 pražský rozhlas. Zpívají Jaroslava Vymazalová, Beno Blachut, Ladislav Mráz, Pražský rozhlasový orchestr řídí František Dyk.\n\nDěj se odehrává v roce 1870, v době francouzsko-pruské války, ve mlýně stojícím o samotě u alsaských hranic.\n\nMajitel mlýna z titulu opery a starosta vesnice Devrieux zasnubuje svou dceru Françoise s Frédéricem. Slavnost přeruší pochod útočících německých vojsk. Frédéric vystřelí naslepo několik ran do vojska a stává se tím nepřítelem, mlýn je obklíčen.\n\nVe mlýně panuje napjatý klid. Frédéric by měl být postaven na smrt, pruský setník mu však slibuje milost, pokud německé vojsko provede lesem; na rozhodnutí má lhůtu do rána. V noci se k Frédéricovi připlíží jeho snoubenka a přemluví jej k tomu, aby uprchnul. Frédéric na útěku zraní stráž.\n\nOdplatou za Frédéricův zločin má být popraven mlynář. Frédéric se však vrací. Přípravy k jeho popravě jsou přerušeny příchodem francouzského vojska. Frédéric se přidává k Francouzům, v následující šarvátce však zahyne.\n\n"}
{"id": "611790", "url": "https://cs.wikipedia.org/wiki?curid=611790", "title": "Geoffroy IV. z Anjou", "text": "Geoffroy IV. z Anjou\n\nGeoffroy IV. z Anjou (; 1073 – 19. května 1106) byl v letech 1098 – 1106 společně s otcem hrabětem z Anjou.\n\nGeoffroy byl prvorozeným synem hraběte Fulka z Anjou z manželství s Ermengardou Bourbonskou. Byl zasnouben s Ermengardou, jedinou dcerou a dědičkou hraběte Eliáše z Maine. Geoffroy se za podpory baronů z Anjou proti otci vzbouřil. Důvodem byl zřejmě nesouhlas s otcovou vládou a obava z vydědění. Zemřel při obléhání Candé v květnu 1106 a byl pohřben v benediktinském opatství sv. Mikuláše v Angers.\n\n"}
{"id": "611793", "url": "https://cs.wikipedia.org/wiki?curid=611793", "title": "Willem Schouten", "text": "Willem Schouten\n\nWillem Schouten (1567 - 1580 Hoorn, Holandsko - 1625 záliv Antongil Bay, Madagaskar) byl holandský cestovatel a mořeplavec ve službách Nizozemské Východoindické společnosti. V roce 1615 se společně s Jacobem Le Mairem snažil zlomit monopol této společnosti tím, že se pokusili připlout do Indonésie přes Tichý oceán.\n\nV roce 1601 se účastnil jako lodní chirurg jedné z prvních plaveb do východní Indie, kde byl ve službách Východoindické společnosti.\n\nDne 14. června 1615 se vydal spolu s krajanem Jacobem Le Mairem na lodích \"Eendracht\" a \"Hoorn\" do Tichomoří. Loď \"Hoorn\" shořela již na počátku cesty v Atlantiku. Při plavbě objevil ostrov poblíž Ohňové země a nazval je ostrovy Států (správněji by bylo ostrovy Stavů, to je Generálních stavů jak se tehdy nazývala Nizozemská vláda) a domnívali se o něm a mnozí mořeplavci i po nich, že se jedná o severní část Jižní země. V této části objevili i průliv, který nese název \"Le Maira\". Dále 29. ledna 1616 znovuobjevili mys Horn, který pojmenovali podle Schoutenova rodiště. Po proplutí průlivu do Tichého oceánu se vydali k souostroví Tuamotu. Dne 21. dubna 1616 byl prvním, kdo navštívil souostroví Tonga od západu. Do 24. dubna se věnoval průzkumu ostrovů \"Tafahi, Niuatoputapu a Niuafo'ou\". Dne 28. dubna objevili \"Hoornův ostrov\" v souostroví Wallis a Futuna, kde byli velmi vřele přijat domorodci a zdrželi se zde až do 12. května. Poté pluli podél severního pobřeží Nového Irska a Nové Guiney k ostrovům, které jsou dnes nazývány \"Schoutenovy ostrovy\", kam dopluli 24. června 1616. Odtud pluli k souostroví Moluky, kde byli 12. září 1616 na ostrově Ternate slavnostně přivítáni tehdejším guvernérem \"Laurensem Reaelem\", admirálem \"Stevenem Verhagenem\" a guvernérem ostrova Ambon, \"Jasperem Janszem\". Po nákupu koření odpluli do Batávie, kam dorazili 28. října s 84 z původních 87 členů posádky, což byl velký úspěch. Ačkoliv absolvovali společně Jacobem Le Mairem úspěšnou cestu, oba byli zatčeni za porušení monopolního obchodu s kořením na Molukách a loď jim byla zabavena. Po propuštění se vrátil přes Indický oceán a kolem mysu Dobré naděje zpět do Holandska. V roce 1625 byl opět ve službách Nizozemské Východoindické společnosti vyslán do Indie. Po obeplutí jižního cípu Afriky zemřel v zálivu Antongil Bay na Madagaskaru.\n\n\n"}
{"id": "611799", "url": "https://cs.wikipedia.org/wiki?curid=611799", "title": "Kanton La Tremblade", "text": "Kanton La Tremblade\n\nCanton de La Tremblade je francouzský kanton v departementu Charente-Maritime v regionu Poitou-Charentes. Jeho střediskem je město La Tremblade. Dělí se na 6 obcí.\n\n"}
{"id": "611802", "url": "https://cs.wikipedia.org/wiki?curid=611802", "title": "Písečnice", "text": "Písečnice\n\nPísečnice (\"Arenaria\") je rod nízkých, skromných bylin z čeledě hvozdíkovitých, kde je zařazena do podčeledě \"Alsinoideae\".\n\nPísečnice je rozšířena v celé Evropě (mimo polárních oblastí), v Severní a Střední Americe, v pásu Kordiller v Jižní Americe, na severu a východě Afriky, v celém mírném pásu Asie, v jižní Austrálii i na Novém Zélandu.\n\nJsou to rostliny jednoleté, dvouleté nebo vytrvalé. Lodyhy, většinou tenké a široce vidličnatě větvené, jsou poléhavé nebo vzpřímené, nebývají vyšší než 10 až 30 cm. Protisměrně vyrůstající listy jsou vejčité až kopinaté, okraje mají celistvé, jsou dost variabilní. Spodní listy mívají krátké řapíky, horní jsou přisedlé.\n\nKvěty jsou malé, bisexuální, vyrůstají na stopkách v terminálním vrcholíkovém květenství. jsou pravidelné, tetracyklické nebo tricyklické. Kalich je tvořen 4 nebo 5 volnými lístky s bílými okraji, někdy bývají roztřepené. Koruna, pokud nechybí, má 5 celistvých lístků. Tyčinek s krátkými nitkam je většinou 10, patyčinky chybí. Čnělky jsou obvykle 3. Gyneceum je vytvořeno 3 plodolisty, semeník je jednopouzdrý. U květů neprodukující nektar probíhá převážně anemogamické samoopylení.\n\nTobolky jsou široce vejčité nebo elipsoidní až cylindrické, pukající. V tobolce bývá 1 až 15 šedých nebo načernalých malých semen. Rozkošatěná rostlina za rok vytvoří i několik tisíc semínek rozptylovaných větrem po okolí.\n\nRostliny rodu písečnice nemají mnoho hospodářského významu, některé z nich jsou považovány za plevelné rostliny, ale jejich škodlivost je minimální. Pro svůj způsob růstu a rozmnožování jsou leckteré řazeny k efeméram.\n\nV bylinkářství se mnohých písečnic používá pro mírnění kašle, snižování horečky, čistění krve, léčbě úplavice a při akutních a chronických zánětech močového měchýře.\n\nTaxonomie rodu písečnice je velice složitá a v současnosti je v \"rekonstrukci\". Některé druhy jsou přeřazovány do jiných rodů, jiné slučovány, jsou vytvářeny skupiny příbuzných druhů – podrody. Například uvádí, že rod obsahuje více než 300 druhů a jen 135 druhů.\n\nV České republice se rozlišují 2 až 4 druhy písečnice:\n\nPodle jsou to tyto 4 druhy:\nPodle\nje písečnice douškolistá považována za souborný taxon \"Arenaria serpyllifolia\" agg. a písečnice rozkladitá i písečnice tenkovětvá jsou drobné taxony z jejího okruhu vyžadující si další studium.\n\n\n \n"}
{"id": "611807", "url": "https://cs.wikipedia.org/wiki?curid=611807", "title": "Volby prezidenta Brazílie 2010", "text": "Volby prezidenta Brazílie 2010\n\nVolby prezidenta Brazílie se v roce 2010 uskutečnily ve dvou kolech. Stávající 35. prezident země Luiz Inácio Lula da Silva zvolený v letech 2002 a 2006, nemohl na základě omezení dané ústavou potřetí kandidovat. První kolo proběhlo 3. října současně s všeobecnými parlamentními volbami. Protože žádný z kandidátů nezaznamenal volební zisk přes 50 % hlasů, který by zajišťoval zvolení, konalo se druhé kolo mezi dvěma nejúspěšnějšími kandidáty – Dilmou Rousseffovou ze Strany pracujících a Josém Serrou ze Sociálně demokratické strany Brazílie. To se odehrálo 31. října. Rousseffová zvítězila ziskem 56 % hlasů a 1. ledna 2011 se složením přísahy stane první ženou v úřadu brazilského prezidenta na čtyřleté volební období.\n\nJednalo se o první prezidentské volby po konci vojenské diktatury v zemi, kterých se neúčastnil Luiz Inácio Lula da Silva.\n"}
{"id": "611809", "url": "https://cs.wikipedia.org/wiki?curid=611809", "title": "Maks Ščur", "text": "Maks Ščur\n\nMaks Ščur (též \"Maksim Ščur\", * 5. prosince 1977 Brest) je běloruský básník, spisovatel a překladatel.\n\nV letech 1994–1998 byl studentem minské Lingvistické univerzity. Od roku 1998 žije v Praze.\n\n"}
{"id": "611813", "url": "https://cs.wikipedia.org/wiki?curid=611813", "title": "Stéphane Diagana", "text": "Stéphane Diagana\n\nStéphane Diagana (* 23. července 1969, Saint-Affrique, Aveyron) je bývalý francouzský atlet, mistr světa a mistr Evropy v běhu na 400 metrů překážek.\n\nV roce 1992 reprezentoval na letních olympijských hrách v Barceloně, kde ve finále doběhl v čase 48,13 s na 4. místě. Čtvrtý skončil také o rok později na světovém šampionátu ve Stuttgartu.\n\nOd 5. července 1995 je držitelem evropského rekordu, když v Lausanne zaběhl trať v čase 47,37 s.\n\n"}
{"id": "611823", "url": "https://cs.wikipedia.org/wiki?curid=611823", "title": "Hamilton Spectator Trophy", "text": "Hamilton Spectator Trophy\n\nHamilton Spectator Trophy je ocenění udělované nejlepšímu týmu základní části Ontario Hockey League. Trofej je udělována od roku 1958.\n\n\n"}
{"id": "611828", "url": "https://cs.wikipedia.org/wiki?curid=611828", "title": "Okres Baden", "text": "Okres Baden\n\nOkres Baden může být:\n"}
{"id": "611839", "url": "https://cs.wikipedia.org/wiki?curid=611839", "title": "Okresní soud v Rokycanech", "text": "Okresní soud v Rokycanech\n\nOkresní soud v Rokycanech je okresní soud se sídlem v Rokycanech, který je co do počtu soudců jeden z nejmenších českých okresních soudů a jehož odvolacím soudem je Krajský soud v Plzni. Soud se nachází spolu s okresním státním zastupitelstvím v bloku domů s bezbariérovým přístupem v Jiráskově ulici. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Rokycanech se shoduje s okresem Rokycany, patří do něj tedy území těchto obcí:\n\nBezděkov •\nBřasy •\nBřezina •\nBujesily •\nBušovice •\nCekov •\nČilá •\nDobřív •\nDrahoňův Újezd •\nEjpovice •\nHlohovice •\nHoloubkov •\nHrádek •\nHradiště •\nHůrky •\nCheznovice •\nChlum •\nChomle •\nKakejcov •\nKamenec •\nKamenný Újezd •\nKařez •\nKařízek •\nKlabava •\nKladruby •\nKornatice •\nLhota pod Radčem •\nLhotka u Radnic •\nLiblín •\nLíšná •\nLitohlavy •\nMedový Újezd •\nMešno •\nMirošov •\nMlečice •\nMýto •\nNěmčovice •\nNevid •\nOsek •\nOstrovec-Lhotka •\nPlískov •\nPodmokly •\nPříkosice •\nPřívětice •\nRadnice •\nRaková •\nRokycany •\nSebečice •\nSirá •\nSkomelno •\nSkořice •\nSmědčice •\nStrašice •\nSvojkovice •\nŠtítov •\nTěně •\nTerešov •\nTěškov •\nTrokavec •\nTýček •\nÚjezd u Svatého Kříže •\nVejvanov •\nVeselá •\nVísky •\nVolduchy •\nVšenice •\nZbiroh •\nZvíkovec\n\n"}
{"id": "611841", "url": "https://cs.wikipedia.org/wiki?curid=611841", "title": "Augustin Bea", "text": "Augustin Bea\n\nAugustin Bea (28. května 1881 Riedböhringen u Donaueschingenu – 16. listopadu 1968 Řím) byl německý kardinál římskokatolické církve, teolog, člen jezuitského řádu.\n\nStudoval teologii na univerzitě ve Freiburgu v letech 1900 až 1902. 8. dubna 1902 vstoupil do jezuitského řádu. Pokračoval ve studiu ve Valkenburgu a 25. srpna 1912 byl vysvěcen na kněze. 1913 se stal doktorem teologie. Během let zastával mnoho funkcí v církevních vzdělávacích institucích.\n\nByl zpovědníkem Pia XII.. 14. prosince 1959 byl zvolen kardinálem. Během života získal mnoho ocenění a čestných titulů. Je po něm pojmenována i jedna odrůda jablek.\n\n"}
{"id": "611850", "url": "https://cs.wikipedia.org/wiki?curid=611850", "title": "Kubaba", "text": "Kubaba\n\nKubaba (též Kug Baba; sumersky \"Kug-Bau\") je jedinou ženou v Sumerském královském seznamu, podle kterého vládla 100 let ve III. dynastii z Kiše. Než se stala královnou, byla hostinskou.\n"}
{"id": "611851", "url": "https://cs.wikipedia.org/wiki?curid=611851", "title": "MBDA MICA", "text": "MBDA MICA\n\nMBDA MICA (francouzsky: \"Missile d’Interception, de Combat et d’Autodéfense\") je francouzská řízená střela krátkého a středního dosahu (dle platformy), používaná k ničení vzdušných cílů – letadel, vrtulníků, bezpilotních letounů, ale i jiných řízených střel. Střely MICA mohou operovat za každého počasí a díky pokročilé elektronice jsou typu „odpal a zapomeň“. Systémem mohou být vybaveny jak bojové letouny, tak v případě jeho vertikálně odpalované varianty i pozemní jednotky a válečné lodě.\n\nStřely MICA vyvíjela od počátku 80. let francouzská společnost Matra jako univerzální výzbroj pro stíhací letouny Dassault Rafale a Dassault Mirage 2000-5. Do výzbroje letectva byla střela zavedena v roce 1996. Díky tomu, že je vhodná jak pro využití na krátké vzdálenosti, tak i za hranicí viditelnosti (od 500 m do 60 km), nahradila nejen řízené střely Matra Super 530, ale zároveň i typ Matra R550 Magic. Pro bojové letouny jsou vyráběny dvě verze střely – MICA RF s aktivním radarovým naváděním (od roku 1996) a MICA IR s pasivním infračerveným naváděním (od roku 2000). Obě varianty jsou přitom vhodné pro operace v prostředí s vysokým stupněm rušení.\n\nPozději byly střely MICA adaptovány i pro použití u armády a námořnictva. Systém VL MICA byl poprvé představen v roce 2000 na veletrhu v Singapuru. První zkušební vertikální odpal střely proběhl v roce 2001. První pozemní komplet VL MICA se stal operačním v červenci 2009. V roce 2006 si systém VL MICA zvolil Omán jako výzbroj pro své nové korvety třídy \"Khareef\".\n\nVarianta VL MICA je protiletadlový raketový komplet krátkého dosahu, z nějž jsou střely odpalovány vertikálně. Systém existuje jak v pozemní, tak v námořní variantě. Vyznačuje se rychlou reakcí, 360° pokrytím a schopností boje s několika cíli současně. Interval mezi odpálením dvou střel jsou dvě vteřiny. Opět jsou vyráběny dvě verze střely VL MICA, lišící se typem navádění - VL MICA RF a VL MICA IR.\n\nPozemní verzi systému tvoří taktické řídící centrum (TOC – \"Tactical Operation Centre\"), třídimenzionální radar a 3–6 vypouštěcích kontejnerů, každý obsahující čtyři střely MICA. Vypouštěcí kontejnery jsou totožné v námořní i pozemní verzi. Všechny prvky jsou umístěny na pětitunových nákladních vozidlech, což zaručuje vysokou pohyblivost systému.\n\n\n"}
{"id": "611853", "url": "https://cs.wikipedia.org/wiki?curid=611853", "title": "Henri La Fontaine", "text": "Henri La Fontaine\n\nHenri Marie La Fontaine (22. dubna 1854, Brusel - 14. května 1943, Brusel) byl významným belgickým právníkem, politikem, bibliografem a zastáncem ženských práv. Společně se svým přítelem Paulem Otletem položil základy dokumentalistiky. S Otletem stál také u zrodu Mezinárodního bibliografického institutu a dalších důležitých soudobých organizací. Jeho činnost je spjata s myšlenkami internacionalismu, který prosazoval. Celý život se angažoval v pacifistickém hnutí, za což byl oceněn Nobelovou cenou za mír. \n\nNarodil se do movité bruselské rodiny, díky čemuž se mohl věnovat vzdělání a svým aktivitám. Po studiích na Svobodné univerzitě v Bruselu (Free University of Brussels) se v roce 1877 stal obhájcem. Byl zastáncem emancipace žen. Podobné názory sdílela rovněž jeho sestra Léonie, která La Fontaina podporovala. Byl ženatý. Ovlivněn idejemi britského pacifisty Hogsona Pratta vstoupil na počátku 80. let 19. století do mírového hnutí. Díky jeho stáži u významného belgického obhájce Edmonda Picarda se seznámil s patnáct let mladším právníkem Paulem Otletem, se kterým La Fontaine spolupracoval a udržoval přátelský vztah až do konce svého života. V roce 1893 byl jmenován profesorem mezinárodního práva. Na základě závěrů z Mezinárodní bibliografické konference v Bruselu z roku 1895 založil společně s Otletem Mezinárodní bibliografický institut (Institut International de Bibliographie), z něhož se postupně vyčlenily další instituce, a který položil základy pro vznik Mezinárodní federace pro informace a dokumentaci.\n\nV 90. letech 18. století se začal aktivně angažovat v politice. Byl zastáncem reformních kroků. Roku 1895 úspěšně kandidoval jako jeden z prvních socialistických kandidátů do belgického senátu, kde později zastával četné důležité funkce. V roce 1919 byl pak jmenován místopředsedou belgického senátu.\n\nZa jeho celoživotní činnost, dílo a působení v mírových organizacích obdržel v roce 1913 Nobelovu cenu za mír. Když vypukla první světová válka, La Fontaine se přesunul do Washingtonu D.C. v USA. Po uzavření příměří se vrátil zpět do Belgie. Schopnost věnovat se rozličným oborům a zájmům byla kromě jeho profesionální činnosti znatelná i ve volnočasových aktivitách La Fontaina. Jako mladík napsal sbírku básní, byl vášnivým alpinistou, překládal Wagnerovy opery a mimo jiné přednášel o moderním umění. Byl svobodný zednář.\n\nV meziválečném období se dál věnoval přednášení na univerzitě, politickým aktivitám či řízení svěřených institucí. Ke konci La Fontainova života došlo k útlumu jeho spolupráce s Paulem Otletem. Ačkoliv nespolupracovali tak intenzivně jako dříve, byli stále v kontaktu. Konce druhé světové války se Henri La Fontaine nedožil. Zemřel 14. května 1943 v Bruselu, o rok dříve než jeho přítel Otlet.\n\nPočátky La Fontainovy bibliografické činnosti můžeme datovat od roku 1881, kdy se začal aktivně podílet na činnosti Společnosti pro sociální a politická studia (Société d'études sociales et politiques). Zde působil společně s Otletem v bibliografické sekci. Když o několik let poté přišel Otlet s myšlenkou modifikace Deweyho desetinného třídění, La Fontaine podpořil svého přítele a začal přispívat k rozvoji tohoto záměru.\n\nRoku 1895 se jim díky finanční podpoře belgického průmyslníka a teoretika Ernesta Solvaye a belgické vlády podařilo uspořádat první Mezinárodní bibliografickou konferenci, na níž se diskutovalo mj. o nové formě klasifikace. V důsledku závěrů konference Otleta La Fontaine založili Mezinárodní institut bibliografie (Institut International de Bibliographie, IIB), který sídlil v Bruselu. Původní činnost institutu byla podpora rozvoje klasifikace a propagace univerzálního a jednotného klasifikačního systému. Ústředí institutu, Mezinárodní bibliografická kancelář (L'Office international de Bibliographie), se nacházelo v prostorách darovaných belgickou vládou a bylo jí přímo podřízené. Zde mohl La Fontaine uplatňovat svůj vliv a kontakty, které získal v politice. Kancelář působila nejaktivněji v letech 1895–1935.\n\nSpolečně s Institutem vznikl také mezinárodní Univerzální bibliografický seznam (Repertoir bibliographique universel), který měl za cíl popis veškerého intelektuálního díla lidstva. Na počátku 20. století pak Otlet s La Fontainem organizovali další mezinárodní konference zaměřené na bibliografii (1897, 1900, 1908, 1910). Mezi léty 1904 a 1907 vyšlo první vydání MDT, které čítalo přes 2000 stran.\n\nRoku 1906 byla založena Centrální kancelář mezinárodních asociací jako jedna z institucí podléhající IIB, jež měla sjednocovat zahraniční partnerské asociace. Při Světovém kongresu mezinárodních organizací (1910, World Congress of International Associations) v Bruselu došlo k jejímu přejmenování na Unii mezinárodních asociací (Union of International Associations, UIA). Zde se La Fontaine jako znalec a profesor mezinárodního práva angažoval v pozici generálního tajemníka. Tato organizace je činná dodnes. Rok 1910 byl pro oba přátele přelomový. Kromě založení UIA dostali také prostor k prezentaci na Světové výstavě v Bruselu, z čehož poté vznikla myšlenka Mezinárodního muzea a dalších projektů, do kterých se promítalo jejich internacionální smýšlení. Během první světové války došlo k útlumu činnosti. Rok po jejím skončení získali od belgické vlády prostory (konkrétně Palais du Cinquantenaire u známého bruselského parku) pro realizaci zmíněného muzea. Muzeum působilo pod názvem Světový palác (Palais Mondial), později Mundaneum. Mezitím počet jednotek v univerzálním seznamu rostl velice rychlým tempem (1903 - 6 milionů záznamů, 1930 - 15 milionů záznamů).\n\nVe 20. letech došlo k omezení dotací od belgické vlády a nucenému přerušení některých aktivit. To způsobilo roku 1922 uzavření Světového paláce. Po intervenci obou právníků byl však znovuotevřen. V rámci institucí, ve kterých působili, organizovali řadu společných konferencí. První z nich se konala v roce 1920 (další v letech 1921–1924) a sdružovala kromě UIA a IIB další organizace. Na základě těchto setkání vznikla myšlenka Mezinárodní univerzity, což byl v podstatě název pro letní školu. La Fontaine tehdy krátce vedl IIB, přičemž spolupracoval s nizozemskými kolegy (např. Frits Donker Duyvis). V roce 1928 jej ve vedení vystřídal mladší Brit Alan Pollard, zástupce reformního křídla IIB. V návaznosti na to došlo mezi roky 1928–1929 ke změnám v celém bibliografickém institutu. Vedení se vzdalo nerealizovatelné myšlenky klasifikace veškerého vědění lidstva, což byl původně hlavní účel IIB.\n\nVe 30. letech došlo k odtržení Bibliografické kanceláře od IIB a uzavření Mundanea, což La Fontaine i Otlet těžce nesli. Kvůli změnám zaměření došlo také k přejmenování organizace nejprve na Mezinárodní institut dokumentace (International Institute for Documentation, 1931) a později na Mezinárodní federaci pro dokumentaci (International Federation for Documentation, 1937). Roku 1937 byly Otletovi a La Fontainovi uděleny čestné funkce ve vedení této instituce. I přes úctyhodný věk se La Fontaine nevzdal některých úřadů, které zastával, a dále publikoval.\n\nV druhé polovině 19. století přispíval do Revue Sociale et Politique. Počátky La Fontainovy politické kariéry jsou spjaty se Belgickou stranou dělníků (Parti Ourvier Belge). Díky své kvalifikaci se zúčastnil tvorby socialistického dokumentu La Justice a později působil aktivně jako senátor. Celkem strávil čtrnáct let ve funkci místopředsedy senátu. Mezi léty 1895–1898 byl zvolen za region Hainaut, poté působil v letech 1900–1932 za Liège a 1935–1936 za Brabant. Stal se také ministrem pro vědu a umění. Během své politické kariéry se věnoval problematice vzdělávání a práce. Prosazoval např. čtyřicetihodinovou týdenní pracovní dobu. Byl činný v diplomacii při urovnávání Búrských válek, formování Společnosti národů a při sepsání tzv. locarnského paktu. Jako člen belgické delegace se zúčastnil prvního shromáždění Společnosti národů (1920–1921) a Pařížské mírové konference, kde zastával ideje internacionalismu. Mezi jeho záměry bylo prosazení mezinárodních institucí a zákonů.\n\nZ jeho dalších aktivit můžeme jmenovat členství v Stálém mezinárodním výboru míru, kde od roku 1907 působil jako prezident. Dále členství v Meziparlamentní unii (Interparliamentary Union), prezidentství v Asociaci pro profesní vzdělávání žen (Association for the Professional Education of Women) nebo akademickou činnost na Svobodné univerzitě v Bruselu. Zde přednášel mezinárodní právo a vývoj legislativních struktur.\n\n\nPro další publikace přejděte na: https://www.ideals.illinois.edu/handle/2142/4004\n\n\n\n\n\n\n\n\n\n\n\n\n\n"}
{"id": "611856", "url": "https://cs.wikipedia.org/wiki?curid=611856", "title": "Jádrová příze", "text": "Jádrová příze\n\nJádrová příze (angl.:\"core spun yarn\", něm,: \"Umspinnungsgarn\", \"Coregarn\") je textilní výrobek sestávající z niti opředené přírodními staplovými vlákny nebo umělou stříží.\n\n\nK nejpoužívanějším patří česaná bavlna, polyesterová a viskózová stříž, méně časté je použití vlněných vláken\n\nDopřádací stroje všech známých systémů předení (rotorové, tryskové, frikční atd.) se dají adaptovat na výrobu jádrových přízí.\n\nK průmyslové výrobě se však používají (asi od 70. let minulého století) skoro výhradně prstencové dopřádací stroje s přídavným zařízením. Základní nit se zde spojuje se stužkou vláken z procházejícího přástu před odváděcími válečky průtahového ústrojí, zakrucuje se, navíjí na cívku, stužka vláken se při tom kolem ní obaluje a pokrývá celý povrch jádra.\nPříze se dají vyrábět až do jemnosti 5 tex s procentuálními podíly jednotlivých složek v téměř neomezené velikosti a počtu variací.\nKovová, skleněná a jiná tuhá vlákna se však dají zpracovat na jádrovou přízi jen frikčním předením. Zde nedochází při zakrucování a navíjení k intenzivnímu ohýbání materiálu, příze se však dá vyrabět jen v jemnostech cca do 100 tex.\n\nVzhled a omak jádrové příze je srovnatelný se staplovými přízemi ze stejných materiálu. Patřičná základní nit může však přízi dodat mimo jiné podstatně vyšší pevnost, pružnost, odolnost proti pořezání nebo vyšším teplotám.\nŠicí nitě, elastické oděvní tkaniny a pleteniny, elastické zdravotní textilie, vypalované záclonoviny (osnovní pleteniny), útek v pneumatikových kordech\n\nPříze, Nitě na šití\n"}
{"id": "611859", "url": "https://cs.wikipedia.org/wiki?curid=611859", "title": "Osud", "text": "Osud\n\nOsud je jak filozofický, tak i náboženský koncept, který vyjadřuje myšlenku, že události v životě člověka, světa a kosmu jsou předem určeny. Je to koncept založený na víře, že přirozenou podstatou jsoucna je trvalá, kosmická struktura.\n\nKřesťanství staví na svobodné vůli, bez které by nebyl důvod, aby svět existoval (avšak někteří protestanté věří v předurčení). Pokud toto slovo někteří Bibličtí překladatelé používají, dal by se jeho význam připodobnit slovu úděl. Popisuje sled událostí, které měly patřičné vyústění. \"Kouřil cigarety, dostal rakovinu plic a na tuto nemoc zemřel. Jeho závislost se mu stala osudným. Potkal ho stejný osud, jako mého strýce.\"\n\nV řecké mytologii jsou Moiry bohyně osudové nutnosti a dcery Dia a Themidy jsou bohyně osudu a životního údělu.\n\nKřesťanská teologie považuje Boha za nadpřirozenou sílu, která určuje a řídí život člověka. Příkladem je například křesťanský proud protestantismu a jeho učení predestinace.\n\nVe filosofii hraje osud význačnou roli ve stoicismu a zabývají se jím především filozofové Baruch Spinoza, Arthur Schopenhauer a Friedrich Nietzsche. Proti extrémnímu determinismu, tedy víře, že osud všechno určuje a omezuje tím svobodnou vůli člověka, se postavil především Immanuel Kant a význačný představitel německého idealismu Georg Wilhelm Friedrich Hegel.\n\n\n\n"}
{"id": "611865", "url": "https://cs.wikipedia.org/wiki?curid=611865", "title": "Divadelní studio &quot;V&quot;", "text": "Divadelní studio &quot;V&quot;\n\nDivadelní studio \"V\" je malé amatérské divadlo v Brně.\n\n\"Véčko\" je divadlem malým (jeviště má cca 40 m, hlediště je o něco menší) a divadlem mladým. Mladým však pouze věkovým průměrem, který se pohybuje kolem 30 let. Divadlo jako takové v Brně na Veveří 133 v budově ZUŠ funguje již od roku 1997. V současné době (2017) divadlo vede Kateřina Adamcová Kusá, která vedení souboru převzala v roce 2010 od Jany Glozarové. Ta stála v čele divadla od roku 2000. Soubor \"Véčka\" se během jeho působení rozšířil na cca 30 členů, nadpoloviční většinu tvoří ženy.\n\nZa dobu existence divadlo nazkoušelo více než 65 titulů a toto číslo stále narůstá. Nejhranějším žánrem jsou pohádky (např. \"Malá čarodějnice\" Otfrieda Preusslera, Vančurův \"Kubula a Kuba Kubikula\", \"Zlatovláska\" od Jany Glozarové s hudbou Jiřího Vondráka, \"Čertův švagr\", \"Rumcajs a Cipísek\" nebo \"Křemílek a Vochomůrka\" od Václava Čtvrtka, \"Nezbedné pohádky\" Josefa Lady, \"Doktorská pohádka\" Karla Čapka apod.), ale v repertoáru se objevují i komedie (\"Saturnin\" od Zdeňka Jirotky, \"Příběhy obyčejného šílenství\" Petra Zelenky, Shakespearovo \"Zkrocení zlé ženy\", \"Podivné odpoledne Dr. Zvonka Burkeho\" od Ladislava Smočka apod.), muzikály (\"\"Pravda\" o stvoření světa\" nebo \"Princezna a loupežníci\" od Jany Glozarové, \"Hrátky s čertem\" podle Jana Drdy apod.) a pro pestrost repertoáru občas i tragédie (např. Euripidova \"Médeia\", \"Antigona\" od Jeana Anouilha, \"S vyloučením veřejnosti\" od Jean-Paula Sartra …) a snad všechny žánry kromě opery, operety a baletu.\n\nV divadle nepůsobí profesionální herci ani zpěváci, ale přesto hraje \"Véčko\" pravidelně cca 8-10x do měsíce vždy o víkendech. Všichni členové hrají jen pro radost a pobavení diváků. Každý má své vlastní zaměstnání nebo školu, zkouší se po večerech ve volném čase.\n\n"}
{"id": "611867", "url": "https://cs.wikipedia.org/wiki?curid=611867", "title": "Pentacon Six", "text": "Pentacon Six\n\nPentacon Six je značka historického filmového fotoaparátu. Jedná se o středoformátovou zrcadlovku, vyráběnou firmou Pentacon v Drážďanech ve východním Německu. Aparát fotografoval na film 120, s rozměrem políčka 6×6 cm (svitkový film bez perforace šíře 6 cm).\nObvyklá velikost políčka filmu byla 6×6 cm, v malém množství byly vyráběny i verze pro velikost 6×4,5 cm.\n\nV Československu se jednalo o jednu z mála dostupných zrcadlovek na střední formát. \n\nVýroba Pentaconu Six byla zahájena v roce 1966 a ukončena v roce 1992. Jeho předchůdcem byl Praktisix.\n\nFotoaparát byl vyráběn jako systémový - existovala k němu řada výměnných objektivů, samotný fotoaparát bylo možno vybavit hledáčkem s pentagonálními hranoly s/bez expozimetru (v základní verzi byl vybaven jen světlíkem). \nStejným bajonetem byly vybaveny i ruské fotoaparáty Kijev, s nimiž bylo možno zaměnit objektivy i část dalšího vybavení.\n\n"}
{"id": "611871", "url": "https://cs.wikipedia.org/wiki?curid=611871", "title": "Jugoslávská liga ledního hokeje 1966/67", "text": "Jugoslávská liga ledního hokeje 1966/67\n\nSezóna 1966/1967 byla 25. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611872", "url": "https://cs.wikipedia.org/wiki?curid=611872", "title": "RBU-6000", "text": "RBU-6000\n\nRBU-6000 (rusky: \"Raketnaja Bombometnaja Ustanovka\") je sovětský vrhač raketových hlubinných pum. Patří do velké rodiny sovětských systémů, využívajících dopředného odpalování protiponorkových náloží, urychlených raketovým motorem. Do služby v sovětském námořnictvu byl systém zaveden v roce 1960 a dodnes je velice rozšířenou protiponorkovou zbraní jak u ruského námořnictva, tak u řady zahraničních uživatelů. Je možné ho použít rovněž pro ostřelování pobřeží.\n\nVrhač je plně automatický, přičemž rakety jsou odpalovány po dvojicích. Dvanáctihlavňové odpalovací zařízení má tvar podkovy. Rakety RGB-60 mají hmotnost 70 kg, průměr 252 mm a dosah 6 km. Hlavice obsahuje 21 kg výbušniny. Nabíjení další salvy probíhá automaticky ve vertikální poloze.\n\n\n\n"}
{"id": "611873", "url": "https://cs.wikipedia.org/wiki?curid=611873", "title": "Jugoslávská liga ledního hokeje 1967/68", "text": "Jugoslávská liga ledního hokeje 1967/68\n\nSezóna 1967/1968 byla 26. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611875", "url": "https://cs.wikipedia.org/wiki?curid=611875", "title": "Jugoslávská liga ledního hokeje 1968/69", "text": "Jugoslávská liga ledního hokeje 1968/69\n\nSezóna 1968/1969 byla 27. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611877", "url": "https://cs.wikipedia.org/wiki?curid=611877", "title": "Nachal Adorajim", "text": "Nachal Adorajim\n\nNachal Adorajim (: נחל אדורים) je vádí na Západním břehu Jordánu a v jižním Izraeli.\n\nZačíná splynutím několika vádí a pramenů v jihozápadní části Judských hor (respektive jejich části zvané Hebronské hory), v prostoru jihozápadně od města Dura na Západním břehu Jordánu. Město Dura fixuje lokalitu starověkého města \"Adorajim\" zmiňovaného v Bibli, například v Druhé knize kronik 11,9 Směřuje pak k západu kopcovitou krajinou, míjí izraelskou osadu Negohot a jižně od vesnice Šekef vstupuje na území vlastního Izraele, přičemž poblíž místa vstupu do Izraele vyrostl roku 2008 most jako součást vodohospodářského díla. Zároveň přes most vede nový úsek silnice číslo 358 otevřený v březnu 2009, který spojuje tuto oblast, podél okraje Západního břehu Jordánu, do aglomerace Beerševy.\n\nO pár kilometrů níže po proudu pak vyrostla umělá vodní nádrž \"Agam Adorajim\" (אגם אדורים). Poblíž do vádí zleva, od jihovýchodu ústí vádí Nachal Duma Protéká pak regionem Chevel Lachiš, který má podobu řídce zalidněné pahorkatiny (zvané Šefela), jež tvoří přechod k severnímu okraji Negevské pouště. Zleva, od jihovýchodu přijímá vádí Nachal Kelach. Míjí křižovatku dálnice číslo 6 a dálnice číslo 40, jižně od vesnice Achuzam. Od jihovýchodu sem ještě ústí boční vádí Nachal Ma'achaz. Po několika kilometrech pak ústí poblíž pahorku Tel Chasi zprava do vádí Nachal Šikma, již na pomezí pobřežní planiny.\n\n"}
{"id": "611878", "url": "https://cs.wikipedia.org/wiki?curid=611878", "title": "Jugoslávská liga ledního hokeje 1969/70", "text": "Jugoslávská liga ledního hokeje 1969/70\n\nSezóna 1969/1970 byla 28. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611880", "url": "https://cs.wikipedia.org/wiki?curid=611880", "title": "Jugoslávská liga ledního hokeje 1970/71", "text": "Jugoslávská liga ledního hokeje 1970/71\n\nSezóna 1970/1971 byla 29. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611883", "url": "https://cs.wikipedia.org/wiki?curid=611883", "title": "Jugoslávská liga ledního hokeje 1971/72", "text": "Jugoslávská liga ledního hokeje 1971/72\n\nSezóna 1971/1972 byla 30. sezónou Jugoslávské ligy ledního hokeje. Vítězem se stal tým HK Olimpija Lublaň.\n\n\nJanez Albreht, Anton Jože Gale, Bogdan Jakopič, Milan Jan, Vlado Jug, Bojan Kumar, Drago Savić, ... Žvan, Rajko Vnuk, Janez Petač, Janez Puterle, Štefan Seme, Božidar Beravs, Roman Smolej, Rudi Hiti, Ernest Aljančič ml., ... Bahč.\n"}
{"id": "611884", "url": "https://cs.wikipedia.org/wiki?curid=611884", "title": "Karlštejnský bioregion", "text": "Karlštejnský bioregion\n\nKarlštejnský bioregion (1.18) je jednotkou biogeografického členění ČR, který je umístěn v jihozápadní části středních Čech a zabírá téměř celou Hořovickou pahorkatinu a jižní část Pražské plošiny. Typickou částí regionu je nejrozsáhlejší krasové území České kotliny s charakteristickou vápnomilnou biotou. Na velké části regionu je Chráněná krajinná oblast Český kras.\n\nLze říci, že povrch celého regionu je zarovnán až na menší výjimky. Údolí, které vytvořila řeka Berounka, je místy až 200 metrů hluboké a připomíná kaňony. Rovnější je povrch v severovýchodní části. V jihozápadní části byl vytvořen členitý reliéf, kde jsou místy skalnaté vrcholy. Skály jsou tvořeny vápenci. Na větší členitost reliéfu a erozi navazuje vyšší biodiverzita.\n\nNa plošším reliéfu jsou kambizemě, které jsou nejčastější půdou v regionu. Na vápencích jsou rendziny a terra fusca. Na spraších jsou luvizemní hnědozemě.\n\nTypická výška bioregionu je 300–440 m n. m. V centrální části je výšková členitost 150–250 m a povrch má charakter vrchoviny. V Hořovické kotlině a na severovýchodě regionu je výšková členitost 60–120 m. Nejnižším místem regionu je koryto řeky Vltavy v Praze – Podolí s kótou cca 185 m n. m.\n\nV krasovém území jsou vegetací mozaiky teplomilných doubrav a dubohabřin, na jižních svazích jsou skalní stepi, na severních suťové lesy a vápnomilné bučiny. Dominující zde jsou 2. bukovodubový a 3. dubovobukový vegetační stupně. Flora regionu je velice rozmanitá. Bohatá je na migranty a floroelementy, na stinných skalách jsou zastoupeny i dealpinské prvky. Oblast je z velké části zalesněna. Vyskytují se zde však i nepůvodní druhy dřevin, které sem zavlekl člověk. Odlesněné území pokrývají pole.\n\nJeskyně zde jsou zimovišti netopýrů. Berounka je také poměrně bohatá na výskyt ryb. Je v ní přechod parmového a cejnového pásma. Pod přehradami na Vltavě je sekundární pstruhové pásmo a na ostatních tocích je pstruhové pásmo.\n\nRegion patří dle Quitta do mírné teplé oblasti MT11 a kaňon řeky Berounky a údolí v okolí Berouna do teplé oblasti T2. Region leží ve srážkovém stínu. Podnebí regionu by se dalo charakterizovat jako teplé, suché až velmi suché. V údolích jsou teplotní inverze.\n"}
{"id": "611885", "url": "https://cs.wikipedia.org/wiki?curid=611885", "title": "Jugoslávská liga ledního hokeje 1972/73", "text": "Jugoslávská liga ledního hokeje 1972/73\n\nSezóna 1972/1973 byla 31. sezónou Jugoslávské ligy ledního hokeje. Vítězem se stal tým HK Jesenice.\n\n\n"}
{"id": "611892", "url": "https://cs.wikipedia.org/wiki?curid=611892", "title": "Jugoslávská liga ledního hokeje 1973/74", "text": "Jugoslávská liga ledního hokeje 1973/74\n\nSezóna 1973/1974 byla 32. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n"}
{"id": "611899", "url": "https://cs.wikipedia.org/wiki?curid=611899", "title": "Jugoslávská liga ledního hokeje 1974/75", "text": "Jugoslávská liga ledního hokeje 1974/75\n\nSezóna 1974/1975 byla 33. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n"}
{"id": "611901", "url": "https://cs.wikipedia.org/wiki?curid=611901", "title": "Jugoslávská liga ledního hokeje 1975/76", "text": "Jugoslávská liga ledního hokeje 1975/76\n\nSezóna 1975/1976 byla 34. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n"}
{"id": "611904", "url": "https://cs.wikipedia.org/wiki?curid=611904", "title": "Jugoslávská liga ledního hokeje 1976/77", "text": "Jugoslávská liga ledního hokeje 1976/77\n\nSezóna 1976/1977 byla 35. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611906", "url": "https://cs.wikipedia.org/wiki?curid=611906", "title": "Jugoslávská liga ledního hokeje 1977/78", "text": "Jugoslávská liga ledního hokeje 1977/78\n\nSezóna 1977/1978 byla 36. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "611907", "url": "https://cs.wikipedia.org/wiki?curid=611907", "title": "Bobravská vrchovina", "text": "Bobravská vrchovina\n\nBobravská vrchovina je geomorfologický celek náležející k Brněnské vrchovině. Východním směrem přes ní protéká říčka Bobrava a řeky Svratka a Jihlava. Je tvořena vyvřelinami brněnského plutonu. Na jejích okrajích jsou hluboká údolí, vodní toky jsou zpravidla krátké a mají velký spád. Nejvyšším bodem je Kopeček – vrchol leží v katastrálním území Brno-Bystrc, nedaleko městyse Ostrovačice a dosahuje 479 metrů nad mořem. Seznam dalších kopců obsahuje Seznam vrcholů v Bobravské vrchovině.\n\nBobravská vrchovina se dělí na tři podcelky. V její jižní části se nachází Leskounská vrchovina, plochá vrchovina s nejvyšším bodem U stavení (415 m n. m.) v Krumlovském lese. Ve střední části se rozkládá Lipovská vrchovina, jejímž nejvyšším bodem je Kopeček, a na severu pak Řečkovicko-kuřimský prolom.\n\nBobravská vrchovina sousedí s Drahanskou vrchovinou, Dyjsko-svrateckým úvalem a Boskovickou brázdou.\n\n"}
{"id": "611908", "url": "https://cs.wikipedia.org/wiki?curid=611908", "title": "Nachal Te'enim", "text": "Nachal Te'enim\n\nNachal Te'enim (: נחל תאנים, : Vádí al-Tanin) je vodní tok na Západním břeh Jordánu a v Izraeli.\n\nZačíná poblíž města Kedumim v západním Samařsku na Západním břehu Jordánu. Pak směřuje k severozápadu kopcovitou krajinou, z jihu míjí město Tulkarm a mezi vesnicemi Ša'ar Efrajim a Nicanej Oz vstupuje do vlastního Izraele, do zemědělsky využívané pobřežní planiny. Zde poblíž vesnice Be'erotajim ústí zprava do toku Nachal Alexander.\n\nPlocha povodí dosahuje cca 600 kilometrů čtverečních a spolu s vádí Nachal Alexander, Nachal Nablus a Nachal Kana jde o hlavní toky, které odvodňují západní Samařsko. Srážkový úhrn v povodí Nachal Te'enim dosahuje v dlouhodobém průměru 350 milionů kubických metrů. To v minulosti vedlo k vzniku močálů v pobřežní planině, v regionu Emek Chefer, které byly až od 1. poloviny 20. století cíleně vysušovány.\n\n"}
{"id": "611914", "url": "https://cs.wikipedia.org/wiki?curid=611914", "title": "Jugoslávská liga ledního hokeje 1978/79", "text": "Jugoslávská liga ledního hokeje 1978/79\n\nSezóna 1978/1979 byla 37. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n\n\n\n"}
{"id": "611916", "url": "https://cs.wikipedia.org/wiki?curid=611916", "title": "Jugoslávská liga ledního hokeje 1979/80", "text": "Jugoslávská liga ledního hokeje 1979/80\n\nSezóna 1979/1980 byla 38. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n"}
{"id": "611920", "url": "https://cs.wikipedia.org/wiki?curid=611920", "title": "Robert Schistad", "text": "Robert Schistad\n\nRobert Schistad (* 28. října 1966) je bývalý norský hokejový brankář, který chytal i v české extralize.\n\nHrával v Norsku za Viking Hockey ve Stavangeru, kde se prosadil do reprezentace. Po úspěšném vystoupení na mistrovství světa 1996 ho angažovala pražská Sparta jako brankářskou jedničku. Sezóna v české extralize se mu však nevydařila, jako zahraniční akvizice čelil v ambiciozním týmu Sparty velkému tlaku. Několikrát jej musel zastoupit tehdy juniorský brankář Adam Svoboda. Po sezóně přestoupil do Schwenningenu a odehrál tři sezóny v nejvyšší německé lize. Závěr kariéry strávil v Německu ve druhé bundeslize a v britské lize.\n\nByl členem norské reprezentace do roku 1991 do roku 2000. S výjimkou let 1996 a 1998 se v tomto období pravidelně účastnil mistrovství světa. Hrál také na olympijských hrách v letech 1992 a 1994.\n"}
{"id": "611921", "url": "https://cs.wikipedia.org/wiki?curid=611921", "title": "Jugoslávská liga ledního hokeje 1980/81", "text": "Jugoslávská liga ledního hokeje 1980/81\n\nSezóna 1980/1981 byla 39. sezónou Jugoslávské ligy ledního hokeje. Vítězem se stal tým HK Jesenice.\n"}
{"id": "611923", "url": "https://cs.wikipedia.org/wiki?curid=611923", "title": "Lamé", "text": "Lamé\n\nLamé je příze nebo plošná textilie obsahující kovové nitě.\n\nsestává z kovového jádra opředeného přírodními staplovými vlákny nebo umělou stříží.\n\nNa prstencovém dopřádacím stroji se dá vyrábět jen příze s jádrem z \"pokovovaného\" filamentu. \n\nPříze s celokovovým jádrem mohou (dosud) pocházet jen z frikčního předení jako tzv. hybridní příze.\n\nOpřádáním kovového jádra se lamé odlišuje od leonských nití, které mají oskávané jádro.\n\nPříze se používají na šicí nitě, na plošné textilie s elektrickou vodivostí a na ochranné oděvy.\n\nU plošných textilií se za lamé označují:\n\nPodobným způsobem byl zhotoven také \"efod\", část oficiálního oděvu vysokých židovských kněží. Podle Starého zákona byla konstrukce tkaniny předepsána s přesným počtem zlatých nití atd.\n\n\n\n\n\n"}
{"id": "611934", "url": "https://cs.wikipedia.org/wiki?curid=611934", "title": "Jiří Dienstbier mladší", "text": "Jiří Dienstbier mladší\n\nJiří Dienstbier (* 27. května 1969 Washington, D.C.) je advokát a politik České strany sociálně demokratické – od ledna 2014 do listopadu 2016 ministr bez portfeje, který měl na starosti lidská práva a rovné příležitosti a zároveň byl předsedou Legislativní rady vlády, místopředseda strany v letech 2011–13, stínový ministr spravedlnosti a kandidát na primátora Prahy v říjnu 2010. V březnu 2011 vyhrál doplňovací volby do Senátu v obvodu č. 30 – Kladno, uprázdněném smrtí jeho otce Jiřího Dienstbiera staršího. V říjnu 2014 mandát obhájil.\n\nByl kandidátem ČSSD v první přímé volbě prezidenta České republiky v lednu 2013; v prvním kole skončil těsně čtvrtý. V minulosti byl také předsedou Mladých sociálních demokratů.\n\nJe představitelem liberální levice, blízké bývalým předsedům strany Špidlovi a Sobotkovi. Naopak se ocitá v konfliktech s prozemanovským křídlem a bývalým 1. místopředsedou Michalem Haškem. Domnívá se, že tvrzení, že někomu se dobře žije ze sociálních dávek, je rozšířený stereotyp, a každému, kdo se s tímto názorem ztotožňuje, doporučuje, aby si takový život vyzkoušel.\n\nNarodil se ve Washingtonu, kde byl Jiří Dienstbier starší zahraničním korespondentem Československého rozhlasu; tím získal i občanství USA. Po rozchodu rodičů vyrůstal především v domácnosti matky Zuzany Dienstbierové, která stejně jako Dienstbier starší patřila k první vlně signatářů Charty 77, v Podskalské ulici na Novém Městě pražském. Jeho dědečkem z matčiny strany byl malíř Jaromír Wíšo (1909–1992), z otcovy MUDr. Jiří Dienstbier, primář kladenské nemocnice v letech 1936–53 († 1976 nebo 1977). Pradědečkem z otcovy strany byl pianista Emil Hájek.\n\nKdyž Dienstbier chodil do 4. třídy, byl jeho otec odsouzen pro činnost ve VONS a na 3 roky se stal politickým vězněm. Pro svůj původ v disidentském prostředí byl i jako dítě vystaven perzekuci; 7. dubna 1982 ho příslušníci SNB na ulici obvinili z krádeže, odvezli na služebnu, vyhrožovali mu a následně vše popřeli. Kvůli persekuci rodičů nesměl chodit na jazykovou základní školu ani na gymnázium, ale po prodloužení ZŠ o 9. ročník (v té době již většinou zrušený) a dvou odvoláních mohl díky jistému uvolnění poměrů i se spolužákem Markem Bendou nastoupit na Střední průmyslovou školu strojnickou hl. m. Prahy, kde roku 1988 odmaturovali. To už probíhala přestavba a oba byli přijati na vysokou školu, Dienstbier na strojní fakultu ČVUT, obor strojírenská ekonomie – řízení strojírenské výroby.\n\nPo listopadové revoluci složil na jaře 1990 přijímací zkoušky na právnickou fakultu UK; prezenční studium oboru právo a právní věda absolvoval po 6 a půl letech (s přestávkou na výkon poslaneckého mandátu) v roce 1997. Nastoupil jako advokátní koncipient do advokátní kanceláře exkomunistického expremiéra Mariána Čalfy \"Čalfa, Bartošík a partneři\". V roce 1998 složil odbornou advokátní zkoušku a stal se advokátem, později partnerem v advokátní kanceláři \"Čalfa a Bartošík\". Soustředil se na rozvoj vlastní právnické profese, kterou kombinoval s veřejnou aktivitou v komunální politice – 15 let vykonával plnou advokátní praxi. Věnoval se bez zúžené specializace celému rozsahu občanského, správního a obchodního práva.\nV roce 1999 absolvoval stáž v advokátní kanceláři \"Hamburger, Weinschek, Molnar a Fischer\" ve Washingtonu.\n\nŽije na vinohradské Zvonařce nesezdán s asistentkou Jaroslavou Tomášovou, mají syna Jiřího (*1993, někdy také uváděn jako Jiří Dienstbier jr.).\n\nJako své zájmy uvádí fotbal, četbu, cestování, kulturní a stavební památky, cestování v románských zemích, detailní poznávání Provence a Toskánska. Od dětství sportovně plaval v přípravce Bohemians-Klokánku. Od 11 let se věnoval včelařství – pomáhalo to též lépe snášet tlak režimu na rodinu.\n\nJiří Dienstbier byl v kontaktu s politikou od dětství. Během vysokoškolského studia se zapojil do nezávislého studentského hnutí, v roce 1989 byl spoluzakladatelem a hybatelem opozičního studentského sdružení STUHA. Sdružení vytvořila v průběhu roku 1989 skupina známých, mezi nimiž byli dále bratři Bendové, Jan Dus, Roman Růžička, Šimon Pánek, Jan Vidím nebo Martin Klíma. Seskupení mělo značný vliv na radikalizaci studentů i jejich ochotu promluvit k veřejnému dění. Podílelo se také na studentském pochodu z Albertova 17. listopadu 1989.\n\nVe volbách v červnu 1990 byl Jiří Dienstbier ml. zvolen do Sněmovny lidu Federálního shromáždění z kandidátní listiny Občanského fóra za Středočeský kraj, kam ho delegoval tzv. \"Českomoravský studentský parlament\" jako jednoho ze studentských vůdců. Kandidoval na 5. místě z 19, po započtení preferenčních hlasů byl 6. z 8 zvolených. Po rozdělení Občanského fóra přešel v květnu 1991 do klubu Občanského hnutí.\n\nDo voleb v červnu 1992 působil v branně-bezpečnostním výboru, který vedl blízký spolupracovník Dienstbierových z disentu Ladislav Lis. Pracoval též v tzv. Komisi 17. listopadu, kde byli činní zejména studenti a která měla za cíl analyzovat činnost bývalých represivních složek, zejména StB.\n\nDienstbier prošel spolu se svým otcem nástupnickou stanou Občanského hnutí, Svobodnými demokraty, za něž byl v roce 1994 zvolen zastupitelem městské části Praha 2 (díky preferenčním hlasům postoupil z nevolitelného 7. místa kandidátky na 2. ze 3 zvolených). Od roku 1997 je členem ČSSD, za kterou kandidoval na nevolitelném místě i ve volbách 1998 a 2002. Znovu byl zastupitelem v letech 2006–2010 už jako lídr kandidátky.\n\nV komunálních volbách v říjnu 2010 byl Dienstbier lídrem kandidátky ČSSD do Zastupitelstva hlavního města Prahy a jejím kandidátem na primátora. Před volbami vyloučil, že by ČSSD po volbách znovu (jako před rokem 2006) uzavřela koalici s ODS, neboť pražští zastupitelé za ODS jsou nedůvěryhodní, spojení s mnohými skandály a \"„vytvořili v Praze korupční, až mafiánské prostředí“\".\n\nČSSD sice skončila poslední ze tří stran, které do zastupitelstva prošly, ale dosáhla nejlepšího výsledku v historii pražských komunálních voleb (17,85 %), což bylo připisováno Dienstbierovu působení. Po volbách se Dienstbier znovu postavil proti opakování koalice s druhou ODS a preferoval jednání s vítěznou TOP 09. Dostal se tak do otevřeného střetu se zastupitelem, poslancem a předsedou pražské ČSSD Petrem Hulinským. Byl však přehlasován a odstoupil z vyjednávacího týmu, čímž podle některých zpráv předešel tomu, že by jej spolustraníci sami odvolali. Poté byla koalice ODS a ČSSD uzavřena; Dienstbier tak svůj slib ve straně neprosadil. Sám se ale od koalice, kterou za ČSSD dohodli Petr Hulinský a exministr Zemanovy vlády Karel Březina, distancoval. Způsob jejího uzavření označil za „podrazácký“, ČSSD podle něj porušila sliby, které dala voličům.\n\n8. ledna 2011 Dienstbier kandidoval na post předsedy pražské ČSSD proti Hulinskému, ale ten ho i zde porazil 104 hlasy ku 48.\n\n10. září 2012 Dienstbier rezignoval na post zastupitele hlavního města Prahy s tím, že necítil možnost prosadit v zastupitelstvu své představy a chtěl se více věnovat prezidentské kandidatuře. V zastupitelstvu ho nahradila Lucie Válová.\n\nJeště předtím, ve sněmovních volbách v červnu 2010 kandidoval Dienstbier na nevolitelném 9. místě v Praze; díky preferenčním hlasům se však stal 1. náhradníkem za čtyřmi poslanci. Od července 2010 je Dienstbier stínovým ministrem spravedlnosti ČSSD.\n\nNa sjezdu ČSSD v sobotu 19. března 2011, kde byl zvolen předsedou Bohuslav Sobotka (již od rezignace Jiřího Paroubka po volbách vedoucí stranu jako statutární místopředseda), se jemu blízký Dienstbier stal místopředsedou. Vzápětí lídr pražské sněmovní kandidátky, exministr vnitra nestranické Fischerovy vlády Martin Pecina oznámil, že pro nesouhlas s jejich programem odejde z parlamentu: „Není to zatrpklost. Má vize politiky je jiná než vize Bohuslava Sobotky a Jiřího Dienstbiera. Myslím si, že bych jim tam překážel. Abych dělal nějakou frakci a rozbíjel sociální demokracii, to bych považoval za nešťastné.“ Ústavní právníci prohlásili, že tím Dienstbierovi automaticky vznikne poslanecký mandát bez ohledu na jeho vůli, a že kdyby se tak stalo až podle Pecinova prvotního záměru v dubnu, po očekávaném Dienstbierově zvolení senátorem, Dienstbier by pro neslučitelnost přišel o čerstvý senátorský mandát (a volby by se musely opakovat). Aby tomu předešel, Pecina rezignoval již v pátek 25. března, ještě před začátkem 2. kola senátní volby. Dienstbierovi tak na den podle ústavy formálně vznikl poslanecký mandát, i když se ho neujal a nesložil poslanecký slib; s koncem senátní volby v sobotu 26. mu vznikl senátorský mandát. Do sněmovny nastoupil druhý náhradník, kontroverzní exposlanec Miroslav Svoboda „vykroužkovaný“ z 3. místa kandidátky.\n\nJiří Dienstbier starší byl na podzim 2008 jako nestraník zvolen za ČSSD do Senátu v Kladně, odkud pocházel; v sobotu 8. ledna 2011 však zemřel na rakovinu plic. Během několika dnů se ve straně objevily návrhy, aby v doplňovacích volbách kandidoval jeho syn; ten nabídku přijal v úterý 18. ledna, po otcově pohřbu. Zkritizoval prezidenta Václava Klause za to, že vyhlásil termín voleb hned v úterý 11., ještě před pátečním pohřbem. Oficiálně ho nominoval středočeský výkonný výbor 28. ledna 14 hlasy z 21 proti čtyřem dalším kandidátům.\n\nDienstbier mladší porazil kladenského primátora Dana Jiránka (ODS) 44 % ku 27 % hlasů v prvním kole 18.–19. března a 65 % hlasů ve 2. kole za 14 dnů. Již počátkem února jej podpořila Strana zelených s tím, že jeho program je zeleným blízký; předseda strany Ondřej Liška se aktivně zapojil do předvolební kampaně. Po prvním kole Dienstbiera podpořila i KDU-ČSL a obvodní výbor KSČM, který oslovil a navštívil. První mandát mu vypršel 25. října 2014.\n\nDienstbier působí v ústavně-právním výboru Senátu, kriticky komentoval přijetí nového občanského zákoníku, zejména délku legisvakance. Dlouhodobě se věnuje nominacím ústavních soudců, při nichž apeluje na větší důraz na odbornost a morální přednosti kandidátů. V dubnu 2012 se postavil proti nominaci exposlance ČSSD a náměstka nejvyšší státní zástupkyně Renaty Vesecké Zdeňka Koudelky, označovaného za blízkého „justiční mafii“.\n\nOd dubna 2011 setrvával v průzkumech jako nejoblíbenější politik.\n\nVe volbách do Senátu PČR v roce 2014 obhajoval za ČSSD mandát senátora v obvodu č. 30 – Kladno. Se ziskem 30,63 % hlasů vyhrál první kolo a postoupil tak do kola druhého. V něm porazil poměrem hlasů 55,40 % : 44,59 % nestraničku za TOP 09 a STAN Michaelu Vojtovou a zůstal senátorem.\n\nNa přelomu roku 2011 a 2012 přišel ekonom a europoslanec ČSSD Jiří Havel s myšlenkou nominovat do přímých prezidentských voleb Dienstbiera. Na veřejnosti se tato idea objevila poprvé až v únoru 2012. Nominace zpočátku neměla v ČSSD jasnou podporu, uvažovalo se i o primárkách s dalšími kandidáty. Nakonec 19. května ústřední výkonný výbor ČSSD schválil nominaci Dienstbiera jako jediného kandidáta, který mu byl oficiálně navržen, 107 hlasy ze 152.\n\nJiří Dienstbier vyhlásil, že se nebude opírat jen o nominaci senátorů a poslanců ČSSD, kterou měl zajištěnou, ale že v souladu s principy přímé volby požádá také voliče o podporu prostřednictvím padesáti tisíc jejich podpisů, které sbíral s pomocí neplacených dobrovolníků a členů ČSSD.\nAbsolvoval veřejné diskuse s ostatními kandidáty, komentuje aktuální politické dění.\n\nV neděli 21. října 2012 oznámil místopředseda strany Lubomír Zaorálek dosažení 50 000 podpisů; Dienstbier to potvrdil na tiskové konferenci v pondělí, kde představil program. Jako jediný kandidát tak měl podpisy ze všech 3 možných zdrojů nominace; ministerstvo vnitra nakonec jeho kandidaturu zaregistrovalo jako podanou 28 senátory a podpisy nekontrolovalo. V předvolební kampani Dienstbier požádal, stejně jako Miloš Zeman, o podporu vedení KSČM;\nto nakonec podpořilo oba kandidáty.\n\nKromě českého občanství má Jiří Dienstbier občanství Spojených států amerických, které vzniklo automaticky zrozením v zemi, není spojeno s žádnou přísahou, slibem nebo závazkem vůči USA, není v rozporu s českým právním řádem a není překážkou volitelnosti. Jde o rozdílný způsob nabytí občanství, než jaký byl při prezidentských volbách v únoru 2008 vzpomínán v souvislosti s Janem Švejnarem. Otázku Dienstbierova státního občanství nevznesl během kampaně jako relevantní žádný z protikandidátů.\n\nV prvním kole voleb skončil se ziskem 16,12 % hlasů těsně čtvrtý za Janem Fischerem; postoupili tak Miloš Zeman, jehož podporovala nemalá část ČSSD už před 1. kolem, a Karel Schwarzenberg (TOP 09). Dienstbier poté navzdory stanovisku strany Zemana zkritizoval a vyslovil se pro Schwarzenberga.\n\nPo prezidentských volbách Dienstbierova pozice ve straně dále oslabila. Před ostravským sjezdem získal v regionech jen minimum nominací a ve volbě čtyři řadových místopředsedů ze sedmi kandidátů 15. března 2013 skončil s 237 hlasy ze 604 delegátů s odstupem až jako pátý. To je interpretováno jako porážka křídla předsedy Sobotky, k němuž patřil, pravicovějšími pragmatiky kolem Michala Haška. Kvůli ztrátě oficiální stranické funkce byl nato vyřazen z průzkumů oblíbenosti politiků, i když je paradoxně vedl.\n\nSobotka však následně Dienstbiera potvrdil v obměněné stínové vládě, kde posílil Špidla a naopak vypadla Zemanovi blízká Marie Benešová na konkurenčním postu pro boj s korupcí, nevrátil se ani Zdeněk Škromach. To vzbudilo kritiku prozemanovců.\n\nJak sílila politická krize, Dienstbier si vyměňoval se zemanovským křídlem stále ostřejší útoky např. na Facebooku. V srpnu mj. vystoupil proti Zemanově nominaci předsedy městského soudu v Praze Jana Sváčka na Ústavní soud, kterou Senát o rok dříve zamítl prezidentu Klausovi.\n\nÚčastnil se pochodu na podporu gayů Prague Pride 17. srpna 2013.\n\nV lednu 2014 se stal kandidátem ČSSD na post ministra pro lidská práva a rovné příležitosti a předsedu Legislativní rady vlády ve vládě Bohuslava Sobotky. Dne 29. ledna 2014 byl do těchto funkcí jmenován.\n\nNa 38. sjezdu ČSSD v březnu 2015 kandidoval na post statutárního místopředsedy strany. Získal však pouze 75 hlasů, zatímco jeho soupři mnohem více: Milan Chovanec 359 hlasů a Jeroným Tejc 236 hlasů. Do druhého kola volby tak nepostoupil. Po z hlediska ČSSD neúspěšných krajských a senátních volbách v roce 2016 oznámil dne 11. listopadu 2016 premiér Bohuslav Sobotka, že jej odvolá z postu ministra pro lidská práva a rovné příležitosti ČR. Ve funkci skončil k 30. listopadu 2016, nahradil jej Jan Chvojka.\n\nJe dlouholetým příznivcem fotbalových Bohemians a kolem roku 2005 se aktivně angažoval v krizi kolem vlastnických práv souvisejících s klubem, kdy přispěl především právní pomocí a strategií. Je místopředsedou představenstva Družstva fanoušků Bohemians, které spoluzaložil v březnu 2005, a členem dozorčí rady rovněž tehdy založené Bohemians 1905, a.s. (od prosince 2012 Bohemians Praha 1905).\n\nSmlouvou z 6. dubna 2005 přešli hráči klubu ze „staré“ FC Bohemians, a.s. do nové, „fanouškovské“ Bohemians 1905. Stará a.s. skončila v konkursu a v lednu 2009 se konkursní správce obrátil na Bohemians 1905 s tím, že hráči jsou zapsáni do konkursní podstaty, s níž nelze nakládat bez jeho souhlasu, a podal na Bohemians 1905 vylučovací žalobu. Dienstbier však za advokátní kancelář vypracoval právní analýzu, že správce jednak již na hráče nemá práva a mimoto se jeho argumentace stejně netýká „prodeje“ hráčů, zejména Jana Morávka do německého Schalke 04; na jejím základě vedení klubu v dubnu 2009 uzavřelo smlouvu o přestupu za 2,25 mil. eur. Ačkoli Dienstbier tvrdil „\"Sjednáním smlouvy o přestupu hráče Morávka\" […] \"by se Bohemians 1905, a.s. ani její statutární orgány neměly vystavit žádným občanskoprávním ani trestněprávním sankcím\"“, tehdejší předseda dozorčí rady Petr Svoboda (a ředitel klubu Lukáš Přibyl, následně zesnulý) byl v září 2011 za tento a další dva přestupy odsouzen; po úspěchu odvolání byl Svoboda v prosinci 2012 znovu odsouzen pouze za dva z přestupů. Po prvoinstančním rozsudku podal v listopadu 2011 majitel konkurenčních střížkovských FC Bohemians Praha Michal Vejsada i na Dienstbiera jako člena dozorčí rady trestní oznámení za porušení povinnosti při správě cizího majetku, poškození věřitele a zvýhodnění věřitele. Dienstbier to označil za „\"úsměvnou záležitost\" … \"naprostou pitomost\"“.\nDalší trestní oznámení na Dienstbiera v této věci podal v březnu 2013 Michal Maňák z Prahy 10, působící v politickém hnutí Uzdravme naši politiku.\n\n\n"}
{"id": "611942", "url": "https://cs.wikipedia.org/wiki?curid=611942", "title": "Neroccio de’Landi", "text": "Neroccio de’Landi\n\nNeroccio di Bartholomeo di Benedetto de’Landi (1447 Siena – 1500 tamtéž), zvaný \"Neroccio\", byl italský malíř a sochař sienské školy. Byl žákem Vecchietta a mnoho let (1467-1475) pracoval v dílně s Francescem di Giorgiem.\n\nZajímal se o starověké umění, v jeho pozůstalosti se našlo několik antických socha a sádrových odlitků.\n\n"}
{"id": "611951", "url": "https://cs.wikipedia.org/wiki?curid=611951", "title": "Goalkeeper CIWS", "text": "Goalkeeper CIWS\n\nSGE-30 Goalkeeper je nizozemský vysoce efektivní zbraňový systém sloužící pro bodovou obranu válečných lodí proti letadlům a protilodním střelám. Do služby byl zaveden v roce 1980. Systém pracuje plně automaticky a každá jeho sestava, umístěná v plně otočné věži, má vlastní dopplerovský radar. Radar může najednou sledovat až 30 cílů, z nichž vybírá čtyři k útoku. Cíl napadne v případě, že se ho podaří identifikovat jako nepřátelský. Jádrem systému je sedmihlavňový 30mm rotační kanón GAU-8/A Sea Vulcan s kadencí 4200 ran za minutu. Dle typu cíle systém může použít podkaliberní či zápalnou munici. Celková zásoba munice činí 1190 kusů. Účinný dosah systému se pohybuje mezi 350 a 1500 metry.\n\n\n\n\n\n\n\n\n"}
{"id": "611956", "url": "https://cs.wikipedia.org/wiki?curid=611956", "title": "Žutkij", "text": "Žutkij\n\nŽutkij byl ruský torpédoborec třídy \"Bojkij\". V řadách Černomořského loďstva se účastnil první světové války. Později byl provozován sovětským námořnictvem.\n\nTorpédoborec postavila v letech 1902–1906 loděnice v Nikolajevu.\n\nPo dokončení výzbroj představoval jeden 75mm kanón, pět 47mm kanónů a tři 381mm torpédomety s celkovou zásobou šesti torpéd. Před první světovou válkou byla výzbroj upravena na dva 75mm kanóny a dva 381mm torpédomety. Pohonný systém tvořily čtyři kotle Yarrow a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 26 uzlů.\n\nDo služby u Černomořského loďstva byl zařazen v roce 1906. Za první světové války se účastnil bojových akcí proti Turecku. Dne 30. března 1915 provedl spolu s torpédoborci \"Zvonkij\" a \"Živučij\" výpad proti tureckému městu Eregli. V květnu 1918 byl v Sevastopolu ukořistěn Němci, avšak do služby nebyl pro svůj technický stav zařazen. Ke konci dubna 1919 byl potopen Brity na mělké vodě v Sevastopolu, aby nepadl do rukou postupujících rudoarmějců. Po konečném obsazení Krymu Rudou armádou byl vyzvednut, opraven a zařazen do floty a v roce 1923 konečně vyřazen ze služby.\n"}
{"id": "611958", "url": "https://cs.wikipedia.org/wiki?curid=611958", "title": "Živučij", "text": "Živučij\n\nŽivučij byl ruský torpédoborec třídy \"Bojkij\". V řadách Černomořského loďstva se účastnil první světové války. Během bojové akce se potopil na mině.\n\nTorpédoborec postavila v letech 1902–1906 loděnice v Nikolajevu.\n\nPo dokončení výzbroj představoval jeden 75mm kanón, pět 47mm kanónů a tři 381mm torpédomety s celkovou zásobou šesti torpéd. Před první světovou válkou byla výzbroj upravena na dva 75mm kanóny a dva 381mm torpédomety. Pohonný systém tvořily čtyři kotle Yarrow a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 26 uzlů.\n\nDo služby u Černomořského loďstva byl zařazen v roce 1906. Za první světové války se účastnil bojových akcí proti Turecku. Hned první den nepřátelských akcí 29. října 1914 vyrazil spolu s torpédoborci \"Lejtěnant Puščin\" a \"Žarkij\" na pomoc napadené minolovce \"Prut\". Avšak jejich nepřítelem se ukázal být německý bitevní křižník SMS \"Goeben\", a proto se lodě stáhly a nechaly Prut napospas Němcům. Dne 30. března 1915 provedl spolu s torpédoborci \"Zvonkij\" a \"Žutkij\" výpad proti tureckému městu Eregli. Se svým osudem se Živučij setkal 25. dubna 1916, když nedaleko Sevastopolu narazil na minu a potopil se.\n"}
{"id": "611966", "url": "https://cs.wikipedia.org/wiki?curid=611966", "title": "Živoj", "text": "Živoj\n\nŽivoj byl ruský torpédoborec třídy \"Bojkij\". V řadách Černomořského loďstva se účastnil první světové války. Za ruské občanské války se po různých peripetiích stal součástí bělogvardějské námořní eskadry. V listopadu 1920 se potopil v bouři.\nTorpédoborec postavila v letech 1902–1905 loděnice v Nikolajevu.\n\nPo dokončení výzbroj představoval jeden 75mm kanón, pět 47mm kanónů a tři 381mm torpédomety s celkovou zásobou šesti torpéd. Před první světovou válkou byla výzbroj upravena na dva 75mm kanóny a dva 381mm torpédomety. Pohonný systém tvořily čtyři kotle Yarrow a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 26 uzlů.\n\nDo služby u Černomořského loďstva byl zařazen v roce 1905. Za první světové války se účastnil bojových akcí proti Turecku. Po vypuknutí války sloužil na základně Batumi, odkud podporoval operace ruských vojsk na Kavkaze. V roce 1917, operujíc ze základny Sulina, podnikal spolu s torpédoborcem \"Žarkij\" výpady proti tureckému pobřeží. Úspěšná byla až jejich třetí akce ze dne 4. dubna, kdy potopili dva větší turecké škunery. V červnu 1918 padl do německých rukou a byl zařazen do služby pod názvem R 12. Po německé kapitulaci zůstal \"Živoj\" spolu s dalšími zbylými ruskými loděmi v Sevastopolu, který ovládly britské a francouzské expediční sbory. V září 1919 byl předán nově zformovanému bělogvardějskému loďstvu. Za evakuace Sevastopolu v listopadu 1920 se v silné bouři 16. listopadu převrátil i s 350 lidmi na palubě.\n"}
{"id": "611967", "url": "https://cs.wikipedia.org/wiki?curid=611967", "title": "Žarkij", "text": "Žarkij\n\nŽarkij byl ruský torpédoborec třídy \"Bojkij\". Ve službě byl v letech 1906–1924. V řadách Černomořského loďstva se účastnil první světové války. Za ruské občanské války se po různých peripetiích stal součástí bělogvardějské námořní eskadry. Závěr služby strávil v internaci.\n\nTorpédoborec postavila v letech 1902–1906 loděnice v Nikolajevu.\n\nPo dokončení výzbroj představoval jeden 75mm kanón, pět 47mm kanónů a tři 381mm torpédomety s celkovou zásobou šesti torpéd. Před první světovou válkou byla výzbroj upravena na dva 75mm kanóny a dva 381mm torpédomety. Pohonný systém tvořily čtyři kotle Yarrow a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 26 uzlů.\n\nDo služby u Černomořského loďstva byl zařazen v roce 1906. Za první světové války se účastnil bojových akcí proti Turecku. Hned první den nepřátelských akcí 29. října 1914 vyrazil spolu s torpédoborci \"Lejtěnant Puščin\" a \"Živučij\" na pomoc napadené minolovce \"Prut\". Avšak jejich nepřítelem se ukázal být německý bitevní křižník SMS \"Goeben\", a proto se lodě stáhly a nechaly \"Prut\" na pospas Němcům. Poté sloužil na základně Batumi, odkud podporoval operace ruských vojsk na kavkazské frontě. V roce 1917, operujíc ze základny Sulina, podnikal spolu s torpédoborcem \"Živoj\" výpady proti tureckému pobřeží. Úspěšná byla až jejich třetí akce ze dne 4. dubna, kdy potopily dva větší turecké škunery. V červnu 1918 padnul do německých rukou, avšak do služby zařazen nebyl. Po německé kapitulaci zůstal \"Žarkij\" spolu s dalšími zbylými ruskými loděmi v Sevastopolu, který ovládly britské a francouzské expediční sbory. V září 1919 byl předán nově zformovanému bělogvardějskému loďstvu. Po porážce bělogvardějců odplul spolu se zbytky jejich loďstva do Bizerty, kde byl internován. Nakonec byl roku 1924 sešrotován. \n"}
{"id": "611970", "url": "https://cs.wikipedia.org/wiki?curid=611970", "title": "Okresní soud v Domažlicích", "text": "Okresní soud v Domažlicích\n\nOkresní soud v Domažlicích je okresní soud se sídlem v Domažlicích, jehož odvolacím soudem je Krajský soud v Plzni. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v prvním patře historické budovy s bezbariérovým přístupem na Paroubkově ulici. Jde o dominantu vrcholu svahu vilové čtvrti, která proto zpočátku vyvolávala silné emoce. Vystavěna byla Františkem Hladečkem z Plzně v letech 1926 až 1930 na základě projektu pražského architekta Ladislava Skřivánka, v 60. letech 20. století byla ještě provedena adaptace podkroví pro další kanceláře. Dvoupatrová budova s vnitřním atriem sloužila nejen okresnímu soudu, ale původně také dalším úřadům, např. okresnímu hejtmanství nebo berní správě (proto se jí přezdívalo „Okres“ či „Berňák“), a byla v ní umístěna i četnická stanice a věznice. Funkcionalistický ráz stavby je modifikován novorenesančními římsami, rizality a bosáží, nad výrazných vchodem je umístěn znak Československé republiky, sluneční hodiny a nápis „Nechť rodí se z vůle Boží ti velcí, kteří nám svobodu národa i v těžkých dobách uhájí“.\n\nObvod Okresního soudu v Domažlicích se téměř shoduje s okresem Domažlice, patří do něj území těchto obcí:\n\nBabylon •\nBělá nad Radbuzou •\nBlížejov •\nBrnířov •\nBukovec •\nČečovice •\nČermná •\nČerníkov •\nČernovice •\nČeská Kubice •\nDíly •\nDomažlice •\nDrahotín •\nDraženov •\nHlohová •\nHlohovčice •\nHolýšov •\nHora Svatého Václava •\nHorní Kamenice •\nHoršovský Týn •\nHostouň •\nHradiště •\nHvožďany •\nChocomyšl •\nChodov •\nChodská Lhota •\nChrastavice •\nKanice •\nKaničky •\nKdyně •\nKlenčí pod Čerchovem •\nKoloveč •\nKout na Šumavě •\nKřenovy •\nKvíčovice •\nLibkov •\nLoučim •\nLuženičky •\nMeclov •\nMezholezy (dříve okres Domažlice) •\nMezholezy (dříve okres Horšovský Týn) •\nMilavče •\nMířkov •\nMnichov •\nMočerady •\nMrákov •\nMutěnín •\nNemanice •\nNěmčice •\nNeuměř •\nNevolice •\nNová Ves •\nNový Kramolín •\nOsvračín •\nOtov •\nPařezov •\nPasečnice •\nPec •\nPelechy •\nPoběžovice •\nPocinovice •\nPoděvousy •\nPostřekov •\nPuclice •\nRybník •\nSemněvice •\nSpáňov •\nSrbice •\nSrby •\nStaňkov •\nStráž •\nŠtichov •\nTlumačov •\nTrhanov •\nÚboč •\nÚjezd •\nÚnějovice •\nÚsilov •\nVelký Malahov •\nVidice •\nVlkanov •\nVšekary •\nVšepadly •\nVšeruby •\nZahořany •\nŽdánov\n\n"}
{"id": "611971", "url": "https://cs.wikipedia.org/wiki?curid=611971", "title": "Merkurij", "text": "Merkurij\n\nMerkurij byla ruská dělová briga s výzbrojí 18 děl. Proslavila se hlavně svým bojem z 14. května 1829, kdy se střetla s dvěma osmanskými řadovými loděmi o 110 a 74 dělech. Posádce se podařilo dobrým manévrováním a vlastní statečností nejen předejít zajetí či zničení, ale také uštědřit Osmanům takové škody, že ti radši přerušili boj a odpluli. Za to byl kapitán lodi Kazarskij vyznamenán 4. stupněm Vojenského řádu sv. Jiří a loď dostala, jako teprve druhá v ruském loďstvu, právo vyvěsit svatojiřskou standartu. Na památku tohoto hrdinského činu bylo navíc ustanoveno, že ve stavu ruského Černomořského loďstva musí být vždy loď nesoucí název \"Pamjať Merkurija\".\n"}
{"id": "611983", "url": "https://cs.wikipedia.org/wiki?curid=611983", "title": "Slovenská extraliga ledního hokeje 2010/2011", "text": "Slovenská extraliga ledního hokeje 2010/2011\n\nSlovnaft extraliga 2010/11 byla 18. sezónou slovenské hokejové extraligy. Mistrem se stal tým HC Košice.\n\n\n\n1. utkání\n2. utkání\n3. utkání\n4. utkání\n5. utkání\n"}
{"id": "611989", "url": "https://cs.wikipedia.org/wiki?curid=611989", "title": "Erste Bank Eishockey Liga 2010/2011", "text": "Erste Bank Eishockey Liga 2010/2011\n\nSezóna 2010/2011 byla 81. sezónou Rakouské ligy. Vítězem ligy se stal tým EC Red Bull Salzburg.\n\n10 týmů odehrálo v základní části celkem 54 zápasů, každý s každým po 6 zápasech. Za výhru se udělovaly 2 body, za prohru 0 bodů. V případě remízy se prodlužovalo, pokud tým v prodloužení nebo na penalty zvítězil, získal 2 body, pokud prohrál, tak získal 1 bod.\nDo playoff postupovalo 8 nejlepších týmů, každé kolo se hrálo na 4 vítězné zápasy.\n\n\n\n"}
{"id": "611990", "url": "https://cs.wikipedia.org/wiki?curid=611990", "title": "Japonské císařské regálie", "text": "Japonské císařské regálie\n\nJaponské císařské regálie zvané též Tři posvátné poklady jsou meč Kusanagi (草薙劍), zrcadlo Jata no kagami (八咫鏡) a klenot Jasakani no magatama (八尺瓊曲玉). O jejich podobě a původu není nic přesného známo, protože přístup k nim má pouze japonský císař a několik vybraných kněží a při císařské korunovaci jsou regálie zahaleny látkou. Má se za to, že meč je uložen ve svatyni Acuta v Nagoji, klenot v císařském paláci v Tokiu a zrcadlo v komplexu Velké svatyně v Ise.\n"}
{"id": "611994", "url": "https://cs.wikipedia.org/wiki?curid=611994", "title": "Semjon Adamovič Chmaladze", "text": "Semjon Adamovič Chmaladze\n\nSemjon Adamovič Chmaladze byl sovětský voják a revolucionář. Byl členem Ruské sociálně demokratické dělnické strany, aktivně se podílel na ilegální činnosti strany, jeden čas byl dokonce nucen žít v exilu. Za revoluce v roce 1905 se stal velitelem bojové družiny Rudé gardy v Baku, kde se účastnil bojů proti kozákům. V roce 1917 velel bakuskému sovětskému praporu, poté obrněnému vlaku V. I. Lenina. V roce 1920 byl převelen na Jihozápadní front, kde velel obrněnému vlaku č. 21. Následně se účastnil jako člen 11. armády dobývání Gruzie, která byla pod vládou menševiků. \n\n"}
{"id": "611996", "url": "https://cs.wikipedia.org/wiki?curid=611996", "title": "Nipponosaurus", "text": "Nipponosaurus\n\nNipponosaurus („japonský ještěr“) byl rodem mohutného kachnozobého dinosaura, žijícího v období pozdní křídy (asi před 80 miliony let) na území dnešního ostrova Sachalin (Rusko). V době objevu a popisu však ostrov náležel pod svrchovanost Japonského císařství a byl popsán japonským paleontologem Takumi Nagaem (odtud rodové jméno). Dnes jde o severovýchodní část Asie pod svrchovaností Ruské Federace. Typový druh \"N. sachalinensis\" byl popsán v roce 1936, šlo zřejmě o nedospělý exemplář o délce kolem 4 metrů. Rozměry dospělých exemplářů nejsou známé, délka však mohla činit kolem 8 metrů. Fosilie jsou kompletní zhruba ze 60%, přesto zůstává tento lambeosaurin jedním z nejméně poznaných zástupců své skupiny. Šlo zřejmě o blízkého příbuzného severoamerického rodu \"Hypacrosaurus\".\n\n\n"}
{"id": "612001", "url": "https://cs.wikipedia.org/wiki?curid=612001", "title": "Nachal Telem", "text": "Nachal Telem\n\nNachal Telem (: נחל תלם, : \"Vádí Zarka\") je vádí v Judsku na Západním břehu Jordánu. Oficiálně se hebrejsky nazývá Nachal Naciv (נחל נציב), ale toto pojmenováno není v praxi používáno.\n\nZačíná v západní části Judských hor (respektive jejich části zvané Hebronské hory), v prostoru západně od města Hebron a nedaleko izraelské osady Telem. Směřuje pak k severozápadu kopcovitou krajinou, v níž míjí palestinskou obec Tarkumija. Pak ústí do vádí Nachal Guvrin.\n\nVádí je zčásti turisticky využíváno, v okolí se nachází největší jeskyně v tomto regionu \"Ma'arat Tur Cafa\" (מערת טור-צפא), o délce 441 metrů. Spekuluje se, že poskytovala úkryt židovským povstalcům během povstání Bar Kochby. Na horním toku, severně od Telem, leží i přírodní rezervace Ja'ar El Kof (שמורת יער אל קוף, \"Šmoret Ja'ar El Kof\"). Jde o lesní komplex vysázený už za britského mandátu od roku 1927, původně na ploše 1000 dunamů (1 kilometr čtvereční), později za jordánské vlády v roce 1966 rozšířený severním směrem o dalších 900 dunamů (0,9 kilometru) Jen menší část rezervace poblíž Telem je ale v oblasti pod civilní kontrolou Izraelců, většina leží na teritoriu pod správou Palestinské autonomie.\n\n28. prosince 2007 zde došlo k teroristickému útoku, při kterém byli zabiti dva židovští turisté. Dva palestinští pachatelé se pak sami vydali do rukou izraelských bezpečnostních složek.\n\n"}
{"id": "612007", "url": "https://cs.wikipedia.org/wiki?curid=612007", "title": "Dějiny Paříže", "text": "Dějiny Paříže\n\nDějiny Paříže jsou úzce spjaty s dějinami Francie. Historické prameny dokládají dějiny města a jeho předchůdců po více než 2000 let. Během této doby se z keltského oppida vyvinulo dnešní hlavní město Francie. Nicméně archeologické nálezy posunuly osídlení na zdejším území až do období 4. až 3. tisíciletí př. n. l.\n\nStředověká \"Velká kronika Francie\" (Grandes Chroniques de France) uvádí založení města Trójanem Paridem, jehož pravnuk Brutus založil Británii a Francion Francii. Na jednom nástěnném koberci z doby francouzského krále Františka I., který se nachází v katedrále v Beauvais, je Paris zobrazen v dobovém oděvu jako zakladatel města.\n\nPodle jiné legendy založil Paříž Héraklés při své cestě do zahrad Hesperidek. Shromáždil kolem sebe kmen Parrhasierů z arkádských hor a společně se usadili na úpatí Montmartru a nazývali se Pařížané. Král Ludvík XIV. je na vítězném oblouku Porte Saint-Martin vyobrazen jako Herkules s kyjem v ruce.\n\nPřed 30 až 40 miliony let bylo v Pařížské pánvi mělké teplé moře, z kterého vystupovaly ojedinělé ostrovy Mont Valérien, Chaillot, Belleville, Montmartre, Bagneux a Meudon. Toto moře bylo osídleno hlavně organismy ze skupiny foraminifera, jejichž vápenaté fosílie později sloužily obyvatelům města jako stavební materiál. Fauna v lagunách dnešního Montmartru, Buttes-Chaumont a Ménilmontant vytvořila ložiska sádrovce, který se stal druhým hlavním stavebním materiálem. Později, když erodovala velká vápencová plošina v dnešní severovýchodní Francii, vytvořila se řeka Seina se spádovou oblastí v průměru zhruba 200 kilometrů.\n\nNa jejím nejnižším bodě, 28 metrů nad mořem se vytvořilo souostroví, kde se usadili lidé. Pozůstatky tohoto osídlení se dnes již nezachovaly, zejména proto, že dnešní úroveň zemského povrchu leží asi šest metrů nad původním. Pouze západní cíp ostrova Cité, který je složený z několika ostrovů, které byly později spojeny, má stále původní úroveň.\n\nPůvodně byly nejstarší stopy lidského osídlení na území dnešní Paříže objeveny v roce 1991 při stavebních pracích ve čtvrti Bercy na levém břehu bývalého ramene Seiny. Pozůstatky osady ze 4. a 3. tisíciletí př. n. l. skrývaly monoxyl, šíp a luk a kostěné a kamenné nástroje.\n\nV roce 2008 byl uskutečněn archeologický objev, který posouvá nejstarší osídlení až do období mezolitu (8000-6500 př. n. l.). Poblíž Seiny byly na předpokládaném břehu bývalého říčního ramene v 15. obvodu v ulici \"Rue Henry-Farman\" naproti pařížskému heliportu objeveny pozůstatky lovců a sběračů. Místo bylo opětovně osídleno i v pozdějších dobách, v neolitu a mladší době železné.\n\nVe 3. století př. n. l. se na ostrově v Seině usadil Galský kmen Parisiů, kteří založili oppidum nazvané Lutetia. Tradičně bývá za tento ostrov považován ostrov Cité. Archeologické průzkumy v letech 1994–2005 ovšem tuto teorii narušily. Objev velkého opevněného prostoru o rozloze 15 ha na území dnešního města Nanterre zpochybňuje význam hlavního osídlení na ostrově Cité v době před římskou nadvládou.\nZ 1. století př. n. l. se dochovaly zlaté mince (statéry), které Parisiové razili, a také první písemná zmínka o Lutetii, kterou zanechal Julius Caesar z roku 53 př. n. l. ve svých \"Zápiscích o válce galské\", kde i stručně charakterizoval, že jejich město leží na ostrově. Caesar si vybral Lutetii jako základnu k tažení proti vzbouřeným sousedním kmenům. Do povstání se však zapojili i Parisiové. V květnu 52 př. n. l. proběhla u Lutetie bitva, ve které zvítězil Caesarův vojevůdce Titus Labienus nad galskými kmeny Aulerků, Senonů a Parisiů. Galové raději zničili mosty a vypálili vlastní město nežli by jej přenechali Římanům. Ti však neobnovili sídlo na ostrově, ale založili nové centrum na jižním, levém břehu Seiny, kterému dali tradiční římský pravidelný půdorys. Oblast kolem řeky, především na severním, pravém břehu byla velmi bažinatá a území skýtalo jen několik málo pevných míst. Na jihu naopak vystupovalo návrší (dnešní Montagne Sainte-Geneviève), na jehož vrcholku se nacházelo centrum nové Lutetie.\n\nMěstem procházela od severu k jihu hlavní silnice ze Soissons do Orléans (dnes \"Rue Saint-Martin\" na severu a \"Rue Saint-Jacques\" na jihu). Na jižním břehu vedla ještě paralelní ulice (dnešní \"Boulevard Saint-Michel\"). Na severním břehu se směrem na východ oddělovala cesta do Melunu (dnešní \"Rue Saint-Antoine\"). Významná cesta ve směru východ-západ město neprotínala, tuto roli sehrála řeka jako dopravní tepna.\nMěsto, které se v té době nazývalo rovněž \"Civitas Parisiorum\", bylo v římské Galii poměrně nevýznamné. Přesto zde v období od poloviny 1. století do počátku 3. století n. l. vznikly mnohé veřejné stavby, jejichž pozůstatky se někdy dochovaly až do dnešních dnů. Mezi ulicemi \"Boulevard Saint-Michel\" a \"Rue Saint-Jacques\" bylo fórum, jehož zbytky byly částečně objeveny při výstavbě podzemních garáží na \"Boulevardu Saint-Michel\". Do města byl postaven 16 km dlouhý vodovod (Akvadukt Lutetia), který zásoboval vodou mj. i troje lázně. Největší byly Lázně Cluny, z nichž se dochovaly části zabudované do pozdějšího paláce Hôtel de Cluny. Menší, tzv. (Východní lázně) se nacházely pod dnešní Collège de France.\nVe východní části města na úpatí návrší, pod kterým tekla řeka Bièvre, se nacházela Arènes de Lutèce, která byla objevena v 19. století. Stavba pro 17.000 diváků sloužila jako aréna i jako amfiteátr. V roce 1899 byly objeveny zbytky zdí dalšího antického divadla pro 3000 diváků pod Lycée Louis-le-Grand (roh \"Rue Racine\" a \"Boulevard Saint-Michel\").\n\nNa východní straně ostrova Cité byl chrám, další stál severně od města na návrší Montmartre, který se tehdy nazýval \"Mons Mercurius\" (Merkurova hora). Z tohoto Merkurova chrámu, který byl později přestavěn na klášter Saint-Pierre de Montmartre, se dochovaly čtyři antické sloupy, které jsou dnes zabudované v klášterním kostele Saint-Pierre de Montmartre.\nZ antického období se rovněž dochovala významná památka Sloup převozníků, z období vlády císaře Augusta. Dnes se nachází v Národním muzeu středověku. Jedná se o nejstarší umělecké dílo pocházející z Paříže. Sloup byl nalezen při stavebních pracích v roce 1711 v katedrále Notre Dame a zobrazuje keltská a římská božstva.\nVe 3. století se ve městě šířilo křesťanství, s nímž je spojen první pařížský biskup svatý Diviš (Denis). Ten vystupoval proti pohanským bohům. Kolem roku 250 byli Diviš, kněz Rusticus a diakon Eleutherius popraveni na příkaz římského guvernéra Sisinnia. Stětí proběhlo před Merkurovým chrámem. Návrší se posléze v latinských legendách nazývalo \"Mons Martyrium\" (Hora mučedníků), z něhož posléze vznikl dnešní název Montmartre. Diviš byl později prohlášen za svatého. Podle legendy vzal svatý Diviš svou setnutou hlavu do rukou a odešel s ní na sever, kde chtěl být pohřben. Na tomto místě vznikl kolem roku 475 kostel, pozdější bazilika Saint-Denis. Franský král Dagobert I. zde založil v 7. století benediktýnský klášter, který v následujících staletích sloužil jako královské pohřebiště. Sv. Diviš se stal jedním ze čtyř patronů Paříže i patronem celé Francie.\n\nŘímské město rozložené na levém břehu zaniklo definitivně během stěhování národů ve 2. polovině 3. století. V letech 275 nebo 276 na město zaútočili pravděpodobně Germáni a kolem roku 280 bylo germánskými kmeny vypáleno. Obyvatelstvo se přesunulo na lépe zabezpečený ostrov Cité, který se stal zárodkem nového města. Zbytky římských městských hradeb, které ostrov chránily před napadením, i další stavby jsou vidět v Archeologické kryptě (Crypte archéologique) pod náměstím před katedrálou Notre-Dame. V letech 291–292 panovala obzvláště mrazivá zima a Seina zamrzla. Jedná se o vůbec nejstarší zprávu tohoto typu.\n\nV roce 308 se objevuje poprvé název Paříž, který nahradil původní jméno Lutetia.\n\nVe 4. století mělo město významný vojenský význam na severu Galie, takže se stalo dočasným sídlem několika vojenských císařů, kteří se odtud snažili bránit římské hranice a zastavit postup Germánů. V únoru až červenci 358 zde pobýval caesar Julianus před zahájením útoku proti Alamanům a Frankům. Po svém vítězném tažení Julianus opět v letech 359–360 pobýval v Paříži. Pravděpodobně se zdržoval v paláci na špičce ostrova Cité, kde později sídlili merovejští králové. Císař žádal o převod dvou legií na Dunaj, vojáci nesouhlasili a prohlásili jej augustem, což odmítl. Stal se jím až po smrti Constantia II. v roce 361. \n\nTaké císař Valentinianus I. na začátku své vlády sídlil v Paříži. Poprvé zde pobýval od října do prosince 365, podruhé v červnu 366. Tehdy mu jeho spoluvládce a bratr Valens donesl hlavu uzurpátora Procopia.\nMezi řekami Bièvre a Seinou stranou římského osídlení vznikla v době po Divišově působení křesťanská obec, který se skrývala v opuštěných kamenolomech. V roce 360 se v Paříži konal koncil o ariánském heretickém hnutí, které bylo odsouzeno již na Prvním koncilu v Nikaji v roce 325. Toto křesťanské náboženské hnutí se rozšířilo mezi některými germánskými kmeny, především Gótů a Burgundů, ale i jiných.\n\nOsobností této doby byl biskup Marcel († cca 436), další pařížský patron, který dle legendy přemohl draka skrývajícího se na hřbitově jižně od města. Sám zde byl později pohřben a jeho zásluhou vzniklo významné předměstí Saint-Marcel. Jeho obyvatelé používali při pohřbívání části římských staveb jako sarkofágy. V Saint-Marcel zemřela v 5. století ve věku 23 let jistá \"dulcissima Barbara\", první Pařížanka, jejíž jméno je známo (její epitaf byl nalezen v roce 1656).\n\nV roce 451 se Attila a Hunové přiblížili k Paříži. Podle legendy svatá Jenovéfa (Geneviève) svými modlitbami odvrátila jejich vojsko, které zamířilo na jih k Orléans. Tím, že ochránila Paříž před jejich útokem, stala se další patronkou města. Svatá Jenovéfa byla významnou politickou osobností města. Jako jediná dcera romanizovaného Franka, městského rady Severa zdědila podle římského práva veškerý jeho majetek, což jí umožnilo převzít i jeho vliv. V roce 464 oblehl Paříž merovejský král Childerich I. Když v roce 486 vojenské oddíly dalšího merovejského krále Chlodvíka I. porazily římské legie u Soissons, 100 kilometrů severně od Paříže, skončila římská nadvláda v severní Galii i ve městě Paříži. Svatá Jenovéfa vyjednávala s Chlodvíkem převzetí Paříže pod královu ochranu a tudíž i do jeho do jeho pravomoci. Po Chlodvíkově vítězství mu však zakázala vstoupit do města. Ten oblehl město, kde vypukl hladomor. Jenovéfa zorganizovala zásobování a Chlodvíkovo vojsko odtáhlo. Tato napjatá situace mezi Paříží a králem trvala deset let. Paříž byla katolickým ostrovem v jinak ariánské Galii a svatá Jenovéfa nepřerušila styky s Chlodvíkem, který jako jediný franský král přijal křesťanství podle nicejského vzoru.\n\nChlodvík přijal křest v Remeši (496 nebo 498) a zahájil tažení proti ariánství. Se svou ženou Chrodechildou založili roku 502 klášter, kde byla pohřbena svatá Geneviève a posléze i oba královští manželé. Klášter byl původně zasvěcen sv. Apoštolům Petrovi a Pavlovi, ale v 9. století převzal jméno patronky Geneviève. V roce 508 Chlodvík učinil Paříž hlavním městem Franské říše.\n\nPo Chlodvíkově smrti roku 511 se království rozdělilo mezi jeho čtyři syny, z nichž Childebert I. obdržel dílčí království Paříž (vládl 511–558). Kolem roku 540 byla na ostrově Cité postavena či obnovena katedrála svatého Štěpána, kterou mnohem později nahradila katedrála Notre-Dame. Po Childebertově smrti připadla Paříž jeho bratrovi Chlotharovi I. (558–561), který vládl už v sousedním království Neustrie (Soissons). Po něm v obou zemích vládl Chlotharův syn Charibert I. (561–567). Po Charibertově smrti získal Paříž jeho bratr Chilperich I. (567–584) a Paříž se stala součástí království Neustrie. Vládu převzal jeho syn Chlothar II. (584–629) a po něm Dagobert I. (629–639). Kolem roku 651 založil na ostrově Cité biskup Landerik špitál Hôtel-Dieu, který přijímal všechny nemocné bez rozdílu.\n\nV roce 794 Karel Veliký (748–814) učinil Cáchy rezidenčním městem Franské říše a Paříž ztratila svůj význam. Během vlády Karlovců v 9. století se Paříž stala cílem několika vikinských nájezdů, kdy bylo město opakovaně vypáleno.\n\nPoprvé se Normané objevili u Paříže 28. března 845. 6000 mužů připlulo po Seině na 120 lodích. Karel II. Holý zaplatil 7000 liber stříbra, aby uchránil město. Druhý normandský vpád zažila Paříž 28. prosince 856 a město bylo vypáleno. Následoval nájezd 12. června 857, kdy byly vypáleny všechny kostely kromě klášterů Saint-Germain-des-Prés a Saint-Denis, které zaplatily vysoké výkupné. 3. dubna 858 bylo opatství Saint-Germain-des-Prés opět dobyto Normany. V roce 861 proběhl další útok Normanů na Paříž, kdy spálili město a opatství Saint-Germain-des-Prés. Opatství bylo Normany vydrancováno také v roce 869. V roce 870 Karel Holý nařídil v zájmu ochrany Paříže před Vikingskými nájezdy postavit mosty Grand-Pont (Velký most) a Petit-Pont (Malý most).\n\n24. listopadu 885 opět připlulo k Paříži 700 normandských lodí. Pařížský hrabě Odo zorganizoval úspěšnou obranu, která trvala 13 měsíců. Normané se usídlili před hradbami, pustošili okolí, ale Paříž nedobyli. V září 886 k Paříži dorazil císař Karel Holý, který raději zaplatil výkupné 700 liber stříbra, než by s Vikingy bojoval. V květnu 887 a červnu a červenci 889 se pokusili Normané o poslední nájezdy, ale město se podařilo ubránit.\nPo vítězství nad Vikingy sesadil v roce 888 Odo Pařížský karolínského krále Karla Tlustého a sám vládl jako král Západofranské říše do roku 898.\n\nV říjnu 978 oblehl Paříž císař Ota II. Pařížský hrabě z rodu Robertovců Hugo Kapet se jeho útoku ubránil a císař 30. listopadu s vojskem odtáhl. Po smrti západofranského krále Ludvíka V., posledního mužského potomka z karolínské dynastie, byl Hugo Kapet v roce 987 zvolen králem. Kapet učinil Paříž sídelním městem svého království a založil královský rod Kapetovců, který vládl ve Francii v přímé linii až do roku 1328. Paříž jako sídlo Kapetovců nabyla na významu a získala tím jasnou převahu nad městem Orléans.\n\nNa počátku 11. století (poslední zmínka v roce 1007) mizí titul pařížského hraběte a pařížské hrabství jako samostatné území zaniká, neboť území je plně v rukou krále. \n\n12. března 1111 se Pařížané ubránili vojsku Roberta de Beaumont (1048/1049–1118), jednoho zde spolubojovníků Viléma Dobyvatele, který se pokusil zmocnit města. Paříž jako sídlo Kapetovců nabývá na významu a získává jasnou převahu nad městem Orléans.\n\nKolem roku 1120 se učitelé a žáci církevní školy přemisťují na návrší montagne Sainte-Geneviève na levém břehu, na území budoucí Latinské čtvrti. V roce 1132 vydal pařížský biskup nařízení, kterým chtěl zamezit nepokojům vyvolávaných studenty, jejichž počet rychle narůstal. V roce 1140 začal v Paříži vyučovat Petr Lombardský. V červenci téhož roku byl vykázán z města Pierre Abélard, který odešel do kláštera Cluny.\n\n12. října 1131 došlo k neštěstí, na jehož následky zemřel Filip Francouzský (1116–1131), nejstarší syn Ludvíka VI. Spadl s koně, který se vyděsil pobíhajícího prasete v ulici \"Rue Saint-Jean\". Po této nehodě bylo zakázáno nechávat prasata volně pohybovat po ulicích.\n\nMěsto začalo vyrůstat i na druhém břehu. V roce 1137 byl městský trh přesunut z náměstí \"Place de Grève\" (dnešní \"Place de l'Hôtel-de-Ville\") na nové místo na pravém břehu na okraji města. Vznikla tak tržnice, pozdější Les Halles. První zastřešená tržnice byla otevřena v roce 1181. Aby bylo snadné kontrolovat směnárníky a bankéře, vydal král Ludvík VII. v roce 1141 nařízení, že mohou poskytovat své služby pouze na mostě Pont au Change. Z roku 1150 pochází rovněž od Bernarda z Clairvaux první zmínka o větrném mlýně v Paříži. V této době měla Paříž asi 50 000 obyvatel. Na pravém břehu v roce 1154 začalo odvodňování bažin mezi městem a Montmartrem, čímž se začala formovat nová čtvrť Marais.\nV roce 1163 biskup Maurice de Sully zahájil výstavbu katedrály Notre-Dame na ostrově Cité, která nahradila předchozí chrám Saint-Étiene. Při něm byla rovněž zbořena nemocnice Hôtel-Dieu a postavena stranou nová. 19. května 1182 byl vysvěcen hlavní oltář katedrály.\n\nKrál Filip II. August (1165–1223) se velmi zasloužil o rozvoj Paříže. V roce 1186 nařídil vydláždit hlavní ulice. Kolem roku 1200 se pak na soukromých domech začaly objevovat první znamení umožňující orientaci ve městě. Král ale především nechal vybudovat městské hradby. V té době bojoval panovník s Platagenety. Aby ochránil město v době své nepřítomnosti, nařídil před odjezdem na třetí křížovou výpravu vybudovat kamenné hradby kolem celé Paříže. Nejprve vznikly hradby v letech 1190–1209 na pravém břehu. Případný útok anglického krále by pravděpodobně vedl od severozápadu a levý břeh nebyl z důvodu menšího osídlení tolik významný. Na levém břehu probíhala výstavba v letech 1200–1215. Chráněné území zahrnovalo 253 ha na obou stranách řeky. Současně začal jako součást opevnění budovat na pravém břehu na západním okraji města královský palác Louvre (první část byla dokončena roku 1202), odkud přesídlil z Palais de la Cité, tradičního královského paláce na ostrově Cité.\n\nPanovník rovněž z finančních důvodů zasáhl do života zdejší židovské komunity. Dne 5. února 1180 nechal zatknout představitele židovské obce a odsoudil je k vysoké pokutě 15 000 marek stříbra. V dubnu 1182 vyhnal židy zcela z města a jejich synagogu přeměnil na kostel. Židé se mohli do Paříže vrátit v roce 1198, ovšem pod podmínkou placení vysokých daní.\n\n3. dubna 1194 byl zničen královský archiv v bitvě u Freteval. Filip II. August nařídil, že nyní budou všechny významné akty vznikat ve dvou vyhotoveních, z nichž jeden musí zůstat v Paříži. To je nejen začátek královského archivu, ale i usazení královské správy v Paříži, která již necestovala s králem.\nV roce 1200 se strhla mezi studenty a oddíly pařížského prévôta bitka, při které zemřelo pět osob. Aby panovník zabránil dalším potyčkám, udělil profesorům a studentům privilegium, podle kterého spadali pod jurisdikci pařížského biskupa. Tím dal základ ke vzniku Pařížské univerzity. Univerzitu uznal papež Inocenc III. ve své bule v roce 1215, kterou roku 1231 potvrdil Řehoř IX. Jednotlivé koleje se soustřeďovaly na levém břehu. Nejznámější z nich, Collège de Sorbonne založil v roce 1257 Robert de Sorbon. Se zdejší univerzitou jsou svázána jména významných teologů jako např. Albert Veliký a Tomáš Akvinský.\n\nStředověká Paříž se pomalu rozdělila na dva odlišné celky. Na pravém břehu sídlil král a obchodníci, převládalo zde proto hospodářství a politika a na levém břehu Seiny se formovalo intelektuální centrum.\n\nTaké dlouhá vláda Ludvíka IX. (1226–1270) znamenala pro Paříž významné změny. 26. dubna 1248 byla vysvěcena na ostrově Cité Sainte Chapelle, roku 1254 založil Ludvík nemocnici Quinze-Vingt určenou slepcům.\n\nKolem roku 1240 nařídil biskup Vilém z Auvergne pravidelné zvonění zvonů pro určování času. První zmínka o sestrojení hodin v Paříži pak pochází z roku 1299.\n\nKolem roku 1250 vzniká \"Cura Regis\" neboli Pařížský parlament jako královský soudní dvůr, jehož jedinou pravomocí bylo soudit. Přes svůj název se nejednalo o místní soud, ale jeho pravomoci sahaly od Pikardie k Auvergne a od Pays de la Loire k Champagne.\n\nV roce 1268 sestavil pařížský prévôt Étienne Boileau \"Knihu řemesel\" (Livre des métiers), ve které zaznamenal statuta 132 řemesel. Roku 1292 vznikla podobná \"Kniha měr\" (Livre de taille) pro daňové účely, která obsahuje řemesla podle ulic, kterých je uvedeno asi 300. Kolem roku 1300 byl sepsán první seznam názvů pařížských ulic. V té době ve městě žilo asi 150 000-200 000 obyvatel.\n\nPočátek 14. století probíhal v Paříži ve znamení mocenských bojů Filipa IV. Sličného. 23. března 1302 a 13. června 1303 svolal panovník do Paříže poprvé generální stavy, aby získal podporu šlechty ve své válce proti papeži. Finanční okolnosti přispěly k rozhodnutí vyhnat 21. června 1306 z Paříže všechny židy a zabavit jejich majetek (vrátit se mohli až v červnu 1315). Stejný osud postihl v roce 1311 lombardské směnárníky. 30. prosince 1306 vypuklo ve městě povstání proti vysokým daním. Sám král se musel uchýlit do sídla templářů, kde byl obléhán davem. 5. ledna 1307 bylo 28 vedoucích povstalců oběšeno.\nV roce 1307 král vystoupil také proti templářům. Ti se po pádu Jeruzaléma v roce 1291 usadili v Paříži. Na pravém břehu mimo tehdejší městské hradby vybudovali své hlavní sídlo nazvané Templ. V pátek 13. října 1307 král nechal zatknout představitele řádu a jejich Temple uzavřít. V roce 1312 papež Klement V. pod tlakem Filipa IV. rozpustil templářský řád a dne 19. března 1314 byli poslední velmistr řádu Jacques de Molay a komtur Normandie Geoffroy de Charnay upáleni v Paříži na ostrově Cité.\n\nV roce 1307 se rovněž Pařížský parlament stal trvalou institucí, která soudila jménem krále. Odvolení proti jeho rozhodnutí mohla projednávat pouze královská rada. V prosinci 1320 byla stanovena definitivní organizace parlamentu. Dělil se na tři komory: Velká komora (Grand-Chambre), Vyšetřovací komora (Chambre des enquêtes) a Komora žádostí (Chambre des requêtes).\n\nV roce 1320 se populace Paříže odhaduje na 250 000 osob. V následujících letech však obyvatelstvo postihlo několik pohrom. Po kruté zimě 1325/1326 zničila povodeň všechny mosty na ostrově Cité a ostrov musel být po dobu pěti týdnů zásobován pouze loděmi. V letech 1348–1350 postihla město morová epidemie tzv. černá smrt, která zahubila asi čtvrtinu obyvatel. V roce 1348 byl vydán královský zákaz zametat ulice po velkých deštích, aby se zamezilo splavování odpadu do Seiny, která byla hlavním zdrojem pitné vody pro město. V květnu 1349 opustila královská rada Paříž kvůli vrcholící epidemii moru. V roce 1350 byly zřízeny první otevřené stoky pro odvod splašků z města. Následkem epidemií byla stagnace v rozvoji města, která trvala až do poloviny 15. století. \n\nNicméně v roce 1345 po 182 letech prací byla dokončena stavba katedrály Notre-Dame. 7. července 1357 koupil Étienne Marcel, prévôt des marchands, dům s podloubím na náměstí \"Place de Grève\", ve kterém byla umístěna pařížská radnice.\nV roce 1358 se v Paříži projevily dozvuky stoleté války. 22. února vypuklo povstání pod vedením Étienna Marcela. Pařížané pod jeho vedením se zbraněmi zaútočili na královské sídlo Palais de la Cité. Dauphin, pozdější král Karel V. musel uprchnout z Paříže a přislíbil jim účast na královské správě, takže čtyři měšťané se mohli stát členy královské rady. Povstání bylo za pomoci šlechty ještě téhož roku potlačeno. 31. července byl Étienne Marcel popraven a 2. srpna vstoupil dauphin do Paříže. Další lidové povstání namířené proti králi (a jeho daním), tzv. povstání maillotinů proběhlo v Paříži v březnu 1382.\n\nVe druhé polovině 14. století sužovaly Paříž rovněž opakované morové epidemie (1360–1363, 1366–1369, 1374, 1379–1380, 1382, 1399–1401). Nepomohlo ani nařízení z roku 1374, které ukládalo za povinnost zřídit ve všech soukromých domech latriny.\n\nJiný zákaz pařížského prévôta z 22. ledna 1397 se týkal hry jeu de paume, předchůdce tenisu, která odváděla od povinností v rodině a řemeslu. Hráči však tento zákaz nerespektovali, proto bylo 22. června téhož roku upraveno. Zákaz platil pro všední dny a hrát se mohlo jen v neděli, ovšem ani tento zákaz nebyl dodržován.\n\nKarel V. nechal na levém břehu vystavět nové městské hradby, které by město lépe ochránily před útokem Angličanů. Navíc zde nechal vystavět nový královský palác Saint-Pol, neboť po útoku měšťanů se na ostrově Cité již necítil bezpečně. Výstavba hradeb byla dokončena roku 1383 za jeho nástupce Karla VI. Součástí těchto hradeb byla i pevnost Bastila vystavěná v letech 1370–1382.\n\nI přes tato opatření vpadli během stoleté války 29. května 1418 angličtí spojenci Burgunďané do Paříže a převzali kontrolu nad městem. V roce 1431 se Jindřich VI. Anglický nechal v katedrále Notre-Dame korunovat králem Francie.\n\nTeprve po roce 1435, když Burgunďané ukončili spojenectví s Anglií, francouzská vojska získala převahu. 15. dubna 1436 dobyl francouzský král Karel VII. Paříž zpět. \n\nZa vlády Františka I. (1515–1547) došlo k významnému rozvoji umění a kultury. Král prostřednictvím svých agentů nakupoval díla italských umělců jako Michelangelo, Tizian nebo Raffael a položil tím základ královské obrazové sbírky, která je nyní vystavena v Louvru. Jeho nejvýznamnějším stavebním projektem bylo rozšíření zámku Fontainebleau u Paříže. V Paříži založil v roce 1530 mimo jiné vysokou školu Collège de France, která se stala významným konkurentem dosavadní Pařížské univerzity. V roce 1533 byla postavena budova Pařížské radnice.\n\n30. srpna 1548 bylo v Paříži otevřeno první stálé divadlo v Hôtel de Bourgogne. V roce 1553 byla do Paříže uvedena zmrzlina italskými zmrzlináři.\n\nTaké král Jindřich IV. Navarrský zanechal odkaz v architektuře Paříže. K jeho nejvýznamnějším počinům patří výstavba náměstí \"Place des Vosges\" (1605–1612) ve čtvrti Marais, která se od 16. století stala vyhledávanou čtvrtí francouzské šlechty, ve stejné době bylo dokončeno i \"Place Dauphine\", a dále založení druhé nejstarší pařížské nemocnice Saint-Louis (1607). Z doby jeho vlády rovněž pochází nejstarší kamenný pařížský most Pont Neuf dokončený v roce 1607.\n\nV 16. století sužovaly Francii náboženské rozpory. Již 15. dubna 1521 odsoudila pařížská univerzita učení Martina Luthera. 4.–5. září 1557 proběhly v Paříži nepokoje katolíků proti reformaci. 25. května 1559 se ve městě konala první synoda kalvinistů v ulici \"Rue des Marais\". Během hugenotských válek v letech 1562–1598 město zůstalo v katolických rukách. Při Bartolomějské noci 24. srpna 1572 a v následujících dnech bylo v samotné Paříži povražděno 2 000-3 000 hugenotů, včetně hlavních protestantských představitelů. Smrti unikli jen královi příbuzní Jindřich Navarrský a Jindřich II. Bourbon-Condé. Matka francouzského krále Karla IX., regentka Kateřina Medicejská dala podnět k pogromu po neúspěšném pokusu o atentát 21. srpna na vůdce hugenotů, kalvinistu Gasparda de Coligny. V roce 1590 protestantský král Jindřich IV. neúspěšně obléhal Paříž, která byla v rukou Katolické ligy, stejně tak i na začátku roku 1591. Teprve 22. března 1594 vstoupil král do města.\n\nV roce 1598 byl vydán Edikt nantský, kterým náboženské války skončily. Hugenoti obdrželi omezené náboženské svobody, ovšem jinak byli vyloučeni z účasti ve významných církevních a světských úřadech. Vláda Jindřicha IV. skončila 14. května 1610, kdy byl na něj v Paříži v ulici \"Rue de la Ferronnerie\" spáchán atentát.\n\nZa vlády Jindřichova syna Ludvíka XIII. (1610–1643) došlo k hospodářskému vzestupu města. Vedle čtvrti Marais se rozvíjela i předměstí Saint-Honoré a Saint-Germain. V té době byly dokončeny stavby jako Lucemburský palác pro Marii Medicejskou, klášter Val-de-Grâce založený královnou Annou Rakouskou nebo Palais Royal pro kardinála Richelieu. Založení botanické zahrady Jardin des plantes (1626), Francouzské akademie (1635) a královské tiskárny v Louvru (1640) posílilo kulturní význam hlavního města. 30. května 1631 vyšlo první číslo pařížských novin \"La Gazette de France\". V roce 1636 byl v Paříži uveden nový nápoj – čaj. Prodej kávy byl povolen v roce 1643, ovšem vzápětí na 20 let opět odvolán. V letech 1633–1636 nechal Ludvík XIII. rozšířit městské hradby.\nNásledná vláda Ludvíka XIV. (1643–1715) představovala vyvrcholení územního plánování, při kterém se Paříž stala modelem městské barokní výstavby. Během Ludvíkova panování bylo na jeho příkaz zavedeno osvětlení ulic, modernizováno zásobování vodou a vybudovány stavby jako vojenská nemocnice Invalidovna, ústav Salpêtrière nebo Pařížská observatoř. Vznikla rovněž náměstí \"Place des Victoires\" a \"Place Vendôme\". Panovník také nechal strhnout hradby svého předchůdce a na jejich místě vybudovat Velké bulváry. 15. května 1651 se uskutečnil za účasti mladého Ludvíka XIV. v Bois de Boulogne první moderní dostih.\n\n6. května 1682 přeložil Ludvík XIV. svou rezidenci do Versailles. Přesto Paříž zůstala politickým centrem Francie, což bylo dáno její vysokou populací a vedoucí ekonomickou rolí v zemi.\n\nV 18. století narůstá ve městě počet kaváren, jako slavná Café Procope i literárních a filozofických salónů, které posilovaly kulturní pověst Paříže jako centra liberálních myšlenek osvícenství. V roce 1722 vznikli pařížští hasiči a roku 1738 první poštovní úřad. 21. listopadu 1783 proběhl první let člověka v balonu. Pilâtre de Rosier uskutečnil svůj let balonem postaveným bratry Montgolfierovými. Trval 28 minut a balon při něm vystoupal nad Paříž do výšky 1000 m.\n\nV letech 1785–1788 byly kolem Paříže postaveny nové hradby zvané \"Mur des Fermiers généraux\". Jejich účel nebyl vojenský, ale ekonomický, kontrolovaly import zdaněného zboží do Paříže.\n\nÚtokem na Bastilu 14. července 1789 začala v Paříži Velká francouzská revoluce. 6. října 1789 byl Ludvík XVI. s rodinou internován v paláci Tuileries. 3. září 1791 byla přijata ústava a Francie se stala konstituční monarchií. V roce 1792 byl král zbaven úřadu a obviněn z velezrady a 21. ledna 1793 popraven gilotinou na \"Place de la Révolution\" (dnes \"Place de la Concorde\").\n\nMěsto Paříž sice v důsledku revoluce nesmělo používat svůj znak, ale další změny znamenaly pro město přechod na moderní správu. Především byl zrušen úřad prévôt des marchands. Poslední prévôt Jacques de Flesselles byl popraven hned 14. července 1789 před radnicí, kterou obsadili revolucionáři. Stal se tak druhým šlechticem popraveným během revoluce (prvním byl markýz Bernard-René Jordan de Launay, guvernér Bastily). Místo něho byl jmenován Jean Sylvain Bailly jako první starosta Paříže. Dne 11. října 1795 bylo město rozděleno na 12 obvodů.\n\nNapoleon Bonaparte během své vlády po sobě zanechal rovněž několik pamětihodností, z nichž nejznámější je Vítězný oblouk nebo méně známý Vendômský sloup. Jeho projekt paláce římského krále však nebyl realizován. Během napoleonských válek byla Paříž cílem koalice bojující proti Napoleonovi. Poté, co spojenci 30. března 1814 dobyli kopec Montmartre, se vzdali francouzští obránci města. Odpoledne 31. března 1814 vpochodovala spojenecká vojska v čele s ruským carem Alexandrem I. a pruským králem Fridricha III. do Paříže. Podruhé byla Paříž obsazena spojeneckými armádami 22. června 1815 po bitva u Waterloo a definitivní abdikaci Napoleona. \n\nV roce 1816 bylo v 1600 pařížských ulicích 5000 lamp pro noční osvětlení. Na jejich kvalitu si však obyvatelstvo stěžovalo. Bylo proto rozhodnuto o zavedení plynového osvětlení podle londýnského vzoru. 3. června 1825 probíhaly první pokusy s veřejným plynovým osvětlením na Place Vendôme. Jako první byla takto osvětlena Passage des Panoramas a od 1. ledna 1829 byla plynovými lampami vybavena celá ulice \"Rue de la Paix\". 8. července 1817 byla v Paříži otevřena první horská dráha. 4. listopadu 1825 byl zprovozněn Canal Saint-Martin. 30. ledna 1828 vyjely první omnibusové linky s vozy tažené koňmi využívané jako hromadná doprava.\nČervencová revoluce, která vypukla v Paříži ve dnech 27. – 29. července 1830 vedla až ke svržení Bourbonů a nastolení krále Ludvíka Filipa, od něhož si měšťané slibovali zlepšení svých práv. Období jeho panování (1830–1848) však bylo poznamenáno odklonem od liberalismu, rostoucími skandály a korupcí. Francouzská buržoazie byla nakonec zklamána královou politikou. Především volební cenzus, který omezoval střední třídu v jejím vlivu na zákonodárství, posílil odpor vůči králi. Také mezi dělníky panovala nespokojenost kvůli jejich sociální situaci, která byla zhoršena zemědělskou a obchodní krizí v roce 1847.\n\nPoté, co král zakázal plánovaný banket k reformě volebního zákona, došlo v Paříži 21. února 1848 k veřejným protestům, které se v krátkém čase změnily v revoluci. Během únorové revoluce 1848 tak došlo k dočasnému spojení dělníků a měšťanů. Ve dnech 23. a 24. února následovaly silné pouliční boje na barikádách mezi revolucionáři a královským vojskem. 24. února byl neoblíbený premiér François Guizot přinucen k rezignaci. Krátce poté král Ludvík Filip uprchl do exilu do Anglie. Poté byla ustanovena prozatímní vláda liberálního politika Alphonse de Lamartine a vyhlášena Druhá republika.\n\n24. června 1848 došlo v Paříži k novému povstání dělníků po uzavření francouzských národních dílen, které umožňovaly nezaměstnaným pracovní místa. Červnové povstání bylo brzy po těžkých bojích francouzské armády a národní gardy krvavě potlačeno. Po jeho skončení bylo 3000 osob mrtvých a zhruba 15 000 bylo posláno do trestních táborů v koloniích.\nOd 30. let nastal v Paříži rozvoj železniční dopravy. 26. srpna 1837 byla otevřena první železniční trať z Paříže do Saint-Germain-en-Laye, železnice do Versailles následovala 2. srpna 1839. Dne 2. května 1843 byla otevřena trať do Orléans a o den později do Rouenu. 7. ledna 1846 bylo dokončeno nádraží Gare du Nord a 14. června téhož roku zprovozněna železniční trať do Lille. V roce 1851 byl otevřen první úsek železniční tratě Petite Ceinture, která posléze obkružovala celou Paříž.\n\nDne 24. prosince 1840 byla do Paříže převzata tradice z Lotrinska zdobit vánoční stromek. V roce 1842 začala výroba prvních francouzských cigaret ve čtvrti Gros-Caillou. 20. října 1843 proběhly první zkoušky s elektrickým osvětlením na Place de la Concorde.\n\nV letech 1840–1845 byly pro obranné účely v pětikilometrové vzdálenosti kolem Paříže vybudovány nové hradby. Se svými 39 km délky, 94 baštami a 16 pevnostmi byly největším opevněním na světě.\n\nNapoleon III. se během své císařské vlády (1852–1870) rozhodl přebudovat hlavní město, aby tím podtrhl průmyslový a společenský rozvoj, kterým procházela celá Francie. Velkorysé plány na přestavbu Paříže byly odhlasovány zákonem 19. května 1858. Realizací náročného úkolu byl pověřen prefekt a architekt Georges-Eugène Haussmann. Prefekt společně s architekty Gabrielem Davioudem a Jeanem Charlesem Alphandem nechali asanovat celé čtvrtě na pravém i levém břehu. Úzké středověké uličky a hygienicky nevyhovující stavby byly strženy a nahrazeny širokými třídami obklopenými velkolepými stavbami a alejemi stromů, kudy se mohly pohybovat nové dopravní prostředky. Tato opatření měla též bezpečnostní efekt, neboť na širokých bulvárech bylo obtížné stavět barikády. Byly zakládány městské zahrady a parky. K nejvýznamnějším z té doby patří Boulogneský a Vincenneský lesík, Parc Monceau, Parc Montsouris nebo Parc des Buttes-Chaumont. Na jejich tvorbě spolupracoval i zahradní architekt Jean-Pierre Barillet-Deschamps. Této radikální přestavbě unikly pouze čtvrť Marais na pravém břehu a částečně Latinská čtvrť na levém. Paříž tak sice ztratila svůj tradiční středověký ráz, ale vznikla zcela nová koncepce moderního města, která byla napodobována i v jiných metropolích. V Praze v mnohem menším měřítku v Pařížské ulici.\n\nZe staveb té doby jsou nejvýznamnější Palais de l'Opéra (Charles Garnier), divadla Théâtre du Châtelet a Théâtre de la Ville na \"Place du Châtelet\" (Gabriel Davioud), Hôtel-Dieu a kasárny na ostrově Cité (dnešní sídlo Policejní prefektury), kostel Nejsvětější Trojice, kostel sv. Ambrože nebo kostel sv. Augustina.\n\nS touto přestavbou bylo spojeno i územní rozšíření Paříže, poslední v její historii. Dne 1. ledna 1860 bylo připojeno k Paříži 11 okolních obcí: Auteuil, Passy, Batignolles-Monceaux, Montmartre, La Chapelle, La Villette, Belleville, Charonne, Bercy, Vaugirard a Grenelle. Hranice města se posunuly k tehdejším hradbám a v této podobě existují do současnosti. Zároveň byla Paříž nově rozdělena na 20 obvodů a každý obvod na čtyři administrativní čtvrtě. I toto správní členění zůstalo v platnosti doposud.\n\nV roce 1855 se v Paříži konala světová výstava a stejně tak i v následujících letech 1867, 1878, 1889, 1900 a 1937, které zdůraznily kulturní a politický význam města.\n\nV červenci 1870 vypukla prusko-francouzská válka, která měla významné důsledky pro Paříž i celou Francii. Napoleon III. byl 2. září zajat a o dva dny později byla vyhlášena Třetí republika. Paříž byla obklíčena pruskými vojsky. \nDne 18. března 1871 se pokusil francouzský premiér Adolphe Thiers odzbrojit národní gardu v Paříži. To vedlo k povstání dělníků, řemeslníků a měšťanů a 26. března převzala moc revoluční vláda, tzv. Pařížská komuna. Republikánská prozatímní vláda byla sesazena. Komuna existovala necelý měsíc do 22. května 1871, kdy byly její oddíly v pouliční válce poraženy, ovšem měla pro město a jeho obyvatele dalekosáhlé důsledky. V bojích a následných hromadných popravách zahynulo na 25 000 osob. Následovalo 38 000 zatčených a 7 500 deportovaných do pracovních táborů v koloniích. Samotné město bylo zbaveno úřadu starosty, který zůstal následujících 100 let neobsazen (do roku 1977, kdy byl zvolen Jacques Chirac).\n\nPaříž nicméně v období 1871–1914 zažila rozkvět a stala se jedním ze světově uznávaných intelektuálních a uměleckých center. Zejména Montmartre, na jehož vrcholku byl 15. června 1875 položen základní kámen baziliky Sacré-Cœur, přilákal mnoho známých malířů a spisovatelů. \n\n30. května 1878 bylo zavedeno elektrické osvětlení na \"Avenue de l'Opéra\", v roce 1881 bylo elektrické osvětlení instalováno i na Velkých bulvárech. V červenci 1879 byla zahájena výstavba telefonní sítě. V lednu 1887 začaly práce na stavbě Eiffelovy věže a byly dokončeny 2. dubna 1889. 5. listopadu 1898 uskutečnili Eugène Ducretet a Ernest Roger první bezdrátové spojení mezi Eiffelovou věží a Pantheonem. 28. prosince 1895 proběhlo první veřejné promítání filmu bratry Lumièrovými.\n23. června 1894 se na Sorbonně se konal Kongres pro obnovení olympijských her, při němž byl založen Mezinárodní olympijský výbor. V samotné Paříži se konaly hned 2. letní olympijské hry v roce 1900 u příležitosti světové výstavy. Podruhé se olympiáda konala v Paříži ještě v roce 1924. V rámci světové výstavy 1900 byl též 19. července zprovozněn úsek metra mezi stanicemi Porte de Vincennes a Porte Maillot. Rozvoj metra nezbrzdila ani nehoda na stanici Couronnes 10. srpna 1903, při které zahynulo 80 osob. Rozvíjela se též silniční doprava. V roce 1898 bylo ve městě registrováno 94 255 jízdních kol a 89 motorových vozidel, v roce 1910 to bylo již 261 723 kol a 10 800 motorových vozidel. 25. března 1907 byl vytvořen první kruhový objezd na náměstí Place de l'Étoile a 13. září 1909 byla zřízena první jednosměrná ulice (\"Rue de Mogador\" v 9. obvodu). 21. prosince 1911 byla provedena první bankovní loupež za použití automobilu. Světelná signalizace na křižovatkách byla zavedena až v roce 1928.\n\nBěhem první světové války byla Paříž v roce 1918 bombardována. Série německých náletů od 30. ledna do 11. března si vyžádala mnoho obětí. Při Ludendorffově ofenzívě bylo město ostřelováno tzv. pařížským dělem (především od března do srpna).\n\nV roce 1921 měla Paříž téměř tři miliony obyvatel, což bylo nejvíce v její historii. (Již v roce 1846 počet obyvatel přesáhl milion.) Do Paříže přicházelo obyvatelstvo z venkova. Nemajetní se usazovali kolem Paříže na tzv. zone non aedificandi u městských hradeb. Hradby byly postupně strženy a prstenec kolem Paříže byl částečně zastavěn nájemnými domy pro chudší obyvatelstvo.\n\nDne 10. května 1940 začala Bitva o Francii, kterou napadlo nacistické Německo. 3. června byla Paříž bombardována a zemřelo přes 250 lidí. 10. června vláda opustila Paříž a zamířila do Tours a odtud do Bordeaux. Dne 14. června německý Wehrmacht obsadil hlavní město. 29. května 1942 byla ve Francii zavedena pro židy povinnost nosit žlutou hvězdu. Ve dnech 16. a 17. července 1942 byl proveden velký zátah na židovské obyvatelstvo v Paříži, při kterém bylo na Zimním velodromu shromážděno zhruba 13 000 židů a následně deportováno do koncentračních táborů ve východní Evropě. 3. září 1943 byla Paříž poprvé bombardována spojeneckými letadly, zahynulo přes 400 osob. Další nálet 21. dubna 1944 si vyžádal více než 600 mrtvých. 26. dubna 1944 maršál Pétain navštívil Paříž poprvé od roku 1940.\nPo vylodění spojenců v Normandii 6. června 1944 a jejich rychlému pokroku směrem k Paříži vstoupili 10. srpna 1944 zaměstnanci pařížského metra, ale i četnictva a policie do stávky, ke kterým se později přidali i zaměstnanci pošty. V reakci na to Němci popravili v noci 16. srpna 35 stávkujících mladistvých.\n\nKdyž se ke stávce připojili i další zaměstnanci, byla 18. srpna vyhlášena generální stávka, při které členové francouzského odboje obsadili některé ulice a budovy včetně radnice. Následujícího den vypuklo Pařížské povstání. Bitva o Paříž skončila 25. srpna, kdy spojenecké oddíly a francouzští odbojáři převzali kontrolu nad městem. Asi 10 000 německých vojáků padlo do zajetí. Na straně povstalců bylo asi 1500 mrtvých.\n\nV noci z 26. na 27. srpna 1944 německé bombardéry podnikly nálet na Paříž, při kterém shořelo téměř 500 domů, 50 lidí bylo zabito a přibližně 500 zraněno. \n\nPaříž zůstala jinak masivního válečného bombardování ušetřena. Především proto, že ve městě nebylo mnoho strategických vojenských cílů. Rovněž generál Dietrich von Choltitz neuposlechl Hitlerův rozkaz z 23. srpna, který nařizoval bránit město „do posledního náboje“ a před vstupem spojenců do města srovnat se zemí významné památky jako např. Eiffelovu věž a zatopit metro. „\"Paříž nesmí padnout do rukou nepřátel a nebo jen jako hromada trosek.\"“ (Paris darf nicht oder nur als Trümmerfeld in die Hand des Feindes fallen.) Známá je též Hitlerova otázka během telefonického rozhovoru s generálem: „\"Hoří Paříž\"?“ (Brennt Paris?)\n\nDruhá polovina 20. století znamenala pro Paříž další stavební rozvoj. Po rekonstrukci domů zničených v Paříži během války byly v roce 1958 postaveny první budovy na předměstí La Défense.\nNa počátku 60. let začala ve velkém měřítku obnova vnitřní části Paříže. V roce 1962 představil francouzský ministr kultury André Malraux programy pro obnovu zanedbaných čtvrtí vnitřního města (např. Marais nebo Montparnasse). Zároveň byla zahájena mohutná obytná výstavba v satelitních městech pařížské aglomerace (např. Créteil, Marne-la-Vallée, Nanterre nebo Sarcelles).\n\nTaké ve východní a jihovýchodní části hlavního města byly renovovány celé čtvrti. Zde ovšem probíhala nejprve demolice zchátralých domů a poté výstavba nových budov. Tyto mohutné stavební akce probíhaly až do 70. let. V blízkosti nově otevřeného nádraží Gare Montparnasse vznikl mrakodrap Tour Montparnasse (otevřen 13. září 1973), ve své době nejvyšší stavba v Evropě a rozsáhlé obchodní centrum. Stará pařížská tržnice Les Halles byla nahrazena moderním nákupním centrem Forum des Halles s rozsáhlým podzemním nádražím linek RER, které doplnily pařížské metro. Tyto zásahy do městské zástavby se neobešly bez demolice mnoha historických budov, což vyvolávalo protesty části obyvatel. Tour Montparnasse byl však posledním mrakodrapem v Paříži. Poté již takto vysoké stavby byly realizovány pouze ve čtvrti La Défense mimo území města.\n\n60. léta znamenala pro Paříž významné události i v politice. 17. října 1961 došlo po opakovaných demonstracích alžírských imigrantů proti Alžírské válce k masakru, při kterém zásahové jednotky usmrtily zhruba 200 demonstrantů, tisíce lidí bylo zraněno, asi 14 000 zatčeno. 17. ledna 1962 postihla město série teroristických útoků Organizace tajné armády. 8. února 1962 se konala neohlášená demonstrace za osvobození Alžírska. Při policejním zásahu zahynulo osm osob na stanici metra Charonne.\n\nNejrozsáhlejší nepokoje však do Paříže přinesl květen 1968, kdy došlo ke studentskému povstání a následné stávce. Tzv. květnové nepokoje, které vypukly po vyklizení studenty obsazené Sorbonny policií 3. května, přešly od stavění barikád a pouličních bojů v Latinské čtvrti 10. května až k týdenní generální stávce, která ochromila celou zemi. Následkem nepokojů byla mj. Pařížská univerzita rozdělena na 13 samostatných univerzit, z nichž pět sídlí mimo město.\n\n28. listopadu 1972 byl v Paříži vykonán poslední trest smrti ve věznici La Santé (odsouzeni za vraždu byli Roger Bontems a Claude Buffet). 25. března 1977 byl Jacques Chirac zvolen starostou Paříže. Od Pařížské komuny se jednalo po sto letech o obnovení tohoto úřadu. Po tuto dobu vedl pařížskou radnici prefekt. 1. května 1979 postihla město série 12 útoků korsické FLNC. 22. září 1981 byla otevřena první linka TGV mezi Paříží a Lyonem.\n\nTéměř všichni prezidenti Páté republiky zanechali postupně v Paříži četné stavební stopy. Charles de Gaulle zahájil výstavbu v La Défense a obnovu pařížských čtvrtí. Byl rovněž postaven městský okruh boulevard périphérique (poslední úsek byl zprovozněn 25. dubna 1973). Jeho nástupce Georges Pompidou zahájil výstavbu extravagantního kulturního centra. Centre Georges Pompidou však bylo otevřeno až po jeho smrti 31. ledna 1977.\n\nValéry Giscard d'Estaing se zasloužil o založení Cité des sciences et de l'industrie, které bylo ale otevřeno až za jeho nástupce Françoise Mitterranda v roce 1986. Ten během svých dvou mandátů (1981–1995) rovněž ovlivnil podobu města. V roce 1983 byla zahájena přestavba paláce Louvre, která trvala 10 let. Jejím výsledkem bylo nejen rozšíření muzea Louvre do celého paláce, ale i vybudování skleněné pyramidy na nádvoří sloužící jako hlavní vstup. V roce 1987 bylo otevřeno Musée d'Orsay v bývalé nádražní hale věnované umění 2. poloviny 19. století. 14. července 1989 při oslavách 200. výročí útoku na Bastillu byla otevřena Grande Arche v La Défense a Opéra Bastille na \"Place de la Bastille\". Otevření nového sídla Francouzské národní knihovny 17. prosince 1996 se F. Mitterrand již nedožil. Sídlo však nese jeho jméno.\n\n22. května 1995 Jean Tiberi (UMP) zvítězil ve volbách jako pařížský starosta. Nahradil Jacquese Chiraca, který abdikoval, neboť byl zvolen prezidentem republiky.\n\nNa přelomu 21. století postihly Paříž i celou Francii výrazné povětrnostní jevy. 27. prosince 1999 se Francií přehnala silná bouře. Vítr dosahoval v Paříži rychlosti až 169 km/h, na vrcholu Eiffelovy věže bylo v nárazech naměřeno přes 220 km/h. V roce 2003 postihly Francii dvě vlny veder (v červnu a v srpnu), při kterých zemřelo 15 000 osob. V Paříži devět po sobě jdoucích dnů bylo naměřeno přes 35° C (4.–12. srpna). Nejníže klesla teplota na 25,5° C v noci z 11. na 12. srpna. Léto bylo nejteplejší od roku 1757, odkdy v Paříži existují oficiální záznamy. Následkem veder v létě 2005 zasáhla vlna požárů několik zastaralých budov v hlavním městě a usmrtila dvě desítky lidí. Tyto požáry umožnily ministru vnitra odůvodnit vyklizení několika squatů.\n\nNa počátku 21. století se změnila politická orientace na radnici. Dne 18. března 2001 byl starostou zvolen socialista Bertrand Delanoë. Za jeho působení byl v létě roku 2002 zaveden projekt pařížské pláže, který převzaly i jiné metropole. 5. října 2002 se uskutečnila kulturní akce „Bílá (Probdělá) noc“ (La Nuit blanche), při které jsou pro veřejnost otevřena po celou noc muzea a další kulturní instituce. Během této akce byl starosta přímo na radnici pobodán útočníkem kvůli své homosexualitě.\nV listopadu 2005 vypukly na předměstí Clichy-sous-Bois pouliční nepokoje, které se rychle rozšířily do celé pařížské aglomerace a do dalších měst v zemi. Série vandalismu, žhářství a násilných střetů s policií vypukla po náhodné smrti dvou mladých lidí.\n\nO něco menší nepokoje proběhly na jaře následujícího roku. V březnu 2006 byla studenty obsazena Sorbonna, která byla následně vyklizena policií a poté uzavřena až do dubna. Během několika dní probíhaly střety mezi policií a studenty.\n\nV červnu 2006 bylo otevřeno Musée du quai Branly, které vystavuje mimoevropské umění. Projekt muzea prosadil tehdejší prezident Jacques Chirac.\n\nUskutečnilo se i několik změn v hromadné dopravě. Dne 16. prosince 2006 byla po 70 letech otevřena v Paříži tramvajová trať na jihu města (T3). V následujících letech se tramvajová síť rozšířila na 4 linky a další 4 jsou ve fázi plánování. 15. července 2007 byl zprovozněn systém Vélib', který umožňuje zapůjčení jízdního kola pro cesty po městě. V roce 2008 byl zahájen provoz říční linky Voguéo. Od roku 2009 nahradila bezdotyková čipová karta Passe Navigo starší časovou jízdenku Carte Orange.\n\nV roce 2008 se konaly komunální volby, ve kterých byl Bertrand Delanoë zvolen pařížským starostou i pro druhé volební období.\n\n13. listopadu 2015 zažila Paříž teroristické útoky na celkem 10 místech metropole. Došlo k šesti útokům střelnými zbraněmi a čtyřem sebevražedným bombovým útokům, při kterých teroristé pozabíjeli celkem přes 120 lidí.\n\n \n\n"}
{"id": "612009", "url": "https://cs.wikipedia.org/wiki?curid=612009", "title": "Svatý Landerik", "text": "Svatý Landerik\n\nSvatý Landerik (latinsky \"Landericus\", francouzsky \"Saint Landry\"), úmrtí kolem 656 v Paříži, je francouzský světec. Byl pařížským biskupem v letech 650-656. Jeho svátek se slaví 10. června. Je známý založením špitálu Hôtel-Dieu na ostrově Cité, nejstarší nemocnice v Paříži během vlády franského krále Chlodvíka II.\n\n"}
{"id": "612010", "url": "https://cs.wikipedia.org/wiki?curid=612010", "title": "Suzucuki", "text": "Suzucuki\n\nSuzucuki (: nebo ) byl třetí torpédoborec třídy \"Akizuki\" japonského císařského námořnictva z druhé světové války. Po dokončení v prosinci 1942 se věnoval převážně doprovodu těžkých jednotek japonského námořnictva. V červenci 1943 se zúčastnil jednoho tokijského expresu z Rabaulu na ostrov Buka a poté se opět věnoval eskortování těžkých jednotek. Dne 16. ledna 1944 byl těžce poškozen dvěma torpédy z ponorky USS \"Sturgeon\" (SS-187) a následné opravy trvaly až do října 1944. Již 16. října byl ale torpédován ponorkou USS \"Besugo\" (SS-321) a musel na necelý měsíc opět do doků. Od konce listopadu 1944 se opět věnoval eskortování těžkých jednotek a výcviku ve Vnitřním moři. V rámci operace \"Ten-gó\" doprovázel ve dnech 6. a 7. dubna 1945 bitevní loď \"Jamato\" na jejím sebevražedné cestě k Okinawě. Byl jedním ze čtyř torpédoborců, které jako jediní přežily následující letecké útoky Američanů, během kterých byla potopena \"Jamato\" a spolu s ní i dalších pět doprovodných plavidel. \"Suzucuki\" byl během této operace opět poškozen a kvůli rozsáhlému poškození přídě doplul do Japonska pozpátku. Již nikdy nebyl opraven a japonská kapitulace jej zastihla v Sasebu. Po kapitulaci byl potopen jako vlnolam u Takamacu.\n\n\"Suzucuki\" patřil k první sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel. Nakonec ale bylo rozhodnuto instalovat jeden čtyřhlavňový torpédomet typu 92 model 4 s celkovou zásobou osmi 610mm torpéd typu 93.\n\nHlavní hlavňovou výzbroj \"Suzucuki\" – a hlavní identifikační znak třídy \"Akizuki\" – představovalo osm víceúčelových 100mm kanónů typu 98 s délkou hlavně 65 ráží ve čtyřech dvouhlavňových věžích. K jejich zaměřování sloužily dva 4,5metrové stereoskopické dálkoměry. Na \"Suzucuki\" byl později zadní dálkoměr nahrazen jedním trojhlavňovým 25mm kompletem.\n\n\"Suzucuki\" byl dokončen již se dvěma 25mm trojčaty (namísto dvojčat jako u předchozích dvou jednotek) na protiletadlové plošině před torpédometem. Další posílení protiletadlové výzbroje, oproti předchozím dvěma jednotkám, představovaly další dvě protiletadlová trojčata na plošinách vedle komínu. \"Suzucuki\" tak po dokončení nesl celkem čtyři tříhlavňové 25mm komplety.\n\nBěhem války byla protiletadlová výzbroj nadále posilována. Nejpozději během roku 1944 byl další trojhlavňový 25mm komplet umístěn na místo zadního dálkoměru typu 94 a pravděpodobně se už objevily i 25mm kanóny v jednohlavňovém uspořádání.\n\nKoncem války nesl \"Suzucuki\" celkem 50 nebo 51 kanónů ráže 25 mm v jedno a trojhlavňových lafetacích. Kromě původních čtyř trojhlavňových kompletů a pátého na místě dálkoměru na zádi přibyly další dva tříhlavňové komplety na nových plošinách vedle můstku. Výskyt těchto plošin je na některých plavidlech třídy \"Akizuki\" zdokumentován minimálně od konce roku 1944 (\"Hanazuki\" je měl již při dokončení v prosinci 1944), takže k instalaci na \"Suzucuki\" mohlo dojít již někdy v této době, nebo někdy poté. Poválečné fotografie, zachycující poškozený \"Suzucuki\" v Sasebu, prokazují instalaci těchto plošin. Celkem \"Suzucuki\" koncem války nesl sedm trojhlavňových 25mm kompletů. Vedle trojhlavňových komplexů nesl \"Suzucuki\" koncem války v roce 1945 ještě 29 (podle \"Nippon kaigun kantei šašinšú\") nebo 30 (podle Orla) jednohlavňových 25mm kanónů umístěných na palubě a na zadní nástavbě.\n\nPo dokončení nesl \"Suzucuki\" metrový přehledový radar pro sledování vzdušných i hladinových cílů typu \"21 Gó\" s otočnou anténu (buď modelu 6 o rozměrech 3,6 x 2 metry, nebo modelu 7 o rozměrech 3,6 x 3 metry) na předním stěžni. \"Suzucuki\" byl přijat do služby zároveň s následujícím \"Hacuzuki\" a stal se tak pravděpodobně spolu s ním první jednotkou třídy \"Akizuki\", která byla vybavena radarem.\n\nPozději byl radar \"21 Gó\" nahrazen za centimetrový radar \"22 Gó\" s anténou ve tvaru dvou trychtýřů. Radarovou výbavu koncem války doplňovaly ještě dva metrové přehledové radary proti vzdušným cílům \"13 Gó\".\n\n\"Suzucuki\" byl dokončen a přijat do služby 29. prosince 1942 v Nagasaki a jeho prvním velitelem se stal \"čúsa\" (中佐 ~ fregatní kapitán) Šizuo Akazawa. Dne 15. ledna 1943 byl spolu se sesterským \"Hacuzuki\" zařazen do 61. \"kučikutai\" (駆逐隊 ~ divize torpédoborců), ve které tou dobou sloužil už jenom sesterský \"Akizuki\". 61. \"kučikutai\" tou dobou patřila pod 10. \"suirai sentai\" ( ~ eskadry torpédoborců) 3. \"kantai\" ( ~ loďstvo) \"Rengó kantai\".\n\nDne 22. března 1943 vyplul \"Suzucuki\" spolu s \"Hacuzuki\" ze Saeki, aby doprovodil letadlové lodě \"Džunjó\" a \"Hijó\" na atol Truk, kam dorazil 27. března. Z Truku pokračoval 29. března s nákladem materiálu pro stavbu základny do Rabaulu a na Truk se vrátil 6. dubna. Dne 12. května (Tokijského času) se Američané vylodili na Attu a 17. května vypluly jednotky císařského námořnictva z Truku do Japonska, kde se měly soustředit před plánovaným protiúderem v Aleutech. Doprovázely je i \"Suzucuki\" a \"Hacuzuki\", které 22. května zakotvily v Jokosuce. Plánovaný protiúder se ale nakonec neuskutečnil a \"Suzucuki\" se tak mohl během června podrobit údržbě výcviku v domácích vodách.\n\nPo odvolaném protiúderu na severu eskortovaly \"Suzucuki\" a \"Hacuzuki\" ve dnech 10. až 15. července 1943 plavidla loďstva z Japonska zpátky na Truk. Dne 19. července byly oba torpédéborce součástí doprovodu nosiče hydroplánů \"Niššin\", hybridního křižníku \"Mogami\" a lehkých křižníků \"Ójodo\" a \"Agano\", které transportovaly vojáky z Truku do Rabaulu. Do cíle konvoj dorazil 21. července.\n\nJiž 22. července vedl \"Suzucuki\" „krysí transport“ z Rabaulu na ostrov Buka. Ve dnech 24. až 26. července doprovázely \"Suzucuki\" a \"Hacuzuki\" křižníky \"Mogami\", \"Ójodo\" a \"Agano\" zpět na Truk. Z Truku pokračovaly oba torpédoborce na Palau, kam dorazily 30. července. Tam se připojily ke konvoji tankerů a doprovodily je na Truk, kam dorazily 3. srpna. Ve dnech 8. až 10. srpna doprovázely \"Suzucuki\" a \"Hacuzuki\" těžké křižníky \"Mjókó\" a \"Haguro\", které pluly s dalšími posilami z Truku do Rabaulu. Mezi 27. srpnem a 2. zářím doprovázely cvičný křižník \"Kašima\" z Truku na atol Kwajalein a zpět.\n\nKoncem září 1943 podnikly americké letadlové lodě TF 15 a TF 11 nájezd na atoly Makin a Tarawa. \"Suzucuki\" a \"Hacuzuki\" vypluly 18. září spolu s dalšími jednotkami z Truku k atolu Eniwetok, aby čelily těmto americkým nájezdům. K žádnému střetnutí ale nedošlo a 25. září se vrátily zpět na Truk. Počátkem října pak TF 14 zaútočila na Wake. V očekávání dalších nájezdů amerických letadlových lodí vyplulo japonské loďstvo 17. října z Truku k atolu Eniwetok. \"Suzucuki\" a \"Hacuzuki\" se opět zúčastnily tohoto výjezdu, ale ani tentokrát ke kontaktu s americkými silami nedošlo a 26. října se japonský svaz vrátil na Truk.\n\nV 9:00 ráno 11. listopadu připluly oba torpédoborce z Truku na pomoc nákladní lodi \"Tókjó Maru\", kterou den předtím asi 240 námořních mil jiho-jihozápadně od Truku torpédovala ponorka USS \"Scamp\". \"Suzucuki\" v 17:10 přirazil k levoboku \"Tókjó Maru\" a mezi 18:00 a 19:45 se pokusil svými pumpami zvládnout příval vody pronikající do trupu torpédované lodě, ale marně. Ve 20:00 se odpoutal a i když záchranné práce úplně neustaly, druhého dne odpoledne se \"Tókjó Maru\" potopila.\n\nVe dnech 12. až 15. listopadu oba torpédoborce asistovaly torpédovanému lehkému křižníku \"Agano\" na jeho cestě z Rabaulu na Truk. Po vylodění Američanů na Tarawě doprovázel \"Suzucuki\" spolu s torpédoborci \"Hacuzuki\", \"Hamakaze\", \"Fudžinami\" a \"Hajanami\" ve dnech 23. (nebo 24.) listopadu až 5. prosince těžké křižníky \"Suzuja\", \"Kumano\" a \"Čókaj\" při jejich výjezdu k Marshallovým ostrovům. Ke střetu ale opět nedošlo a nakonec se \"Suzucuki\" vrátil na Truk. Na své druhé cestě do Japonska ve dnech 7. až 12. prosince doprovodil \"Suzucuki\" (spolu s \"Hacuzuki\") z Truku do Kure letadlovou loď \"Zuikaku\" a těžký křižník \"Čikuma\".\n\nDne 24. prosince vypluly \"Suzucuki\" a \"Hacuzuki\" z Japonska (pravděpodobně z Hirošimy), aby přes Kagošimu (26. prosince) doprovodily vojenský transport \"Akagi Maru\" na okupovaný Wake, kam dorazily 1. ledna 1944. Po vyložení posil a materiálu z \"Akagi Maru\" se všechna plavidla vrátila 9. ledna do Kure. Dne 10. ledna se novým velitelem \"Suzucuki\" stal \"čúsa\" Noboru Seo.\n\nNa Wake měla směřovat i druhá plavba s \"Akagi Maru\", na kterou se \"Suzucuki\" a \"Hacuzuki\" vydaly 15. ledna – opět pravděpodobně z Hirošimy. Během plavby přes Bungo suidó byl kolem 11:00 následujícího dne \"Suzucuki\" torpédován ponorkou USS \"Sturgeon\". Ze čtyř torpéd, které \"Sturgeon\" v 10:43 vypálil na \"Suzucuki\" a \"Akagi Maru\", byl \"Suzucuki\" zasažen jedním torpédem z levoboku na přídi a druhým na zádi. Zásah na přídi způsobil explozi skladiště střeliva pod dělovou věží č. 1 a utrhl příď až po přepážku č. 61. Zásah na zádi utrhl záď od přepážky č. 168 dál. Střed \"Suzucuki\" se udržel na hladině i když došlo k zaplavení ubytovacích prostor posádky a přední kotelny. Zahynulo 135 mužů, včetně kapitána Seoa, velitele 61. \"kučikutai\" \"daisa\" (大佐 ~ námořní kapitán) Micujoši Tomariho a 89 přepravovaných vojáků.\n\n\"Hacuzuki\" vyrazil do protiútoku proti ponořené ponorce, ale \"Sturgeon\" nakonec unikl. \"Hacuzuki\" vzal těžce poškozený torpédoborec do vleku a odtáhl jej nejprve do Sukumské zátoky a později do Kure, kam s ním doplul 18. ledna. V Kure byl \"Suzucuki\" umístěn na devět měsíců do doku a opravován až do 12. října. Během oprav byl novým velitelem \"Suzucuki\" jmenován \"čúsa\" Nagahide Sugitani.\n\nPo dokončení oprav vyplul 16. října 1944 \"Suzucuki\" spolu se sesterským \"Wakacuki\" z Óita s nákladem leteckých komponent. Oba torpédoborce doprovázaly konvoj do Ťi-lungu. Ve 22:12 byl při proplouvání Bungo suidó \"Suzucuki\" opět torpédován. Tentokrát jej zasáhla dvě torpéda z ponorky USS \"Besugo\". Obě zasáhla příď na levoboku: jedno zdemolovalo příď až po přepážku č. 18, zatímco druhé torpédo zasáhlo příď mezi přepážkami č. 42 až 44 (tedy přibližně pod přední dělovou věží), ale neexplodovalo. I když druhé torpédo neexplodovalo, prorazilo do trupu díru o průměru přibližně 55 centimetrů a vnikající voda zaplavila muniční skladiště pod dělovou věží č. 1.\n\nZásahem došlo rovněž k vyřazení přední strojovny na levoboku. Pouze se zadní pravoboční strojovnou v chodu dokázal poškozený torpédoborec rychlostí přibližně 7 uzlů (13,0 km/h) doplout do Kure. Cestou ho doprovázel \"Wakacuki\".\n\nOpravy v Kure trvaly od 17. října do 11. listopadu. Je možné (jak ukazuje schéma v \"Nippon kaigun kantei šašinšú\"), že během těchto oprav (nebo již při opravách po prvním torpédování) byla na \"Suzucuki\" instalována zjednodušená příď stejného typu, jaký měla podtřída \"Mičizuki\".\n\nPo dokončení oprav byl 15. listopadu 1944 \"Suzucuki\" přidělen ke 41. \"kučikutai\", ve které (mimo jiné) sloužily i sesterské \"Fujuzuki\" (toho času opravován v Kure) a \"Šimocuki\" (toho času na cestě do jihozápadního Pacifiku). 41. \"kučikutai\" tehdy podléhala 10. \"suirai sentai\", 2. \"kantai\", \"Rengó kantai\".\n\nDne 23. listopadu 1944 doprovodily \"Suzucuki\" a \"Fujuzuki\" letadlovou loď \"Džunjó\" z Kure do Saseba. Dne 25. listopadu vypluly oba torpédoborce ze Saseba, aby \"Džunjó\" doprovodily přes Mako (zastávka 27. listopadu) do Manily, kam dorazily 30. listopadu. Již následujícího dne vyplul trojčlenný svaz zpátky do Mako, kam dorazil 3. prosince. Dne 5. prosince se v Mako ke svazu přidala bitevní loď \"Haruna\" a následujícího dne celý svaz – doplněný navíc torpédoborcem \"Maki\" – vyplul zpět do Japonska. Po půlnoci na 9. prosince byl svaz napaden ponorkami USS \"Sea Devil\", USS \"Plaice\" a USS \"Redfish\", kterým se povedlo zasáhnout \"Džunjó\" třemi torpédy a \"Maki\" jedním. Obě zasažené lodě se ale udržely na hladině a ráno 10. prosince všechny lodě dopluly do Saseba. Následujícího dne \"Fujuzuki\" a \"Suzucuki\" eskortovaly \"Haruna\" ze Saseba do Kure, kam dorazily 12. prosince. \n\nV následujících měsících prošel \"Suzucuki\" údržbou a tréninkem ve Vnitřním moři a 10. března se novým velitelem \"Suzucuki\" stal \"čúsa\" Tošio Hirajama.\n\nS vyloděním Spojenců na Okinawě schválilo počátkem dubna 1945 císařské námořnictvo zoufalý pokus o likvidaci spojeneckých sil v okolí ostrova – operaci \"Ten-gó\". Jako doprovod bitevní lodě \"Jamato\" na její sebevražedné misi se podílel i \"Suzucuki\". Svaz \"čúdžó\" ( ~ viceadmirál) Seiiči Itóa vyplul z Tokujamy odpoledne 6. dubna. Po poledni 7. dubna byl svaz napaden celkem třemi vlnami letadel z letadlových lodí americké TF 58. Během útoku prvních dvou vln z TG 58.1 a 58.3 byl \"Suzucuki\" ve 12:47 nebo až 13:08 zasažen 500lb (113,4 kg) trhavou pumou na přídi. Puma zasáhla pravobok trupu na úrovni hlavní paluby pod přední dělovou věží č. 2. Explodovala při dopadu a vyrvala v trupu díru mezi přepážkami č. 51 až 70, která sahala až pod čáru ponoru. Obě přední dělové věže byly vyřazeny. Do trupu se začala valit voda, která zaplavila muniční skladiště. To torpédoborec zachránilo před explozí předních muničních skladišť, neboť vypukl rozsáhlý požár, který zasáhl i pohotovostní zásobu 100mm munice v barbetách. Střepiny z explodující pohotovostní munice pak prorazily další díry do hlavní a přední paluby. Další dvě pumy dopadly těsně vedle trupu u zádě.\n\nI přes vážné poškození přídě zůstal \"Suzucuki\" schopný plavby vlastní silou a po zbytek střetnutí plul kvůli snížení namáhání poškozené přídě pozpátku. Po potopení \"Jamato\" se \"Suzucuki\" vydal sám (zbývající tři torpédoborce s ním ztratily kontakt a byl považován za ztracený) do Saseba, kam dorazil ve 14:30 následujícího dne. Padlo 57 členů posádky a dalších 34 bylo zraněno.\nV Sasebu byl \"Suzucuki\" umístěn do doku č. 7, ale 5. května byly opravy zastaveny ve prospěch produkce sebevražedných prostředků. Kapitán Hirajama byl z funkce velitele \"Suzuki\" odvelen 15. května a 10. června byl neopravený \"Suzucuki\" přemístěn do jedné malé zátoky u Saseba, kde byl zakotven jako protiletadlová baterie. Dne 5. července byl vyjmut ze stavu 41. \"kučikutai\" a přesunut do rezervy. Japonské kapitulace se dočkal prakticky opuštěný.\n\nDne 20. listopadu 1945 byl \"Suzucuki\" vyškrtnut ze seznamu lodí japonského císařského námořnictva a následně potopen jako vlnolam u Takamacu. Později byl sešrotován.\n\n"}
{"id": "612013", "url": "https://cs.wikipedia.org/wiki?curid=612013", "title": "Hôtel-Dieu", "text": "Hôtel-Dieu\n\nHôtel-Dieu (česky \"Dům Boží\") je nejstarší nemocnice v Paříži. Nachází se v 1. obvodu na ostrově Cité. Špitál zasvěcený svatému Kryštofovi byl založen již v polovině 7. století.\n\nŠpitál založil v roce 651 jako útulek pro chudé pařížský biskup Landerik v těsné blízkosti katedrály Notre Dame jak bývalo obvyklé. Nemocnice zůstala jako jediná v Paříži až do období renesance, kdy Jindřich IV. založil v roce 1607 nemocnici Saint-Louis.\n\nHôtel-Dieu se původně rozkládal na jižní straně ostrova Cité a zároveň na protějším levém břehu, takže byl jedinou budovou ve městě, která se rozkládala na dvou březích Seiny. Obě části spojoval most Pont au Double.\n\nBěhem přestavby Paříže za druhého císařství, kterou vedl Georges-Eugène Haussmann, byly staré budovy v roce 1865 strženy a nemocniční areál posunut o několik metrů severně. Dnes zabírá plochu asi 3 hektary a ohraničují jej ulice \"Rue de la Cité\" na západě, \"Quai de la Corse\" na severu, \"Rue d'Arcole\" na východě a \"Place du Parvis-Notre-Dame\" na jihu.\n\n"}
{"id": "612021", "url": "https://cs.wikipedia.org/wiki?curid=612021", "title": "Nachal Guvrin", "text": "Nachal Guvrin\n\nNachal Guvrin (: נחל גוברין, : na horním toku \"Vádí al-Farandž\", na dolním \"Zejta\") je vádí v Judsku (na Západním břehu Jordánu) a v Izraeli.\n\nZačíná v západní části Judských hor (respektive jejich části zvané Hebronské hory), v prostoru u města Dura. Směřuje pak k severozápadu hlubokým údolím skrz kopcovitou krajinu, v níž míjí izraelskou osadu Adora a palestinskou obec Idhna. Stáčí se pak k severu, podchází dálnici číslo 35 a zprava přijímá vádí Nachal Telem (též známé jako \"Nachal Naciv\"). Pokračuje pak k severozápadu pozvolna se svažující kopcovitou a téměř neosídlenou krajinou.\n\nDo vlastního Izraele vstupuje jižně od obce Nechuša. Svahy údolí jsou zde zalesněny, stojí zde vrch Har Ezroach a Giv'at Arkubit. Uhýbá k západu a míjí vesnici Bejt Guvrin. Ta dala vádí jeho hebrejské jméno (byť aramejského původu), odkazující na židovské sídlo Guvrin, jež tu stávalo ve starověku, na přelomu křesťanského letopočtu, kdy je tu zmiňuje ve svém díle Flavius Iosephus a rovněž je citováno v Talmudu a Mišně (nazývané též \"Eleutheropolis\"). Zbytky starověkého osídlení jsou dochovány dodnes a jsou součástí Národního parku Bejt Guvrin, který obsahuje zbytky starověkého Bejt Guvrin a dalšího starověkého sídla Mareša a dále areál jeskyň.\n\nV následujícím úseku vádí směřuje k severozápadu pahorkatinou Šefela v regionu Chevel Lachiš a postupně vchází do rovinaté a zemědělsky využívané pobřežní planiny. Míjí zde pahorek Tel Burna, vesnici Gal On (u ní pahorek Tel Zajit), vesnice Gat, Menucha (s pahorkem Tel Gišron), Zavdi'el, Vardon, Sgula, Nir Banim, Zrachja, Šafir, Avigdor (mošav) a Kfar Warburg. Zde, jihozápadně od města Kirjat Mal'achi a poblíž obce Masu'ot Jicchak, ústí zprava do toku Lachiš.\n\nVádí Nachal Guvrin je turisticky využíváno. V roce 2009 byla u vesnice Šafir otevřena cyklistická stezka \"Derech Nachal Guvrin\" (דרך נחל גוברין) o délce 18 kilometrů.\n\nlevostranné\npravostranné\n\n"}
{"id": "612023", "url": "https://cs.wikipedia.org/wiki?curid=612023", "title": "Place Charles-de-Gaulle", "text": "Place Charles-de-Gaulle\n\nPlace Charles-de-Gaulle (\"náměstí Charlese de Gaulla\"), dříve \"Place de l'Étoile\" (\"náměstí Hvězda\") je náměstí v Paříži na hranicích 8., 16. a 17. obvodu. Uprostřed náměstí se nachází Vítězný oblouk. Na náměstí se každoročně zahajuje Pařížský maraton. Pod náměstím se nachází stanice metra Charles de Gaulle - Étoile, kde se kříží linky 1, 2 a 6, a kde je možné přestoupit na linku RER A.\n\nNa náměstí se střetává 12 velkých ulic, které společně vytvářejí hvězdu. Ze severu a proti směru hodinových ručiček (směr pohybu vozidel) to jsou:\n\nNáměstí je rozděleno mezi 8., 16. a 17. obvod:\n\nDláždění na náměstí je zvoleno tak, aby při pohledu z výšky vytvářelo hvězdu. Červená dlažba tvoří trojúhelníky, jehož základny přiléhají k centrálnímu prostotu na náměstí a špicemi směřují do protějších ulic.\n\nPod náměstím je silniční podjezd, který spojuje přímo \"Avenue des Champs-Élysées\" a \"Avenue de la Grande Armée\". Dále je zde podzemní podchod pro pěší, který spojuje střed náměstí s Vítězným obloukem a chodníky na \"Champs-Elysées\" a \"Avenue de la Grande Armée\".\n\nLudvík XIV. kolem roku 1670 pověřil zahradního architekta Andrého Le Nôtra, aby upravil cestu od Palais des Tuileries přes dnešní Place de la Concorde až na návrší se současným Vítězným obloukem. Náměstí se nachází na malém pahorku. Ředitel královských staveb Abel-François Poisson de Vandières nechal pahorek upravit v době, kdy budoval Champs-Élysées. Náročné práce byly dokončeny v roce 1777.\n\nPři výstavbě pařížských hradeb v letech 1785–1788 byly na náměstí postaveny dvě strážní bašty, obě byly později zbořeny.\n\nVýstavba Vítězného oblouku uprostřed náměstí začala v roce 1806 na příkaz Napoleona I., ale byla dokončena až v roce 1836 během panování Ludvíka Filipa.\n\nBěhem Druhého císařství v rámci přestavby Paříže vedené baronem Haussmannem bylo náměstí upraveno podle plánů architekta Jacquese Hittorffa.\n\n25. března 1907 byl na náměstí zřízen první kruhový objezd v Paříži.\n\nPo první světové válce byl pod Vítězným obloukem umístěn hrob neznámého vojína.\n\n17. srpna 1995 byl na náměstí proveden teroristický útok. Výbušné zařízení bylo umístěno v kovové popelnici u novinového stánku na křižovatce s \"Avenue de Friedland\". Při výbuchu bylo zraněno 17 osob.\n\nPůvodní název náměstí zněl \"Place de l'Étoile\". Název „Hvězda“ je starý a ukazoval na křížení loveckých cest v 18. století, ještě před vznikem samotného náměstí. Dne 13. listopadu 1970 bylo přejmenováno na \"Place Charles-de-Gaulle\" na počest zesnulého prezidenta (9. listopadu 1970 v Colombey-les-Deux-Églises). Takto rychlé přejmenování po osobnosti vyvolalo nesouhlasné reakce. Na základě toho městská rada odsouhlasila novou vyhlášku, podle které nemůže být veřejné prostranství v Paříži pojmenováno po osobě dříve než pět let po její smrti. Stanice metra pod náměstím byla rovněž přejmenována z \"Étoile\" na Charles de Gaulle - Étoile. Dnes se nedaleko náměstí v 17. obvodu nachází malá ulička \"Rue de l'Étoile\".\n\n"}
{"id": "612030", "url": "https://cs.wikipedia.org/wiki?curid=612030", "title": "Sport v Paříži", "text": "Sport v Paříži\n\nSport v Paříži tvoří významnou součást volného času obyvatel Paříže. K dispozici jsou sportovní stadiony a další zařízení. Sídlí zde významné sportovní organizace a kluby. K nejvýznamnějším patří fotbalový klub Paris Saint-Germain. Po celý rok se konají závody a soutěže, jako dostihy \"Prix d'Amérique\" v lednu, turnaj v ženském tenisu Open GDF Suez v únoru, finále Francouzský fotbalový pohár v květnu, Pařížský maraton na jaře, tenisový turnaj French Open v květnu-červnu, mistrovství Francie v ragby v červnu, Tour de France v červenci, dostihy \"Prix de l'Arc de Triomphe\" v říjnu aj. Také historie města je poznamenána sportem. Od jeu de paume ve 12. století přes dostihy a cyklistiku v 19. století až po současný fotbal. V Paříži se konaly dvakrát letní olympijské hry - v roce 1900 a 1924. Kandidaturu na 30. hry v roce 2012 Paříž prohrála s Londýnem.\n\nKrálovským sportem v Paříži ve středověku byla hra jeu de paume, předchůdce tenisu, která byla velmi oblíbená od 12. do 18. století. Ital Francesco d'Ierni odhadl v roce 1596 až 250 míčoven v Paříži a 7000 osob, které se živily přímo nebo nepřímo z této činnosti. V 19. století zájem o tuto míčovou hru upadl a hlavním sportem se staly dostihy, kdy vznikly i závodní dráhy. V samotné Paříži jsou hned tři hipodromy Vincennes, Longchamp a Auteuil a další dostihové dráhy se nacházejí na předměstí v Chantilly, Maisons-Laffitte, Saint-Cloud a Enghien-Soisy. Od 60. let 19. století se vedle oblíbených dostihů začala prosazovat i cyklistika a byly postaveny první velodromy Parc des Princes (1897), Vélodrome de Vincennes (1894) či Vélodrome d'Hiver (1909).\n\nPosléze se k těmto sportům v oblibě přidal i tenis, který se v Paříži objevil v roce 1870. Mistrovství Francie French Open se hraje od roku 1891. Stade Roland Garros, kde se turnaje odehrávají, byl slavnostně otevřen v roce 1928 pro potřeby Davis Cupu. V letech 1912–1923 se v Paříži konal také turnaj World Hard Court Championships.\nOd konce 19. století hrála Paříž důležitou roli v šíření a organizaci moderního sportu. Vznikla zde řada mezinárodních sportovních federací, mnohé přesídlily do Švýcarska (např. FIFA), jiné zůstaly sídlit v Paříži. V listopadu 1892 na Sorbonně baron Pierre de Coubertin přednesl výzvu k obnovení olympijských her. Mezinárodní olympijský výbor byl založen v Paříži 23. června 1894 u příležitosti prvního olympijského kongresu. V Paříži se konaly hned druhé olympijské hry (1900) a poté ještě osmé (1924). Paříž kandidovala též na hry v roce 1992, 2008 a 2012, avšak bez úspěchu.\n\nPaříž v dějinách sportu drží několik prvenství. Udělení prvního titulu „mistr světa“ (1740 ve hře jeu de paume), první použití metrického systému v atletice (1798), první soutěžní parkurové skákání (1866), první cyklistický závod (1868), první turnaj v moderním šermu (1893), ženy mohly poprvé soutěžit na olympijských hrách (1900).\n\nOd 60. let 19. století se vedle oblíbených dostihů prosazuje cyklistika. Vznikly první velodromy Parc des Princes (1897), Vélodrome de Vincennes (1894) či Vélodrome d'Hiver (1909).\n\nTenis se v Paříži objevil v roce 1870. Mistrovství Francie, budoucí turnaj Roland Garros se hraje od roku 1891. Stade Roland Garros, kde se nyní turnaje odehrávají, byl slavnostně otevřen v roce 1928 pro potřeby Davis Cupu.\n\nPrvní fotbalový šampionát ve Francii se konal v Paříži v roce 1894. 21. května 1904 byla v Paříži založena FIFA, která později přesídlila do Švýcarska. Fotbal se ve větším měřítku prosadil ve 20. letech 20. století, kdy bylo založeno množství fotbalových klubů (\"Red Star\", \"Racing\", \"Olympique\", \"CASG\", \"Stade français\" aj.) Po několik desetiletí byl nejslavnějším klubem Paris Saint-Germain. První mistrovství ve fotbale žen se konalo v Paříži v roce 1918 a odehrávalo se až do roku 1937. Poté bylo mistrovství obnoveno až v roce 1970. Mistrovství světa ve fotbale se naposledy konalo v Paříži v roce 1998 a pro tuto příležitost byl postaven Stade de France.\n\nV Paříži se pravidelně odehrává množství sportovních událostí. Závody a soutěže se konají v průběhu celého roku.\n\nJaro: Pařížský maraton a půlmaraton se běží nejčastěji v březnu, ve stejném měsíci z města vyráží cyklistický etapový závod Paříž-Nice. V březnu se koná mezinárodní ragbyové utkání Pohár šesti národů na stadionu Stade de France. Finále Francouzského fotbalového poháru se tamtéž odehrává v květnu, tenisový turnaj French Open na Stade Roland Garros v květnu-červnu. V jednu květnovou či červnovou neděli rovněž probíhá neobvyklý závod číšníků s podnosy mezi \"Place de la République\" a \"Place de la Bastille\"\n\nLéto: mistrovství Francie v ragby union se koná v červnu, Tour de France končí poslední etapou na konci července u Vítězného oblouku. V Arènes de Lutèce probíhá mezinárodní soutěž v pétanque.\n\nPodzim: V září jsou ve Vincennes dostihy (\"Prix de Normandie\", \"Prix de l'Étoile\", \"Prix des Élites\"), v říjnu v Longchamp \"Prix de l'Arc de Triomphe\" a také se běží závod 20 pařížských kilometrů. V listopadu se koná tenisový BNP Paribas Masters.\n\nZima: V lednu se konají dostihy \"Prix d'Amérique\", v únoru turnaj v ženském tenisu Open GDF Suez.\n\nHlavními pařížskými sportovišti jsou Parc des Princes, Stade Roland Garros, AccorHotels Arena, Stade Charléty, Stade Jean-Bouin, Stade Pierre de Coubertin, Vélodrome Jacques-Anquetil, Trinquet Chiquito de Cambo a tři hipodromy Vincennes, Longchamp a Auteuil. Paříž má 35 plaveckých bazénů, včetně dvou 50metrových. Největší francouzský stadion Stade de France se nachází na předměstí Saint-Denis. Stejně tak i další dostihové dráhy v Chantilly, Maisons-Laffitte, Saint-Cloud a Enghien-Soisy.\n\n\nHlavními sportovními tituly byly v Paříži \"L'Auto\" (1903-1944), posléze \"L'Équipe\" (od roku 1946). Dalším byl \"Football\" (1929-1944), který od roku 1946 nahradil \"France Football\". V poslední třetině 19. století vycházely i týdeníky věnované tehdy velmi oblíbené cyklistice. Na počátku 20. století se objevily multisportovní tituly jako např. \"Miror des Sports\" (1919-1939). Televize (Eurosport a Sport + v Issy-les-Moulineaux) jsou přítomny také v Paříži.\n"}
{"id": "612034", "url": "https://cs.wikipedia.org/wiki?curid=612034", "title": "Pivovar Broumov", "text": "Pivovar Broumov\n\nPivovar Broumov je malý východočeský pivovar nacházející se v Broumově – městské části Olivětín. Vyrábí piva výčepní světlá, tmavý druh na vývoz do Spolkové republiky Německo, ležáky, kvasnicová a nefiltrovaná. \n\nZačátky vaření piva jsou datovány k roku 1348. Současný pivovar svou činností navazuje na pivovar, který byl původně umístěn v benediktýnském klášteře v Broumově a který byl založen v roce 1712. Zmínky o místním klášterním pivovaru existují z konce 17. století. \n\nPo druhé světové válce došlo k výstavbě nové varny a bylo zahájeno stáčení do láhví. Od roku 1994 funguje nová stáčírna a mok je skladován v nerezových sudech. Na Milevských pivních slavnostech získal druh \"Polotmavá sváteční kvasnicová 17%\" Stříbrnou korunku o nejlepší pivo.\n\nV těsné blízkosti pivovaru je pivovarský rybník o rozloze přibližně 0,75 hektarů. V současnosti slouží k dodávce vody pro technologickou část pivovaru. V minulosti byl v zimě využíván k získání ledu pro chladicí procesy při výrobě piva.\n\nSlad pro výrobu pivovaru se vyrábí ve vlastní klasické humnové sladovně, dále se používá žatecký hlávkový chmel a prvotřídní pivovarské kvasnice. Voda potřebná pro výrobu piva je čerpána z vlastní 38 metrů hluboké artéské studny.\n\nPivovar je známý tím, že zachovává všechny klasické výrobní postupy. Produkuje širokou škálu piv prodávaných pod značkou Olivětínský Opat. Nabízí světlá a tmavá piva a dále má stálou i obměňující se nabídku pivních speciálů. Kromě stadardní řady filtrovaných piv nabízí svým zákazníkům jedinečnou řadu nefiltrovaných piv. Novinkami v nabídce Pivovaru Broumov je pivo stáčené do plechu. Ve výběru jsou BENEDIKTIN 12° a příchuť CANABIS. Nabídka piv a řadu suvenýrů pivovaru nabízí podniková prodejna.\n\nPro návštěvníky jsou pořádány prohlídky pivovaru s degustací piv. Exkurze mj. zahrnuje návštěvu sladovny, pivovarských sklepů, stáčírny piv aj. V areálu pivovaru je také muzeum pivovarství s poměrně rozsáhlou sbírkou historických technologií, strojního zařízení, sladařských a pivovarských nástrojů. Exkurze zahrnuje i návštěvu stylizované hospody z počátku 20. století a kancelář sládka s dobovým kancelářským vybavením.\n\n"}
{"id": "612040", "url": "https://cs.wikipedia.org/wiki?curid=612040", "title": "Geoffroy III. z Anjou", "text": "Geoffroy III. z Anjou\n\nGeoffroy III. z Anjou ( \"Geoffroy le Barbu\", 1040-1096/97) byl hrabě z Anjou, Tours a Gâtinais. Přes třicet let strávil v žaláři svého bratra Fulka a stálo jej to zdraví.\n\nGeoffroy byl starším synem hraběte Geoffroye z Gâtinais a Ermengardy, dcery Fulka Nerry z Anjou. Po otcově smrti zdědil hrabství Gâtinais a společně se svým mladším bratrem Fulkem vstoupil do služeb svého strýce hraběte Geoffroye z Anjou. Bezdětný hrabě se roku 1160 na smrtelném loži rozhodl odkázat hrabství svému jmenovci a mladší Fulko obdržel pouze jeden hrad. Téhož roku se Geoffrey oženil.\n\nMezi oběma bratry vypukl spor o nástupnictví. Geoffroy byl za porušení církevních práv v Anjou exkomunikován a zbaven dědictví. Fulko se spřáhl s akvitánským vévodou Vilémem a roku 1067 díky zradě ve střetu u Brissacu bratra zajal a uvěznil. Své vítězství považoval za projev boží milosti. Po zásahu církve jej propustil a již na jaře 1068 se mu podařilo bratra polapit znovu. Uvěznil jej na dlouhá léta na hradě Chinon. Geoffroy ve vězení zcela přišel o rozum a až roku 1096 byl na nátlak papeže Urbana II. propuštěn. Zemřel krátce poté.\n\n"}
{"id": "612045", "url": "https://cs.wikipedia.org/wiki?curid=612045", "title": "Internacionála anarchistických federací", "text": "Internacionála anarchistických federací\n\nInternacionála anarchistických federací (: \"International of Anarchist Federations\", IAF; : \"Internationale des Fédérations Anarchistes\", IFA) je anarchistická internacionála. Byla založena během anarchistické konference v italském městě Carrara v roce 1968 třemi existujícími federacemi Francie, Itálie a Španělska a také bulharskou federací ve francouzském exilu. Členy jsou Československá anarchistická federace, Iberská anarchistická federace, Argentinská libertariánská federace, Anarchistická federace Běloruska, Federace anarchistů v Bulharsku, Anarchistická federace ve Francii, Federace německy mluvících anarchistů, Italská anarchistická federace, Anarchistická federace v Británii a Irsku a Federace pro anarchistickou organizaci působící ve Slovinsku a Chorvatsku.\n\nInternacionála anarchistických federací funguje na principech federalismu a vzájemné pomoci. Prosazuje přímou akci. Usiluje o:\n\n\n"}
{"id": "612047", "url": "https://cs.wikipedia.org/wiki?curid=612047", "title": "Nachal Komem", "text": "Nachal Komem\n\nNachal Komem (: נחל קומם) je vádí v jižním Izraeli.\n\nZačíná v regionu Šefela v pobřežní planině, západně od vesnice Gat a severně od města Kirjat Gat. Směřuje pak k severozápadu rovinatou, zemědělsky využívanou krajinou okolo vesnic Zavdi'el a Aluma. U obce Komemijut ústí zprava do toku Lachiš.\n\n"}
{"id": "612049", "url": "https://cs.wikipedia.org/wiki?curid=612049", "title": "Michel Temer", "text": "Michel Temer\n\nMichel Miguel Elias Temer Lulia (* 23. září 1940) je brazilský právník a politik libanonského původu. Dne 31. srpna 2016 se stal prezidentem Brazílie poté, co Senát definitivně sesadil prezidentku Dilmu Rousseffovou. V letech 2011 až 2016 byl viceprezidentem země, když zvítězil ve volbách spolu s Dilmou Rousseffovou na koaliční kandidátce \"Para o Brasil Seguir Mudando\" jako nominant Strany brazilského demokratického hnutí.\n\nNarodil se ve Tietê ve státě São Paulo. Jeho rodiče pocházeli z Libanonu – do Brazílie se přistěhovali v roce 1925. Doktorem práv se stal na Pontifícia Universidade Católica de São Paulo, kde byl později jmenován profesorem ústavního práva. Pracoval jako prokurátor.\n\nMezi lety 1987–2010 sloužil šest volebních období v Poslanecké sněmovně Parlamentu za obvod São Paulo. V obdobích 1997–2001 a 2009–2010 ji předsedal. Byl také členem Ústavodárného shromáždění, které v roce 1988 přijalo současnou brazilskou ústavu po skončení vojenské diktatury v zemi. Je předsedou Strany brazilského demokratického hnutí.\n\nNa konci března 2016 jím vedená Strana brazilského demokratického hnutí (PMDB) opustila vládní koalici a rozhodla, že všichni její ministři opustí vládu Rousseffové do 12. dubna téhož roku. Temer nevyloučil možnost nahradit prezidentku v nejvyšší ústavní funkci. Rousseffová měla v parlamentu podstoupit proces odvolání.\n\nDne 12. května 2016 byla prezidentka Dilma Rousseffová na základě hlasování Senátu v poměru 55 ku 22 hlasům na 180 dní suspendována a Michel Temer se stal zastupujícím prezidentem Brazílie. Dne 31. srpna 2016 se stal prezidentem země poté, co Senát Dilmu Russeffovou definitivně odvolal.\n\nV květnu 2017 posvětil vyšetřování prezidenta Temera soudce nejvyššího soudu Edson Fachin, a to kvůli podezření, že souhlasil s uplacením svědka v korupční kauze firmy Petrobras. Temer obvinění odmítá, ale za jeho odstoupení demonstrovaly lidé v řadě brazilských měst a demisi ale podal jeden z jeho ministrů.\n\nV červnu 2017 brazilská prokuratura oficiálně obvinila Temera z přijímání úplatků, přičemž vydání nejvyššímu soudu musí potvrdit dvoutřetinová většina poslanců dolní komory brazilského parlamentu.\n"}
{"id": "612053", "url": "https://cs.wikipedia.org/wiki?curid=612053", "title": "Justiční palác v Paříži", "text": "Justiční palác v Paříži\n\nJustiční palác v Paříži (francouzsky \"Palais de Justice de Paris\") je komplex soudních budov v Paříži v 1. obvodě na ostrově Cité, z něhož zabírá asi třetinu rozlohy. Sídlí v něm několik významných francouzských soudních institucí. Palác vymezují na severu \"Quai de l'Horloge\", na východě \"Boulevard du Palais\", na jihu \"Quai des Orfèvres\" a na západě \"Rue de Harlay\" spolu s \"Place Dauphine\".\n\nNa místě dnešního soudního dvora se rozkládal Palais de la Cité, nejstarší sídlo francouzských králů od 10. do 14. století, z něhož dochovaly pouze dvě části: Conciergerie a Sainte Chapelle. Když se Karel V. rozhodl opustit palác na ostrově a přesídlit do paláce Saint-Pol na pravém břehu, zůstala v paláci pařížská administrativa jako pařížský parlament, účetní komora a kancléřství.\n\nPalác během své historie několikrát vyhořel. V roce 1601 byla při požáru zničena sbírka dřevěných soch francouzských králů. V roce 1618 byl ohněm zničen velký sál a jeho rekonstrukcí byl pověřen architekt Salomon de Brosse. V roce 1630 vyhořela věž Sainte Chapelle a v roce 1737 Účetní dvůr. V roce 1776 za panování Ludvíka XVI. oheň zachvátil část mezi Conciergerie a Sainte Chapelle. Fasáda hlavního vchodu do paláce byla přestavěna v letech 1783-1786.\n\nBěhem Francouzské revoluce sídlil v paláci od 6. dubna 1793 do 31. května 1795 revoluční tribunál a Výbor pro veřejné blaho.\n\nJustiční palác získal novou náplň za Restaurace Bourbonů. Vznikly nové soudní instituce, ale dosavadní budovy již nemohly dostačovat narůstající soudní agendě. Palác byl proto přestavěn. Během červencové monarchie proběhlo další rozšíření paláce, jehož autorem byl architekt Jean-Nicolas Huyot. Po jeho smrti v roce 1840 práci převzali Joseph-Louis Duc a Honoré Daumet. Král Ludvík Filip se však již dokončení nedočkal. V roce 1848 vypukla revoluce, která svrhla krále, takže palác byl dokončen až za Napoleona III.\n\nStavba byla téměř dokončena, když přišla prusko-francouzská válka v roce 1870 a po ní Pařížská komuna. Během bojů byl palác 24. května 1871 podpálen a vyhořel. Stavební práce začaly od začátku. Plány byly přepracovány a v roce 1883 byla dokončena přestavba Conciergerie. Do roku 1914 byly dokončeny i ostatní části.\n\nDnes je palác centrem francouzského soudního systému. Sídlí zde kasační soud, odvolací soud i většina dalších soudních institucí. \"Tribunal de Grande Instance de Paris\" (krajský soud) by se měl z paláce přesunout do čtvrti Batignolle, kde bude v roce 2015 dokončena výstavba nové soudní budovy Tour du Palais de Justice.\nV paláci sídlí rovněž státní zastupitelství, advokátní komora a jeho knihovna a také policejní ředitelství v budovách na \"Quai des Orfèvres\", Zlatnickém nábřeží, známém z románů o komisaři Maigretovi. Součástí areálu je i vazební věznice.\n\n"}
{"id": "612059", "url": "https://cs.wikipedia.org/wiki?curid=612059", "title": "Juta (kněžna)", "text": "Juta (kněžna)\n\nJuta byla zřejmě první manželka českého knížete Oldřicha. O Oldřichově první manželce existují jen sporadické informace. Zřejmě to byla urozená žena z řad domácí nebo spíše zahraniční šlechty, prý ovšem neplodná.\n\nJejí manžel se stal otcem levobočného syna Břetislava, jehož matkou byla zřejmě Božena, dcera či manželka jistého Křesiny. V době jejich manželství neměl Oldřich příliš dobré vyhlídky na knížecí stolec, a tak se stěží dalo předpokládat, že tento syn sehraje významnou roli v české historii coby budoucí kníže. Letopisec Kosmas popisuje ve své \"Kronice české\" situaci takto:\n\n\"„Knížeti Oldřichovi se z řádného manželství pro neplodnost choti nenarodil žádný potomek, avšak z jakési ženy jménem Boženy, jež byla Křesinova, měl syna neobyčejně sličného, jemuž dal jméno Břetislav. Jednoho dne totiž, vraceje se skrze selskou ves z lovu, uviděl řečenou ženu, jak pere roucha u studánky, a prohlédnuv si ji od hlavy až k patě, vpil do hrudi nesmírný žár lásky. Kníže poslav ihned pro ni, pojal ji v manželství, staré však manželství nerozvázal, protože toho času každý, jak se mu líbilo, směl míti dvě i tři ženy nebylo hříchem unésti manželku bližního ani manželce vdáti se za ženatého muže…“\"\n\nOldřich zřejmě svou první ženu nakonec zapudil a je možné, že se oženil právě s neurozenou Boženou.\n\n"}
{"id": "612060", "url": "https://cs.wikipedia.org/wiki?curid=612060", "title": "Seznam mužských fotbalových reprezentací neregistrovaných FIFA", "text": "Seznam mužských fotbalových reprezentací neregistrovaných FIFA\n\nToto je seznam \"mužských národních, regionálních, ostrovních a lidových fotbalových týmů světa\" neregistrovaných FIFA nebo některou z jejích konfederací. Všechny uvedené týmy hrály nejméně jednou proti neklubovému týmu jiného suverénního národa.\n\nToto je souhrn kritérií pro zařazení do článku.\n\n1. Pro zařazení do tohoto seznamu nejsou vhodné klubové týmy, jejichž zásadou je využívat služeb hráčů náležejících pouze k určitému regionu, ostrovu nebo etnické skupině, a to i v případě, že nesou jejich jméno. Zařazeny jsou pouze ty, mezi kterými se (podle smlouvy) hráči mohou volně pohybovat. \n\n2. týmy zde uvedené by neměly být běžnými držiteli registračních průkazů pro své hráče a kromě toho by hráči měli obvykle považovat za svou povinnost (pokud nemají podepsanou smlouvu či se fotbalu věnují pouze částečně) za tyto kluby hrát.\n\n3. tým musí být členem nereprezentační fotbalové organizace nebo za hranicemi svého vlastního suverénního národa prokazatelně nastupovat proti týmům podobné úrovně.\n\nZde jsou některé organizace mající za cíl organizovat fotbal mezi těmito týmy. Několik z nich je uvedeno níže.\n\n\n\n\n\n\n\n\n\n\n\n"}
{"id": "612061", "url": "https://cs.wikipedia.org/wiki?curid=612061", "title": "Nachal Mar'eša", "text": "Nachal Mar'eša\n\nNachal Mar'eša (: נחל מרשה nebo נחל מראשה) je vádí na Západním břehu Jordánu a v jižním Izraeli.\n\nZačíná na západním okraji Judských hor na Západním břehu Jordánu, poblíž obce Idhna. Směřuje pak k severozápadu a západu, přičemž vstupuje na území Izraele. Prochází tu pahorkatinou Šefela a z jihu míjí Národní park Bejt Guvrin, kde jsou zbytky starověkého města Mareša. U obce Lachiš ústí zprava do toku Lachiš nedaleko od starověké archeologické lokality Lachiš.\n\n"}
{"id": "612071", "url": "https://cs.wikipedia.org/wiki?curid=612071", "title": "Leyden Trophy", "text": "Leyden Trophy\n\nLeyden Trophy je trofej pro vítězný tým Východní divize Ontario Hockey League. Trofej byla poprvé udělena v sezóně 1975-76 (tehdy pro vítěze Leydenovy divize OHL). Trofej je pojmenována po Mattu Leydenovi za jeho přínos ontarijskému juniorskému hokeji.\n\n"}
{"id": "612074", "url": "https://cs.wikipedia.org/wiki?curid=612074", "title": "Saíd bin Tajmúr", "text": "Saíd bin Tajmúr\n\nSaíd bin Tajmúr ( , 13. srpna 1910 Maskat – 19. října 1972 Londýn), celým jménem Saíd bin Tajmúr bin Fajsal, byl sultán Maskatu a Ománu (dnešní Omán). Vládl od 10. února 1932 do 23. července 1970. V roce 1951 dovedl zemi k nezávislosti. Spolu se svou druhou ženou Mazún al-Mašání měli syna Kábúse, jenž vystřídal svého otce ve funkci sultána, ve které působí do současnosti.\n\nBěhem posledního období své vlády se stal Tajmúr paranoidním a dokonce uvěznil svého syna. Kábús však uprchl, dostal se s pomocí svých lidí k moci. V získání vlády mu rovněž pomáhala Velká Británie, kam Kábús poslal svého otce do exilu.\n\n"}
{"id": "612076", "url": "https://cs.wikipedia.org/wiki?curid=612076", "title": "Nachal Tamar", "text": "Nachal Tamar\n\nNachal Tamar (: נחל תמר) je vádí o délce cca 15 kilometrů v severovýchodní části Negevské pouště v Izraeli.\n\nZačíná v kopcovitém masivu Ma'ale Tamar poblíž východního úseku dálnice číslo 25 v nadmořské výšce okolo 400 metrů. Směřuje pak k jihu a jihovýchodu zcela neosídlenou krajinou, přičemž prudce klesá a zařezává se do okolního terénu. Stále přitom sleduje podél jižní strany dálnici číslo 25, znovu prudce klesá, zleva přijímá vádí Nachal Peres a míjí křižovatku dálnice číslo 90 dálnice číslo 25 (křižovatka ha-Arava) a teče severovýchodním směrem příkopovou propadlinou v níž ústí do vádí Nachal Cin, jež krátce na to končí v jihozápadní části Mrtvého moře.\n\nNa toku Nachal Tamar se nachází několik soutěsek a kaňonů s vodopády o výšce 10-20 metrů. Vádí je turisticky využíváno a vybaveno železnými schody a stupni pro překonání nejobtížnějších úseků.\n\n"}
{"id": "612078", "url": "https://cs.wikipedia.org/wiki?curid=612078", "title": "Hloubětín (zámek)", "text": "Hloubětín (zámek)\n\nZámek Hloubětín je novogotická architektonická památka ve stejnojmenné městské čtvrti v Praze 9. Jedná se o jednopatrovou budovu s třípatrovou věží ze druhé poloviny 19. století. Samotné jádro stavby by však mohlo být mnohem starší. Zámek je zapsán na seznamu kulturních památek.\n\nNa místě dnešního zámku ve středověku stávala tvrz, kterou v roce 1648 vypálili Švédové. \n\nV 70. letech 19. století pozemek zakoupil zemský advokát JUDr. Václav Linhart a postavil zde novobarokní vilu jako své rodinné sídlo. Linhart však vilu brzy prodal. \n\nDalším z významných majitelů byl až JUDr. František Sedláček, který začal budovu měnit na novogotický zámek. \n\nDalší z majitelů, karlínský velkostatkář Vladimír Židlický, vyzdobil průčelí zámku erbem, který si sám vymyslel. Židlický ještě na rohu ostrohu postavil hlásku a ohradní zeď s cimbuřím.\n\nPřed druhou světovou válkou zámek patřil židovské obci, během okupace byl pak vyvlastněn. Po válce sloužil jako truhlárna, sklad a v jedné z částí objektu sídlilo v letech 1945–1959 Vesnické divadlo (poté do roku 1962 jako Státní zájezdové divadlo). Od roku 1969 sloužil objekt jako dům pionýrů. \n\nV roce 1990 byl zámek vrácen zpět židovské obci, která jej pronajala soukromému zdravotnickému zařízení, které se orientovalo na gynekologii a slavilo úspěchy při asistované reprodukci. Každoročně v září se na zámku scházely rodiny s dětmi, které se narodily po úspěšném umělém (mimoděložním) oplodnění, lidově nazývanými děti ze zkumavky. Dne 1. června 2005 zde byl zprovozněn první babybox v Česku. V souvislosti s přestěhováním zdravotnického zařízení GynCentrum do Libně se přestěhoval také babybox. Hloubětínský babybox je od 5. prosince 2019 v provozu ve Fakultní nemocnici Královské Vinohrady. Za dobu téměř 15 let jeho fungování v Hloubětíně se podařilo zachránit 28 dětí.\n\nV severovýchodní části k objektu zámku těsně přiléhá křižovnický kostel svatého Jiří s bývalým hřbitovem a nedalekým křižovnickým dvorem.\n\n"}
{"id": "612082", "url": "https://cs.wikipedia.org/wiki?curid=612082", "title": "Emms Trophy", "text": "Emms Trophy\n\nEmms Trophy je hokejová trofej pro vítěze centrální divize Ontario Hockey League. Tato trofej je udělována od sezóny 1975-76 (tehdy vítěznému týmu Emmsovy divize) a byla pojmenována po Hapu Emmsovi za jeho přínos ontarijskému juniorskému hokeji.\n"}
{"id": "612086", "url": "https://cs.wikipedia.org/wiki?curid=612086", "title": "Holody Trophy", "text": "Holody Trophy\n\nHolody Trophy je hokejová trofej pro vítěze středozápadní divize Ontario Hockey League. Tato trofej je udělována od sezóny 1998-99 a byla pojmenována po Joe Holodym po bývalém prezidentovi Owen Sound Platers.\n"}
{"id": "612087", "url": "https://cs.wikipedia.org/wiki?curid=612087", "title": "Ilona Burgrová", "text": "Ilona Burgrová\n\nIlona Burgrová (* 15. března 1984 Hradec Králové) je česká basketbalistka hrající na pozici pivota. Na začátku 21. století působila v klubech Loko Trutnov a Sokol Hradec Králové (celkem čtyři sezóny v lize), mezi lety 2004 a 2008 studovala na univerzitě v Jižní Karolíně a zároveň hrála za místní basketbalový klub v univerzitní lize NCAA. V sezónách 2009/2010 a 2010/2011 působila ve francouzském Bourges v klubu CJM Bourges Basket. Na konci května 2011 podepsala dvouletou smlouvu s klubem ZVVZ USK Praha, se kterým získala hned v sezoně 2011/2012 titul mistryň republiky.\n\nNa juniorských mistrovstvích Evropy získala s českým reprezentačním družstvem bronzové medaile v letech 2002 (do 18 let) a 2004 (do 20 let). Se seniorskou reprezentací vybojovala na domácím mistrovství světa 2010 stříbrné medaile, na mistrovství Evropy 2011 skončil český tým na 4. místě. Startovala též na Letních olympijských hrách 2012, kde se Češky umístily na sedmé příčce.\n\nMěří 195 cm a na MS 2010 nosila dres s číslem 8.\n\n"}
{"id": "612088", "url": "https://cs.wikipedia.org/wiki?curid=612088", "title": "Bumbacco Trophy", "text": "Bumbacco Trophy\n\nBumbacco Trophy je hokejová trofej pro vítěze západní divize Ontario Hockey League. Tato trofej je udělována od sezóny 1994–95 a byla pojmenována po Angelovi Bumbaccovi, bývalém prezidentovi Sault Ste. Marie Greyhounds.\n"}
{"id": "612090", "url": "https://cs.wikipedia.org/wiki?curid=612090", "title": "Kačírek", "text": "Kačírek\n\nKačírek je přírodní kamenivo získávané tříděním říčního písku, který je těžen z nánosů v pískovnách nebo bagrován z říčního dna. Jedná se o drobné oblázky různé velikosti. Nejvíce využívaná velikost má rozměr 2 až 9 cm. Jednotlivá zrna kačírku mají ohlazené hrany a nízký tvarový index.\n\nOznačení kačírek se používá zejména pro drobnější zrnitosti, neboť připomínají gastrolity v žaludcích kachen. Pro větší oblázky se používá také označení „říční kámen“ (\"„labský kámen“, „labák“\").\nKačírek se používá pro různé podsypy, zásypy využívané k absorpci vody a vyrovnání terénních nerovností. Praný kačírek je využíván i jako dekorace v zahradách a také na okrajích či na dně zahradních jezírek.\n\nKačírek lze využít pro tzv. vymývané betony, kde se obnaží povrchová vrstva kameniva v částečně ztvrdlém betonu.\n\nVzhledem k zaoblenému tvaru zrn a oblázků je vrstva kačírku prakticky nezhutnitelná. Proto j jeho využití ve stavebnictví vhodné zejména tam, kde tato vlastnost nevadí nebo je spíše výhodou, např. jako levná dopadová plocha na dětských hřištích. Kačírek dobře odvádí vodu do spodních vrstev a rychle schne, ale při pádu se chová částečně jako tekutina, pod člověkem se „rozteče“ a ztlumí náraz. Prorůstání vrstvy kačírku rostlinami lze zabránit položením vhodné geotextilie mezi kačírek a podklad.\n"}
{"id": "612091", "url": "https://cs.wikipedia.org/wiki?curid=612091", "title": "Páni z Klinštejna", "text": "Páni z Klinštejna\n\nPáni z Klinštejna byli starou panskou rodinou z Českolipska, vzešlou z Ronovců. Jsou známí z období 13. až 17. století. Klinštejnové se zapojili do sporu mezi českým králem Janem Lucemburským a českou šlechtou po uvěznění šlechtice Jindřicha z Lipé v roce 1315. Rod vymřel po meči.\n\nSoudě dle užívaného erbu (černé ostrve ve zlatém poli) pocházeli páni z Klinštejna ze starobylého rodu Ronovců. Erb používaly i další šlechtické rodiny z severních Čech, páni z Dubé, z Lipé, z Lichtemburka.\n\nSmil zvaný Světlický po sobě zanechal tři potomky: dceru Scholastiku, jeptišku v doksanském klášteře, staršího syna Častolova a mladšího Jindřicha, který zastával v letech 1232–1237 úřad královského purkrabího v Budyšíně. Od 40. let 13. století se na královském dvoře objevila nová generace Ronovců. Častolov ze Žitavy po sobě zanechal potomky: Hynka (též Jindřicha) ze Žitavy, Častolova mladšího ze Žitavy a Chvala ze Žitavy. Potomkem Častolova mladšího byl Záviš ze Stružnice (* 1281, † 1291), zakladatel pánů z Klinštejna. V jeho držení se nacházely statky na pravém břehu Ploučnice, dále mezi Žandovem a Stružnicí, Volfarticemi a Dolní Libchavou. Na hradě Houska se připomíná v roce 1291.\n\nRoku 1281 musel Záviš ze Stružnice zaplatit z dědictví po otci řádu německých rytířů pokuty za způsobenou škodu na jejich majetku. Pokutu hradil ve výši 9 hřiven z každoročního výnosu ze vsi Volfartice. Na konci 13. století poblíž městečka a hradu Lipý (dnešní Česká Lípa) postavil dřevěný hrad Klinštejn. V roce 1291 byl Záviš označován jako purkrabí na Housce a tehdy se vzdal svých práv po otci nad vesnicemi doksanského kláštera - v záznamu jsou uvedeny Horní a Dolní Police, Stoupná, Bělá a Grundis. Záviš či jeho potomci měli na začátku 14. století ve svém držení mimo Klinštejna Žandov, Skalici, Horní a Dolní Libchava, Častolovice, Radeč a možná i další. Záviš po sobě zanechal syny:\n\n\nBratři Bohuněk (Bohunko) a Půta (Potho) z Klinštejna (von Klingstein) prezentovali 9. května 1343 za zemřelého faráře v Žandově kněze Jana (Johannes) a dva roky před tím 11. února 1341 věnovali za spásu svých zemřelých rodičů bratři ze Žandova: Půta, Čeněk (Czenko), Vilém (Wilhelm), Hynek (Hinko) a Protiva kostelu v Žandově na své vsi Radči jeden a půl lánu se 3 kopami úroku a všechny tamější užitky. Bratrům svědčil Bohuněk z Klinštejna.\n\nDne 23. května 1362 ustanovil Bohuněk, rytíř z Klinštejna (Bohunko, Ritter von Klingstein) farářem ve Skalici (Langenau) Mikuláše (Nikolaus), před tím působícího ve Cvikově (Zwickau). Instalován byl děkanátem v Lípě. Farář Mikuláš nepůsobil ve Skalici ani rok, jelikož již 7. ledna 1363 prezentoval rytíř Bohuněk do kostela ve Skalici kněze Jakuba z Loun (Jakobus) a tentýž den za přeloženého Jakuba ve Volfarticích (Wolfersdorf) kněze Valtra z Lípy (Walther von Leipa).\n\nBrzy po smrti Bohuňka 2. prosince 1363 dosadil Záviš z Klinštejna (Zawistonis de Clynngenstein, též Sawisto) a jeho bratři za zemřelého faráře Jana (Johann) do Horní Libchavy faráře Jakuba (Jakob). Jednalo se o Jana, který před tím sloužil ve Skalici a ještě před tím snad ve Volfarticích. O několik dní později (18. prosince 1363) prezentoval Záviš s bratry za Jakuba do Skalice kněze Mikuláše ze Žatce (Nicolaus von Saaz). Dne 1. října 1370 dal Půta ze Žandova a Hynek z Klinštejna, patroni kostela, aby si farář Mikuláš (Nikolaus) z Merboltic (Mertendorf) s farářem ve Volfarticích.\n\nO dva roky později (31. května 1372) prezentovali bratři z Klinštejna Hynek, Jindřich (Heinrich), Bušek, Zdeněk, Henzlín, Frydman (Fridmann) a Půta ze Žandova (za sirotky svého bratra Záviše z Klinštejna) do kostela sv. Jakuba Staršího v Horní Libchavě za zemřelého Jakuba kněze Jana (Johann), syna Herbarda z Lípy. Dne 8. srpna 1372 titíž urození pánové z Klinštejna a za sirotky Půta ze Žandova jmenují za zemřelého faráře Mikuláše na faru ve Skalici kněze Jindřicha ze Vzdouně (? Heinrich von Nabden) Záviš z Klinštejna zanechal potomky:\n\n\nV 15. století se rodina rozdělila do tří rodových větví.\n\nKokořínská větev vymřela záhy, ještě v témže století. Je zmiňována u hradu Kokořín.\n\nVýznamným představitelem rodiny byl Čeněk z Klinštejna, který byl purkrabím Pražského hradu a v letech 1463 až 1480 královským prokurátorem (tehdy nová funkce). Jeho úkolem bylo vymáhat pohledávky krále vůči jeho dlužníkům. Zemřel roku 1480.\n\nRozrod od Jindřich z Klinštejna. Rodina se v záznamech té doby uváděla i jako \"Míčanové z Klinštejna a z Roztok\". Měla v druhé půli 15. století v držení drobné statky v severních Čechách. Jejich představitelem byl Jindřich ze Sulislavic a Roztok. Jeho potomci získali Vinařice, Toužetín a Žirotín. Tato větev (a tím i Klinštejnové vůbec) vymírá úmrtím Ignáce Vojtěcha roku 1663 v Praze.\n\n"}
{"id": "612092", "url": "https://cs.wikipedia.org/wiki?curid=612092", "title": "Axis", "text": "Axis\n\nAxis je biologický rod z čeledi jelenovití. Rod popsal v roce 1827 C. H. Smith a jedná se o rod se dvěma zástupci, přičemž jeden z nichž již je vyhynulý.\n\n\n"}
{"id": "612094", "url": "https://cs.wikipedia.org/wiki?curid=612094", "title": "Nachal Taninim", "text": "Nachal Taninim\n\nNachal Taninim (: נחל תנינים, doslova \"Vádí krokodýlů\", : وَادٍ الزرقاء, \"Vádí al-Zarka\", doslova \"Modré vádí\") je vádí ve vysočině Ramat Menaše v severním Izraeli.\n\nZačíná jižně od vesnice Ejn ha-Šofet u pramene \"Ma'ajan ha-Ta'ana\" (מעין התאנה). Směřuje pak k západu mírně se svažující krajinou a míjí vesnici Gal'ed. Poblíž vesnic Giv'at Nili a Amikam vede napříč údolím nový most, kde byl roku 2009 otevřen nový úsek dálnice číslo 6 (Transizraelská dálnice). Stáčí se pak k jihozápadu, probíhá okolo obce Avi'el a klesá do pobřežní planiny, do níž vstupuje u města Binjamina-Giv'at Ada. Stáčí se pak na úpatí parku Ramat ha-Nadiv k severu a pak k západu. Ústí do Středozemního moře mezi obcemi Džisr az-Zarka a Ma'agan Micha'el.\n\nPoblíž vesnice Amikam je na vádí zřízeno vodohospodářské dílo, které v zimním dešťovém období odvádí přebytky vody. Poblíž ústí toku byla ve starověku umělá nádrž o ploše 6 kilometrů čtverečních, která plnila akvadukt v tehdejším městě Caesarea. Tyto stavby později zanikly a na dolním toku Nachal Taninim se utvořily močály. Ty byly ve 20. století opět vysušeny, s výjimkou malé enklávy poblíž vesnice Ma'agan Micha'el, kde tvoří přírodní rezervaci. Přes ústí vádí byl postaven roku 1898 kamenný most, který měl usnadnit cestu německého císaře Viléma II.. Podle tohoto mostu pak byla pojmenována arabská osada Džisr az-Zarka.\n\nJméno vádí odkazuje na populaci krokodýlů, která zde poblíž jeho ústí dříve žila (poslední krokodýl tu doložen roku 1912). Francouzský cestovatel Victor Guérin koncem 19. století popisuje Nachal Taninim jako úzký tok se silným proudem a hladinou, která dosahovala až po hruď jeho koně.\n\n"}
{"id": "612097", "url": "https://cs.wikipedia.org/wiki?curid=612097", "title": "Okresní soud v Semilech", "text": "Okresní soud v Semilech\n\nOkresní soud v Semilech je okresní soud se sídlem v Semilech, který je co do počtu soudců jeden z nejmenších českých okresních soudů a jehož odvolacím soudem je Krajský soud v Hradci Králové. Soud se nachází spolu s okresním státním zastupitelstvím v nové budově s bezbariérovým přístupem na Nádražní ulici č. 25 v místní části Podmoklice. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Semilech se shoduje s okresem Semily, patří do něj tedy území těchto obcí:\n\nBělá •\nBenecko •\nBenešov u Semil •\nBozkov •\nBradlecká Lhota •\nBukovina u Čisté •\nBystrá nad Jizerou •\nČistá u Horek •\nHáje nad Jizerou •\nHarrachov •\nHolenice •\nHorka u Staré Paky •\nHorní Branná •\nHrubá Skála •\nChuchelna •\nJablonec nad Jizerou •\nJesenný •\nJestřabí v Krkonoších •\nJilemnice •\nKacanovy •\nKarlovice •\nKlokočí •\nKošťálov •\nKruh •\nKtová •\nLevínská Olešnice •\nLibštát •\nLomnice nad Popelkou •\nLoučky •\nMartinice v Krkonoších •\nMírová pod Kozákovem •\nModřišice •\nMříčná •\nNová Ves nad Popelkou •\nOhrazenice •\nOlešnice •\nPaseky nad Jizerou •\nPeřimov •\nPoniklá •\nPřepeře •\nPříkrý •\nRadostná pod Kozákovem •\nRakousy •\nRokytnice nad Jizerou •\nRoprachtice •\nRovensko pod Troskami •\nRoztoky u Jilemnice •\nRoztoky u Semil •\nSemily •\nSlaná •\nStružinec •\nStudenec •\nSvojek •\nSyřenov •\nTatobity •\nTroskovice •\nTurnov •\nVeselá •\nVíchová nad Jizerou •\nVítkovice •\nVšeň •\nVyskeř •\nVysoké nad Jizerou •\nZáhoří •\nŽernov\n\n"}
{"id": "612098", "url": "https://cs.wikipedia.org/wiki?curid=612098", "title": "Myndy Crist", "text": "Myndy Crist\n\nMyndy Zeno (*5. únor 1975, Detroit, USA) je americká herečka, využívající spíše jména Myndy Crist.\n\nNarodila se v Detroitu, ale vyrostla v Kalifornii, konkrétně ve městě Marin County. Vystudovala UCLA School, obor divadlo a film.\n\nPřed kamerou se poprvé objevila v roce 1995, konkrétně v seriálu \"Living Single\". I nadále se prosazovala spíše jako seriálová herečka a herečka z televizních filmů. Čeští diváci jí mohli vidět v seriálech jako \"Dr. House\", \"Sběratelé kostí\", \"Pohotovost\" nebo \"Mentalista\".\n\nObjevila se ale i v několika známějších filmech, ke kterým patří \"Stroj času\" s Guyem Pearcem, \"Řetěz bláznů\", kde se objevili například Steve Zahn, Salma Hayek, Jeff Goldblum nebo Elijah Wood, nebo \"Zavěste, prosím\" s Meg Ryan, Diane Keaton, Lisou Kudrow nebo Watlerem Matthauem.\n\nJe provdaná za Joshe Stamberga, má s ním jedno dítě.\n"}
{"id": "612100", "url": "https://cs.wikipedia.org/wiki?curid=612100", "title": "Matt Leyden Trophy", "text": "Matt Leyden Trophy\n\nMatt Leyden Trophy je trofej, která je každoročně udělována nejlepšímu trenérovi Ontario Hockey League podle hlasování trenérů a manažerů klubů OHL. Nikdo nesmí hlasovat pro trenéra z vlastního týmu. Trofej je pojmenována po Mattu Leydenovi.\n\n"}
{"id": "612102", "url": "https://cs.wikipedia.org/wiki?curid=612102", "title": "Svařování v ochranné atmosféře tavící se elektrodou", "text": "Svařování v ochranné atmosféře tavící se elektrodou\n\nNázev obloukové svařování tavící se elektrodou v ochranné atmosféře zahrnuje několik metod obloukového svařování založených na stejných principech při použití různých typů přídavných materiálů a ochranných plynů. Původně byly metody vyvinuty pro svařování slitin hliníku a hořčíku. Postupné zefektivnění a zlevnění původně velmi nákladného procesu umožnilo – při zachování velkého výkonu – používat jej i pro svařování nelegovaných ocelí. Běžně užívané označení popisovaných metod v Evropě je MIG resp. MAG.\n\nProtože je podávání svařovacího drátu i průtok ochranného plynu mechanizován, není metoda příliš náročná na zručnost svářeče a lze ji velmi dobře využít i v automatizovaném nebo robotizovaném provozu. Plynulou regulací základních svařovacích parametrů lze dosáhnout požadovaného svařovacího výkonu při použití svařovacího proudu od 30 do 800 A. Protože s vyšším svařovacím proudem roste rychlost odtavování svařovacího drátu, zvětšuje se i objem přenosu roztaveného kovu do svarové lázně. Svařovat je možné ve všech polohách.\n\nMetoda vyžaduje nákladné vybavení, zejména výkonný svařovací zdroj s příslušnou statickou a dynamickou charakteristikou, podavač svařovacího (přídavného) drátu, integrovaný svařovací hořák včetně jeho chlazení, hadice pro plynovou ochranu a zásobníky plynů (většinou tlakové láhve).\n\nJako ochranné plyny se nejčastěji používají buď inertní plyny argon a helium nebo plyny aktivně se podílející na metalurgii svaru a to buď samotný oxid uhličitý nebo ve směsi s inertními plyny. Volba ochranné atmosféry závisí především na druhu svařovaného materiálu. Svařovací dráty se používají buď plné nebo tzv. trubičkové, které jsou plněné buď tavidlem nebo kovovým práškem. Některé tavidlem plněné svařovací dráty byly vyvinuty pro svařování i bez externě dodávané atmosféry ochranných plynů (označení MOG).\n\nMetoda patří k nejrozšířenějším svařovacím metodám při výrobě stavebních ocelových konstrukcí, strojních zařízení, tlakových nádob a potrubí.\n\nHenry M. Hobart a Philip K. Devers z firmy General Electric použili Slavjanovu kovovou tavící se elektrodu v roce 1926 při svařování v ochranné atmosféře inertních plynů. Komerčnímu využití v té době však bránila vysoká cena inertních plynů a nedostatek znalostí, jak je vyčistit. V roce 1930 si nechali patentovat svařovací hořák, do kterého byl přiváděn svařovací drát a ochranný plyn. Hobart použil helium a Devers argon. Spolu pak úspěšné završili vývoj metody svařování tavící se elektrodou v ochranném plynu až v roce 1940. (1948) v \"Battelle Memorial Institute\" za přispění sponzorského daru \"Air Reduction Company\".\n\nLjubavský a Novošilov použili v roce 1953 ochrannou atmosféru z CO místo do té doby výlučně používaných, drahých inertních plynů. Použití CO zlevnilo tuto svařovací metodu tak, že se stala efektivní i pro svařování nelegovaných a nízkolegovaných ocelí. \n\nNásledující rok vyvinul Bernard elektrodu plněnou tavidlem, tzv. trubičkový drát, který si nechal patentovat v roce 1957. Kromě dodávaného plynu tvořily ochrannou atmosféru také plyny, vznikající z tavidla při hoření oblouku. V roce 1959 byly vyvinuty plněné elektrody, které při hoření elektrického oblouku zajistily dostačující množství ochranné atmosféry z tavidla, aniž bylo třeba dodávat další plyny. Byl tedy použit stejný princip jako při \"ručním obloukovém svařování\".\n\nNásledující vývoj byl zaměřen na vylepšení svařovacích zdrojů pro zvýšení výkonu odtavení a efektivity svařování a zkvalitnění svarů. \n\nPrincipem obloukového svařování je hoření elektrického oblouku mezi tavící se elektrodou a základním materiálem nebo svarovou lázní. Svařovací drát, který se odvíjí z cívky, je třecím kontaktem v měděné kontaktní špičce svařovacího hořáku napájen elektrickým proudem ze svařovacího zdroje s plochou statickou (neboli voltampérovou) charakteristikou (takový zdroj se někdy nazývá \"tvrdým zdrojem\"). Okolo svařovacího drátu a svařovací lázně proudí ochranný plyn, který chrání svarovou lázeň a zároveň napomáhá zapálení a stabilizaci elektrického oblouku. \nPři svařování s vyššími výkonnostními parametry po delší dobu je nezbytné svařovací hořák chladit. Chlazení se provádí cirkulací vody, která je přiváděna do hořáku multifunkčním kabelem spolu se svařovacím drátem, vodičem elektrického proudu a ochranným plynem.\n\nNejvětší výhodou metod svařování tavící se elektrodou v ochranné atmosféře je poloautomatický režim podávání přídavného materiálu (svařovacího drátu), který svářečovi umožňuje snadněji tvořit housenku svaru a kontrolovat svarovou lázeň. Navíc a hlavně se tím omezují časté technologické přestávky při výměně elektrod v porovnání např. s ručním obloukovým svařováním. To vše přispívá k vyššímu výkonu odtavení, zvláště při větších průměrech elektrod a vyšších svařovacích proudech. Metodu lze použít pro svařování ve všech polohách, a to jak v dílně tak na montáži při dosažení zhruba srovnatelné kvality svaru. Je dostupná široká paleta ochranných plynů i přídavných materiálů. Svařování lze snadno mechanizovat i robotizovat. Uvedené vlastnosti vynášejí tuto skupinu svařovacích metod na pomyslnou špičku užívání v celosvětovém měřítku.\n\nV evropských zemích se rozlišují metody svařování v ochranných atmosférách tvořených inertními plyny zkratkou MIG a aktivními plyny nebo jejich směsi zkratkou MAG. Pro celou skupinu těchto metod bez rozlišení ochranných plynů se používá označení MIG/MAG. Svařování tavidlem plněným trubičkovým drátem se někdy označuje jako MOG.\n\nZákladními parametry svařovacího procesu je svařovací proud \"I\", napětí \"U\", rychlost postupu svařování \"v\", rychlost podávání svařovacího drátu \"v\", složení ochranných plynů a množství jejich průtoku.\n\"Svařovací proud\" může nabývat hodnot od 30 A, používaných pro tenké plechy, až po 800 A u mechanizovaných metod. S rostoucím proudem se zvyšuje rychlost postupu svařování \"v\" i rychlost podávání svařovacího drátu \"v\". Ovlivňuje způsob \"přenosu kovu\" (viz dále) z tavící se elektrody v oblouku, tvar a velikost svarové housenky, nutnost předehřevu a dohřevu.\n\n\"Svařovací napětí\" ovlivňuje šířku svarové housenky a stanovuje se empiricky v závislosti na svařovacím proudu formula_1 následujícím vztahem:\n\nformula_2.\n\nPřenosem kovu se rozumí proces roztavování přídavného materiálu, svařovacího drátu jako elektrody, a ukládání do svarové lázně při hoření elektrického oblouku. Charakter přenosu kovu ovlivňují parametry svařování, tj. svařovací proud resp. proudová hustota, svařovací napětí, složení ochranné atmosféry a přídavný materiál.\nNa odtavovaný kov působí síly, jejichž směr a velikost jsou dány základními svařovacími parametry. Síly povrchového napětí F se snaží udržet kapku ve tvaru s co nejnižší povrchovou energií, tj. koule. Se zvyšující se teplotou ale povrchové napětí klesá. Síla vyvolaná tlakem odpařovaných kovů F z anody resp. katody (podle způsobou zapojení přímého resp. nepřímého) působí brzdným účinkem na ionty resp. elektrony. Relativně malá gravitační síla F sice působí na kapku, ale zásadně neovlivňuje směr jejího pohybu. Elektrický proud procházející elektrodou vytváří elektromagnetické pole s osovou složkou tzv. elektromagnetickou silou F, která vzrůstá se zmenšováním krčku ohřátého konce elektrody a má hlavní podíl na přenosu kovu z elektrody do svarové lázně. Proto lze svařovat i ve vynucených polohách, např. \"nad hlavou\". Na seškrcování krčku a oddělování kapky se podílí elektromagnetické pole svoji radiální složkou, tzv. \"Pinch efektem\" F. Hydrodynamická síla F je způsobena vysokou rychlostí proudícího plazmatu a největší vliv dosahuje při sprchovém přenosu, viz dále. \nVýslednice působících sil přemístí kapku roztaveného kovu z elektrody do svarové lázně i při svařování např. v poloze nad hlavou. Dynamický účinek dopadu kapky v kombinaci s tekutostí svarové lázně má výrazný vliv na množství rozstřiku svarového kovu do nejbližšího okolí svaru (jak je patrné z obrázku v úvodu).\n\nPři zkratovém přenosu (a) se z elektrody odtaví kapka kovu, která vyplní mezeru mezi elektrodou a svarovou lázní, oblouk zhasne a dojde k elektrickému zkratu. Tím se zvýší teplota, kapka se utrhne a dopadne do svarové lázně, načež se elektrický oblouk opět zapálí. Frekvence zkratů se pohybuje od 20 do 200 Hz.\nTento jev může vzniknout při nastavení svařovacího proudu v intervalu od 60 do 180 A, svařovacího napětí od 14 do 22 V, průměru elektrody od 0,6 do 1,2 mm a v libovolné ochranné atmosféře, např. 100% čistého CO nebo směsi 75 až 80 % argonu + 25 až 20 % CO.\nS vyšším svařovacím napětím klesá frekvence kapek odtavených z elektrody, roste jejich velikost a zvětšuje se rozstřik. Protože se používají nízké hodnoty svařovacího proudu, vnáší se do svaru relativně málo tepla, svarový kov není tak tekutý a rychle tuhne. Toho se s výhodou používá pro svařování ve vynucených polohách (např. nad hlavou), pro zavařování kořenových vrstev a tenkých plechů.\n\nModifikací zkratového přenosu je zvýšení svařovacího proudu nad 200 A a tomu odpovídající vyšší rychlosti podávání svařovacího drátu při stejném svařovacím napětí. Vyšší frekvence nedovoluje vytvořit větší kapku, ale konec elektrody je odporovým teplem při vysokém svařovacím proudu předehřátý a elektromagnetickými silami dochází k uvolnění kapek roztaveného kovu a jejich přenosu do svarové lázně. Průtok směsného ochranného plynu Ar + 8 % CO musí být vyšší, 20 až 30 l/min. Tato technika zrychleného zkratového přenosu (b) se hodí pro svařování tenkých plechů vysokou rychlostí a velkým výkonem svařování.\n\nPro vznik kapkového přenosu (c) jsou nutné vysoké hodnoty svařovacího proudu od 190 do 300 A při napětí od 22 do 28 V, které nataví konec elektrody do velké kapky, která může být i větší než průměr elektrody.\nKapkový přenos je dobře použitelný v ochranné atmosféře CO, ve směsných plynech s argonem výrazně hůře. Hojně se využíval během 60. až 70. let minulého století pro vysoký výkon odtavení. V současné době se od něj již ustoupilo, především pro velký rozstřik a tvorbu hrubých svarových housenek.\n\nSprchový přenos (d) nastává při hodnotách svařovacího proudu od 200 do 500 A a svařovacím napětí od 28 do 40 V, v ochranných plynech argonu s maximálně 18 % CO (20 % CO; 15 % CO) nebo argonu s 1 až 5 % O. Směs argonu a CO tvoří širší závar oproti směsi argonu s O, který má schopnost hlubšího závaru. \nArgon podporuje ionizaci plynu a tvorbu plazmatu. Protože plazma rychle proudí okolo tavícího se konce elektrody, konec elektrody se tak rychleji ohřívá. K tomu přispívá i odporové teplo způsobené dlouhým výletem elektrody, cca 15 průměrů elektrody. Při vysokém proudu se nestačí vytvořit větší kapky, ale působením elektromagnetických sil (viz výše) se tvoří drobné kapky s vysokou frekvencí 150 až 350 Hz, jakoby sprcha. Velkou výhodou je nízký rostřik.\nPřenos je velmi výkonný a používá se především při svařování v poloze vodorovné shora, ve vynucených polohách, např. nad hlavou, jen omezeně, např. u hliníku nebo mědi. \n\nPro omezení rozstřiku a vad ve svarech u zkratového a kapkového přenosu byl vyvinut impulsní sprchový přenos (e). Průběh svařovacího proudu a napětí v závislosti na čase je řízen mikroprocesorem svařovacího zdroje. Základní svařovací proud je udržován na takové velikosti, aby probíhala ionizace plynu a tím i vedení elektrického proudu. V řízených intervalech se zvyšuje svařovací proud a napětí, tzv. pulsy. Těmito pulsy se kontrolovaně přenášejí kapky roztaveného kovu elektrody. Kromě vysoké frekvence 25–500 Hz (výjimečně 1 kHz) řídí mikroprocesor i tvar průběhu svařovacího proudu a napětí v závislosti na čase. Ochranné plyny resp. jejich složení se používá za obdobných podmínek jako u sprchového přenosu.\nTento typ přenosu kovu je velmi výhodný, protože umožňuje vysoký výkon odtavení jako např. při sprchovém přenosu, ale zároveň při nižším vneseném teplu. Potřebné svařovací zdroje jsou ovšem nákladnější o elektroniku. Jednou z největších nevýhod je vyšší emitované elektromagnetické záření oblouku, které vyžaduje vyšší stupeň ochrany pro svářeče a osob v jeho blízkosti.\n\nModerovaný sprchový přenos (f) lze dosáhnout vysokými svařovacími proudy 450 až 750 A a svařovacím napětím 40 až 50 V za použití ochranného plynu Ar + 8 % CO s průtokem až 25 l/min. Velké kapky, až o velikosti dosahující průměru drátu, jsou za vysoké frekvence přenášeny rychle proudícím plazmatem do svarové lázně. Touto technikou lze dosáhnout hlubokého průvaru a svařování větších tlouštěk jednovrstvým svarem při vysoké rychlosti postupu svařování.\n\nHodnoty svařovacího proudu u rotujícího oblouku (g) jsou stejné jako u moderovaného sprchového přenosu, ale hodnoty napětí jsou vyšší. Drát je průchodem vysokého proudu odporově zahříván téměř až na teplotu tavení. Intenzivní magnetické pole roztáčí tavící se konec elektrody, který je ve vysoce plastickém stavu. Kapky odtavujícího se kovu při rotačním přenosu tvoří jakoby kuželovou plochu. Rotujícím obloukem lze dosáhnout hlubokého a širokého závaru.\n\nPoužití plynů v ochranné atmosféře je závislé na druhu svařovaného materiálu, způsobu přenosu kovu, požadovaných mechanických vlastnostech svaru, tloušťce spojovaných materiálů, typu spoje, profilu svaru, hloubce závaru, rozsahu rozstřiku, rychlosti postupu a poloze svařování. Plyny ochranné atmosféry musí zamezit přístupu okolní atmosféry ke svarové lázni a zabezpečit stabilní hoření elektrického oblouku, pro které musí mít dobré ionizační vlastnosti a dostatečnou tepelnou vodivost.\n\nOchranné atmosféry z inertních plynů nevstupují do chemické reakce se svarovou lázní. Většinou se používá argon, méně častěji helium, případně jejich směsi. Argon má sice nižší tepelnou vodivost i ionizační energii, ale schopnost většího závaru v porovnání s heliem. Ochranná atmosféra inertních plynů je vyžadována při svařování slitin hliníku, horčíku, niklu, mědi, titanu a dalších ve 100% čistotě.\n\nJako aktivní plyn pro ochranné atmosféry, které chemicky a metalurgicky ovlivňují svarovou lázeň, se používá CO buď samotný nebo ve směsích s inertními plyny nebo O ve směsi s argonem. Pro svařování nízkolegovaných ocelí se běžně používají směsi Ar + 15 až 25 % CO (Ar + 10 až 25% CO), nejčastěji 82 % Ar + 18 % CO. Při svařování korozivzdorných ocelí musí být ve směsi plynů obsah CO maximálně 4 %.\n\nSamotný CO jako ochranný plyn se dnes používá zřídka, protože mimo jiné způsobuje značný rozstřik svarového kovu a tím zvyšuje náklady na konečnou úpravu svařence..\n\nOchranné plyny jsou při svařování čerpány buď z centrálních podnikových rozvodů, které se používají spíše při sériové výrobě, nebo z tlakových lahví, které jsou vhodnější pro kusovou dílenskou nebo staveništní výrobu. Spotřeba ochranných plynů je součástí svařovacích parametrů a závisí, vedle velikosti a druhu svařovacího proudu, na svařovaném základním a přídavném materiálu. Spotřeba ochranného plynu CO je vyšší o cca 30 % ve srovnání se směsí plynů, např. Ar + CO.\nHodnotu průtoku svařovacího plynu většinou doporučují výrobci přídavného materiálu, orientačně se pohybuje cca od 8 do 25 litrů za minutu, ale při svařování hliníku v ochranné atmosféře 100 % He může spotřeba dosáhnout až 40 l/min.\n\nTyto metody se používají pro svařování široké palety základních materiálů, např. ocelí uhlíkových, vysocelegovaných ocelí korozivzdorných, slitin hliníku, hořčíku, titanu, mědi, niklu a dalších, pro něž musí být k dispozici i odpovídající přídavné materiály.. \n\nSvařovací dráty pro svařování ocelí se vyrábějí buď plné nebo plněné, tzv. trubičkové dráty, a dodávají se navinuté na cívkách různých hmotností, od 5 do 30 kg. \nPřídavné materiály obsahují legury a dezoxidační přísady, které rafinují a dezoxidují svarový kov a dolegovávají vypalované a další požadované prvky.\n\"Plné dráty\" se vyrábějí tažením za studena na požadované průměry, které se pohybují od 0,8 do 1,6 mm. Legování prvky, které jsou obsaženy přímo v drátech, je z metalurgického hlediska náročnější při výrobě.\n\"Plněné dráty\" se svinují z plechů s podélným švem jako tvarově uzavřené nebo bezešvé, podélně vysokofrekvenčně svařené. Pláště se vyrábějí většinou z nízkouhlíkové oceli. Náplně jsou ze struskotvorných přísad a tavidel bazických, kyselých, rutilových, fluoridových, případně jejich kombinací. Legury a dezoxidační přísady se většinou přidávají do náplní. \n\nRelativně malé rozšíření plněných elektrod ve svařovacích provozech je způsobeno jejich vyšší pořizovací cenou, která je zhruba dvojapůlnásobek až trojnásobek ceny plného drátu.\nPřídavný materiál pro svařování ocelí je legován mnoha prvky pro zajištění požadovaných vlastností. Vedle železa, které tvoří největší objem, obsahuje přídavný materiál uhlík, mangan, křemík, fosfor, titan, zirkon, hliník, nikl, molybden, chrom, vanad a další, v závislosti na druhu oceli (nízkolegovaná, korozivzdorná, atd.) a požadovaných vlastnostech svaru.\n\nUhlík zvyšuje pevnost a křehkost oceli, ale snižuje houževnatost a tím zvyšuje riziko vzniku trhlin za studena.\nMangan a křemík jednak dezoxidují svarovou lázeň a jednak ji zbavují síry, neboť mají vyšší afinitu k síře než železo. Křemík navíc upravuje tekutost strusky tak, aby snadno vyplavala na povrch svarové lázně při tuhnutí. Křemíkem se rovněž leguje pro zvýšení pevnosti svarového kovu. Optimální poměr obsahu manganu ku křemíku se udává 1,5 až 1,8 ku 1 (2 ku 1).\nObsah fosforu a síry by měl být co nejnižší, protože oba prvky jsou nečistotami a zvyšují riziko vzniku trhlin za horka. Titan, niob, tantal, zirkon i hliník se legují pro svoji dezoxidační a precipitační funkci ve svarech mikrolegovaných jemnozrnných ocelí za vzniku karbidů, nitridů a karbonitridů, navíc tyto mikrolegury snižují riziko vzniku pórů ve svarech. Molybden a vanad zvyšují pevnost a houževnatost svarů, zvláště při provozu svařenců z vysocelegovaných ocelí za zvýšené teploty, oceli žáruvzdorné a žárupevné. Chrom je základní legurou přídavných materiálů všech korozivzdorných ocelí, nikl pak pro austenitické a feriticko-austenitické korozivzdorné oceli. Velmi často se svařovací dráty poměďují, aby se snížilo tření při průchodu z podavače do svařovacího hořáku a aby se snížil odpor v kontaktním průvlaku.\n\nPro svařování tavící se elektrodou v ochranné atmosféře se používají \"svařovací zdroje\" s plochou statickou charakteristikou. Pro svařování ocelí se používá většinou stejnosměrný nebo usměrněný proud s nepřímým zapojením elektrody, tj. elektroda je zapojena ke kladnému pólu. Pro svařování hliníku a jeho slitin se používá střídavý proud.\n\"Podavač svařovacího drátu\" je mechanické zařízení, které ze zásobníku či cívky odvíjí svařovací drát a přes kladkový mechanismus (jedno-, dvou- nebo čtyřkladkový) jej sune multifunkčním kabelem do svařovacího hořáku. \"Multifunkční kabel\" v sobě integruje také vodič elektrické energie, hadici chladicího média (vody) a plynovou hadici ochranného plynu. Je připojen ke svařovacímu zdroji a zdroji plynu rychlospojkou. Mezi plynovou hadicí a \"zásobníkem plynu\" musí být redukční ventil, který upravuje průtok a tlak plynu. K uzavření elektrického obvodu mezi svařovacím zdrojem a svařencem je kromě multifunkčního kabelu třeba ještě uzemňovací kabel, který je nutné připojit ke svařovanému dílu. Pracovním nástrojem svářeče je \"svařovací hořák\", kterým prochází svařovací drát. Svařovací drát je v kontaktní špičce napájen elektrickou energií. Hořák je zakončen hubicí, kterou proudí na výstupu okolo svařovacího drátu ochranný plyn. Protože se při svařování dosahují vysoké teploty, je nutné svařovací hořák z provozně-technologických důvodů chladit. Chlazení se provádí cirkulací vody mezi hořákem a svařovacím zdrojem, do kterého je integrován tepelný výměník.\n\nTyto metody lze velmi dobře zautomatizovat a použít jako součást jednoúčelových nebo univerzálních automatizovaných svařovacích linek nebo průmyslových robotů. Vybavení se pak ale liší od manuálně používaných svařovacích zařízení, zejména ve vyšších výkonnostních nárocích na ně kladených. Svařovací zdroj by měl být dostatečně dimenzován na nepřetržitý provoz (zatěžovatel 100 %). Svařovací hořák by měl mít samočisticí funkci. Jedním z téměř nezbytných prvků vybavení robotizovaného svařovacího pracoviště je \"polohovadlo\", které umožní svařenec napolohovat tak, aby robot se svařovací hlavicí dosáhl na svarové plochy v požadované poloze svařování.\n\nKvalitu svarů ovlivňuje základní i přídavný materiál, ochranné plyny, klimatické podmínky svařování, technologický postup a v neposlední řadě lidský faktor.\n\nU pojednávaných metod je minimální riziko vzniku indukovaných vodíkových trhlin, protože v přídavných materiálech nejsou navlhavá tavidla. Při svařování feritických ocelí může však vzniknout zákalná křehká struktura martenzitu. U austenitických korozivzdorných ocelí existuje zvýšené riziko vzniku trhlin za horka. Neprovařený kořen a studené spoje jsou typické vady způsobené nevhodným technologickým postupem a lidským faktorem. Při nevhodných klimatických podmínkách může vítr odvát proud ochranného plynu, takže svarová lázeň nemá dostatečnou ochranu, typicky na montáži případně v halách bez svařovacích boxů. Dalšími možnými vadami jsou vadné přídavné materiály a nečistoty v inertních ochranných plynech, které jsou významné při svařování materiálů s vysokou citlivostí k obsahu nečistot, např. hliníku a jeho slitin, mědi a titanu, které mají vysokou afinitou ke vzdušnému kyslíku.\n\nSvařování elektrickým obloukem s použitím ochranných plynů je spojené se zvýšeným rizikem pro zdraví a život osob, které tuto činnost provádějí. Při svařování je nutné dodržet celou řadu bezpečnostních opatření. Zejména se jedná o ochranu před úrazem elektrickým proudem, popálením a rozstřikem kovu, vznikem požáru, dýmovými zplodinami a udušením. Na robotizovaném pracovišti je třeba zajistit také ochranu před úrazem pohyblivými částmi.\n\n\n\n"}
{"id": "612106", "url": "https://cs.wikipedia.org/wiki?curid=612106", "title": "Hlubočepy (zámek)", "text": "Hlubočepy (zámek)\n\nZámek Hlubočepy je klasicistní architektonická památka ve stejnojmenné městské čtvrti. Jeho adresa je Hlubočepská 2/33.\n\nBudova původní tvrze byla na místě současného zámku založená zřejmě roku 1571 Janem Kutovcem z Úrazu. V roce 1623 objekt koupil císařský rada Pavel Michna z Vacínova. Jeho syn pak dal za 3000 zlatých rýnských Hlubočepy do zástavy jezuitům, kteří v roce 1669 tvrz přestavěli na zámek, který tvořil centrum jejich zdejšího statku. Jezuitský řád však byl v roce 1773 zrušen a majetek přešel pod studijní fond. \n\nSoučasnou klasicistní podobu zámeček získal pravděpodobně za doby, kdy jej vlastnil hrabě František Antonín Desfours.\n\nZámek je pod názvem „tvrz Raudnitzův dům“ zapsán na seznamu kulturních památek České republiky.\n\n\n"}
{"id": "612107", "url": "https://cs.wikipedia.org/wiki?curid=612107", "title": "OHL Executive of the Year", "text": "OHL Executive of the Year\n\nOHL Executive of the Year byla hokejová trofej pro nejlepšího zaměstnance Ontario Hockey League.\n\n"}
{"id": "612109", "url": "https://cs.wikipedia.org/wiki?curid=612109", "title": "Paříž (film)", "text": "Paříž (film)\n\nPaříž se v názvech filmů objevila opakovaně:\n\n\n"}
{"id": "612110", "url": "https://cs.wikipedia.org/wiki?curid=612110", "title": "Dietmar Hamann", "text": "Dietmar Hamann\n\nDietmar „Didi“ Hamann (* 27. srpna 1973, Waldsassen, Západní Německo) je bývalý německý fotbalista často hrající na postu defenzivního záložníka. Během své kariéry hrával za kluby FC Bayern Mnichov, Newcastle United, Liverpool či Manchester City. Rovněž býval německým reprezentantem.\n\nVe 20 letech se prosadil do A-týmu Bayernu Mnichov, kde strávil celkem 5 sezón.\n\nVýkony na MS 1998 zaujaly anglický klub Newcastle United. Zde strávil pouhou sezónu, během které si zahrál 23 zápasů v Premier League a i když bylo 11. místo v tabulce zklamáním, Hamannovy výkony nikoliv. Z role ofenzivního záložníka se prosadil čtyřikrát.\n\nPo sezóně v Newcastle jej na přestup získal anglický velkoklub FC Liverpool, podle představ kouče Gérarda Houlliera měl být Hamann náhrada za Paula Inceho.\nHoullier svěřil Hamannovi více defenzivní roli v záloze. To umožnilo talentovanému Stevenu Gerrardovi více se soustředit na útočné akce.\nV první sezóně v Liverpoolu odehrál 28 ligových zápasů, tým skončil na 4. místě. V zápase proti Leedsu vstřelil svůj první gól ve svém novém klubu.\n\nDruhá Hamannova sezóna 2000/01 byla povedená – Liverpool vybojoval tři trofeje – FA Cup, League Cup (Ligový pohár) a Pohár UEFA. Na zisku všech tří trofejí se výrazně podílel – zahrál si všechna tři finále jako hráč základní jedenáctky. Ve 30 zápasech Premier League vstřelil 4 góly, Liverpool skončil na 3. místě. Hamann v celé sezóně odehrál 53 zápasů.\n\nV další sezóně 2001/02 nastoupil do 31 zápasů Premier League, tým ale znovu nedokázal získal ligový titul a na vedoucí Arsenal ztrácel z 2. místa 7 bodů. Ani další sezóny se nepodařilo získat první titul od roku 1990 – v sezóně 2002/03 skončil tým pátý, v sezóně 2003/04 skončil tým čtvrtý.\n\nVýsledky připravily o místo trenéra Houlliera, na jeho místo přišel Španěl Rafael Benítez. Hamann si uchoval svou roli defenzivně laděného středopolaře po boku Gerrarda. Ačkoli tým skončil až pátý, vynahradil si vše v Evropě. Liverpoolská senzační jízda Ligou mistrů tým dovedla až do finále v Istanbulu proti AC Milán. Když tým po poločase prohrával 0:3, poslal trenér do druhé půle na hřiště Hamanna, který vystřídal pravého beka Stevea Finnana, který si přivodil zranění. Hamman dokázal zkrotit milánského brazilského špílmachra Kaká a v 56. minutě přihrál na gól dalšímu střídajícímu hráči, Šmicrovi, jenž snížil na 2:3. Branka Xabiho Alonsa dostala zápas do prodloužení a nakonec rozhodly penalty. Hamann tu svou proměnil a Liverpool senzačně zvítězil.\n\nVe své poslední sezóně za \"Reds\" ztratil místo v základní sestavě na úkor hráčů jako byli Xabi Alonso nebo Mohamed Sissoko. Reds získali třetí místo v sezóně 2005/06, Hamann se tak ligové trofeje nedočkal. Rozloučil se ale ziskem FA Cupu proti West Hamu, který Reds porazili po penaltovém rozstřelu 6:5.\nV 71. minutě přišel na hřiště za Petera Crouche a při penaltě se nemýlil.\n\nDalší 3 sezóny v Premier League nastupoval ve dresu manchesterských \"Citizens\".\n\nZávěr kariéry – sezónu 2010/11 – strávil na 1 sezónu v Milton Keynes Dons ve třetí anglické lize.\n\nTrenér Berti Vogts dal Hamannovi první příležitost v reprezentaci 15. listopadu 1997 v přátelském duelu s Jihoafrickou republikou. Hamann nastoupil v základní sestavě a po 13 minutách se gólově prosadil. Zápas skončil výhrou 3:0.\n\nVýkony za Bayern přiměli trenéra nominovat Hamanna na MS 1998. Ve věku 25 let patřil mezi nejmladší členy německého výběru. Úvodní utkání proti USA začal na lavičce náhradníků, ale v průběhu se dostal do hry, konkrétně v 50. minutě za Thomase Häßlera. Německo vyhrálo 2:0.\nV zápase proti Jugoslávii nastoupil od začátku, o poločasové přestávce jej vystřídal Lothar Matthäus a Němci otočili stav zápasu z 0:2 na remízové 2:2.\nTřetí zápas skupiny proti Íránu si zahrál opět jako střídající hráč, když nastoupil do druhého poločasu za Olafa Thona. Německo vyhrálo 2:0 a postoupilo.\nOsmifinálové klání proti Mexiku Německo prohrávalo 0:1, ale Hamannova přihrávka Jürgenu Klinsmannovi na gól sehrála důležitou roli v obratu na 2:1.\nPo Mexiku sehrál celé utkání i proti Chorvatsku. Němci se po vyloučení Wörnse sesypali a prohráli 0:3.\n\n\n\n\n"}
{"id": "612111", "url": "https://cs.wikipedia.org/wiki?curid=612111", "title": "Paříž (film, Francie, 2008)", "text": "Paříž (film, Francie, 2008)\n\nPaříž (\"Paris\") je francouzský hraný film z roku 2008, který režíroval Cédric Klapisch podle vlastního scénáře. Film popisuje osudy několika osob různého věku a společenského postavení, které spojuje jejich život v Paříži.\nPierre je mladý tanečník, který se od svého lékaře doví, že má těžkou srdeční vadu a mohla by ho zachránit jen transplantace srdce. Zatímco čeká na dárce, jeho sestra Élise, sociální pracovnice se k němu nastěhuje se svými třemi dětmi, aby se necítil osamělý. Hlavní zábavou Pierra je sledovat z balkonu svého bytu sousedy a kolemjdoucí a přemýšlet o jejich osudech. Těmi jsou Roland Verneuil, historik přednášející na univerzitě dějiny Paříže, který se zamiluje do studentky Laetitie. Jeho bratr Philippe Verneuil je architekt a špatně se vyrovnává s nedávnou smrtí jejich otce. Dále je to Jean, který na trhu prodává ovoce a zeleninu a jeho bývalá manželka Caroline, která má na tržnici rovněž svůj stánek. Spolu s nimi je zde Franky, obchodník s rybami. V ulici je pekařství, jehož majitelka je neustále nespokojená s učnicemi.\n"}
{"id": "612112", "url": "https://cs.wikipedia.org/wiki?curid=612112", "title": "Nastrčená osoba", "text": "Nastrčená osoba\n\nNastrčená osoba (anglicky The Front) je 19. díl 4. řady amerického animovaného seriálu \"Simpsonovi\".\n\nBart a Líza si při sledování jedné ze slabších scének pořadu Itchy & Scratchy usmyslí, že napíšou mnohem lepší scénář. To se jim nakonec podaří a scénář putuje s dopisem k vydavateli. Ten si ovšem myslí, že jde jen o \"fanouškovský\" dopis a vyhodí ho. Líza a Bart zneužijí dědu, aby jeho jménem psali další povedené scénáře a Abe se stává novým (a jediným) scenáristou ve společnosti, ač o tom sám vůbec neví. Poté ale jde na ceny, kde uvidí jaký seriál opravdu je, a řekne o něm pravdu.\n\nMarge obdržela pozvánku na setkání střední školy. Homer ovšem pozvání nedostal a musí s pravdou ven. Homer školu nikdy nedokončil. Najde v sobě odvahu a začne navštěvovat kurz, aby to změnil.\n"}
{"id": "612113", "url": "https://cs.wikipedia.org/wiki?curid=612113", "title": "Red Tilson Trophy", "text": "Red Tilson Trophy\n\nRed Tilson Trophy je hokejová trofej, každoročně udělovaná nejužitečnějšímu hráči Ontario Hockey League. Toto ocenění je udělováno na základě hlasování hokejových novinářů a hlasatelů a je pojmenována po Redu Tilsonovi, bývalém hráči Oshawy Generals, který byl zabit v průběhu 2. světové války. Trofej je udělována od roku 1945.\n\n"}
{"id": "612117", "url": "https://cs.wikipedia.org/wiki?curid=612117", "title": "Další trable s tribbly", "text": "Další trable s tribbly\n\nDalší trable s tribbly je první díl první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 6. října 1973, v České republice 28. září 1997.\n\nPrvní díl animovaného seriálu nepřímo navazuje na epizodu Trable s tribbly původního seriálu Star Trek. Jako host pro dabing byl přizván Stanley Adams, který propůjčil hlas Cyrano Jonesovi. Adams je tak vedle Marka Lenarda (Sarek) a Rogera Carmela (Harry Mudd) jeden ze tří herců, kteří své postavy z původního seriálu dabují i v Animated Series.\n\nPíše se hvězdné datum 5392.4 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka je na cestě na Shermanovu planetu, kam doprovází dvě automatické lodě s nákladem obilí, hybridní trojpšenice.\nCestou se odvrátí od kurzu, aby prozkoumali křižník Klingonské říše, který pronásleduje malý člun. Klingoni nereagují na kapitánovo volání a Scottymu se dlouho nedaří transportovat jediného pasažéra člunu. Klingoni použijí proti Enterprise neznámý paprsek, který vyřadí z provozu phasery i fotonová torpéda. Na obrazovce se objevuje kapitán Kolok, který žádá zpět pasažéra člunu. Kirk mu jej odmítá vydat, ačkoliv zatím neví o koho jde a pro uvolnění z paprsku posílá proti klingonské lodi i dvě automatické lodi s obilím. To má za následek, že klingoni nemohou udržet paprsek na všechny 3 plavidla musí uvolnit Enterprise.\n\nKdyž se Scottymu daří v transportéru vyvolat pilota malého člunu, Kirk, Spock i Dr. Leonard McCoy poznávají Cyrano Jonese, podvodného obchodníka, který je zodpovědný za zamoření vesmírné stanice K7, kterou měl vyčistit od tribblů. Cyrano vysvětluje, že si byl sehnat pomocníka a tím je ohavné zvířátko bluffer, který požírá tribbly. Dále uklidňuje kapitána, že tribblové, kteří se s ním transportovali z člunu jsou geneticky upravení a nebudou se množit.\n\nPři poradě vyšších důstojníků McCoy potvrzuje, že tribblové se nemnoží, ale pouze tloustnou. Scotty upozorňuje, že byla zničena jedna automatická loď a bylo nutné na Enterprise transportovat veškerý její náklad obilí, který je teď všude ve skladištích, ale i na chodbách. Poukazuje, že kombinace tribblů s obilím a navíc v blízkosti klingonů není zrovna nejlepší situace.\n\nKlingoni znovu podnikají nálet na Enterprise, ale pouze vyřazují pohonné jednotky druhé automatické lodi. Spock dedukuje, že chtějí, aby Kirk nechal automatickou loď vléci a tím přišel o potřebnou energii pro boj. Když navrhne klingony bombardovat tribbly, Kirk si myslí, že jde o projevy smyslu pro humor, ale Spock to myslí vážně.\n\nKlingoni znovu přilétají a zachytávají Enterprise do paprsku. Kirk odmítá Kolokovi vydat Cyrana a požaduje uvolnit Enterprise z paprsku. Kolok nařizuje připravit výsadek na Enteprise, ale mezitím Scotty provede Spockův plán a transportují na klingonský křižník tribbly. Když to Kolok zjistí, kapituluje a chce po Kirkovi pouze bluffera. Jde o jediný exemplář svého druhu vyvinutý pro vyčištění klingonské planety od tribblů. Tomu požadavku Kirk vyhoví. Když ale Kolok chce použít bluffera, objevuje ve skladišti své lodi obřího tribbla a bluffer uteče. Když do něj nechá vystřelit, tak praskne a vyletí z něj ohromné množství malých tribblů.\n\nNa Enterprise McCoy vysvětluje, že Cyrano sice upravil genetický kód tribblů tak, aby se nerozmnožovali, ale zapomněl upravit jejich metabolismus a proto tak rostli. Po jedné injekci nechává velké tribbly rozpadnout na malé, kteří už budou mít metabolismus v pořádku a budou opravdu neškodní. Když kapitán Kirk poukazuje na jednoho v šachtě s dotazem, že na něj doktor zapomněl, tribbl v ten moment praskne a opět kapitána zasype halda tribblů, jako tehdy na stanici K7.\n\n\n"}
{"id": "612119", "url": "https://cs.wikipedia.org/wiki?curid=612119", "title": "Nejabsurdnější bankovní poplatek", "text": "Nejabsurdnější bankovní poplatek\n\nNejabsurdnější bankovní poplatek byla veřejná anketa pořádaná Patrikem Nacherem v Česku a na Slovensku prostřednictvím serveru www.bankovnipoplatky.com. Anketa má za úkol zmapovat postoje bankovních klientů a také do jisté míry tlačit na banky ohledně uvolnění jejich poplatkové politiky. První ročník proběhl v roce 2005. Anketa byla ukončena v roce 2017 s tím, že český trh doznal pozitivních změn.\n\n"}
{"id": "612121", "url": "https://cs.wikipedia.org/wiki?curid=612121", "title": "Okresní soud v Pelhřimově", "text": "Okresní soud v Pelhřimově\n\nOkresní soud v Pelhřimově je okresní soud se sídlem v Pelhřimově, který je co do počtu soudců jeden z nejmenších českých okresních soudů a jehož odvolacím soudem je Krajský soud v Českých Budějovicích – pobočka v Táboře. Soud se nachází v historické budově s bezbariérovým přístupem na třídě Legií, kde sídlí spolu s okresním státním zastupitelstvím. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Pelhřimově se zcela shoduje s okresem Pelhřimov, patří do něj tedy území těchto obcí:\n\nArneštovice •\nBácovice •\nBělá •\nBohdalín •\nBořetice •\nBořetín •\nBožejov •\nBratřice •\nBudíkov •\nBuřenice •\nBystrá •\nCetoraz •\nČáslavsko •\nČastrov •\nČejov •\nČelistná •\nČernov •\nČernovice •\nČervená Řečice •\nČížkov •\nDehtáře •\nDobrá Voda •\nDobrá Voda u Pacova •\nDubovice •\nDůl •\nEš •\nHojanovice •\nHojovice •\nHorní Cerekev •\nHorní Rápotice •\nHorní Ves •\nHořepník •\nHořice •\nHumpolec •\nChýstovice •\nChyšná •\nJankov •\nJežov •\nJiřice •\nKaliště •\nKámen •\nKamenice nad Lipou •\nKejžlice •\nKoberovice •\nKojčice •\nKomorovice •\nKošetice •\nKrasíkovice •\nKřeč •\nKřelovice •\nKřešín •\nLeskovice •\nLesná •\nLhota-Vlasenice •\nLibkova Voda •\nLidmaň •\nLitohošť •\nLukavec •\nMartinice u Onšova •\nMezilesí •\nMezná •\nMladé Bříště •\nMnich •\nMoraveč •\nMysletín •\nNová Buková •\nNová Cerekev •\nNový Rychnov •\nObrataň •\nOlešná •\nOndřejov •\nOnšov •\nPacov •\nPavlov •\nPelhřimov •\nPíšť •\nPočátky •\nPolesí •\nPošná •\nProseč •\nProseč pod Křemešníkem •\nPutimov •\nRodinov •\nRovná •\nRynárec •\nŘečice •\nSalačova Lhota •\nSamšín •\nSedlice •\nSenožaty •\nStaré Bříště •\nStojčín •\nStřítež •\nStřítež pod Křemešníkem •\nSvépravice •\nSyrov •\nTěchobuz •\nTěmice •\nÚstrašín •\nÚtěchovice •\nÚtěchovice pod Stražištěm •\nÚtěchovičky •\nVčelnička •\nVelká Chyška •\nVelký Rybník •\nVeselá •\nVěžná •\nVojslavice •\nVokov •\nVyklantice •\nVyskytná •\nVysoká Lhota •\nVystrkov •\nZachotín •\nZajíčkov •\nZhořec •\nZlátenka •\nŽeliv •\nŽirov •\nŽirovnice\n\n"}
{"id": "612123", "url": "https://cs.wikipedia.org/wiki?curid=612123", "title": "Edita Šujanová", "text": "Edita Šujanová\n\nEdita Šujanová (* 23. května 1985 Vyškov) je bývalá česká basketbalistka hrající na pozici pivota nebo křídla. Basketbal začala hrát v devíti letech ve Slavkově, v roce 1998 přestoupila do Basketbal SK Královo Pole a o dva roky později poprvé nastoupila v ženské extralize. Následně vystřídala kluby BK Strakonice a BK INPEK UKF Nitra, kde se v roce 2006 stala nejlepší střelkyní slovenské extraligy. Naposledy hrála v letech 2015–2019 za KP Brno. V létě 2019 oznámila ukončení hráčské kariéry.\n\nŠujanová reprezentuje Česko již od kadetek (v roce 2001 na mistrovství Evropy 4. místo). Se seniorskou reprezentací se zúčastnila mistrovství Evropy 2007 (5. místo), letních olympijských her 2008 v Pekingu (7. místo) a domácího mistrovství světa 2010, kde český tým získal stříbrné medaile.\n\nEdita Šujanová měří 188 cm a na MS 2010 nosila dres s číslem 7.\n\n"}
{"id": "612125", "url": "https://cs.wikipedia.org/wiki?curid=612125", "title": "Riedel", "text": "Riedel\n\nPříjmení Riedel [\"rídl\"] nebo Riedl nosí více různých osobností:\n\n"}
{"id": "612126", "url": "https://cs.wikipedia.org/wiki?curid=612126", "title": "Filip Francouzský (1116–1131)", "text": "Filip Francouzský (1116–1131)\n\nFilip Francouzský (29. srpna 1116 – 13. října 1131 v Paříži) byl francouzský král z rodu Kapetovců v letech 1129–1131. Vládl spolu se svým otcem Ludvíkem VI. Protože Filip panoval pouze jako spoluvladař svého otce, nemá žádné odlišení pomocí číslovky, ačkoliv byl již druhým francouzským králem tohoto jména. První byl Filip I. Francouzský (1052–1108). Jako Filip II. se tak označuje až jeho synovec, syn jeho bratra Ludvíka VII.\n\nFilip byl nejstarším synem krále Ludvíka VI. a jeho manželky Adély Savojské. Již ve svých 13 letech byl v Remeši 14. dubna 1129 korunován jako spoluvladař svého otce. Panoval velmi krátce. Ve věku 15 let projížděl Paříží podél Seiny, když se splašil jeho kůň, kterému pod nohy vběhlo na ulici volně pobíhající prase. Filip přepadl přes hlavu koně a utrpěl těžká zranění, kterým podlehl hned druhý den aniž by opět nabyl vědomí. Byl pochován v bazilice Saint-Denis.\n\nJako spoluvládce nastoupil jeho bratr Ludvík, který převzal vládu po otci jako Ludvík VII.\n\n"}
{"id": "612129", "url": "https://cs.wikipedia.org/wiki?curid=612129", "title": "Příhrazské skály", "text": "Příhrazské skály\n\nPříhrazské skály se nacházejí východně od města Mnichovo Hradiště, jižně a západně od vesnice Příhrazy v okrese Mladá Boleslav. Je zde komplex skalních měst na okraji pískovcové skalní plošiny. Dominantou je skalní útvar pojmenovaný Kobylí hlava. Uvnitř skalního města se nalézá vytesaná modlitebna Hynšta. Ta v 17. století sloužila jako úkryt Českým bratřím. V oblasti jsou i zbytky hrádků ze 13. století.\n\nPřírodní rezervace Příhrazské skály zde byla vyhlášena roku 1999, důvodem ochrany je významný komplex skal, přirozená a polopřirozená lesní společenstva, geomorfologicky cenné území.\n\nPříhrazská vrchovina spadá pod Vyskeřskou vrchovinu v rámci Jičínské pahorkatiny. Nejvyšším místem oblasti je s 463,5 m n. m. kopec Mužský. Tento nezalesněný vrchol žíly olivinický nefelinitu je tektonickou krou přibližně o půl stupně ukloněnou k jihovýchodu. Tato skutečnost byla zjištěna porovnáním výšek povrchu kvádrových pískovců a úrovní vývěrů vody z jejich základů. Nejstaršími tvary Příhrazské vrchoviny jsou strukturní vyvýšeniny - pozůstatky strukturní plošiny. Skalní město Příhrazské skály čítá 178 věží. Většina z nich stojí v okrajích kaňonovitých údolí v čele tektonické kry. Čelo je lemováno pásem sesuvů podle rotačních smykových ploch. K největšímu sesuvu v nedávné minulosti došlo v červnu 1926. Jeho následkem byla zničena velká část obce Dneboh a poškozena okresní silnice do Olšiny.\n\nDůsledkem sesuvů kerného typu je zvětšování puklin v rozsedliny, které umožňují vznik pseudozávrtů. V Příhrazských skalách jich najdeme kolem šedesáti. Nejznámější je pseudokrasová propast s rozsedlinou sahající do hloubky 22,5 metrů. která byla objevena v roce 1960 a ma jejíž dno o dva roky později sestoupil cestovatel Gustav Ginzel, majitel známého Hnojového domu na Jizerce. V kaňonovitých údolích Krtola a Vlčí důl můžeme narazit na skalní brány, skalní oblouky a jeskyně. Jeskyně Krtola, zvaná též Sklep na Chodové, je největší jeskyní Českého ráje. Tato 40 metrů dlouhá jeskyně byla poprvé prozkoumána v 80. letech 19. století archeologem Josefem Ladislavem Píčem.\n\nČasté jsou zde žlábkové škrapy a železité inkrustace. Setkat se tu můžeme i se skalními hřiby. Vytvořily se zde nasycené hnědé půdy (kambizem eutrofní) s rankery (typickým a litickým) a na pískovcích kyselé arenosoly (kambizem arenická s podzolem arenickým). Zamokřené polohy zaujímají pseudogleje (typický a glejový) s gleji (typickým a organozemním), část rezervace také glejová organozem.\n\nNa ploše rezervace převládají lesy s vysokým zastoupením přirozených lesních společenstev. Reliktní bory na vršcích skal, zakrslá teplomilná doubrava na spraši ve Starých Hradech a suťový les pod vrcholem Mužského, kde roste měsíčnice vytrvalá (Lunaria rediviva), se řadí k nejcennějším z nich. Zajímavým místem je ostrůvek stepní vegetace s kavylem Ivanovým (Stipa joannis) na skalní plošině Hrada. Představuje poslední vyznívající lokalitu termofytika v této části Českého ráje. Kromě něj zde byly pozorovány další zajímavé teplomilné druhy. Na Drábských světničkách roste skalník celokrajný (Cotoneaster integerrimus). V inverzních roklích lze nalézt bučiny s přirozenou příměsí smrku a na skalních stěnách porosty vrance jedlového (Huperzia selago) a plavuně pučivé (Lycopodium annotinum). Z botanického pohledu je nejznámější rokle Krtola.\n\nV rámci rezervace se jižně od rybníka \"Oběšenec\" nalézá památný strom Dub u Oběšence.\n\nPříhrazské skály jsou významnou horolezeckou lokalitou. V databázi Českého horolezeckého svazu je v sektoru \"Příhrazy\" evidováno téměř dvě stě pískovcových věží a dalších skalních útvarů, na nichž je vyznačena více než tisícovka lezeckých cest. Pokud jde o obtížnost, téměř polovina těchto cest, celkem 453, je klasifikována stupněm č. 6 UIAA. Další desítky lezeckých cest se nabízejí v části, zvané \"Příhrazská údolíčka\", která rovněž spadají do území přírodní rezervace Příhrazské skály. \n\n"}
{"id": "612130", "url": "https://cs.wikipedia.org/wiki?curid=612130", "title": "Okresní soud v Prachaticích", "text": "Okresní soud v Prachaticích\n\nOkresní soud v Prachaticích je okresní soud se sídlem v Prachaticích, který je co do počtu soudců jedním z nejmenších českých okresních soudů a jehož odvolacím soudem je Krajský soud v Českých Budějovicích. Soud se nachází ve starší budově v Pivovarské ulici a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Prachaticích se zcela shoduje s okresem Prachatice, patří do něj tedy území těchto obcí:\n\nBabice •\nBohumilice •\nBohunice •\nBorová Lada •\nBošice •\nBudkov •\nBuk •\nBušanovice •\nČkyně •\nDrslavice •\nDub •\nDvory •\nHorní Vltavice •\nHracholusky •\nHusinec •\nChlumany •\nChroboly •\nChvalovice •\nKratušín •\nKřišťanov •\nKtiš •\nKubova Huť •\nKvilda •\nLažiště •\nLčovice •\nLenora •\nLhenice •\nLipovice •\nLužice •\nMahouš •\nMalovice •\nMičovice •\nNebahovy •\nNěmčice •\nNetolice •\nNicov •\nNová Pec •\nNové Hutě •\nOlšovice •\nPěčnov •\nPrachatice •\nRadhostice •\nStachy •\nStožec •\nStrážný •\nStrunkovice nad Blanicí •\nSvatá Maří •\nŠumavské Hoštice •\nTěšovice •\nTvrzice •\nÚjezdec •\nVacov •\nVimperk •\nVitějovice •\nVlachovo Březí •\nVolary •\nVrbice •\nZáblatí •\nZábrdí •\nZálezly •\nZbytiny •\nZdíkov •\nŽárovná •\nŽelnava •\nŽernovice\n\n"}
{"id": "612135", "url": "https://cs.wikipedia.org/wiki?curid=612135", "title": "KkStB řada 180", "text": "KkStB řada 180\n\nLokomotivy řady 180 kkStB byly nákladní sdružené parní lokomotivy s vlečným tendrem c.k. Státních drah rakousko-uherské monarchie. Tyto lokomotivy si pořídila i Jižní dráha a po rozpadu monarchie se dostaly k železnicím nástupnických a některých sousedních zemí.\n\nStoupající poptávka po českém uhlí v sousedním Sasku vyvolávala koncem 19. století vzrůstající nároky na jeho přepravu na sklonově náročné trati Most – Moldava tehdy již zestátněné Pražsko-duchcovské dráhy. Karl Gölsdorf pro tuto trať navrhl pětispřežní lokomotivy řady 180 – jednalo se o první evropské pětispřežní lokomotivy. Při jejich konstrukci využil teoretické poznatky Richarda von Helmholtz o průjezdu kolejových vozidel obloukem a v pojezdu uplatnil příčně posuvná dvojkolí.\n\nV letech 1901 - 1908 bylo v rakouských a českých lokomotivkách (Floridsdorf, Vídeňské Nové Město, StEG a První Českomoravská továrna na stroje) postaveno celkem 181 těchto strojů.\n\nLokomotivy byly schopné dopravovat na sklonu 37‰ vlak o hmotnosti 190 t rychlostí 15 km/h a na sklonu 10‰ 700 t rychlostí 20 km/h, což odpovídá výkonu 1050 PS.\n\nLokomotivy byly přiděleny výtopnám Praha-Nusle, Louny, Plzeň, České Budějovice, Brno, Vídeň-západ, Wörgl, Knittelfeld, St. Veit an der Glan, Terst, Gorizia a Stryj.\n\nRakouská Jižní dráha objednala 27 shodných strojů pro svou trať přes Semmering a trať přes Brenner, tyto stroje dodaly lokomotivky ve Floridsdorfu a Vídeňském Novém Městě v letech 1901–1909.\n\nDalším vývojem vznikla varianta na přehřátou páru - řada 80 kkStB (524.0 ČSD).\n\nPo první světové válce se všechny stroje Jižní dráhy a 50 strojů kkStB ocitlo v Itálii. FS jim přidělily řadu 477.\n\n108 kusů přešlo pod ČSD, ty je označily řadou 523.0. Z nich bylo 23 se sušičem páry. Lokomotivy PKP nesly řadové označení Tw11, lokomotivy JDŽ 135 a třem rumunským strojům ponechaly CFR řadu 180.\n\nZ 61 stroje, které zůstaly v Rakousku, bylo v roce 1938 v provozu již jen devět. Po obsazení Rakouska přešly k Deutsche Reichsbahn, které je přeznačily na 57.001–009. Žádná se nedočkala konce války.\n\nLokomotivy řady 180 byly pětispřežní lokomotivy s vlečným tendrem, sdružené, na mokrou páru. Jejich konstrukce vycházela z řady 170 kkStB (434.0), se kterou byly v nejvyšší možné míře sjednoceny. Měly téměř shodný kotel se dvěma parojemy, dvojkolí, táhla, rozvod a mnoho dalších částí.\n\nPojezd vycházel také z řady 170. Válce byly posunuty vpřed, aby vytvořily prostor pro první spřažené dvojkolí. První, třetí a páté dvojkolí mělo umožněn příčný posuv, proto jako hnací bylo zvoleno čtvrté. Aby byla zachována shodná délka ojnice, ocitnul se křižák poměrně daleko od válce. Tento problém Gölsdorf vyřešil prodlouženou pístnicí, která měla přidanou ještě jednu podpěru před křižákovými pravítky.\n\nU lokomotiv 180.500-557 z let 1907-1910 byly instalovány sušiče páry. Lokomotivy měly jeden parní dóm, válcový kotel byl zkrácen, resp. rozdělen na prostor kotle a sušiče.\n\nSušič páry Gölsdorf-Clench vznikl vložením další trubkovnice, která rozdělila kotel na dvě části – kotel a sušič. Žárnice touto vloženou trubkovnicí pouze procházely, potíž však byla s utěsněním, které bylo nad tehdejší technologické možnosti. Proto se sušiče příliš nerozšířily, brzy je vytlačily jednodušší a efektivnější přehřívače.\n\nV roce 1924 rekonstruovali v První Českomoravské stroje 180.87, 117 a 514. Změnilo se rozdělení trubek v kotli, byl dosazen malotrubnatý přehřívač, šoupátkový regulátor se nahradil ventilovým, plochá šoupátka pístovými. Neměnilo se však nastavení protikliky, takže rekonstruované lokomotivy jezdily lépe tendrem napřed. Lokomotivy dostaly kulaté dýmniční dveře a litinové komíny s korunou. Lokomotivám se sušičem páry zůstal po rekonstrukci jediný parní dóm. Výkon lokomotivy stoupl na cca 1200 PS, takže na rovině uvezly vlak o hmotnosti 1200 t rychlostí 49 km/h a na stoupání 10 ‰ 500 t rychlostí 28 km/h. Dobře se osvědčily i na trati svého původního nasazení – Most – Moldava. Rekonstrukce se prováděly v letech 1925 – 1933 v dílnách v Plzni, Nymburce a Lounech. Nové lokomotivy byly označeny řadou 524.2. V roce 1933 tak řada 523.0 u ČSD zanikla. Později se provoz těchto lokomotiv dále zhospodárnil dosazením injektoru na výfukovou páru.\nV roce 1938 musely ČSD předat DR 50 lokomotiv této řady, ty je označily řadou 57.7. V roce 1972 byly u ČSD vyřazeny poslední dva stroje – 524.207 a 524.214. Žádná z těchto lokomotiv se nezachovala.\n\n\n\n"}
{"id": "612138", "url": "https://cs.wikipedia.org/wiki?curid=612138", "title": "Karsten Kobs", "text": "Karsten Kobs\n\nKarsten Kobs (* 16. září 1971, Dortmund) je bývalý německý atlet, jehož hlavní disciplínou byl hod kladivem. Jeho osobní rekord z roku 1999 má hodnotu 82,78 metru.\n\nMezi jeho juniorské úspěchy patří 10. místo na ME juniorů 1989 ve Varaždínu a 4. místo na juniorském mistrovství světa 1990 v bulharském Plovdivu. V obou případech coby reprezentant NSR.\n\nNa Mistrovství Evropy v atletice 1994 v Helsinkách skončil na 10. místě. V roce 1997 na světovém šampionátu v Athénách obsadil 9. místo. O rok později vybojoval na ME v atletice v Budapešti výkonem 80,13 m bronzovou medaili. Na stupních vítězů ho doplnili Maďaři Balázs Kiss (stříbro) a Tibor Gécsek (zlato). V roce 1999 na MS v atletice ve španělské Seville přehodil ve finále jako jediný osmdesátimetrovou hranici a výkonem 80,24 m vybojoval titul mistra světa. Sítem kvalifikace neprošel na Mistrovství světa v atletice 2003 v Paříži. V roce 2006 se umístil na evropském šampionátu v Göteborgu na 8. místě.\n\nTřikrát reprezentoval na letních olympijských hrách (Atlanta 1996, Sydney 2000, Athény 2004). Největší úspěch zaznamenal na olympiádě v Athénách, kde se probojoval do finále a obsadil v něm výkonem 76,30 metru osmé místo.\n\n"}
{"id": "612140", "url": "https://cs.wikipedia.org/wiki?curid=612140", "title": "Eddie Powers Memorial Trophy", "text": "Eddie Powers Memorial Trophy\n\nEddie Powers Memorial Trophy je hokejová trofej, která je každoročně udělována nejlepším střelcům Ontario Hockey League. Trofej je udělována od sezóny 1945-46 a byla pojmenována po Eddie Powersovi.\n"}
{"id": "612142", "url": "https://cs.wikipedia.org/wiki?curid=612142", "title": "Okresní soud v Rakovníku", "text": "Okresní soud v Rakovníku\n\nOkresní soud v Rakovníku je okresní soud se sídlem v Rakovníku, který je co do počtu soudců jedním z nejmenších českých okresních soudů a jehož odvolacím soudem je Krajský soud v Praze. Soud se nachází v historické budově z roku 1840 na Sixtově náměstí, před níž je socha Karla Havlíčka Borovského. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Rakovníku se téměř shoduje s okresem Rakovník, patří do něj území těchto obcí:\n\nBdín •\nBranov •\nBřežany •\nČistá •\nDěkov •\nDrahouš •\nHořesedly •\nHořovičky •\nHracholusky •\nHřebečníky •\nHředle •\nHvozd •\nChrášťany •\nJanov •\nJesenice •\nKalivody •\nKarlova Ves •\nKněževes •\nKolešov •\nKolešovice •\nKounov •\nKozojedy •\nKrakov •\nKrakovec •\nKroučová •\nKrty •\nKrupá •\nKrušovice •\nKřivoklát •\nLány •\nLašovice •\nLišany •\nLubná •\nLužná •\nMalinová •\nMěstečko •\nMilostín •\nMilý •\nMšec •\nMšecké Žehrovice •\nMutějovice •\nNesuchyně •\nNezabudice •\nNové Strašecí •\nNový Dům •\nOlešná •\nOráčov •\nPanoší Újezd •\nPavlíkov •\nPetrovice •\nPochvalov •\nPřerubenice •\nPříčina •\nPřílepy •\nPšovlky •\nPustověty •\nRačice •\nRakovník •\nRoztoky •\nRuda •\nRynholec •\nŘeřichy •\nŘevničov •\nSenec •\nSenomaty •\nSkryje •\nSlabce •\nSmilovice •\nSrbeč •\nSvojetín •\nSýkořice •\nŠanov •\nŠípy •\nŠvihov •\nTřeboc •\nTřtice •\nVáclavy •\nVelká Buková •\nVelká Chmelištná •\nVšesulov •\nVšetaty •\nZavidov •\nZbečno •\nŽďár\n\n"}
{"id": "612144", "url": "https://cs.wikipedia.org/wiki?curid=612144", "title": "Jim Mahon Memorial Trophy", "text": "Jim Mahon Memorial Trophy\n\nJim Mahon Memorial Trophy je hokejová trofej udělovaná každoročně v Ontario Hockey League nejproduktivnějšímu útočníkovi hrajícímu na pravém křídle. Trofej byla pojmenována po Jimu Mahonovi, nadějném hráči, který ovšem zemřel v roce 1971 po zásahu elektrickým proudem.\n\n"}
{"id": "612148", "url": "https://cs.wikipedia.org/wiki?curid=612148", "title": "Homologie (matematika)", "text": "Homologie (matematika)\n\nV matematice (speciálně algebraické topologii a abstraktní algebře), je homologie (z řeckého ὁμός homos \"identické\") proces, který přiřadí matematickým objektům posloupnost Abelových grup nebo modulů.\n\nV homologické algebře jsou objekty komplexy formula_1, kterým se přiřadí moduly formula_2. Těmto modulům říkáme \"homologie\", resp. \"homologické grupy\".\n\nPokud indexy modulů formula_3 zleva doprava neklesají ale rostou, mluvíme o \"kohomologii\" komplexu, resp. \"kohomologických grupách\".\n\nV teorii topologických prostorů se pod homologií prostoru obvykle rozumí \"singulární homologie\".\n\nPůvodní motivace pro definování homologických grup je pozorování, že jeden aspekt tvaru geometrických útvaru je popis jeho \"děr\". Protože ale díra v prostorů \"není\", je na první pohled nejasné, jak díru definovat a jak rozlišit různé typy děr. Homologie topologických prostorů je rigorózní matematická metoda na hledání a kategorizování děr různých typů.\n\nV diferenciální geometrii hrají důležitou roli homologie komplexů diferenciálních operátorů. Nejznámější příklad je de Rhamův komplex, kterého kohomologie jsou izomorfní topologickým singulárním homologiím s koeficienty v reálných číslech.\n"}
{"id": "612150", "url": "https://cs.wikipedia.org/wiki?curid=612150", "title": "Max Kaminsky Trophy", "text": "Max Kaminsky Trophy\n\nMax Kaminsky Trophy je hokejová trofej udělovaná každoročně nejlepšímu obránci Ontario Hockey League. Obráncům je tato trofej věnována od roku 1969, předtím byla udělována hráčům, kteří mají největší smysl pro fair-play. Po roce 1969 převzala tyto stanovy William Hanley Trophy. Trofej je pojmenována po Maxu Kaminském, který trénoval St. Catharines Tee Pees při Memorial Cupu v roce 1960. Krátce nato zemřel na rakovinu.\n"}
{"id": "612151", "url": "https://cs.wikipedia.org/wiki?curid=612151", "title": "OHL Goaltender of the Year", "text": "OHL Goaltender of the Year\n\nOHL Goaltender of the Year je hokejová trofej, každoročně udělovaná nejlepšímu brankáři v Ontario Hockey League. O vítězi hlasují trenéři a generální manažeři OHL.\n"}
{"id": "612152", "url": "https://cs.wikipedia.org/wiki?curid=612152", "title": "Náprstník", "text": "Náprstník\n\nNáprstník (\"Digitalis\") je rod dvouděložných rostlin, řazený v současné taxonomii do čeledi jitrocelovitých. Je známo asi 25 druhů. Vyznačují se přímou lodyhou s hroznovitým vrcholovým květenstvím poměrně velkých květů a střídavými listy. Náprstníky jsou rozšířené v Evropě, severní Africe a západní a střední Asii. V České republice jsou rozšířeny 2 druhy, náprstník velkokvětý a nepůvodní náprstník červený. Rostliny obsahují glykosidy působící na srdeční činnost a jsou využívány v lékařství. Všechny druhy jsou jedovaté a mohou způsobit smrtelnou otravu. Některé druhy jsou pěstovány jako okrasné rostliny.\n\nNáprstníky jsou dvouleté až vytrvalé byliny s přímou nevětvenou nebo jen chudě větvenou lodyhou, výjimečně na bázi lodyhy dřevnatějící. Listy jsou střídavé, celistvé, kopinaté až vejčitě kopinaté, celokrajné nebo na okraji zubaté, přisedlé, krátce řapíkaté nebo sbíhavé. Často jsou nahloučené v přízemní růžici. Květy jsou velké, oboupohlavné, dvoustranně souměrné, pětičetné, krátce stopkaté, uspořádané ve vrcholovém jednostranném hroznovitém květenství. Kalich je až k bázi členěný v kališní cípy, horní cíp je často menší než ostatní 4 cípy. Koruna je zvonkovitá až trubkovitá, s pěticípým lemem, nevýrazně dvoupyská. Uvnitř je většinou dlouze brvitá. Tyčinky jsou 4 a jsou nitkami přirostlé ke koruně. Semeník obsahuje mnoho vajíček a nese dlouhou čnělku zakončenou dvouramennou bliznou. Čnělka obvykle nevyčnívá z květu. Plodem je tobolka obsahující mnoho drobných semen. Glykosidy obsažené v náprstníku červeném (zejména purpureaglykosid A a B, digitoxin, gitoxin a gitalotoxin) jsou využívány k přípravě léků, které mají kladný vliv na srdeční činnost. Uplatnění tedy rostlina nachází v farmakologickém průmyslu, přičemž v tomto ohledu patří mezi nejpoužívanější.\n\nRod náprstník zahrnuje asi 25 druhů. Je rozšířen v Evropě, severní Africe a v západní a střední Asii. Centrum druhové diverzity je v oblasti jihovýchodní Evropy a Malé Asie a v západním evropském Středomoří. Rozšíření náprstníku velkokvětého dosahuje na východ až po Ural a Altaj. Náprstník červený zdomácněl i v některých dalších částech světa, zejména za západním i východním pobřeží Severní Ameriky, místně v Jižní Americe, na jihu Austrálie a na Novém Zélandu.\n\nV České republice je původní jediný druh, náprstník velkokvětý (\"Digitalis grandiflora\"), rostoucí roztroušeně na většině území. Náprstník červený (\"Digitalis purpurea\") pochází ze západní a jihozápadní Evropy. Do České republiky byl zavlečen na přelomu 18. a 19. století a zdomácněl zejména v pohraničních pohořích severních Čech. Zřídka zplaňují některé pěstované druhy, zejména náprstník vlnatý (\"Digitalis lanata\"), pěstovaný jako léčivka, a efemérně i náprstník žlutý (\"Digitalis lutea\").\n\nV květeně Evropy je zastoupeno celkem 12 druhů náprstníků. Největší areál rozšíření zde má náprstník velkokvětý, náprstník červený a v jižních částech Evropy náprstník žlutý a náprstník vlnatý. Ostatní druhy jsou svým výskytem vázané výhradně na Středomoří. Ve východních oblastech je rozšířen \"D. ferruginea\", \"D. viridiflora\" a \"D. laevigata\", na Pyrenejském poloostrově \"D. thapsi\", \"D. obscura\" a \"D. parviflora\", v Řecku \"D. leucophaea\" a kříženec \"D.\" x \"macedonica\". Některé z těchto druhů jsou evropské endemity. Druh \"D. dubia\" je endemit Baleárských ostrovů.\nV Alpách vystupuje náprstník velkokvětý a náprstník žlutý až do subalpínského stupně.\n\nRod náprstník byl v minulosti řazen do čeledi krtičníkovité, která byla s nástupem molekulárních analýz a systému APG z větší části rozčleněna do jiných čeledí a náprstník se ocitl v čeledi jitrocelovité.\n\nKeřovité dřevnaté druhy, rostoucí jako endemity na Kanárských ostrovech (\"Digitalis canariensis\", \"D. sceptrum\"), byly přeřazeny do samostatného rodu \"Isoplexis\".\n\nNáprstníky nepatří v České republice mezi chráněné rostliny. Rovněž v mezinárodním Červeném seznamu ohrožených druhů IUCN není žádný druh náprstníku uveden jako ohrožený.\n\nVšechny druhy náprstníku náležejí mezi prudce jedovaté rostliny. Mají odporně hořkou chuť.\nObsahují směs kardioaktivních glykosidů, které jsou obsaženy zejména v buněčné šťávě asimilačních zelených pletiv, a to v množství asi 1 %. Nejvyšší obsah je na sklonku dne, v průběhu noci jsou tyto látky postupně odbourávány a před východem slunce je jejich obsah nejnižší. V kořenech jsou obsaženy málo. Primární glykosidy, obsažené v čerstvých rostlinách, se sušením a stárnutím drogy hydrolyticky štěpí na glukózu či jiné cukerné jednotky a štěpné produkty, které jsou rovněž terapeuticky aktivní. Čerstvý náprstník červený obsahuje zejména purpurea-glykosidy A a B, glukogitaloxin, glukoverodoxin, digitalinum verum, digikorin aj. Štěpnými produkty jsou digitoxin, gitoxin, gitaloxin, strospesid, verodoxin aj. Výsledkem pokročilejší hydrolýzy je např. gitaloxigenin. Mimo glykosidů obsahuje náprstník i saponiny, zejména digitonin, gitonin, tigonin a natigin. Nejvyšší obsah saponinů je v semenech. Podobné obsahové látky jsou i v náprstníku velkokvětém. Náprstník vlnatý má poněkud jinou skladbu glykosidů, které obsahují navíc acetylovou skupinu na digitoxose a převládají mezi nimi lanatosidy A, B a C. Hydrolýzou vzniká acetyldigitoxin, acetylgitoxin a acetyldigoxin. Ze saponinů je obsažen tigonin. Droga z náprstníku vlnatého má obdobný terapeutický účinek jako z náprstníku červeného, je však asi 5x silnější. Naproti tomu účinek náprstníku žlutého je poměrně slabý.\n\nK otravám dochází zejména při předávkování v rámci medicínského využití. K terapeutickému účinku dochází v rámci 2 až 3 dnů až poté, co se navážou glykosidy na srdeční svalovinu. Účinek pomalu odeznívá, při podávání i malých dávek může dojít k jeho kumulaci a předávkování. Dávkování vyžaduje velké zkušenosti a je vyhrazeno výhradně lékaři. Otrava po požití náprstníku se projevuje nejprve podrážděním trávicího ústrojí, projevujícím se ošklivostí, zvracením a průjmem. Později dochází k nápadnému zpomalení pulsu, nepravidelné srdeční činnosti a obtížnému dýchání. Tyto příznaky vyústí ve velmi rychlý a slabý puls, po němž může následovat ochrnutí a zástava srdce. Smrtelná dávka náprstníku červeného je 2 až 3 gramy čerstvých listů či 0,1 g sušené drogy, u čistého digitoxinu je to několik miligramů. U náprstníku vlnatého je letální dávka již 0,02 g sušené drogy. Prognóza otravy je nepříznivá. Léčení spočívá v podání dávidel, absorpčního uhlí a tříslovin (dubová kůra, silný černý čaj aj.). Je třeba co nejrychleji vyhledat lékařskou pomoc. Otravy byly pozorovány i u zvířat (koně, psi, dobytek, drůbež) s podobnými symptomy.\n\n\nNáprstník náleží mezi základní srdeční léky. Je podáván zejména při chronické srdeční nedostatečnosti, kdy zvyšuje stažlivost srdce a zároveň zpomaluje srdeční frekvenci. Činnost srdce se tak zpomaluje a prohlubuje. Rovněž upravuje nepravidelnou činnost srdce. Jako droga se používají pouze listy, z nichž se připravují nálevy, tinktury nebo slouží k izolaci čistých glykosidů.\nV minulosti byl terapeuticky využíván zejména náprstník červený a v malé míře i náprstník velkokvětý, v novější době je téměř zcela nahradil účinnější náprstník vlnatý.\nNáprstníky jsou pěstovány jako okrasné zahradní rostliny. Nejčastěji je v různobarevných kultivarech pěstován náprstník červený, dále náprstník velkokvětý a náprstník žlutý. Řidčeji jsou pěstovány i jiné druhy. Ze sbírek českých botanických zahrad je jich uváděna celá řada.\n\nPěstované druhy náprstníku jsou krátkověké byliny, které se nejlépe rozmnožují výsevem semen. Semena lze vysévat časně zjara pod sklo, do pařeniště nebo později přímo na záhon. Semena jsou drobná a pouze se přitlačí k povrchu substrátu, nezasypávají se. Vyklíčí během 2 týdnů. Při časném výsevu rostliny kvetou ještě v témže roce. Lze množit i vegetativně pomocí postranních listových růžic, které se objevují po odstranění květenství.\n\n"}
{"id": "612155", "url": "https://cs.wikipedia.org/wiki?curid=612155", "title": "Vysoká Běta", "text": "Vysoká Běta\n\nVysoká Běta je přírodní rezervace rozkládající se na jihovýchodním svahu stejnojmenného vrcholu Šumavského podhůří v okrese České Budějovice. Přírodní rezervace Vysoká Běta se nachází v nadmořské výšce 640−792 metrů v katastrálním území Lipanovice, které je částí obce Záboří. Rezervace je součástí Chráněné krajinné oblasti Blanský les. Chráněné území spravuje AOPK ČR – regionální pracoviště Jižní Čechy.\n\nPředmětem ochrany je v jihočeské oblasti zcela unikátní suťový porost v komplexu s fytocenózami květnatých bučin s hojným výskytem měsíčnice vytrvalé.\n"}
{"id": "612157", "url": "https://cs.wikipedia.org/wiki?curid=612157", "title": "Tůně u Špačků", "text": "Tůně u Špačků\n\nTůně u Špačků jsou přírodní památka, která se nachází v Českobudějovické pánvi u ramene řeky Malše, na jižním okraji města České Budějovice, 2,5 km západně od obce Staré Hodějovice v okrese České Budějovice. Správa AOPK České Budějovice.\n\nDůvodem ochrany jsou tůně s výskytem řezanu pilolistého.\n\nLokalita se nazývá podle blízké usedlosti. Na tomto místě je již v roce 1767 doložen název , (později , Vrabčí domek) , což může pocházet z německého (lopata) a má zřejmě souvislost se skladem nářadí pro těžbu písku v této lokalitě. V roce 1803 koupila domek rodina Ticháčků a přestavěla jej na statek. V roce 1892 zde otevřeli výletní restauraci.\n\n"}
{"id": "612159", "url": "https://cs.wikipedia.org/wiki?curid=612159", "title": "Velký Karasín", "text": "Velký Karasín\n\nVelký Karasín je přírodní památka v okrese České Budějovice. Jedná se o menší (8 ha) eutrofní rybník na pravém přítoku Bezdrevského potoka, jihozápadně od vsi Vlhlavy. Předmětem ochrany je západní část rybníka s litorálními porosty rákosin a přilehlými vlhkými ostřicovými loukami. Rybník a jeho bezprostřední okolí je významným hnízdištěm a tahovou zastávkou vodních a mokřadních druhů ptáků. Ze vzácnějších druhů rostlin zde roste žluťucha lesklá \"(Thalictrum lucidum)\" a hadí mord nízký \"(Scorzonera humilis).\" Bylo zde zaznamenáno 20 druhů vážek včetně celoevropsky ohrožené šídlatky hnědé \"(Sympecma fusca).\"\n"}
{"id": "612162", "url": "https://cs.wikipedia.org/wiki?curid=612162", "title": "Vauhallan", "text": "Vauhallan\n\nVauhallan je město v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 27 km.\n\nVauhallan sousedí se Saclay, Bièvres, Igny a Palaiseau.\n\n\"Počet obyvatel\"\n\n"}
{"id": "612168", "url": "https://cs.wikipedia.org/wiki?curid=612168", "title": "Řád Ušakova", "text": "Řád Ušakova\n\nŘád Ušakova (rusky \"Орден Ушакова\") byl sovětský vojenský řád určený pro námořní důstojníky. Založen byl 3. března 1944 a byl udělován „důstojníkům válečného námořnictva Sovětského svazu za vynikající úspěch ve vypracování, provedení a zajištění bojů a operací na moři, v jejichž průběhu bylo dosaženo vítězství nad početně převažujícím nepřítelem“. Pro poddůstojníky a řadové mužstvo byla určena Medaile Ušakova. Pojmenován byl na počest ruského admirála Fjodora Ušakova, jenž je považován za zakladatele ruského vojenského námořního umění. Prvními držiteli řádu se stali viceadmirál Pavel Ivanovič Boltunov a generálporučík Vasilij Vasiljevič Jermačenkov, přesto odznak s pořadovým číslem 1 nosil viceadmirál Vladimir Filippovič Tribuc.\n\nŘád byl zachován v rámci systému vyznamenání Ruské federace usnesením Nejvyššího sovětu Ruské federace z 20. března 1992, avšak do roku 2010 neměl statuta a oficiální popis a dosud nebyl v Ruské federaci udělen.\n\nSovětský řád sestával ze středového medailonu, na němž bylo znázorněno zlaté poprsí admirála Ušakova, okolo něj azbukou psaný zlatý nápis АДМИРАЛ УШАКОВ (admirál Ušakov). Medailon leží na černé kotvě a je v horní části ovinut řetězem, v dolní pak zlatými dubovými ratolestmi. Vše pak leží na platinové pěticípé hvězdě. V případě 2. třídy je poprsí admirála stříbrné, chybí zlaté dubové ratolesti a hvězda je pozlacená. Některé varianty mají uprostřed dubových ratolesti položen srp s kladivem.\n\nStuha u 1. třídy je bílá s světle modrým lemovým proužkem a středovým pruhem ve stejné barvě, u 2. třídy je pak bílá se světle modrým postranním pruhem.\n\nŘád Ruské federace zachovává medailon s poprsím admirála, ležícím na kotvě jako u staršího sovětského řádu, avšak platinová pěticípá hvězda v pozadí je nahrazena čtyřcípou hvězdou ze stejného kovu. Vše navíc ještě leží na platinovém, modře smaltovaném tlapatém kříži.\n\nSovětský řád byl rozdělen do dvou tříd, přičemž 1. třída byl udělena 47krát a 2. třída 194krát.\n\nRuský řád dosud (rok 2010) nebyl udělen.\n"}
{"id": "612171", "url": "https://cs.wikipedia.org/wiki?curid=612171", "title": "Jugoslávská liga ledního hokeje 1981/82", "text": "Jugoslávská liga ledního hokeje 1981/82\n\nSezóna 1981/1982 byla 40. sezónou Jugoslávské ligy ledního hokeje. Vítězem se stal tým HK Jesenice.\n"}
{"id": "612175", "url": "https://cs.wikipedia.org/wiki?curid=612175", "title": "Bièvres (Essonne)", "text": "Bièvres (Essonne)\n\nVauhallan je město v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálené 15 km.\n\nVauhallan sousedí se Jouy-en-Josas, Vélizy-Villacoublay, Clamart, Châtenay-Malabry, Verrières-le-Buisson, Saclay, Vauhallan a Igny.\n\n\"Počet obyvatel\"\n\n\n\n\n"}
{"id": "612179", "url": "https://cs.wikipedia.org/wiki?curid=612179", "title": "Miroslav Langer (klavírista)", "text": "Miroslav Langer (klavírista)\n\nMiroslav Langer (5. května 1945 Prostějov – 28. října 2010 Praha) byl český klavírista a pedagog Hudební fakulty Akademie múzických umění. V 70. a 80. letech 20. století se věnoval především koncertní činnosti a natočil několik hudebních desek pro Československý rozhlas či nakladatelství Panton. Věnoval se hudbě napříč všemi styly od baroka po skladby 20. století, jeho naturelu však byla nejbližší hudba období romantismu a impresionismu.\n\nZáklady hudebního vzdělání začal Miroslav Langer získávat na hudební škole v rodném Prostějově. Ve studiu pokračoval na konzervatoři v Brně, které bylo důležitým hudebním centrem tehdejšího Československa a kde studoval pod vedením Františka Schäfera a Inessy Janíčkové, absolventky Leningradské konzervatoře ze třídy prof. Serebrajkova. Dále pokračoval ve studiu na pražské Hudební fakultě Akademie múzických umění ve třídě Josefa Páleníčka, který ho silně ovlivnil jak hudebně, tak i v zaměření na francouzskou hudbu a kulturu. Po promoci pokračoval ve studiu stále pod vedením prof. Páleníčka v rámci umělecké aspirantury až do roku 1976.\n\nV téže době začal také na HAMU sám vyučovat. Velký vliv na jeho další uměleckou dráhu měly dva roky postgraduálního studia v Paříži pod vedením Vlado Perlemutera a Suzanne Roche v letech 1976–1978. Pobyt ve Francii ho silně ovlivnil nejen umělecky, posílil v něm také velký obdiv a lásku k francouzské kultuře a k francouzskému jazyku, který dobře ovládal.\n\nSvých prvních úspěchů dosáhl v mezinárodních klavírních soutěžích. V roce 1965, kdy ještě studoval na brněnské konzervatoři, si ze 7. ročníku Mezinárodní soutěže Fr. Chopina ve Varšavě přivezl Čestný diplom. V roce 1967 se zúčastnil také soutěže Long-Thibaud v Paříži. Hlavní soutěžní úspěch mu přinesl rok 1968, kdy se stal laureátem soutěže Vianna da Motta v Lisabonu, a zejména rok 1972, kdy zvítězil v Mezinárodní soutěži Hudební rady UNESCO v Bratislavě.\n\nBěhem své aktivní koncertní činnosti vystoupil na mnoha koncertech a natočil řadu nahrávek pro Český rozhlas, Českou televizi a také pro francouzský rozhlas. Mezi jeho nejlepší výkony patří interpretace dvou Beethovenových koncertů (č. 2 B dur a č. 4 G dur ) a dále např. Klavírního koncertu č. 2 g moll Camilla Saint-Saënse, Klavírního koncertu č. 2 c moll Sergeje Rachmaninova a další.\n\nRepertoár Miroslava Langera byl rozsáhlý a nezaměřoval se výlučně na určitou slohovou oblast. Dá se však říci, že k jeho oblíbeným patřila díla období romantismu (Liszt), dále skladby francouzského impresionismu, které hrál nejraději, a v nichž se také nejšťastněji uplatnila jeho přirozená muzikálnost (Debussy, Ravel). Z koncertantních skladeb s doprovodem orchestru zahrnoval jeho repertoár kromě již výše uvedených skladatelů také díla Haydnova, Mozartova, Čajkovského, Rachmaninova, Prokofjevova, Šostakovičova a další.\n\nZ české hudby se pod vlivem svého učitele Páleníčka zaměřoval především na klavírní díla Leoše Janáčka (Po zarostlém chodníčku, V mlhách), Bohuslava Martinů a na skladby Antonína Dvořáka, ať už klavírní (Slovanské tance a Legendy pro čtyřruční klavír) či komorní, např. Kvintet A dur.\n\nMimo jiné působil Miroslav Langer též v porotách řady hudebních soutěží (Pražské jaro, Concertino Praga, aj.) V letech 1985–1987 vedl mistrovské kurzy ve finském Jyväskylä, kde pak další dva roky působil jako pedagog na tamější konzervatoři.\n\nRoku 2000 musel ze zdravotních důvodů svou koncertní činnost předčasně ukončit a posledních 10 let svého života se naplno věnoval pedagogické práci na pražské Hudební fakultě AMU. Práce se studenty a mladými absolventy pro něj byla vždy důležitým posláním a stala se hlavním naplněním této části jeho života.\n\n"}
{"id": "612180", "url": "https://cs.wikipedia.org/wiki?curid=612180", "title": "Bièvres", "text": "Bièvres\n\nBièvres je: \n\n"}
{"id": "612182", "url": "https://cs.wikipedia.org/wiki?curid=612182", "title": "Jugoslávská liga ledního hokeje 1982/83", "text": "Jugoslávská liga ledního hokeje 1982/83\n\nSezóna 1982/1983 byla 41. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n"}
{"id": "612184", "url": "https://cs.wikipedia.org/wiki?curid=612184", "title": "Miroslav Langer", "text": "Miroslav Langer\n\nJméno a příjmení Miroslav Langer nosí více osobností:\n\n\n"}
{"id": "612188", "url": "https://cs.wikipedia.org/wiki?curid=612188", "title": "Jugoslávská liga ledního hokeje 1983/84", "text": "Jugoslávská liga ledního hokeje 1983/84\n\nSezóna 1983/1984 byla 42. sezónou Jugoslávské ligy ledního hokeje. Vítězem se stal tým HK Olimpija Ljubljana.\n\n"}
{"id": "612192", "url": "https://cs.wikipedia.org/wiki?curid=612192", "title": "Okresní soud Plzeň-jih", "text": "Okresní soud Plzeň-jih\n\nOkresní soud Plzeň-jih je okresní soud se sídlem v Plzni, ale s působností pouze pro obce na jih od Plzně. Pro statutární město Plzeň je jako okresní soud zřízen Okresní soud Plzeň-město. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází ve zrekonstruované budově s bezbariérovým přístupem v ulici Edvarda Beneše, kde sídlí společně s Okresním soudem Plzeň-sever, Okresním státním zastupitelstvím Plzeň-jih, Okresním státním zastupitelstvím Plzeň-sever a Probační a mediační službou. Do roku 2008 soud sídlil v historické budově v Kamenické ulici, která však byla v zátopovém území a v roce 2002 byla vyplavena.\n\nVznikl až v souvislosti s reformou krajů a okresů v roce 1960, do té doby v Plzni působil jednotný \"Okresní soud v Plzni\". Jeho územní působnost byla ale mnohem menší a v dnešním soudním obvodu Okresního soudu Plzeň-jih existovaly samostatné okresní soudy v Blovicích, Dobřanech, Nepomuku, Přešticích a Stodu.\n\nObvod Okresního soudu Plzeň-jih se zcela neshoduje s okresem Plzeň-jih, patří do něj území všech těchto obcí:\n\nBlovice •\nBolkov •\nBorovno •\nBuková •\nČižice •\nČížkov •\nČmelíny •\nDnešice •\nDobřany •\nDolce •\nDolní Lukavice •\nDrahkov •\nHonezovice •\nHorní Lukavice •\nHoršice •\nHradec •\nHradiště •\nChlum •\nChlumčany •\nChlumy •\nChocenice •\nChotěšov •\nChválenice •\nJarov •\nKasejovice •\nKbel •\nKlášter •\nKotovice •\nKozlovice •\nKramolín •\nLetiny •\nLetkov •\nLhůta •\nLisov •\nLíšina •\nLosiná •\nLouňová •\nLužany •\nMěcholupy •\nMerklín •\nMileč •\nMilínov •\nMíšov •\nMladý Smolivec •\nMohelnice •\nMokrouše •\nNebílovy •\nNekvasovy •\nNepomuk •\nNetunice •\nNeurazy •\nNezbavětice •\nNezdřev •\nNezvěstice •\nNová Ves •\nNové Mitrovice •\nOplot •\nOselce •\nOtěšice •\nPolánka •\nPrádlo •\nPředenice •\nPřestavlky •\nPřeštice •\nPříchovice •\nPtenín •\nRadkovice •\nRoupov •\nŘenče •\nSeč •\nSedliště •\nSkašov •\nSoběkury •\nSpálené Poříčí •\nSrby •\nStarý Plzenec •\nStod •\nStřelice •\nStřížovice •\nŠťáhlavy •\nŠtěnovice •\nŠtěnovický Borek •\nTojice •\nTřebčice •\nTymákov •\nTýniště •\nÚnětice •\nÚtušice •\nVes Touškov •\nVlčí •\nVlčtejn •\nVrčeň •\nVstiš •\nZdemyslice •\nZemětice •\nŽákava •\nŽdírec •\nŽinkovy •\nŽivotice\n\n"}
{"id": "612194", "url": "https://cs.wikipedia.org/wiki?curid=612194", "title": "Seznam nositelů Řádu Ušakova", "text": "Seznam nositelů Řádu Ušakova\n\nŘád Ušakova byl zřízen 3. března 1944. Prvními vyznamenanými byli velitel ponorkové brigády Černomořského loďstva viceadmirál Pavel Ivanovič Boltunov a velitel letectva Černomořského loďstva generálporučík Vasilij Vasiljevič Jermačenkov ze dne 16. května 1944. Odznak s pořadovým číslem 1 však obdržel velitel Baltského loďstva viceadmirál Vladimir Filippovič Tribuc dne 22. červenec 1944, spolu s ním byli dekorováni lidový komisař námořnictva admirál Kuzněcov, jeho zástupce admirál Isakov a velitel Černomořského loďstva viceadmirál Okťabrskij. Řád 1. třídy obdrželo 26 osob, z čehož 11 lidí ho získalo dvakrát, 1. třída byla tedy udělena v počtu 47 kusů. Všichni vyznamenaní sloužili v Rudé armádě, výjimkou byl britský admirál Bertram Ramsay.\n\nDruhá třída byla také udělena 13 armádním jednotkám. Mezi nimi byl např. 9. stíhací letecký pluk, který obdržel řád dne 20. dubna 1945.\nŘádem Ušakova mohly být, kromě osob, vyznamenány také celé jednotky Rudé armády, podílející se na námořních akcích proti nepříteli.\n"}
{"id": "612195", "url": "https://cs.wikipedia.org/wiki?curid=612195", "title": "Jugoslávská liga ledního hokeje 1984/85", "text": "Jugoslávská liga ledního hokeje 1984/85\n\nSezóna 1984/1985 byla 43. sezónou Jugoslávské ligy ledního hokeje. Vítězem se stal tým HK Jesenice.\n\n\n"}
{"id": "612198", "url": "https://cs.wikipedia.org/wiki?curid=612198", "title": "Jack Ferguson Award", "text": "Jack Ferguson Award\n\nJack Ferguson Award je hokejová trofej, která je každoročně udělovaná hráči, který je draftován jako první v prioritním draftu Ontario Hockey League. Trofej je pojmenována po Jacku Fergusonovi, bývalém řediteli úřadu pro centrální scouting OHL.\n\n"}
{"id": "612199", "url": "https://cs.wikipedia.org/wiki?curid=612199", "title": "Okresní soud Plzeň-sever", "text": "Okresní soud Plzeň-sever\n\nOkresní soud Plzeň-sever je okresní soud se sídlem v Plzni, ale s působností pouze pro obce na sever od Plzně. Pro statutární město Plzeň je jako okresní soud zřízen Okresní soud Plzeň-město. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází ve zrekonstruované budově s bezbariérovým přístupem v ulici Edvarda Beneše, kde sídlí společně s Okresním soudem Plzeň-jih, Okresním státním zastupitelstvím Plzeň-sever, Okresním státním zastupitelstvím Plzeň-jih a Probační a mediační službou.\n\nVznikl až v souvislosti s reformou krajů a okresů v roce 1960, do té doby v Plzni působil jednotný \"Okresní soud v Plzni\". Jeho územní působnost byla ale mnohem menší a v dnešním soudním obvodu Okresního soudu Plzeň-sever existovaly samostatné okresní soudy v Kralovicích, Manětíně a Městě Touškově.\n\nObvod Okresního soudu Plzeň-sever se zcela neshoduje s okresem Plzeň-sever, patří do něj území všech těchto obcí:\n\nBdeněves •\nBezvěrov •\nBílov •\nBlatnice •\nBlažim •\nBohy •\nBrodeslavy •\nBučí •\nČeminy •\nČerníkovice •\nČerňovice •\nČeská Bříza •\nDobříč •\nDolany •\nDolní Bělá •\nDolní Hradiště •\nDražeň •\nDruztová •\nDýšina •\nHeřmanova Huť •\nHlince •\nHněvnice •\nHolovousy •\nHorní Bělá •\nHorní Bříza •\nHromnice •\nHvozd •\nChotíkov •\nChrást •\nChříč •\nJarov •\nKaceřov •\nKaznějov •\nKbelany •\nKočín •\nKopidlo •\nKoryta •\nKozojedy •\nKozolupy •\nKožlany •\nKralovice •\nKrašovice •\nKrsy •\nKřelovice •\nKunějovice •\nKyšice •\nLedce •\nLíně •\nLíšťany •\nLíté •\nLochousice •\nLoza •\nManětín •\nMěsto Touškov •\nMladotice •\nMrtník •\nMyslinka •\nNadryby •\nNečtiny •\nNekmíř •\nNevřeň •\nNýřany •\nObora •\nOstrov u Bezdružic •\nPastuchovice •\nPernarec •\nPláně •\nPlasy •\nPlešnice •\nPňovany •\nPotvorov •\nPřehýšov •\nPříšov •\nRochlov •\nRybnice •\nSedlec •\nSlatina •\nStudená •\nŠtichovice •\nTatiná •\nTis u Blatna •\nTlučná •\nTrnová •\nTřemošná •\nÚherce •\nÚjezd nade Mží •\nÚlice •\nÚněšov •\nÚterý •\nVejprnice •\nVelečín •\nVochov •\nVšehrdy •\nVšeruby •\nVýrov •\nVysoká Libyně •\nZahrádka •\nZbůch •\nZruč-Senec •\nŽihle •\nŽilov\n\n"}
{"id": "612203", "url": "https://cs.wikipedia.org/wiki?curid=612203", "title": "Svatý Eustach", "text": "Svatý Eustach\n\nSvatý Eustach může být:\n\n\n\n"}
{"id": "612204", "url": "https://cs.wikipedia.org/wiki?curid=612204", "title": "Přesličkový rybník", "text": "Přesličkový rybník\n\nPřesličkový rybník je přírodní památka v okrese České Budějovice. Nachází se v Novohradských horách 1 km východně od samoty Veveří. Zahrnuje soustavu tří rybníků (Veveřský, Hejskův a Přesličkový) na levostranném přítoku Novohradského potoka v povodí Stropnice. Chráněné území je ve správě Krajského úřadu Jihočeského kraje.\n\nDůvodem ochrany je ochrana komplexu cenných mokřadních a vodních biotopů rybníků a porostů potočních olšin a na ně vázaných rostlin a živočichů a dále ochrana druhů a stanovišť EVL, kód CZ0313117, jako je leknín bělostný, přeslička říční, ostřice zobánkatá. Význačná je entomofauna lokality, např. kopinatka \"Earomyia lonchaeoides\", znovu nalezena v ČR po více než 100 letech, střevlíček \"Oodes helopioides\", drabčíci \"Euasthetus ruficapillus\" a \"Myllaena dubia\", dva zvlášť chráněné druhy střevlíků – \"Carabus arcensis\" a \"Carabus problematicus\", vážka jasnoskvrnná, vážka temnoskvrnná či páskovec kroužkovaný.\n\n\n"}
{"id": "612205", "url": "https://cs.wikipedia.org/wiki?curid=612205", "title": "Jugoslávská liga ledního hokeje 1985/86", "text": "Jugoslávská liga ledního hokeje 1985/86\n\nSezóna 1985/1986 byla 44. sezónou Jugoslávské ligy ledního hokeje. Vítězem se stal tým HK Partizan.\n\n"}
{"id": "612206", "url": "https://cs.wikipedia.org/wiki?curid=612206", "title": "Dave Pinkney Trophy", "text": "Dave Pinkney Trophy\n\nDave Pinkney Trophy je hokejová trofej, která je udělovaná brankáři nebo brankářům týmu v Ontario Hockey League, který v sezóně inkasoval nejméně branek.\n"}
{"id": "612207", "url": "https://cs.wikipedia.org/wiki?curid=612207", "title": "Jugoslávská liga ledního hokeje 1986/87", "text": "Jugoslávská liga ledního hokeje 1986/87\n\nSezóna 1986/1987 byla 45. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "612208", "url": "https://cs.wikipedia.org/wiki?curid=612208", "title": "Jugoslávská liga ledního hokeje 1987/88", "text": "Jugoslávská liga ledního hokeje 1987/88\n\nSezóna 1987/1988 byla 46. sezónou Jugoslávské ligy ledního hokeje. Vítězem se stal tým HK Jesenice.\n\n"}
{"id": "612209", "url": "https://cs.wikipedia.org/wiki?curid=612209", "title": "Jugoslávská liga ledního hokeje 1988/89", "text": "Jugoslávská liga ledního hokeje 1988/89\n\nSezóna 1988/1989 byla 47. sezónou Jugoslávské ligy ledního hokeje. Vítězem se stal tým KHL Medveščak.\n\n"}
{"id": "612210", "url": "https://cs.wikipedia.org/wiki?curid=612210", "title": "Jugoslávská liga ledního hokeje 1989/90", "text": "Jugoslávská liga ledního hokeje 1989/90\n\nSezóna 1989/1990 byla 48. sezónou Jugoslávské ligy ledního hokeje. Vítězem se stal tým KHL Medveščak.\n\n"}
{"id": "612211", "url": "https://cs.wikipedia.org/wiki?curid=612211", "title": "Emms Family Award", "text": "Emms Family Award\n\nEmms Family Award je hokejová trofej, která je každoročně udělovaná nejlepšímu nováčkovi ligy Ontario Hockey League. Trofej lize věnoval Hap Emms.\n"}
{"id": "612213", "url": "https://cs.wikipedia.org/wiki?curid=612213", "title": "Jugoslávská liga ledního hokeje 1990/91", "text": "Jugoslávská liga ledního hokeje 1990/91\n\nSezóna 1990/1991 byla poslední sezónou Jugoslávské ligy ledního hokeje. Vítězem se stal tým KHL Medveščak.\n\n"}
{"id": "612229", "url": "https://cs.wikipedia.org/wiki?curid=612229", "title": "F.W. &quot;Dinty&quot; Moore Trophy", "text": "F.W. &quot;Dinty&quot; Moore Trophy\n\nF.W. \"Dinty\" Moore Trophy je hokejová trofej, která je udělovaná brankáři s nejlepším průměrem inkasovaných branek mezi nováčky ligy Ontario Hockey League. Podmínkou je, aby brankář odchytal alespoň 1320 minut v sezóně. Trofej je pojmenována po Francisovi Dintym, prezidentovi Ontario Hockey Association mezi roky 1942 a 1945.\n"}
{"id": "612231", "url": "https://cs.wikipedia.org/wiki?curid=612231", "title": "Akbara", "text": "Akbara\n\nAkbara též Achbara (: עכברה, : عكبرة) byla vesnice v Izraeli, v  Severním distriktu začleněná roku 1982 do města Safed.\n\nNachází se v nadmořské výšce cca 400 metrů v Horní Galileji, cca 120 kilometrů severovýchodně od centra Tel Avivu a cca 50 kilometrů severovýchodně od Haify, na jihovýchodním okraji města Safed. Východně od obce se terén svažuje do vádí Nachal Achbara a za ním zase stoupá do svahů hory Har Akbara, na západní straně se nachází zalesněný a turisticky využívaný kopec nazývaný Ramat Pašchur. Na dopravní síť je vesnice napojena pomocí Dálnice číslo 89, která ji míjí na severním okraji. Ta překonává vádí Nachal Akbara po vysokém mostu (most Akbara). Jde o nejvyšší most v Izraeli.\n\nVesnici obývají izraelští Arabové. V roce 1931 zde žilo 275 lidí v 49 domech. Roku 1948 měla vesnice 402 obyvatel a 53 domů. K roku 1961 zde počet obyvatel dosáhl 360. Vesnice se v roce 1949 po podepsání dohod o příměří, jež ukončily první arabsko-izraelskou válku, stala součástí státu Izrael, přičemž ale místní arabská populace byla zachována. Původní arabské obyvatelstvo z doby před rokem 1948 ovšem zčásti uprchlo a obec pak byla dosídlena Araby z jiných části státu Izrael, jejichž vesnice byly zničeny (zejména vesnice Kadita a Dalata).\n\nHistorie vesnice je ale starší. Ve starověku se tu připomíná židovské sídlo. V době první židovské války v 1. století křesťanského letopočtu byla opevněna a sloužila jako jeden z opěrných židovských bodů v jejich revoltě proti Římanům. Římané ji nazývali \"Achabare\" nebo \"Acchabaron\". Pod jménem \"Akbari\" (עכברי) nebo \"Akbarin\" (עכברין) je připomínána v Talmudu.\n\nŽidovské osídlení se tu udrželo i v raném středověku. Akbara se připomíná na Madabské mapě z 6. století. Působil tu i rabi Janaj, který tu založil ústav náboženských studií. Křižáci lokalitu nazývali \"Athbara\" nebo \"Achara\". V rukopisech v káhirské genize se mluví o jistém Abu Sa'adovi al-Akbarím. Teprve někdy po 11. století byla vesnice opuštěna a zůstala tak až do novověku. Tehdy se objevovaly legendy, podle kterých je v ruinách staré vesnice ukryt poklad ze zničeného druhého chrámu. Když Napoleon táhl tímto regionem v roce 1799, nechal poslat své vojáky, aby po pokladu pátrali. Arabové se tu usadili někdy v 17. století. Během druhé světové války za britského mandátu tu Britové zbudovali opevnění kvůli přípravám na případnou invazi nacistického Německa. V prostoru vesnice se stále nalézají stavební pozůstatky středověkého a starověkého osídlení.\n\nSoučasná zástavba čtvrti Akbara je ovšem od roku 1980 plánovitě zřizována na novém místě cca 0,5 kilometru západně od historické lokality arabské a předtím židovské vesnice. V původní lokalitě v údolí vádí Nachal Akbara zůstává 15 starých domů a škola. Podle informací z roku 2010 žilo v Akbaře víc než 200 arabských rodin.\n\n"}
{"id": "612238", "url": "https://cs.wikipedia.org/wiki?curid=612238", "title": "Eustach Římský", "text": "Eustach Římský\n\nEustach Římský čili Eustachius (před obrácením se jmenoval Placidus) byl legendární mučedník, povoláním důstojník, který měl být pro svou křesťanskou víru upálen či uvařen za císaře Hadriána kolem roku 118. K jeho obrácení mělo dojít poté, co na lovu spatřil jelena se zářícím křížem mezi parohy, proto se stal patronem lovců. Obdobná legenda je však spojována i se sv. Hubertem a sv. Felixem z Valois. Byl uctíván jako jeden ze Čtrnácti svatých pomocníků a jeho kult podpořila \"Zlatá legenda\", v níž je Eustachův příběh uveden. Protože postrádáme seriózní historické informace podkládající eustachovskou legendu, byl jeho svátek při reformě v roce 1969 vyňat z celosvětového kalendáře, dále je však uveden v Římském martyrologiu a slaven lokálně a tradičními katolíky.\n\nSvátek svatého Eustacha se slaví 20. září.\n"}
{"id": "612252", "url": "https://cs.wikipedia.org/wiki?curid=612252", "title": "Dan Snyder Memorial Trophy", "text": "Dan Snyder Memorial Trophy\n\nDan Snyder Memorial Trophy je hokejová trofej, která je udělovaná hráči ligy Ontario Hockey League, který se nejvíce při různých humanitárních akcích. Trofej je pojmenována po bývalém obránci OHL (Owen Sound Platers) a NHL (Atlanta Thrashers), Danu Snyderovi, který v roce 2003 tragicky zahynul při autonehodě.\n"}
{"id": "612257", "url": "https://cs.wikipedia.org/wiki?curid=612257", "title": "William Hanley Trophy", "text": "William Hanley Trophy\n\nWilliam Hanley Trophy je hokejová trofej, která je každoročně udělována hráči v lize Ontario Hockey League, který prokáže největší zaujetí pro sport a prokáže největšího sportovního ducha. Trofej je pojmenována po Williamu Hanleym, bývalém tajemníku manažera Ontario Hockey Association, který v této funkci působil 25 let.\n"}
{"id": "612259", "url": "https://cs.wikipedia.org/wiki?curid=612259", "title": "Adéla Kawka", "text": "Adéla Kawka\n\nAdéla Kawka (* 12. října 1977 Karviná) je australská astronomka českého původu.\n\nV roce 1986 odešla s rodiči přes Rakousko do západoaustralského Perthu, kde na Murdochově univerzitě vystudovala fyziku a v roce 2004 získala doktorát. Od roku 2004 do dubna 2018 působila v Astronomickém ústavu AV ČR v Ondřejově. V současné době pracuje na Curtin University v Perthu. V roce 2009 spolu se svým kolegou Stéphane Vennesem objevila jednu z nejstarších a nejrychlejších hvězd v naší Galaxii NLTT11748 – bílého trpaslíka o extrémně nízké hmotnosti. NLTT11748 se ukázalo, že je v dvouhvězdném systému a dokonce je první zákrytovou dvojhvězdou, která obsahuje dva bílé trpaslíky. \n\nZa rok 2009 získala prémii Jana Friče od Astronomického ústavu AV ČR jako vůbec první v historii tohoto ústavu.\n"}
{"id": "612261", "url": "https://cs.wikipedia.org/wiki?curid=612261", "title": "Zákon na ochranu míru", "text": "Zákon na ochranu míru\n\nZákon na ochranu míru byl československý zákon přijatý 20. prosince 1950 v odpovědi na výzvu II. světového kongresu obránců míru. Vyhlášen byl ve Sbírce zákonů pod číslem 165/1950 Sb. Zákon byl novelizován trestním zákonem, kterým byla snížena horní hranice trestu odnění svobody na 15 let. Zrušen byl 1. ledna 2010 novým trestním zákoníkem.\n\nZákon na ochranu míru zavedl trestný čin proti míru, který postihoval podněcování k válce i propagaci války za účelem rozrušení mírového soužití národů. Za něj hrozil trest odnětí svobody v základní sazbě na jeden rok až 10 let; případně na 10 let až 25 (po novelizaci 15) let, pokud by šlo o spolčení, pokud by byl spáchán ve značném rozsahu nebo pokud by zde byla jiná přitěžující okolnost.\n\n"}
{"id": "612267", "url": "https://cs.wikipedia.org/wiki?curid=612267", "title": "Leo Lalonde Memorial Trophy", "text": "Leo Lalonde Memorial Trophy\n\nLeo Lalonde Memorial Trophy je hokejová trofej, která je každoročně udělovaná nejvšestrannějšímu hráči ligy Ontario Hockey League. Trofej je pojmenována po Leo Lalondovi, bývalém scoutovi z úřadu centrálního scoutingu OHL.\n\n"}
{"id": "612269", "url": "https://cs.wikipedia.org/wiki?curid=612269", "title": "Americká katedrála v Paříži", "text": "Americká katedrála v Paříži\n\nAmerická katedrála v Paříži (francouzsky \"Cathédrale américaine de Paris\", anglicky \"American Cathedral in Paris\"), též Katedrála Nejsvětější Trojice (\"Cathédrale de la Sainte-Trinité\", \"Cathedral of the Holy Trinity\") je anglikánský katedrální kostel v Paříži z konce 19. století, který se nachází na \"Avenue George-V\" v 8. obvodu. Slouží jako katedrála pro Shromáždění amerických církví v Evropě Episkopální církve Spojených států amerických. Od roku 1997 je chráněná jako historická památka.\n\nStavba katedrály byla zahájena v roce 1881 v novogotickém slohu podle plánů anglického architekta George Edmunda Streeta a byla otevřena v roce 1886. V katedrále je 42 vitráží, které zhotovil sklář James Bell v letech 1883-1893 na téma Te Deum.\n\nV letech 1904-1906 byla stavba doplněna věžičkou, kterou navrhl Arthur Edmund Street, syn původního architekta. V roce 1911 byl přistavěn presbytář a v roce 1923 přibyl pomník americkým vojákům, kteří zemřeli během první světové války.\n\nBudova i zvonice byly 27. srpna 1997 zapsány mezi historické památky.\n\n"}
{"id": "612276", "url": "https://cs.wikipedia.org/wiki?curid=612276", "title": "Jean Tiberi", "text": "Jean Tiberi\n\nJean Tiberi (* 30. ledna 1935 v Paříži) je francouzský pravicový politik. Od roku 1965 působí v komunální politice a od roku 1968 je poslancem Národního shromáždění za Sdružení pro republiku (RPR), nyní Unii pro lidové hnutí (UMP). V letech 1995–2001 byl starostou Paříže. V letech 1983–1995 a opět od roku 2001 je starostou 5. městského obvodu.\n\nJean Tiberi je od roku 1965 členem městské rady 5. obvodu v Paříži. Rovněž je dlouholetým poslancem za 2. volební obvod v Paříži. Poprvé byl do Národního shromáždění zvolen v roce 1968 a poté i v následujících volbách až do roku 2008.\n\nV období od 12. ledna do 25. srpna 1976 byl státním tajemníkem ministerstva zemědělství a ministerstva pro vědu, zodpovědným za potravinářský průmysl.\n\nVe volbách v roce 1983 se stal členem městské rady Paříže. V letech 1983–1995 byl náměstkem pařížského starosty a současně starostou 5. městského obvodu. Jean Tiberi byl dlouhou dobu stoupenec Jacquese Chiraca, který byl rovněž zvolen do městské rady 5. obvodu. Poté, co byl Jacques Chirac zvolen francouzským prezidentem a abdikoval na dosavadní funkci pařížského starosty, byl Jean Tiberi zvolen jeho nástupcem. V této funkci setrval od 22. května 1995 do 18. března 2001. Když ve volbách zvítězil jeho protivník Bertrand Delanoë, Tiberi se stal opět starostou 5. obvodu. Přítel Jena-Edern Hallier, je členem InterHallier Circle od roku 2019 .\n\n"}
{"id": "612280", "url": "https://cs.wikipedia.org/wiki?curid=612280", "title": "Matěj Kodeš", "text": "Matěj Kodeš\n\nMatěj Kodeš (* 31. srpna 1983 Lysá nad Labem) je profesionální umělec, který se věnuje práci s mýdlovými bublinami. Při své show předvádí různá kouzla, triky a tvary z mýdlových bublin. Vystoupení \"bublináře\" se označuje jako \"bublinová show - bubble show\".\n\nSe svým uměním se řadí mezi světovou špičku v tomto oboru. Ovládá i náročné triky jejichž předvedení zvládá pouze několik umělců na světě. Nejpozoruhodnější práce je bublinová krychle, točící se kolotoč, hvězdička, tančící sněhulák, levitující, hořlavé a kouřové bubliny. Součástí show je také oblékání až několika dobrovolníků do bubliny, které je oblíbené u dětského i dospělého publika.\n\nNamíchejte si vlastní domácí bublifuk podle Matěje Kodeše, potřebovat budete pouze destilovanou vodu, jar a glycerín.\n\nJe držitelem 11 světových rekordů, které jsou zapsány v databázích Guinness World Records, Elite World Records a Agentury Dobrý den. Za jeden ze svých rekordů, uzavření závodního tahače do bubliny, byl nominován Agenturou Dobrý den na rekordmana roku. Mezi jeho největší osobní úspěchy řadí rekord z března 2014, kdy do jedné bubliny uzavřel neuvěřitelných 214 lidí.\n\nTV: host pořadů Show Jana Krause a Uvolněte se, prosím | Sama doma | Dobré ráno s ČT | Živě na Jedničce |  Hádej, kdo lže | X Factor | Pražení | Vlna z Brna\n\nReportáže: Gejzír\nČlánky: Žena a život | Marianne | MF Dnes | Sedm | MET |Katka | Šarm | Nový čas\n\nrozhovory: rádio Impuls | Český rozhlas | radio Čas | Typ rádio I Regina Praha\n\nMatěj Kodeš se věnuje se také poradenství pro reklamu, film a divadlo, jeho bubliny jste mohli vidět např. v letní grafice na TV Nova, v televizní reklamě na mýdlo Axe, pivo Kronenbourg 1664, nebo obchod Interpark, v divadelním představení baletu Národního Divadla Camouflage a v Divadle Palace v představení Opona nahoru.\n\nSpolupracoval také s Univerzitou Tomáše Bati ve Zlíně při natáčení filmu Amputace a s Filmovou akademií Miroslava Ondříčka v Písku na filmu Ponurá neděle.\n\n"}
{"id": "612281", "url": "https://cs.wikipedia.org/wiki?curid=612281", "title": "Sunbaker", "text": "Sunbaker\n\nSunbaker (angl. \"sunbaked\" = \"vysušený sluncem, vyprahlý\") je název snímku australského modernistického fotografa Maxe Dupaina. Černobílá fotografie zobrazuje hlavu a ramena muže ležícího na pláži, zabraného z nízkého obrazového úhlu. Fotografie byla popisována jako „ryze australská“ a \"byla pravděpodobně nejvíce široce uznávaná ze všech australských fotografií\" a samozřejmě také Dupainovou nejslavnější fotografií. Negativ fotografie pořídil v roce 1937, ale snímek samotný mohl získat uznání až v polovině 70. let, neboť teprve v roce 1975 pořídil z negativu první zvětšeninu. Tu koupila v roce 1976 Australská národní galerie v Canbeře a \"Sunbaker\" se stal ikonickým národním obrazem. Další kopie je umístěna ve sbírce muzea Art Gallery of New South Wales v Sydney.\n\nNa snímku je zachycena hlava a ramena muže ležícího na břiše na písku. Hlavu má nakloněnou na levou stranu a opřenou na jedné ruce, druhou rukou má položenou na písku před sebou. Fotografie je zabrána z velmi malého úhlu a z čela, takže nic dalšího z fotografovaného subjektu být viděn nemůže. Slunce se zdá být téměř přímo nad hlavou a vrhá část předmětu do hlubokého stínu, zatímco se odráží v kapkách vody na rukou a zádech. Předmět kompozičně zabírá horní polovinu snímku, dolní polovina se skládá ze světlých tónů prázdného místa na písku. Obraz může být charakterizován jako \"„jednoduchá pyramidální forma umístěná na obzoru“\".\n\nDupain pořídil fotografii v roce 1937 na pláži Culburra Beach v New South Wales v malém městečku v New South Wales South Coast. Muž na snímku je Harold Salvage (1905-1991) britský stavebník, který byl součástí skupiny přátel na cestě za surfováním. Nejznámější verze snímku nebyla vytištěna až do retrospektivy Dupainova díla v roce 1975.\n\nFotografie byla popisována jako „pravděpodobně nejznámějších a nejobdivovanější fotografie v Austrálii“ a „pravděpodobně nejvíce široce uznávaná australská fotografie“.\n\nSnímek byl vnímán jako inspirace modernistických evropských fotografů, „větším zájmem o abstraktní formu než o popisnou fotografii“. Obraz se „stal součástí vědomí Australanů - symbolizující zdraví, vitalitu, lásku k přírodě, sportu a relaxaci“..\n\nIsobel Crombie, hlavní kurátorka fotografie National Gallery of Victoria tvrdí, že nejen toto dílo, ale dlouhá řada Dupainových snímků z 30. let, poukazuje na to, že byly pod vlivem eugeniky, vitalismu a „kultury těla“. Crombie uvádí: \"Většina z nás považuje Dupaina za striktního, jasného modernistu... Ale je tu celá řada děl ... silně ovlivněných myšlenkou regenerace cestou revitalizace těla.\" Crombie se domnívá, že Dupainovo dílo z tohoto období, včetně \"Sunbakera\" reprezentuje \"rasový archetyp\" ideálního Australana.\n\n\n"}
{"id": "612282", "url": "https://cs.wikipedia.org/wiki?curid=612282", "title": "Hostavice (zámek)", "text": "Hostavice (zámek)\n\nZámek Hostavice v pražské čtvrti Hostavice je patrová obdélná budova, v průčelí s rizalitem zakončeným trojúhelníkovým štítem.\n\nVe třicátých letech 20. století patřil hostavický zámeček ke Kolmanově velkostatku. V roce 1934 koupila Kolmanův velkostatek a spolu s ním všechny hospodářské budovy včetně zámku přilehlého parku a pozemků firma Tomáše Bati.\n\nOd 50. let 20. století se v zámku nacházela mateřská a základní škola pro nižší stupeň (1. až 3. třída), od roku 2005 zde sídlí soukromá Vysoká škola tělesné výchovy a sportu Palestra.\n"}
{"id": "612287", "url": "https://cs.wikipedia.org/wiki?curid=612287", "title": "Hotel garni", "text": "Hotel garni\n\nOznačení hotel garni se používá při kategorizaci ubytovacích služeb typu hotel. Toto hotelové zařízení se specializuje na samotné ubytování a stravovací služby jsou velmi omezené. Zpravidla hotel garni nabízí pouze snídaně a maximálně drobné občerstvení během celého dne, ne však pokrmy à la carte.\n\nHotel garni patří do III. kategorie a tak maximální počet kvalifikačních hvězdiček je 4.\n"}
{"id": "612294", "url": "https://cs.wikipedia.org/wiki?curid=612294", "title": "Hoochie Coochie Band", "text": "Hoochie Coochie Band\n\nHoochie Coochie Band je brněnská hudební skupina založená v roce 1995 hrající dřevní rhythm and blues. Hraje vlastní písničky frontmana Jana Švihálka, tak i převzaté skladby (Jimmy Reed apod.), zpěv je v angličtině.\n\n\n"}
{"id": "612295", "url": "https://cs.wikipedia.org/wiki?curid=612295", "title": "Avro Canada CF-100 Canuck", "text": "Avro Canada CF-100 Canuck\n\nAvro Canada CF-100 Canuck (přezdívaný \"Clunk\") byl kanadský proudový záchytný stíhač sloužící během Studené války jak na základnách NATO v Evropě, tak i jako součást NORAD (Severoamerické velitelství protivzdušné obrany). CF-100 byl jediný čistě v Kanadě navržený stíhací letoun, který se dostal do sériové výroby. Sloužil primárně u RCAF/CAF (Royal Canadian Air Force, od roku 1968 Canadian Forces) a v malých počtech i u belgického vojenského letectva. Ve své době se CF-100 vyznačoval krátkým startem a velkou stoupavostí, takže se dobře hodil pro svou roli přepadového stíhače.\nNa začátku 50.let 20.století Kanada potřebovala přepadový stíhač, který by byl schopný hlídkovat nad rozsáhlým územím severní Kanady a to za všech povětrnostních podmínek. Dvoumístný stíhací letoun, ovládaný pilotem a navigátorem, měl být vybaven dvěma silnými proudovými motory, vyspělým radarem a systémem řízení palby, který by mu umožnil létat za každého počasí a v noci.\n\nNávrh letounu XC-100 ke splnění zadávacích podmínek Kanadského královského letectva (RCAF) pro stíhací letoun do každého počasí byl zahájen v Avro Canada v říjnu 1946. Tato původní práce hlavního konstruktéra Edgara Atkinse byla předána Johnovi Frostovi (dříve pracoval pro de Havilland Aircraft Company), který společně s kanadským odborníkem na aerodynamiku Jimem Chamberlinem (podílel se např. i na amerických vesmírných projektech Mercury, Apollo) přepracoval původní konstrukci trupu. Prototyp CF-100 Mk.1 sériového čísla 18101 (FB-D), vyšel z výrobního závodu v lesklém černém nátěru s bílými podélnými blesky na trupu a motorech. Prototyp CF-100 poprvé vzlétl 19. ledna 1950 v Maltonu pilotovaný hlavním zkušebním pilotem Gloster Aircraft Company Billem Watertonem. CF-100 Mk 1 byl osazen dvěma proudovými motory Rolls-Royce Avon RA 3, každý o tahu 28,9 kN.\n\nDruhý prototyp (sér. č. 18102, FB-K), byl rovněž poháněn motory Rolls-Royce Avon, ačkoliv následná předvýrobní série i výrobní série letounů používala proudové motory Avro Canada Orenda. Druhý prototyp byl zrušen při havárii 23. června 1951.\nPrvní z deseti letounů předvýrobní série CF-100 Mk.2 (č.18103-18112), vybavených proudovými motory Avro Orenda 2 v prodloužených gondolách, poprvé vzlétl 20. června 1952. Také tyto letouny určené ke zkouškám nebyly vyzbrojeny. Dva stroje Mk.2 byly přestavěny na dvoumístné cvičné CF-100 Mk.2T (trainer – cvičný), další čtyři se změnily na rovněž cvičné CF-100 Mk.3T a poslední desátý letoun se stal prototypem verze CF-100 Mk.4.\nPrvní sériová verze, označená jako CF-100 Mk.3, zalétaná 11. října 1952, byla vybavena radarem APG-33 a vyzbrojena osmi kulomety Colt-Browning MG-53-2 ráže 0,5 palce (12,7 mm). Pohon zajišťovala dvojice vylepšených motorů Avro Orenda 8 s tahem po 27,1 kN. Verze Mk.3CT byla opět vybavena zdvojeným řízením a sloužila k operačnímu výcviku pilotů. Během služby doznaly některé Mk.3 úprav vnitřního vybavení na varianty Mk.3A a Mk.3D. Montáží dodatečných zařízení a přístrojů u operační 440. squadrony v Bagotville a 423. squadrony v St. Hubertu vznikla verze Mk.3B.\n\nV září 1950 RCAF obdrželo objednávku na 124 kusů letounů verze Mk.3; první z nakonec sedmdesáti postavených „trojek“ (18113) vstoupil do operační služby 15. srpna 1953. Všechny byly vyzbrojeny osmi kulomety ráže 0,5 palce (12,7 mm).\n\nKonečná verze raketami vyzbrojeného letounu Mk.4, objednaná v počtu 331 letounů, byla založená na prototypu Mk.4 modifikovaného z Mk.2 sér. č. 18112, který poprvé vzlétl 11. října 1952. První sériový letoun CF-100 Mk.4 (18183) byl zalétaný dne 24. října 1953. Do přídě letounu byl namontovám mnohem větší radar APG-40 a na konce křídel dvě raketnice pro neřízené rakety Mighty Mouse FFAR ráže 70 mm jako další zbraně. Posledních 54 kusů z objednaných 124 letounů Mk.3 bylo přestavěno na verzi Mk.4A s motory Avro Orenda 9 s tahem po 28,5 kN, celková produkce pak dosáhla počtu 137 strojů. Verze Mk.4B, vyrobená do léta 1955 v počtu 144 exemplářů, byla vybavena silnějšími motory Avro Orenda 11 s tahem po 32,7 kN.\nZbývajících 50 letounů z celkové objednávky Mk.4 zůstalo u výrobce Avro Canada pro pozdější modifikace na další verze.\n\nPět vyráběných verzí, neboli „Mark (Mk)“, završila od roku 1955 vyráběná verze Mk.5 s motory Avro Orenda 11, nebo Avro Orenda 14 s tahem po 32,7 kN. Tato verze, jejíž prototyp byl zalétán v září 1954, byla modifikována pro vyšší dostup z nepřevzaté verze Mk.4B, což představovalo prodloužení křídel o 1,06 m (3 stopy a 6 palců), rozšíření ocasních ploch a odstranění kulometů - zůstaly pouze rakety v koncových křídelních raketnicích. Do konce roku 1955 obdrželo RCAF zbývajících 49 strojů, následná objednávka na 279 kusů Mk.5 byla realizována do druhé poloviny roku 1958.\nPlánovaná verze Mk.6 měla být vyzbrojena raketami Sparrow II a vybavena motorem s přídavným spalováním Orenda 14R a měla sloužit jako „provizorní“ stíhačka do zavedení stíhacích letadel Avro Canada CF-105 Arrow. Od letounu měl být odvozen projektovaný nadzvukový stroj CF-103 se šípovými křídly, který byl postaven v jednom exempláři jako model. Projekt však byl zrušen jako zastaralý ještě před tím než CF-100 dokázal schopnost překročit hranici zvuku při prudkém klesání. 18. prosince 1952 hlavní zkušební pilot společnosti Avro S/L Janusz Żurakowski, překročil s prototypem CF-100 Mk 4 rychlost zvuku střemhlavým letem z výšky 30 000 stop. Tak se CF-100 stal prvním letadlem s rovnými křídly, které dosáhlo řízeného nadzvukového letu.\n\nSamotná společnost Avro Canada byla v roce 1963 zrušena.\n\nPrvní jednotkou vybavenou CF-100 Mk.3 se stala v roce 1953 445. squadrona se základnou v North Bay a přeškolovací jednotka 3. OTU.\n\nCanucky Mk.4 se poprvé objevily na základně Cold Lake, kam se rovněž přestěhovala 3. OTU. V průběhu roku 1954 nahradily Mk.4A a B starší Mk.3 u 423., 440. a 445. squadrony. S dodávkami dalších strojů byly utvořeny další squadrony č. 409 (Nighthawks), 419 (Moose), 425 (Alouette), 428 (Ghost), 432 (Panther) a 433 (Porcupine).\n\nLetoun Canuck byl laskavě přezdíván piloty RCAF jménem „Clunk“ („Buchnutí“) kvůli hluku, který vydával přední podvozek při startu. Jeho méně lichotivá přezdívka byla \"Lead Sled\" („Olověné sáně“), pro jeho obtížné ovládání a všeobecný nedostatek manévrovacích schopností. O tuto nelichotivou přezdívku se CF-100 dělil i s dalšími typy letadel (např. F3H, F-84, F-105, SR-71, RC-135U) Jiní jej přezdívali: CF-Zero, the Zilch, Bestie. Všechny svědčí o tom, že piloti považovali letoun za méně přitažlivý než denní stíhačku RCAF Canadair Sabre.\n\nLetouny operující pod americko-kanadským NORAD (Severoamerické velitelství protivzdušné obrany) chránily severoamerický vzdušný prostor před sovětskými vetřelci, jako byly bombardéry vyzbrojené jadernými zbraněmi. Navíc, jako součást NATO, čtyři perutě letounů Canuck operovaly ze základen v Evropě v rámci 1.letecké divize v letech 1956–1962, a byly svého času jedinými stíhačkami NATO schopnými operačního nasazení při nulové viditelnosti nebo za špatných povětrnostních podmínek.\n\nPo zahájení Korejské války, USAF nutně potřebovalo střední proudový bombardér do každého počasí. Potřeba to byla tak naléhavá, že USA byly ochotné uvažovat o dvou zahraničních letounech: CF-100 a English Electric Canberra. Nakonec byl CF-100 odmítnut z důvodu nedostatečného doletu a malému užitečnému zatížení. Byl vybrán letoun English Electric Canberra, z kterého byl vyvinut letoun Martin B-57 Canberra.\n\nCF-100 sloužil ve svém vrcholném rozšíření u devíti perutí RCAF v polovině 50.let 20.století. Čtyři z těchto perutí byly umístěny v Evropě od roku 1956 do roku 1962 v rámci programu, při kterém nahradily některé perutě denních stíhaček RCAF Canadair Sabre, aby bylo možné čelit sovětským letounům schopným operovat za každého počasí. 445. squadrona s CF-100 Mk.4B měla základnu ve francouzském Marville, 423. squadrona také ve Francii v Gros-Tenquin a dvě squadrony byly umístěny v tehdejší NSR. 440. ve Zweibruckenu a 419. v Baden-Soelingenu. Až v roce 1963 byly nahrazeny nadzvukovými stroji Lockheed F-104 Starfighter. Letouny Canuck létaly v Kanadě bez kamufláže v přirozené barvě kovu, ale letouny nasazené v zámoří byly opatřeny britskou kamufláží – tmavá mořská šeď a zeleň na horních plochách, světlá mořská šeď na spodních plochách.\n\nHlavní zkušební pilot, S/L Żurakowski, během svého působení u Avro Canada, létal s CF-100 jako akrobatický pilot, a to s mimořádnými výsledky. Zvláště v roce 1955 na letecké show ve Farnborough, kde předvedl s CF-100 tzv. „padající list“. Byl přezdíván letci a leteckými odborníky \"Great Żura\", kteří nemohli uvěřit, že těžký stíhací stroj do každého počasí je možné tak pozoruhodně ovládat. Jeho výkon vedl Belgii k nákupu letounů CF-100 Canuck.\n\nJako náhradu squadron působících v Evropě utvořilo na domácí půdě RCAF další čtyři jednotky s verzí Mk.5: 410. squadronu (Cougar), 413. squadronu (Tusker), 414. squadronu (Black Knight) a 416. squadronu (Lynx).\n\nCelkově bylo vyrobeno 692 kusů CF-100 v různých variantách, včetně 53 letounů CF-100 Mk.5 z poslední velké objednávky pro RCAF, dodaných Belgickému vojenskému letectvu Force Aérienne Belge 7. října 1957. Byly přiděleny k 11., 349. a 350. escadrille v Beauvechainu. K jejich nahrazení došlo až na přelomu let 1963-64 dodávkou F-104G. Do konce 60. let se několik belgických CF-100 Mk.5, přestavěných na stroje pro vlekání cvičných cílů, vyskytovalo na domácí základně Coxyde a rovněž na střelnici NATO na ostrově Korsika.\nAčkoliv byl Canuck původně navržen jen na 2 000 letových hodin, bylo u výzkumného ústavu NAE zjištěno, že drak CF-100 může před vyřazením sloužit více než 20 000 hodin. V důsledku toho, i když byl v první linii od roku 1962 nahrazen letounem CF-101 Voodoo u jednotek č. 409, 410 a 425, vydržel sloužit u 414. perutě kanadského letectva v CFB North Bay, Ontario až do roku 1981, kde se uplatňoval při průzkumu, výcviku a elektronickém boji ve variantě CF-100 Mk.5C a Mk.5D. Poté, co byl CF-100 vyřazen z kanadského letectva, mnoho z nich skončilo jako statické exponáty v mnoha muzeích napříč Kanadou, ale i jinde.\nJeho plánovaný v Kanadě navržený nástupce CF-105 Arrow a propracovaný kanadský motor Orenda Iroquois, byly zrušeny v roce 1959 kontroverzním rozhodnutím kanadské vlády.\n\nMuzea nebo místa, kde jsou vystavená letadla Avro Canada CF-100:\n\n\n\n\n\n\n\n\n\n\n\n\n\n\n\n"}
{"id": "612296", "url": "https://cs.wikipedia.org/wiki?curid=612296", "title": "Úřad pro alkohol, tabák, zbraně a výbušniny", "text": "Úřad pro alkohol, tabák, zbraně a výbušniny\n\nÚřad pro alkohol, tabák, palné zbraně a výbušniny (anglicky: Bureau of Alcohol, Tobacco, Firearms and Explosives, zkráceně ATF) je americká federální agentura spadající pod americké ministerstvo spravedlnosti, která se zabývá vybíráním daní a dodržováním zákonů, týkajících se alkoholu, tabáku, střelných zbraní a výbušnin.\n\n\n"}
{"id": "612298", "url": "https://cs.wikipedia.org/wiki?curid=612298", "title": "Garni", "text": "Garni\n\nGarni (arménsky Գառնի) je vesnice v arménské provincii Kotajk, nacházející se 28 km od Jerevanu v údolí řeky Azat. Má 7215 obyvatel. Je proslulá především pevnostním komplexem z 1. století a antickým chrámem, ale i dalšími stavbami.\n"}
{"id": "612301", "url": "https://cs.wikipedia.org/wiki?curid=612301", "title": "Tegmentum", "text": "Tegmentum\n\nTegmentum je velká oblast na ventrální (přední) straně mozkového kmene. K tegmentu patří v nejobecnějším slova smyslu část středního mozku, část Varolova mostu a prodloužené míchy. Nejznámější je však tegmentum, které leží na dně středního mozku (na rozdíl od tecta) a obsahuje některá významná jádra šedé hmoty. V tomto tegmentu se nachází jádro trojklaného a okohybného nervu, červené jádro (nucleus ruber), substantia nigra a různé nervové dráhy spojující různé části mozku.\n"}
{"id": "612304", "url": "https://cs.wikipedia.org/wiki?curid=612304", "title": "Larry Clarke", "text": "Larry Clarke\n\nLawrence Joseph Clarke (* 8. únor 1964, Baltimore, USA) je americký herec.\n\nNarodil se v Baltimoru a vyrůstal převážně na předměstích Marylandu. Matka Dolores byla učitelkou, otec balistickým inženýrem. Je nejmladším z pěti sourozenců.\n\nChodil na školy Bel Air a Towson University, kde se věnoval divadlu. Divadelní premiéru si odbyl v rodném Baltimoru, konkrétně ve hře Davida Harea s názvem \"Mapa světa\". Po dalších divadelních štacích se odstěhoval do New Yorku.\n\nPremiéru před kamerou si odbyl v roce 1997, a to konkrétně v seriálu \"In & Out\". Následně se stal jednou z úhlavně obsazených herců v seriálu \"Zákon a pořádek\", ve kterém se objevil celkem ve 26 epizodách v roli detektiva Morrise LaMotteho.\n\nStal se z něj především seriálový herec (\"Dr. House\", \"Sběratelé kostí\", \"Pohotovost\"), i když se objevil v několika filmech. K těm patří například \"Společník\", kde se objevili Paul Guilfoyle, Sigourney Weaver nebo Woody Allen, dále film \"Princ Central parku\" s Harveym Keitelem či Kathleen Turner, vidět jsme jej mohli i ve filmech \"\" nebo \"In My Sleep\".\n\nŽije s herečkou, producentkou a scenáristkou Fielding Edlow. V současné době žije v Hollywoodu.\n"}
{"id": "612305", "url": "https://cs.wikipedia.org/wiki?curid=612305", "title": "Klinštejn", "text": "Klinštejn\n\nKlinštejn byl hrad nedaleko České Lípy, sídlo panské rodiny Klinštejnů, vzešlé z rodu Ronovců. Hrad stával na dnes zcela zarostlém Vinném vrchu u Horní Libchavy. Stopy hradu existují pouze v hloubce pod současným povrchem, veškeré nadzemní stopy i antropogenní georeliéf byly zničeny výstavbou romantického glorietu (1856) a později pavilonu (1889) a jeho přístupovými komunikacemi. Na vrcholu kopce jsou dodnes patrné pouze relikty základových partií těchto novodobých staveb, nejedná se tedy o zdivo původního hradu. Lokalita je od roku 1965 zapsána jako kulturní památka, nyní evidována pod číslem 38178/5-2972.\n\nDřevěný hrad (německy \"Klingenstein\") založil pravděpodobně Záviš ze Stružnice, jeden z potomků starobylé rodiny Ronovců někdy na přelomu 13. a 14. století. Stružnice je 4 km daleko. Ke stavbě si vybral nevysoký vrch (302 m n. m., nad okolím terénem zhruba 50 metrů) nad potokem Šporka, kde je dnes obec Horní Libchava. Závišovi potomci, požívající přídomek z Klinštejna, zde žili ještě v první půli 14. století a stavěli si další sídla po okolí, v Žandově, Skalici. Koncem 14. století Klinštejn opustili a ten zchátral. V dobách husitských válek byl roku 1426 jimi obsazen. Rod Klinštejnů vymřel v 17. století.. Zdejší Vinný vrch (Vinných vrchů je v Česku více) měl více jmen, \"Viničný\" či \"Třešňovka\".\n\nI hrad má v některých publikacích jiné jméno, Kinštejtn. Zachovala se též pověst o existenci spojovací chodby mezi hradem, zámkem v Horní Libchavě a dokonce s Českou Lípou.\nMajitelé nedalekého zámku v Libchavě v 19. století na jeho vrcholu nechali postavit v roce 1856 gloriet a roku 1889 vyhlídkový pavilon. Ze všech staveb zde zůstaly nepatrné, zarostlé zbytky.\n\nVinný vrch s Klinštejnem stojí v těsném sousedství silnice z České Lípy na Kamenický Šenov, na počátku obce Horní Libchava, na dohled tamního zámku. Necelých 5 minut od něj je autobusová zastávka MHD z České Lípy, kolem níž vede cyklotrasa 3054. Vrch ani někdejší hrad nejsou v obci nijak vyznačeny, k jeho vrcholu nevede žádná turistická cesta. Je celý zarostlý stromy a náletovými křovinami.\n"}
{"id": "612306", "url": "https://cs.wikipedia.org/wiki?curid=612306", "title": "Karolina Dánská", "text": "Karolina Dánská\n\nKarolina Dánská (28. října 1793, Christiansborg, Kodaň – 31. března 1881, Kodaň) byla dánská princezna, dcera dánského krále Frederika VI.\n\nKarolina se narodila jako třetí dítě (druhá dcera) dánského korunního prince, pozdějšího krále Frederika VI. a jeho manželky Marie Hesensko-Kasselské. Její otec se stal králem po smrti svého otce Kristiána VII. v roce 1808, místo kterého však vládl již od roku 1784 pro Kristiánovu duševní chorobu.\n\nJejí narození bylo přivítáno s velkým nadšením, neboť její starší sourozenci zemřeli ještě před tím, než se narodila. Několik měsíců po jejím narození, 26. února 1794, padl Christiansborg za oběť ničivému požáru. Rodina přesídlila do paláce Amalienborg a letní období trávila v paláci Frederiksborg.\n\nKarolina měla vždy úzký vztah se svým otcem. Dostalo se jí vzdělání spíše širokého než hlubokého a důkladného. Nebyla považována za příliš talentovanou ani půvabnou.\n\nJejím rodičům se narodili vedle šesti dcer i dva synové, oba však zemřeli těsně po porodu, jako nemluvňata zemřely i čtyři Karolininy sestry. Podle ustanovení Salického práva byla jako dcera vyloučena z následnictví trůnu, mohla však dědické právo přenést na své potomky. Proto pro ni její otec velmi pozorně vybíral ženicha. Nejprve vedl jednání o její svatbě s následníkem švédského trůnu \"Kristiánem Augustem Augustenborským\" (adoptivním synem švédského krále Karla XIII., těsně před jejich zdárným zakončením však Kristián August 28. května roku 1810 předčasně zemřel, jsa raněn mrtvicí). Dalším nápadníkem byl britský princ Vilém, vévoda Clarence, pozdější britský král Vilém IV. V roce 1812 byla zaslíbena hessenskému princi Kristiánovi, i ten však v roce 1814 zemřel. Nakonec se Karolina provdala za Frederika Ferdinanda (1792–1863), bratrance jejího otce, syna prince Frederika Dánského); manželství bylo motivováno politickými důvody.\n\nSvatební obřad se uskutečnil ve Frederiksborgu 1. srpna roku 1829. Manželství zůstalo bezdětné.\n\nV roce 1830 se Karolina stala obětí požáru, když jí vzplanuly vlasy; byla v obličeji zle zohyzděna. Podobné neštěstí se jí přihodilo také v roce 1858. V roce 1839 byl její manžel jmenován hlavním velitelem \"Nørrejyllandu\" (Severní Jutsko) a ona ho následovala na jeho inspekčních cestách po různých krajích Dánska.\n\nV roce 1836 založila v Aarhusu útulek pro duševně choré a v roce 1852 se stala protektorkou kláštera Vallø Stift, který založila její praprababička Žofie Magdalena Braniborská.\n\nPo smrti Kristiána VIII. v roce 1848 se stal její manžel Ferdinand následníkem dánského trůnu. Karolina se přesto nestala královnou, neboť její manžel zemřel 29. června 1863, tedy ještě před smrtí svého synovce krále Frederika VII. († 15. listopadu 1863), jehož následníkem byl. Na trůn pak usedl Kristián IX.\n\nKarolina téměř nikdy nežila u dvora, ale nikdy se nevzdálila z Dánska - byla velkou patriotkou a říkala, že nemá důvod cestovat, když v Dánsku je nejlépe. V roce 1853 se manželský pár stal velmi populárním mezi dánským lidem, když neopustili Kodaň v době epidemie cholery.\n\nKdyž Karolina ovdověla, stáhla se ještě více do ústraní, a to i z důvodů ekonomických: musela totiž platit dluhy, které za svého života nahromadil její manžel.\n\nV posledních letech svého života, jako stará paní, trpěla hluchotou. Zemřela ve svém sídle v Kodani 31. března 1881.\n\n"}
{"id": "612307", "url": "https://cs.wikipedia.org/wiki?curid=612307", "title": "František Hasa", "text": "František Hasa\n\nIng. František Hasa Dr.tech.h.c. (4. únor 1863 Stínava – 27. březen 1945 Mníšek pod Brdy) byl český strojní inženýr, profesor mechanické technologie a rektor ČVUT a VUT.\n\nPo maturitě na reálce v Prostějově vystudoval v letech 1880–1884 Císařskou a královskou českou vysokou školu technickou v Praze. Po ukončení studia byl tři roky (1885–1888) asistentem profesora Antonína Vávry na katedře mechanické technologie.\n\nV letech 1888–1891 pracoval jako adjunkt v cukrovaru a rafinerii v Čáslavi. V roce 1891 nastoupil k firmě Märky, Bromovský a Schulz v Hradci Králové. Brzy byl přeložen do její pražské pobočky. Podílel se na budování cukrovarů v Českém Brodě a v Břeclavi. V roce 1895 přešel do oddělení cukrovarů strojírny Ringhoffer. Budoval cukrovary v Chitile v dnešním Rumunsku, v Hatvanech v Maďarsku. V obou případech měl na starosti nejen strojírenskou technologii, ale i projektování stavebních objektů a vlastní provoz.\n\nV roce 1901 byl jmenován řádným profesorem mechanické technologie na České vysoké škole technické v Brně. Zde se zasloužil o vybudování katedry mechanické technologie. V roce 1904–1905 děkanem odboru strojního a elektrotechnického inženýrství a v roce 1906–1907 rektorem školy.\n\nV roce 1908 byl povolán jako řádný profesor mechanické technologie na Císařskou a královskou českou vysokou školu technickou v Praze, kde působil až do roku 1933. I zde zásadním způsobem zlepšil výuku oboru, modernizoval zastaralé dílny a zřídil zkušební laboratoře. V roce 1909–1910 byl děkanem oboru strojního inženýrství a v roce 1910–1911 byl zvolen rektorem ČVUT.\n\n\n\n\n\n"}
{"id": "612308", "url": "https://cs.wikipedia.org/wiki?curid=612308", "title": "Nicholas D'Agosto", "text": "Nicholas D'Agosto\n\nNicholas D'Agosto (* 17. duben 1980, Omaha, USA) je americký herec.\n\nNarodil se v Omaze rodičům Deanně a Alanovi D'Agostovým jako prostřední z pěti dětí. Dále má dva starší bratry (Pat a Andy) a dvě mladší sestry (Katie a Julie).\n\nStudoval na Creighton Prep a Marquette University v Milwaukee.\n\nPřed kamerou se poprvé objevil v roce 1999 ve filmu \"Kdo s koho\" s Matthew Broderickem a Reese Whiterspoon. V USA i Českým divákům může být znám především ze seriálu \"Hrdinové\", kde v 9 epizodách vytvořil úlohu Westa Rosena.\n\nObjevil se také v seriálech \"Dr. House\", \"Beze stopy\" či \"Lovci duchů\". Našim divákům může být znám také z filmů \"Opravdu děsná plážová party\" nebo \"Loudilové\".\n\n\n"}
{"id": "612312", "url": "https://cs.wikipedia.org/wiki?curid=612312", "title": "Zámek (přírodní památka)", "text": "Zámek (přírodní památka)\n\nZámek je přírodní památka v okrese České Budějovice. Nachází se v Novohradském podhůří podél Vrážského potoka (přítok Stropnice). Předmětem ochrany je komplex podmáčených a místy zrašelinělých luk v nivě Vrážského potoka, s malým rybníčkem, obklopený lesem. V pestré mozaice mokřadních společenstev se vyskytuje řada chráněných, ohrožených a regionálně významných rostlinných druhů (vrba rozmarýnolistá, prstnatec májový, ostřice stinná, modřenec chocholatý, suchopýr úzkolistý) a pestrá fauna obojživelníků a plazů.\n\n"}
{"id": "612314", "url": "https://cs.wikipedia.org/wiki?curid=612314", "title": "Nuck Chorris Gang", "text": "Nuck Chorris Gang\n\nNuck Chorris Gang je brněnská hudební skupina, která spojuje prvky blues, hip hopu a rocku do energické a humorné směsi. Vznikla spojením karvinského hip-hopového dua Minuta ticha s brněnskými bluesovými hudebníky v roce 2006. Vydali dvě alba.\n\nPo rozpadu kapely brněnské trio založilo Band of Heysek.\n\n\n\n"}
{"id": "612322", "url": "https://cs.wikipedia.org/wiki?curid=612322", "title": "Kostel Nanebevzetí Panny Marie (Postoloprty)", "text": "Kostel Nanebevzetí Panny Marie (Postoloprty)\n\nKostel Nanebevzetí Panny Marie v Postoloprtech je jednolodní barokní kostel z roku 1753. Je chráněn jako kulturní památka České republiky.\n\nKostel nechali postavit Josef a Terezie Schwarzenberkovi, aby tak splnili slib, který dali Bohu, narodí-li se jim syn. Stavitelem kostela, který se stavěl v letech 1746-1753 byl Ital Alto Monte. Kostel byl benedikován krátce po dostavbě, avšak konsekrován byl až 17. října 1943 biskupem Antonínem Aloisem Weberem.\n\nKostel je jednolodní s jednou věží, na které jsou hodiny. Je situován netradičně oltářem k jihu, aby věž se vstupní bránou byly kolmo do náměstí. V průčelí kostela jsou kamenné sochy sv. Petra a Pavla. Vnitřek kostela je zdoben krásnými štukovými ozdobami – volutami a římsami, které prováděli vídeňští mistři. Kostel má pět oltářů a to jeden hlavní a čtyři boční. Oltářní obrazy jsou díla vídeňských mistrů jako Brandlera a Underberga. Na jednom z obrazů jsou zvěčněni i manželé Josef a Terezie Schwarzenberkovi a jejich synáček Jan, na jiném obraze i město Postoloprty z roku 1750.\n\nKostel má výstavnou kazatelnu, vyřezávané zpovědnice, původní lavice pro 300 lidí, olověná okna s výjevy Ježíše Krista a Panny Marie s Ježíškem. V klenbě je schwarzenberský erb. Vzadu na kůru jsou varhany Původní varhany pocházely od Christopha Panzera z Vídně, nynější pneumatické a třímanuálové dodala firma Hausner z Teplic.\n\n"}
{"id": "612324", "url": "https://cs.wikipedia.org/wiki?curid=612324", "title": "Žemlička (přírodní památka)", "text": "Žemlička (přírodní památka)\n\nŽemlička je přírodní památka v okrese České Budějovice. Nachází se v Třeboňské pánvi 3 km východně od Borovan. Přírodní památka zahrnuje část rybníka Žemlička, jeho břehy, louky pod jeho hrází a dřevinné porosty. Předmětem ochrany je především vlhká louka a břehy rybníka s pestrou mokřadní a rašelinnou vegetací. Vyskytuje se zde řada zvláště chráněných druhů rostlin: rosnatka okrouhlolistá, bazanovec kytkokvětý, tučnice obecná, suchopýrek alpský, rojovník bahenní, klikva bahenní, tolie bahenní, prha arnika atd.\n\n"}
{"id": "612326", "url": "https://cs.wikipedia.org/wiki?curid=612326", "title": "Most Akbara", "text": "Most Akbara\n\nMost Akbara (: גשר עכברה, \"Gešer Akbara\") je most přes vádí Nachal Akbara v severním Izraeli, na jihovýchodním okraji města Safed. Vede po něm dálnice číslo 89. Jižně od mostu leží čtvrť Safedu Akbara.\nJde o nejvyšší most v zemi. Vyprojektovala ho kancelář \"Yaron-Shimoni-Shacham\". Délka mostu dosahuje 435 metrů, výška nad dnem údolí 65 metrů a rozpětí mezi jednotlivými pilíři je 100 metrů. Výstavbu prováděla firma \"Šapir\". Práce zde začaly v roce 2001 a počítalo se s dokončením mostu do roku 2003.\n\n"}
{"id": "612330", "url": "https://cs.wikipedia.org/wiki?curid=612330", "title": "Maia (hvězda)", "text": "Maia (hvězda)\n\nMaia je jméno hvězdy 20 Tauri v souhvězdí Býka. Hvězda je součástí hvězdokupy Plejády. Maia byla v řecké mytologii nejstarší z Plejád a matka božského posla Herma, kterého zplodila s Diem .\n\nMaia má zdánlivou hvězdnou velikost +3,87 magnitudy a patří ke spektrální třídě B<nowiki>8</nowiki>III. Maia je vzdálena od Země přibližně 360 světelných let.\n\nU Maii nastávají, stejně jako u ostatních hvězdy Plejád, příležitostné zákryty Měsícem.\n\n"}
{"id": "612333", "url": "https://cs.wikipedia.org/wiki?curid=612333", "title": "Hadobijecký den", "text": "Hadobijecký den\n\nHadobijecký den (anglicky Whacking Day) je 20. díl čtvrté série amerického animovaného seriálu \"Simpsonovi\".\n\nNa Springfieldskou základní školu se chystá inspektor Chalmers. Proto ředitel Skinner uklidí nepohodlné žáky Barta Simpsona, Jimba Jonese a Nelsona Muntze do krytu civilní obrany. Naláká je tam tvrzením ve školním rozhlase, že vyhráli horská kola (byl nucen kola žákům opravdu přivézt). Bartovi se však podaří uprchnout ventilační šachtou. Venku nalezne opuštěný Williho traktor, neodolá pokušení, nasedne na něj a při zběsilé projížďce najede do zadnice inspektora Chalmerse. Ředitel Skinner proto chlapce vyloučí ze školy. Po neúspěšném pokusu o zapsání do Křesťanské školy se Marge rozhodne, že bude Barta učit sama doma v garáži. Pokaždé do něj skoro nabourá Homer. Při hodině dějepisu v něm Marge objeví lásku ke knihám.\n\nVe městě se schyluje ke každoročnímu \"svátku\" – Hadobijeckému dni. Proti tomu však otevřeně protestuje Líza. Nakonec se jí pomocí Bartových vyčtených znalostí a \"sexy\" hlasu zpěváka Barryho Whitea podaří hady zachránit.\n\nŘeditel Skinner je překvapen Bartovou zásluhou a bere ho zpět do školy.\n"}
{"id": "612335", "url": "https://cs.wikipedia.org/wiki?curid=612335", "title": "Nachal Akbara", "text": "Nachal Akbara\n\nNachal Akbara (: נחל עכברה) je vádí v severním Izraeli.\n\nZačíná na jižních úbočích hory Har Kana'an, přímo v prostoru města Safed, v Horní Galileji. Směřuje pak k jihu a prudce se zařezává do okolního terénu, čímž vytváří hluboký kaňon, který odděluje safedské čtvrti Ramat Menachem Begin a Kirjat Chabad. Pak vytéká do volné krajiny a je turisticky využíváno. Po západním okraji míjí horu Har Akbara. Údolí zde nedaleko Safedu překlenuje most Akbara, nejvyšší mostní stavba v Izraeli (65 metrů), přes nějž vede dálnice číslo 89. Dál po proudu se v údolí vádí nacházejí zbytky starověké židovské a pozdější arabské vesnice Akbara, přičemž arabské osídlení je zde zachováno do současnosti, třebaže moderní arabská vesnice Akbara již stojí o několik set metrů dále k západu, nad vlastním kaňonem, na svazích částečně zalesněné hory Ramat Pašchur. Poblíž této starobylé vesnice také vádí zleva přijímá krátké a hluboké údolí s vádím Nachal Rabi Jan'aj.\n\nVádí pak teče stále k jihu, přičemž po jeho východní straně se tyčí mimořádně vysoké skalní útesy. Jejich úpatí i vrchol jsou turisticky využívané. Ústí pak do vádí Nachal Amud nedaleko od Dálnice číslo 85, východně od vesnice Kadarim.\n\n"}
{"id": "612339", "url": "https://cs.wikipedia.org/wiki?curid=612339", "title": "Nachal Rabi Jan'aj", "text": "Nachal Rabi Jan'aj\n\nNachal Rabi Jan'aj (: נחל רבי ינאי‎) je vádí v severním Izraeli.\n\nZačíná na jižních úbočích hory Har Kana'an, na okraji čtvrti města Safed Ramat Menachem Begin, v Horní Galileji. Směřuje pak k jihu a prudce se zařezává do okolního terénu, čímž vytváří hluboký kaňon. Pak se stáčí k západu a kaňon se stále prohlubuje. Ústí pak zleva do turisticky využívaného vádí Nachal Akbara v prostoru starověké židovské a pozdější arabské vesnice Akbara, přičemž arabské osídlení je zde zachováno do současnosti, třebaže moderní arabská vesnice Akbara již stojí o několik set metrů dále k západu, nad vlastním kaňonem, na svazích částečně zalesněné hory Ramat Pašchur.\n\nPrávě ve vesnici Akbara působil židovský učenec rabi Janaj, po němž je vádí pojmenováno.\n\n"}
{"id": "612342", "url": "https://cs.wikipedia.org/wiki?curid=612342", "title": "Bobby Smith Trophy", "text": "Bobby Smith Trophy\n\nBobby Smith Trophy je hokejová trofej, která je každoročně udělována hráči v lize Ontario Hockey League, který dokázal nejlépe zkombinovat, jak sportovní, tak i studentské úspěchy. Trofej je pojmenovaná po Bobby Smithovi, bývalém hokejistovi Ottawy 67's. Vítěze této trofeje určují jak výchovní poradci, tak skauti NHL.\n\n"}
{"id": "612343", "url": "https://cs.wikipedia.org/wiki?curid=612343", "title": "Horní Libchava (zámek)", "text": "Horní Libchava (zámek)\n\nZámek Horní Libchava byl postaven v období let 1574 až 1593 Jindřichem z Vartenberka. Měnil své majitele. Do roku 2011 byl veřejnosti nepřístupný, poměrně zachovalý renesanční zámek v majetku obce Horní Libchava nedaleko České Lípy. Poté jej získal soukromý vlastník a veřejnosti zpřístupnil. Je chráněn jako kulturní památka České republiky.\n\nZámek na pravém břehu potoka Šporka (Wolfersdorfer Bach, česky Volfartický potok, po roce 1945 Libchavský potok) a v sousedství již Klinštejny opuštěného hradu na Vinném vrchu (Weinberg, též Kirschberg) nechal v roce 1574 zbudovat Jindřich z Vartenberka (německy Heinrich von Wartenberg, Herrn auf Leipa und B. Kamnitz). Snad na místě bývalé tvrze. Stavitele zámku připomínal v prvním patře do stěny zazděný kámen s letopočtem 1593 a kresbou připomínající erb.\n\nOd potomků Jindřicha se panství včetně zámku dostalo do vlastnictví po bitvě na Bílé hoře hraběti Vratislavovi z Mitrovic. Tehdy jej i panství koupil za 29 958 kop. Panství tvořily obce Volfartice, Slunečná, Dolní Libchava, Horní Libchava a Skalice u České Lípy. Maltézský řád panství držel až do roku 1926. Používal jej hlavně pro uložení řádového archivu, jako rezidenci velkopřevorů maltézského řádu. V té době byla na zámku velká obrazárna.\n\nPo pozemkové reformě získal část pozemků a zámek jako zbytkový senátor Josef Vraný pro svou rodinou akciovou společnost, jejíž byl hlavním akcionářem. Později v obci založil i družstvo Výspa a v okolí začal skupovat i další pozemky. Adaptace zámku jím provedená v letech 1930 – 1931 nebyla citlivá.\nV roce 1930 byl zámek ve vlastnictví akciové společnosti Severočeské stromovky, během II. světové války jej získali Němci zprvu jako ubytovnu pro Říšskou pracovní službu, pak zde vytvořili hospodářství patřící SS pod názvem \"Insel Malta\". Na konci války zde byly uskladněny umělecké předměty, později převzaté sovětskou armádou.\n\nK centrálnímu státnímu statku v Zákupech (zámek Zákupy) bylo postupně přiřazeno sedm dvorů na českolipském okrese (např. Horní Libchava, Stvolínky, Noviny, Holany, Zahrádky, Osečná, školní statek rolnické školy Česká Lípa, atd.) Zámecký areál státního statku v Horní Libchavě se stal součástí st. statku Zákupy od 1. října 1948. Nová hospodářská pětiletka měla pro hornolibchavský zámecký areál znamenat především intenzivní výrobu vepřového masa a zřízení dokrmny brakového skotu na porážku. Zámecký skleník se měl stát díky svým 860 oknům výrobnou semen a posloužit k pěstování zeleniny, zámecký park hlemýždí farmou a samotná zámecká budova „\"novým bydlištěm pražských penzistů\"”, čímž by se napomohlo pražské bytové nouzi. Polní hospodářství o rozloze kolem 100 ha mělo poskytovat krmnou základnu chovaným vepřům a brakovému skotu. Předpokladem ke zvýšení chovu vepřů byla adaptace starého ovčína, kde se počítalo s kapacitou 1 000 prasat. Už v říjnu 1948 přibylo na statek 149 nových selat, která byla nouzově ustájena v kamenných chlívech. Po neúspěšném plánu s přesunem penzijního obyvatelstva z Prahy byl v roce 1955 v Horní Libchavě zřízen školní statek a roku 1959 zahájila v budově zámku výuku dvouletá Učňovská zemědělská škola. Rokem 1964 přešel zámecký areál do vlastnictví Československé lidové armády, kde zůstal až do roku 2003.\n\nV roce 2002 byl zámek ve vlastnictví Československé lidové armády, spravovaný posádkou v Bělé pod Bezdězem, která zde spravovala sklad civilní obrany za pomoci několika záložáků. Objekt byl oplocen. Po zrušení Československé lidové armády byl zámek nabídnut k prodeji, kdy jej také získala obec Horní Libchava, v jejímž katastru se zámek nachází. Roku 2011 zámek koupil Kilián Oldřich. Veřejnosti se rozhodl objekt zpřístupnit 27. srpna 2011.\n\nV roce 2010 zakoupil zchátralý zámek cestovatel Oldřich Kilián, který zde po prvotních opravách zřídil etnografickou výstavu. Na zámku má stálou scénu Princeznino pohádkové divadlo, které zde v sezoně od března do prosince pořádá mnoho akcí pro rodiny s dětmi, při kterých je možno zhlédnou množství autorských pohádek, zasoutěžit si během dětských her, tvořit v dětské dílně, půjčit si pohádkový kostým a mnoho dalšího.\n\nZámek je dvoupatrová budova se stupňovitými štíty a 2 čtyřpatrovými věžmi. Na jedné z bočních stěn je zachován znak Řádu Maltézských rytířů. Zámek je podsklepen. Budova zámku je zapsána v celostátním seznamu kulturních památek od roku 1958 pod č. 31057/5-2970.\n\nPoměrně zanedbaný park za zámkem nechal vybudovat v 16. století zakladatel zámku Jindřich z Vartenberka. Upravován byl v letech 1930 – 1931 i s hospodářským dvorem. Část původního parku za zarostlá náletovými dřevinami. Po roce 1980 v parku rostlo 15 jehličnatých a 41 listnatých stromů. Uváděny byly různé druhy smrků, zeravů, buků, rostla zde i americká lípa a převislý jasan.\n\nZámecký areál stojí v těsném sousedství silnice z České Lípy na Kamenický Šenov, na počátku obce Horní Libchava. Necelých 5 minut od něj je autobusová zastávka MHD z České Lípy, kolem níž vede cyklotrasa 3054. K zámku vede místní komunikace.\n"}
{"id": "612345", "url": "https://cs.wikipedia.org/wiki?curid=612345", "title": "Roger Neilson Memorial Award", "text": "Roger Neilson Memorial Award\n\nRoger Neilson Memorial Award je hokejová trofej, která je každoročně udélována nejlepšímu hráči v lize Ontario Hockey League, který současně studuje vysokou školu nebo univerzitu. Trofej je pojmenována po Rogeru Neilsonovi, bývalém trenérovi a učiteli.\n\n"}
{"id": "612351", "url": "https://cs.wikipedia.org/wiki?curid=612351", "title": "Ivan Tennant Memorial Award", "text": "Ivan Tennant Memorial Award\n\nIvan Tennant Memorial Award je hokejová trofej, která je každoročně udělována nejlepšímu hráči v lize Ontario Hockey League, který současně studuje na střední škole. Trofej je pojmenována po Ivanu Tennantovi, bývalém výchovném poradci v Kitcheneru Rangers, který 20 let pracoval na zavádění studentských standardů v OHL.\n\n"}
{"id": "612352", "url": "https://cs.wikipedia.org/wiki?curid=612352", "title": "Har Akbara", "text": "Har Akbara\n\nHar Akbara (: הר עכברה) je hora o nadmořské výšce 637 metrů v Izraeli, v Horní Galileji.\n\nLeží na jihovýchodním okraji města Safed, nedaleko jižních úbočí hory Har Kana'an. Má podobu plochého bezlesého temene, které je na západní straně ohraničeno hlubokým údolím vádí Nachal Akbara, na straně východní a jižní údolím vádí Nachal Rabi Jan'aj. Přes vádí Nachal Akbara vede na jihozápadním okraji hory Most Akbara. S výškou 65 metrů jde o nejvyšší most v Izraeli. Nedaleko od mostu leží i vesnice Akbara, v současnosti administrativně začleněná do města Safed.\n\n"}
{"id": "612356", "url": "https://cs.wikipedia.org/wiki?curid=612356", "title": "Ramat Pašchur", "text": "Ramat Pašchur\n\nHar Akbara (: רמת פשחור) je hora o nadmořské výšce 616 metrů v Izraeli, v Horní Galileji.\n\nLeží na jižním okraji města Safed. Má podobu výrazného, z velké části zalesněného hřbetu, který je na západní straně ohraničen hlubokým údolím vádí Nachal Amud, na straně východní údolím vádí Nachal Akbara, přes které vede na severovýchodním okraji hory Most Akbara. S výškou 65 metrů jde o nejvyšší most v Izraeli. Nedaleko od mostu leží na východním úbočí hory i vesnice Akbara, v současnosti administrativně začleněná do města Safed. Hora je turisticky využívána.\n\n"}
{"id": "612360", "url": "https://cs.wikipedia.org/wiki?curid=612360", "title": "Okresní soud v Jihlavě", "text": "Okresní soud v Jihlavě\n\nOkresní soud v Jihlavě je okresní soud se sídlem v Jihlavě, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v rekonstruované budově bývalé nemocnice z roku 1925 na třídě Legionářů, kde sídlí spolu s pobočkou Krajského soudu v Brně. Ve vedlejší budově sídlí Okresní státní zastupitelství v Jihlavě a pobočka Krajského státního zastupitelství v Brně.\n\nV Jihlavě působil v letech 1850–1960 také samostatný krajský soud (sídlil nejdříve v dřívějším Dietrichsteinském paláci na severní straně hlavního náměstí a od roku 1905 v budově dnešní Vysoké školy polytechnické), poté byl nahrazen brněnským krajským soudem, takže od té doby zde působil už jen soud okresní. V roce 2008 zde ale byla zřízena pobočka krajského soudu pro občanskoprávní spory.\n\nObvod Okresního soudu v Jihlavě se zcela neshoduje s okresem Jihlava, patří do něj území těchto obcí:\n\nArnolec •\nBatelov •\nBílý Kámen •\nBítovčice •\nBohuslavice •\nBorovná •\nBoršov •\nBrtnice •\nBrzkov •\nCejle •\nCerekvička-Rosice •\nČerníč •\nČížov •\nDlouhá Brtnice •\nDobronín •\nDobroutov •\nDolní Cerekev •\nDolní Vilímeč •\nDoupě •\nDudín •\nDušejov •\nDvorce •\nDyjice •\nHladov •\nHodice •\nHojkov •\nHorní Dubenky •\nHorní Myslová •\nHostětice •\nHubenov •\nHybrálec •\nJamné •\nJersín •\nJezdovice •\nJežená •\nJihlava •\nJihlávka •\nJindřichovice •\nKalhov •\nKaliště •\nKamenice •\nKamenná •\nKlatovec •\nKnínice •\nKostelec •\nKostelní Myslová •\nKozlov •\nKrahulčí •\nKrasonice •\nLhotka •\nLuka nad Jihlavou •\nMalý Beranov •\nMarkvartice •\nMěšín •\nMeziříčko •\nMilíčov •\nMirošov •\nMrákotín •\nMysletice •\nMysliboř •\nNadějov •\nNevcehle •\nNová Říše •\nOlšany •\nOlší •\nOpatov •\nOřechov •\nOtín •\nPanenská Rozsíčka •\nPanské Dubenky •\nPavlov •\nPlandry •\nPolná •\nPuklice •\nRadkov •\nRančířov •\nRantířov •\nRohozná •\nRozseč •\nRůžená •\nRybné •\nŘásná •\nŘídelov •\nSedlatice •\nSedlejov •\nSmrčná •\nStáj •\nStará Říše •\nStonařov •\nStrachoňovice •\nStřítež •\nSuchá •\nSvojkovice •\nŠimanov •\nŠvábov •\nTelč •\nTřešť •\nTřeštice •\nUrbanov •\nÚstí •\nVanov •\nVanůvek •\nVápovice •\nVelký Beranov •\nVětrný Jeníkov •\nVěžnice •\nVěžnička •\nVílanec •\nVolevčice •\nVyskytná nad Jihlavou •\nVysoké Studnice •\nVystrčenovice •\nZáborná •\nZadní Vydří •\nZbilidy •\nZbinohy •\nZdeňkov •\nZhoř •\nZvolenovice •\nŽatec •\nŽdírec\n\n"}
{"id": "612361", "url": "https://cs.wikipedia.org/wiki?curid=612361", "title": "Wayne Gretzky 99 Award", "text": "Wayne Gretzky 99 Award\n\nWayne Gretzky 99 Award je hokejová trofej, která je každoročně udélována nejužitečnějším hráčům playoff v lize Ontario Hockey League. Tato trofej je pojmenována po legendárním hokejistovi Waynu Gretzkém. Trofej by neměla být zaměňována s Wayne Gretzky Trophy.\n"}
{"id": "612364", "url": "https://cs.wikipedia.org/wiki?curid=612364", "title": "Zhuchengceratops", "text": "Zhuchengceratops\n\nZhuchengceratops (\"rohatá tvář z Ču-čchengu\") byl menší rohatý dinosaurus z čeledi Leptoceratopsidae. Žil v období svrchní křídy (stupeň maastricht) na území dnešní Číny (Kugou). Fosilie tohoto býložravého ptakopánvého dinosaura byly objeveny v sedimentech souvrství Wang-ši. Typový druh \"Z. inexpectus\" byl popsán kolektivem paleontologů v roce 2010. Dosahoval délky kolem 2,5 metru a hmotnosti asi 175 kilogramů. Byl o trochu větším příbuzným známějšího rodu \"Leptoceratops\".\n\n"}
{"id": "612366", "url": "https://cs.wikipedia.org/wiki?curid=612366", "title": "Radek Dejmek", "text": "Radek Dejmek\n\nRadek Dejmek (* 2. února 1988, Vrchlabí) je český fotbalový obránce momentálně působící v klubu Pafos FC.\n\nSvou hráčskou kariéru zahájil v týmech přípravky a mladších žáků FC Vrchlabí, odkud se přesunul do mládežnických týmů FK Jablonec. Profesionální kariéru začal v dorosteneckých kategoriích Slavie Praha a v témže týmu odehrál i sezónu za kategorii juniorů. Před odchodem do Belgie pravidelně nastupoval za Slovan Liberec, ve kterém úspěšně odstartoval vlastní ligovou kariéru.\n\nNa \"zelený pažit\" v FC Vrchlabí ho rodiče přivedli, když mu bylo šest let. Nikdo v té době ještě nepředpokládal, že by se jeho fotbalová kariéra mohla ubírat směrem k ligovým trávníkům. Jeho talent, díky kterému začal své vrstevníky brzy převyšovat, neunikl mládežnickým trenérům prvoligového týmu FK Baumit Jablonec. První stěhování do daleko známější fotbalové destinace na sebe nenechalo dlouho čekat.\n\nV žákovských, a později dorosteneckých týmech ligového klubu FK Baumit Jablonec, se pravidelně stával jedním ze základních pilířů sestavy. V té době se již běžně účastnil krajských výběrových fotbalových srazů, díky nimž se dostal do povědomí mnoha fotbalových skautů a odborníků. Hráčské období v severočeském klubu trvalo pouhé dva roky, jelikož o služby urostlého středního obránce projevil zájem jeden z nejslavnějších českých prvoligových klubů SK Slavia Praha.\n\nBěhem působení v týmu SK Slavia Praha postupně nastoupil za valnou většinu mládežnických reprezentací ČR. I přes skutečnost, že se mu v juniorském týmu SK Slavia Praha nadmíru dařilo, do prvního týmu se nikdy natrvalo neprobojoval, a proto uvítal možnost přestupu do Slovanu Liberec.\n\n4. června 2007 přestoupil ze Slavie Praha do prvního týmu Slovanu Liberec. Přes nelehký začátek, kdy musel o svojí pozici v mužstvu tvrdě bojovat, se dostal na 56 ligových utkání. Ve své poslední sezóně, ve které tým vedl zkušený trenér Petr Rada, byl pevnou součástí jedné z nejlepších obran daného ročníku 1. fotbalové Gambrinus ligy.\n\nJeho pevná pozice se změnila až s příchodem nového trenéra, který mu od samého začátku na hřišti nevěnoval prostor, odpovídající jeho výkonům z předchozí sezóny. Jak se říká, vše zlé je pro něco dobré, a tak se vydal na své první vysněné zahraniční angažmá.\n\nV září 2011 odchází ze Slovanu Liberec na roční hostování s přestupovou opcí do klubu Oud-Heverlee Leuven, který je nováčkem nejvyšší fotbalové soutěže v Belgii. Odchovanec vrchlabského fotbalu má tak poprvé možnost poznat fotbalové prostředí mimo hranice České republiky. Nyní je pouze na něm a jeho kvalitních fotbalových výkonech, zda jeho hostování OH Leuven změní v trvalý přestup.\n\nKlub Oud-Heverlee Leuven na Dejmka nakonec opci nevyužil a mladý obránce se vrátil do Liberce. Zde se však moc dlouho neohřál a odešel na roční hostování do 1. FK Příbram. Za tým nastoupil k 16 zápasům, ve kterých se jednou gólově prosadil.\n\nPřed sezonou 2013/14 Příbram opustil a zamířil na přestup do polského klubu Korona Kielce, kde se domluvil na dvouletém kontraktu.\nDejmek nastupoval za české reprezentační výběry U16, U17, U18 a U21.\n\n7. září 2010 debutoval za Česko U21 v kvalifikačním zápase proti Islandu (výhra 3:1). Společně s ostatními talentovanými hráči České republiky se pod taktovkou Jakuba Dovalila díky zvládnuté baráži proti Řecku probojovali na Mistrovství Evropy hráčů do 21 let 2011 v Dánsku. V samotné baráži ani na Mistrovství Evropy již Radek nenastoupil, zápas proti Islandu byl jeho jediným odehraným v dresu české jedenadvacítky.\n\n"}
{"id": "612371", "url": "https://cs.wikipedia.org/wiki?curid=612371", "title": "Morris (kreslíř)", "text": "Morris (kreslíř)\n\nMaurice De Bevere (1. prosince 1923 – 16. července 2001), známější jako Morris, byl belgický karikaturista a tvůrce postavy \"Lucky Luka\". Jeho pseudonym je alternativní přepis jeho vlastního jména.\n\nNarozen ve městě Kortrijk, západní Vlámsko, Belgie. Chodil na dobře známou jezuitskou vysokou školu ve městě Aalst, jejíž školní uniformy ho inspirovaly k vytvoření majitelů pohřebního ústavu v jeho příbězích o Lucky Lukovi. Jeho učitel matematiky řekl rodičům, že jejich syn bohužel nikdy nebude v životě úspěšný, protože prošel všemi třídami jeho hodin čmárajíc si na okraj učebnice.\nMorris začal kreslit v animátorských studiích Compagnie Belge d'Actualités (CBA - Společnost belgických aktualit), kde se s ním ještě před válkou potkali Peyo a André Franquin.\nPo válce společnost padla a Morris pracoval jako ilustrátor pro vlámské noviny \"Het Laatste Nieuws\" a týdeník \"Le Moustique\" (Moskyt), který vydával Dupuis, pro něhož vytvořil 250 titulních stránek a mnoho dalších ilustrací, především karikatur filmových hvězd.\n\nZemřel při nešťastném pádu v roce 2001.\n\nPostavu \"Lucky Luka\" vytvořil v roce 1946 pro komiksový časopis\" Spirou\", který vydával Dupuis. Lucky Luke je osamělý kovboj cestující napříč divokým západem, pomáhaje všem potřebným, doprovázený svým věrným ořem jménem Jolly Jumper. První dobrodružství, \"Arizona 1880\", vyšlo v \"L'Almanach Spirou 1947\", vydaném 7. prosince 1946.\n\nMorris se stal jedním z hlavních výtvarníků časopisu a jedním z tak zvaného \"\"La bande des quatre\"\" (Gangu čtyř), další byli Jijé, André Franquin a Will. Na rozdíl od druhých dvou nepracoval v domě, který vlastnil Jijé, ale i tak se všichni stali dobrými přáteli a navzájem se umělecky inspirovali. Společně založili nadaci pro \"Marcinelle school\", komiksy v typickém stylu \"Spirou\" vycházející jak stylisticky, tak tematicky z \"Ligne claire\" (čisté linie) používané skupinou výtvarníků spojených s vydavatelstvím Hergé v \"časopise Tintin\".\n\nV roce 1948 cestovali Morris, Jijé a Franquin do Spojených států (Will byl moc mladý a musel zůstat v Belgii). Chtěli zemi poznat, zjistit, co zbylo z divokého západu a potkat se s americkými tvůrci komiksů. Morris zde zůstal nejdéle ze všech a vrátil se sám až za 6 let. Po tu dobu tvořil pro \"Mad\", kde pracoval také René Goscinny, francouzský tvůrce komiksů a spisovatel, který psal všechny příběhy \"Lucky Luka\" od roku 1955 až do své smrti v roce 1977. V té době byl ještě Goscinny poměrně neznámý, ale poté se stal jedním z nejoceňovanějších evropských textařů komiksů, nejdříve díky postavě \"Lucky Luka\" a o pár let později \"Asterixe\".\n\nLéta ztrávená v USA byla pro Morise zásadní nejen proto, že tam byl Goscinny, ale také nashromáždil velké množství dokumentace pro svou pozdější práci a seznámil se s hollywoodskými filmy té doby. Morris v následujících letech představil ve svých příbězích mnoho filmových technik jako freeze-frames (zamrznutí) a close-ups (záběry zblízka). Styl Walta Disneye ho značně ovlivnil, což je vidět na velmi kulatých linkách charakterizujících rané příběhy Lucky Luka. Mnoho postav v jeho komiksech zřetelně vychází ze známých amerických herců jako Jack Palance, Gary Cooper, W.C. Fields a William Hart, ačkoli také karikoval nečekané postavy jako Louis de Funès nebo Serge Gainsbourg.\n\nPrvních 31 dobrodružství publikoval Dupuis, ale na konci šedesátých let Morris vydavatelství Dupuis a \"Spirou\" opustil a přešel k Dargaud a \"Pilote\", časopisu, který vytvořil jeho kamarád Goscinny.\n\nV roce 1984 vytvořili Hanna-Barbera 52 dílů kresleného seriálu o \"Lucky Lukovi\", čímž jeho popularita ještě vzrostla. Dalších 52 dílů seriálu vzniklo na počátku devadesátých let a následovali tři hrané filmy. Také bylo vytvořeno několik videoher například pro PlayStation 1 a Game Boy Advance. \"Lucky Luke\" je aktuálně nejprodávanější evropskou komiksovou sérií s více než 300 miliony kopií ve více než třiceti jazycích.\n\nNa rozdíl od jeho současníků, Morris nikdy nepracoval na žádné ze sérií, ačkoli pro ně vytvořil mnoho ilustrací ve čtyřicátých a padesátých letech. V devadesátých letech vydal odnož \"Lucky Luka\" jménem \"Rantanplan\", nejhloupějšího psa západu.\n\nV roce 2005 skončil na 79. místě ve valonském žebříčku De Grootste Belg (Největší Belgičan)\n\n\n<div class=\"references-small\">\n"}
{"id": "612372", "url": "https://cs.wikipedia.org/wiki?curid=612372", "title": "Ruy Lopez de Villalobos", "text": "Ruy Lopez de Villalobos\n\nRuy Lopez de Villalobos (1500, Málaga, Španělsko – 4. dubna 1544, Ambon, Moluky, Indonésie) byl španělský mořeplavec a objevitel, který se snažil zřídit stálou oporu pro Španělsko na východě od Indie, za linií vymezenou mezi Španělskem a Portugalskem stanovenou smlouvou z Tordesillas v roce 1494.\n\nV roce 1542 byl vyslán do Mexika, aby znovu navázal spojení s Filipínami a dobyl je pro Španělsko. V listopadu 1542 jeho flotila šesti galeon, \"Santiago, Jorge, San Antonio, San Cristóbal, San Martín, a San Juan\" vyplula z Mexika směrem na západ do Tichomoří. Při plavbě objevil ostrovy \"Revilla-Gigedo\", později proplul Marshallovými ostrovy, kde objevil atoly Wotje, Erikup, Maleolap, Kwajalein a další. Odtud plul ke Karolínám, které objevili v roce 1526 Portugalci. Po jejich obeplutí dorazil v únoru 1543 na ostrov Mindanao a poté k ostrovům Samar a Leyte. Toto souostroví, které Fernão de Magalhães nazval v roce 1521 \"Archipelago de San Lazaro\" pojmenoval novým názvem \"Las Islas Filipinas\" (Filipíny), na počest španělského prince Filipa II. Tady výpravu rozdělil, část jejíž vedením pověřil Ortize de Reteze poslal zpět do Mexika. Pro nepříznivé větry se tato část výpravy musela vrátit na Filipíny. On sám se ujal vedením druhé části výpravy se kterou zde založil osadu, krátce na to zahnán nepřátelskými domorodci, hladem a ztroskotáním jedné z lodí byl nucen ostrovy opustit a odplul na Moluky, kde došlo k rozporům s Portugalci o hranici demarkační linie, která byla stanovena smlouvou z Tordesillas a proto byl i s ostatními členy posádky uvězněn. Ve vězeňské cele na ostrově Ambon 4. dubna 1544 zemřel na tropickou horečku.\n\n\n"}
{"id": "612375", "url": "https://cs.wikipedia.org/wiki?curid=612375", "title": "Okresní soud v Třebíči", "text": "Okresní soud v Třebíči\n\nOkresní soud v Třebíči je okresní soud se sídlem v Třebíči, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nDřívější politický okres Třebíč byl rozdělen do dvou soudních okresů, byly to soudní okres třebíčský a soudní okres Náměšť nad Oslavou. V samotné Třebíči byl okresní soud zřízen již v roce 1850, do roku 1928 působil v budově nynější městské knihovny v Třebíči na Karlově náměstí. Po první světové válce se hledalo lepší místo pro novou soudní budovu, v roce 1920 byly vyvlastněny pozemky v klášterní zahradě kapucínského kláštera na Jejkově, kapucíni se ovšem o rok později odvolali a toto rozhodnutí bylo zrušeno.\n\nV roce 1927 byla dokončena nynější budova soudu, jež se nachází na Bráfově ulici (dříve ulice Ve stodolách). Architektem budovy byl Jan Žák a stavbu provedla firma Jaroslava Herzána. Na průčelí budovy byl vytvořen nápis \"Okresní soud\" a také byl vykreslen státní znak. Do užívání byla budova s věznicí předána v roce 1928. Spolu s okresním soudem v budově sídlily i berní úřady, katastrální úřad, důchodkový kontrolní úřad a úřad cejchovní. Při ulici Sadové byla postavena věznice s vězeňským dvorem, která svému účelu sloužila až do poloviny padesátých let, kdy do jejích prostor byly přesunuty kanceláře. V letech 1940–1945 měl v nynější soudní budově některé své úřadovny i sborový soud první stolice (tj. krajský soud), byl sem přemístěn z Jihlavy – hlavní sídlo měl nicméně v nynější budově Hotelové školy Třebíč na Sirotčí ulici. Mezi lety 1945 a 1948 v této budově sídlil také Mimořádný lidový soud, který rozhodl i o jednom trestu smrti, který byl na tehdejším vězeňském dvoře vykonán.\n\nOd roku 1948 do roku 1977 v budově nynějšího okresního soudu sídlila okresní správa Sboru národní bezpečnosti, okresní prokuratura, státní notářství, advokátní poradna a pobočku zde měla i okresní správa SNB. Po sametové revoluci zde opět sídlí okresní soud, Probační a mediační služba a okresní státní zastupitelství.\n\nNynějí okresní soud sídlí v budově na Bráfově ulici v Třebíči, kdy tato je obklopena ze severu Máchovými sady, na východě přiléhá k ulici Sadové, k obytným domům a rohové restauraci, na západě sousedí s Nemocnicí Třebíč. Na jihu přiléhá k Bráfově ulici, kdy na druhé straně ulice byl v roce 2015 otevřen nový sdružený terminál hromadné dopravy.\n\nBudova byla dle projektu pražského architekta Jana Žáka vystavěna třebíčským stavitelem Herzánem v roce 1927. Čelo budovy je symetrické a vybíhá z kvádrové podnože, fasády jsou symetrické a jednoduché. Důraz byl kladen na eliminaci zdobných prvků. Hladká plocha fasády je dále členěna římsami, které obíhají budovu po celém půdorysu. Poslední patro je obklopeno kónickou ukončující římsou. Před pasivní plochou středové části budovy vystupuje výrazně kontrastující kamenný rizalit, ten odkazuje na tradici „vysokého řádu“. Zakončen je výrazným kladím, na kterém je označení soudu. Středová část budovy je ve své horní části zakončena trojúhelníkovým štítem a kolmou sedlovou střechou. Ve střední části pod rizalitem jsou na fasádě umístěny výrazné platické pásy, které přiléhají k vstupnímu portálu, který je s podkladem spojen kamenným schodištěm.\n\nBudova soudu byla vytvořena v době vrcholného funkcionalismu, stavbu však nelze nazvat striktně funkcionalistickou, přesahuje i do dalších slohů. Některé prvky odkazují na moderní avantgardu či na historizující tradicionalizující stavitelství. Budova slouží od své stavby ve stejné podobě bez výrazných přestaveb a jsou zachovány i její dispozice.\n\nBudova prozatím není prohlášena za kulturní památku, nachází se však na území ochranného pásma městské památkové zóny Třebíč. Budova doposud byla rekonstruována velmi pečlivě a bez vyšších zásahů do prostoru stavby.\n\nObvod Okresního soudu v Třebíči se zcela neshoduje s okresem Třebíč, patří do něj území všech těchto obcí:\n\nBabice •\nBačice •\nBačkovice •\nBenetice •\nBiskupice-Pulkov •\nBlatnice •\nBohušice •\nBochovice •\nBransouze •\nBrtnička •\nBřezník •\nBudišov •\nBudkov •\nCidlina •\nČáslavice •\nČastohostice •\nČechočovice •\nČechtín •\nČervená Lhota •\nČíhalín •\nČíchov •\nČikov •\nČíměř •\nDalešice •\nDědice •\nDešov •\nDolní Lažany •\nDolní Vilémovice •\nDomamil •\nDukovany •\nHartvíkovice •\nHeraltice •\nHluboké •\nHodov •\nHorní Heřmanice •\nHorní Smrčné •\nHorní Újezd •\nHorní Vilémovice •\nHornice •\nHrotovice •\nHroznatín •\nHrutov •\nHvězdoňovice •\nChlístov •\nChlum •\nChotěbudice •\nJakubov u Moravských Budějovic •\nJaroměřice nad Rokytnou •\nJasenice •\nJemnice •\nJinošov •\nJiratice •\nKamenná •\nKdousov •\nKladeruby nad Oslavou •\nKlučov •\nKněžice •\nKojatice •\nKojatín •\nKojetice •\nKomárovice •\nKoněšín •\nKostníky •\nKouty •\nKozlany •\nKožichovice •\nKrahulov •\nKralice nad Oslavou •\nKramolín •\nKrhov •\nKrokočín •\nKuroslepy •\nLáz •\nLesná •\nLesní Jakubov •\nLesonice •\nLesůňky •\nLhánice •\nLhotice •\nLipník •\nLitohoř •\nLitovany •\nLomy •\nLoukovice •\nLovčovice •\nLukov •\nMarkvartice •\nMartínkov •\nMastník •\nMenhartice •\nMeziříčko •\nMikulovice •\nMladoňovice •\nMohelno •\nMoravské Budějovice •\nMyslibořice •\nNaloučany •\nNáměšť nad Oslavou •\nNárameč •\nNimpšov •\nNová Ves •\nNové Syrovice •\nNový Telečkov •\nOcmanice •\nOdunec •\nOkarec •\nOkřešice •\nOkříšky •\nOpatov •\nOponešice •\nOslavička •\nOstašov •\nPálovice •\nPetrovice •\nPetrůvky •\nPokojovice •\nPolice •\nPopůvky •\nPozďatín •\nPřeckov •\nPředín •\nPřešovice •\nPřibyslavice •\nPříštpo •\nPucov •\nPyšel •\nRácovice •\nRačice •\nRadkovice u Budče •\nRadkovice u Hrotovic •\nRadonín •\nRadošov •\nRadotice •\nRapotice •\nRohy •\nRokytnice nad Rokytnou •\nRouchovany •\nRudíkov •\nŘímov •\nSedlec •\nSenorady •\nSlavětice •\nSlavičky •\nSlavíkovice •\nSmrk •\nStařeč •\nStropešín •\nStřítež •\nStudenec •\nStudnice •\nSudice •\nSvatoslav •\nŠebkovice •\nŠtěměchy •\nŠtěpkov •\nTasov •\nTrnava •\nTřebelovice •\nTřebenice •\nTřebíč •\nTřesov •\nValdíkov •\nValeč •\nVícenice •\nVícenice u Náměště nad Oslavou •\nVladislav •\nVlčatín •\nVýčapy •\nZahrádka •\nZárubice •\nZašovice •\nZvěrkovice •\nŽeletava\n\n\n"}
{"id": "612380", "url": "https://cs.wikipedia.org/wiki?curid=612380", "title": "Mickey Renaud Captain's Trophy", "text": "Mickey Renaud Captain's Trophy\n\nMickey Renaud Captain's Trophy je hokejová trofej, která je každoročně udělována kapitánům týmů v lize Ontario Hockey League, kteří nejlépe ztělesňují charakter a obětavost pro tým. Trofej je pojmenována po Mickey Renaudovi, bývalém kapitánovi Windsoru Spitfires, který zemřel na náhlé onemocnění srdce v roce 2008.\n\n"}
{"id": "612381", "url": "https://cs.wikipedia.org/wiki?curid=612381", "title": "Karel Ladislav Thuma", "text": "Karel Ladislav Thuma\n\nKarel Ladislav Thuma, křtěný Karel Emanuel, psáno též Tůma (14. prosince 1853 Chrudim – 22. července 1917 Praha) byl český malíř a ilustrátor. Působil jako učitel v Holicích a Heřmanově Městci.\n\nJeho karikatury se objevovaly v dobových časopisech (\"Paleček\", \"Humoristické listy\"). Ilustroval převážně knihy pro děti.\n\n"}
{"id": "612384", "url": "https://cs.wikipedia.org/wiki?curid=612384", "title": "Bill Long Award", "text": "Bill Long Award\n\nBill Long Award, plným názvem Bill Long Award for Distinguished Service je ocenění, které je nepravidelně udělováno jednotlivcům, kteří se významně podíleli na rozvoji ligy Ontario Hockey League v oblasti mládežnického hokeje. Je pojmenováno po bývalém trenérovi a manažerovi Billu Longovi.\n\n"}
{"id": "612389", "url": "https://cs.wikipedia.org/wiki?curid=612389", "title": "Železné jádro", "text": "Železné jádro\n\nŽelezné jádro je v elektrotechnice konstrukce z magneticky měkkých feromagnetických materiálů, kterou je možno snadno přemagnetovat. Hlavním úkolem jádra (ve spojení s cívkami protékanými proudem) je koncentrovat a vést magnetický tok, zvětšovat indukčnost cívky a magnetickou indukci. Pro stejnosměrné aplikace může být jádro vyrobeno z plného - masivního materiálu (litiny). Pro střídavé magnetické obvody (průmyslového kmitočtu) jsou jádra sestavena ze vzájemně izolovaných transformátorových plechů s úzkou hysterezní smyčkou a s co nejvyšším ohmickým odporem materiálu. Pro vysokofrekvenční obvody jsou jádra zhotovena lisováním z feritového prášku. Důvodem je omezení ztrát vířivýni proudy v jádru.\n\nElektrický proud procházejí vodičem vytváří kolem vodiče magnetický tok - magnetické pole. Vytvoříme-li z vodiče cívku, dojde ke koncentraci magnetického toku jednotlivých vodičů - závitů. Zesílení magnetického pole dosahuje u vhodných látek až 10 000 násobku. Jádro transformátoru určuje vazbu mezi vinutími.\n\nPouze feromagnetické látky obsahují v molekule, při teplotách nižšších než Curieho teplota, molekulární magnety (Curieho teplota železa je 768 stupňů Celsia).\n\nFeromagnetické jádro cívky (železo, nikl, kobalt) má oproti okolí (vzduch) větší magnetickou vodivost (permeabilitu) a tím určuje a koncentruje magnetický tok a většině magnetického toku určuje směr a cestu kudy má protékat. Zbývající část toku se uzavírá rozptylovými cestami. Rozptylový magnetický je poměrně malý, pokud hodnoty magnetická indukce nepřekročí za bod ohybu hystrerezní křivky. V této části má hystrerezní křivka lineární průběh. Rozptylový magnetický tok velmi značně naroste, pokud magnetická indukce překročí bod ohybu hystrerezní křivky. Při vysokých hodnotách magnetické indukce se další narůstající tok uzavírá jen rozptylovými cestami. Tento stav je označován jako stav nasycení permeabilita se redukuje na permeabilitu vakua.\n\nMinimálního rozptylového toku u jader je dosahováno u prstencového tvaru jádra označované jako toroidní jádro.\n\nPři konstrukci železných jader je třeba zvážit různé magnetické veličiny:\nV závislosti na předpokládaném použití se feromagnetická jádra vyrábějí z různých materiálů. Zde je důležité volit takový materiál, aby docházelo k co nejmenším ztrátám v železe a minimálního rozptylu. Vlastnosti materiálu je možné vyčíst z hysterezní křivky. Aby bylo působení jádra optimalizováno, zhotovuje se vinutí cívek tak, aby vazba mezi cívkami byla těsná (cívky se vinou na sebe) a současně aby zůstal co nejmenší volný prostor mezi jádrem a kostrou cívky. V některých případech požadujeme volnou vazbu, například u svařovacího transformátoru, kde primární a část sekundárního vinutí jsou uloženy na protilehlé straně jádra.\n\nProtože při průtoku stejnosměrného proudu nevznikají vířivé proudy, mohou být feromagnetická jádra zhotovena z masivního železa. Tato masivní jádra mohou být zhotovena například z litiny nebo oceli. Přesto jsou v některých případech tato jádra zhotovována z plechů. U stejnosměrných (komutátorových) motorů může být magnetický obvod statoru (buzení) zhotoven z plného materiálu. Kotva (rortor) musí být vždy sestavena z transformátorých plechů. U malých stejnosměrných motorů bývají jako póly často použity permanentní magnety.\nZtráty vířivými proudy rostou kvadraticky s frekvencí. Vlivem vířivých proudů se v jádru vyvíjí tepelná energie, jádro se zahřívá a snižuje množství energie přenesené magnetickým tokem. U masivních jader magnetovaných střídavým proudem je značná část energie zmařena v jádru, které se tak silně zahřívá. To je důvod, proč se jádra pro snížení ztrát zhotovují z tenkých a vzájemně elektricky izolovaných plechů. Z těchto plechů se podle požadovaného využití vystřihují potřebné tvary (M - EI - UI), nebo se z pásků navíjejí uzavřená jádra (toroid - Unicore - C-jádro).\n\nPro použití ve vysokofrekvenční oblasti se jádra lisují ze směsi železného prachu a izolační spékací hmoty. Jde o takzvané ferity. Ferity se chovají stejně jako ostatní feromagnetické materiály, ale díky použitému výrobnímu procesu (sintrování) mají velmi nízkou elektrickou vodivost především mezi jednotlivými zrny. Díky nízké elektrické vodivosti v nich při vysokých frekvencích vznikají zanedbatelné ztráty vířivými proudy.\n\n\n"}
{"id": "612390", "url": "https://cs.wikipedia.org/wiki?curid=612390", "title": "Modernizace", "text": "Modernizace\n\nModernizace znamená obecně uvádění něčeho na současný stav, např. modernizace továrny znamená nákup poslední technologie a zavedení soudobých výrobních procesů.\n\nV kontextu společenských věd se jako modernizace označuje zejména přechod od společností tradičního typu k společnosti „moderní“. Tento proces poprvé proběhl spontánně v nejvyspělejších částech západní Evropy v 17. až 19. století a znamenal politický, kulturní i ekonomický přechod od pozdně feudální společnosti podepřené stavovskými privilegii a náboženskou legitimací ke společnosti ústavně řízené, podporující ekonomické i politické svobody a legitimované vůlí lidu. V dalších letech o tento vývojový přechod usilovaly a usilují další společnosti, často cíleně v rámci programů rozvoje řízených jejich elitami (např. atatürkovské Turecko).\n\nModernizace tedy reprezentuje proces přeměny společnosti, jejímž původním východiskem byl přechod od společnosti tradiční k moderní. Jedná se o přeměnu, která se prolíná všemi podsystémy společnosti, přičemž je to proces endogenní – celá společnost se mění zvnitřku, a to i za přispění importovaných hodnotových orientací.\n\nNěkteří teoretici modernizace předpokládají, že nastartovaný ekonomický růst je doprovázen pozitivními změnami v oblasti politiky (demokratizace společnosti), v oblasti kultury (změny hodnot směrem k větší toleranci a empatii) i v dalších oblastech života společnosti.\n\nMezi projevy modernizace patří industrializace a urbanizace dříve agrárních zemí, vzestup sociální mobility spojovaný s expanzí vzdělání, sekularizace kultury, nastartování vědecko-technického pokroku, tvorba nových státu spojovaná s demokratizací a vzrůstem politické participace, rozšiřování obecně platných hodnot a racionalizace životního stylu. Modernizované společnosti byly v minulosti chápány jako společnosti vlivné, které svou moc uplatňovaly na společnostech tradičních. V posledních desetiletích se však význam pojmu modernizace mění ve všech kontextech svého uplatnění. Rozšiřuje svůj význam na přeměnu, optimalizaci a regulaci sociálních vztahů a inovací, na vývoj technických zařízení, vzdělávání apod. V novějším pojetí představuje modernizace koexistenci racionalizace a kultivace.\n\nPodle Jana Kellera, českého sociologa, je za moderní běžně pokládáno to, co se před našima očima neustále vyvíjí, to, co kontrastuje se stavem věcí minulých, který je považován za nedynamický, strunulý, nehybný a stagnující.\n\nV sociálních teoriích se jako modernizace většinou označují sociální změny zejména větších a komplexnějších sociálních systémů (např. institucí, organizací, asociací, případně i celých společností a státních útvarů). Obecně tedy může být definována jako proces permanentního vykořeňování tzv. starého či přežitého (třeba i toho, co kulturně sedimentovalo poměrně nedávno), a současně jako komplementární proces neustále nově institucionalizované reflexivity.\n\nVlastnosti moderní společnosti spoluvytvářejí čtyři procesy – generalizace, individualizace, diferenciace, racionalizace - jejichž souběh je znamením, že moderní společnost je stále více abstraktnější, nesourodější, specializovanější a účelovější.\n\nGeneralizace vztahů a hodnot vede k začleňování dílčích kulturních významů pod obecnější. Jednání lidí se tak z velké části orientuje na stále více obecnější a univerzálně platné vztahy, normy a hodnoty. Individualizace znamená výrazný nárůst významu jednotlivce, který snaží vymanit z omezujících pout tradičních sociálních útvarů. Funkční diferenciace je rozdělení moderní společnosti do specializovaných oblastí, jako je ekonomický, politický a sociální sektor, oblast vědy a techniky, sféra kultury apod. Racionalizace je proces uspořádání skutečnosti, díky němuž lze předpovídat a ovládat její vývoj.\n\nVztah mezi demokracií a modernizací je často diskutovaným tématem. Někteří odborníci tvrdí, že demokracie vychází z modernizace, jiní toto tvrzení zpochybňují.\n\nAmerický sociolog a politolog Seymour Martin Lipset zastává názor, že všechny různé aspekty ekonomického vývoje – industrializace, urbanizace, majetek a vzdělání – jsou vzájemně tak úzce propojeny, že tvoří jeden hlavní faktor, který politicky koreluje s demokracií. Tuto Lipsetovu tezi potvrzují demokratické převraty v Jižní Koreji, Tchaj-wanu a Jihoafrické republice. Podle jiných nevede proces industrializace zcela automaticky k demokratizaci země. Modernizace v technické a ekonomické rovině vůbec nemusí vyvolat ty sociální a politické důsledky, jež si od ní lidé slibovali. Ekonomický růst neústí nutně do očekávaných politických změn a proces sekularizace společnosti nerozšiřuje nutně prostor pro demokracii.\n\nPříkladem může být Čína ve 21. století, která neodpovídá modelu, že modernizace znamená současně více lidských práv. Samuel N. Eisenstadt konstatuje, že řada zemí, které vykročily na cestu modernizace, byla po prvních, zdánlivě úspěšných fázích, zachvácena regresem. Tyto země se nestaly moderními, ale nevrátily se však ani jednoduše do tradice. Nastoupily v nich k moci diktátorské režimy, došlo tak návratu na nižší stupeň diferenciace při zachování některých vnějších prvků a symbolů modernity. To postihlo nejen mnoho rozvojových zemí po druhé světové válce, ale například i Německo již po první světové válce.\n\nNapříklad některé průmyslově a ekonomicky vyspělejší státy Jižní Ameriky, jež byly ve shodě s modelem, podle kterého ekonomický vývoj umožňuje a podporuje demokracii, šokovaly nastolením vojenských režimů nebývalé brutality. Ronald Inglehart a Christian Welzel tvrdí, že realizace demokracie nespočívá pouze ve vyjadřování touhy po této formě vlády, ale že se demokracie rodí v důsledku příměsí některých sociálních a kulturních faktorů. Říkají, že ideální společenské a kulturní podmínky pro založení demokracie se zrodily z modernizace a hospodářského rozvoje, které vedou k masové účasti na politickém životě.\n\nTransformace a rozvoj jsou s modernizací úzce spojeny. Transformace je většinou chápána jako proces, který modernizaci provází, soustřeďuje se na přeměnu daného aspektu, který má konečný cíl. Modernizace naproti tomu je neukončitelná, neustále probíhající, bez určení cílového stavu.\n\nZemě vyspělé jsou často nahlíženy jako moderní a naopak.Vyspělost země a potažmo modernizace země se pojí s větším úspěchem, mocí či důležitostí na mezinárodním poli, v institucích, či v ekonomickém sektoru, kde mohou být vyspělejší země preferovány jako potenciální tržní partneři ostatních zemí.\n\nTransformace a rozvoj v tradičních společnostech za účelem modernizace jsou však často problematické. Mohou ji provázet násilné a radikální změny, přesto je však většinou považována za smysluplnou kvůli následnému zlepšení životní úrovně, infrastruktury, vzdělání a ekonomické schopnosti dané země.\n\nGlobalizace může být definována jako proces ekonomické, politické, sociální a kulturní integrace. Má tedy vliv na šíření modernizace po celém světě.\n\nIntenzivní globalizaci pohání kupředu především rozvoj technologie. Přístup k ní umožňuje snadnější vývoj společnosti a tedy její modernizaci. Technologie informační a komunikační posílily tempo i rozsah interakcí mezi lidmi po celém světě.\n\nRozšíření internetu a mobilních telefonů patří k procesům globalizace, díky nimž může být v kontaktu čím dál větší počet lidí, a to i na místech, která byla dříve izolovaná a tradiční komunikační technologie tu příliš nefungovaly.\n\nPomocí technologie mobilního telefonu jsou propojeny široce rozptýlené populace, což usnadňuje B2B komunikaci a poskytuje přístup k internetu i v dalekých oblastech, což vede ke zvýšení gramotnosti.\n\nModernizační teorie je jednou z verzí tržně orientované rozvojové teorie, podle níž se nízkopříjmové státy mohou ekonomicky rozvíjet pouze v případě, že se vzdají svých tradičních zvyků a přijmou moderní ekonomické instituce, technologie a kulturní hodnoty zdůrazňující spořivost a produktivní investování.\n\nVyvstala z vizí německého sociologa Maxe Webera. Podle nich vývoj všech společností prochází stejnými stádii. Teorie tvrdí, že dnes zaostalé oblasti jsou ve stejné situaci, v níž se v minulosti nacházely oblasti dnes vyvinuté. Tím si však vysluhuje kritiku například z řad zastánců teorie závislosti. Ta tvrdí, že zaostalé země nemohou být pouze primitivní verzí zemí vyvinutých, protože mají vlastní specifické rysy a struktury.\n\nOd roku 1960 je modernizační teorie kritizována řadou vědců. Patří k nim Andre Gunder Frank (1929-2005) a Immanuel Wallerstein (1930). V tomto modelu vyžaduje modernizace zánik původní kultury a její záměnu novou, západnější. Podle jedné z definic slovo moderní odkazuje na současnost. Tím pádem je každá existující společnost moderní. Zastánci modernizace tvrdí, že pouze západní společnost je skutečně moderní a vnímají ostatní jako primitivní nebo nerozvinuté. Tento pohled vidí nemoderní společnosti jako podřadné, přestože by dosahovaly stejného životního standardu. Zastánci opačného názoru tvrdí, že modernizace je nezávislá na kultuře a každá společnost jí může dosáhnout. Japonsko je uváděno jako příklad oběma stranami. Někteří ho vidí jako důkaz, že zcela moderní společnost může existovat i v nezápadní kultuře. Jiní tvrdí, že Japonsko se naopak stalo na základě procesu modernizace západnější kulturou. Kromě toho je tento pohled obviňován z Eurocentrismu. Tím, že modernizace začala v Evropě s příchodem Průmyslové revoluce, Velké francouzské revoluce a Rokem revolucí 1848 byla dlouho považována za dosažení nejpokrokovějšího stádia v Evropě. Antropologové posouvají svou kritiku o krok dál a říkají, že tento pohled je etnocentrický a typický pro západní kulturu.\n\nD. C. Tipps tvrdí, že při spojení s dalšími procesy, které teoretikové používají zaměnitelně (demokratizace, liberalizace, zdokonalování), se tento termín stává nepřesným, a proto těžko vyvratitelným. \n\nTeorie je empiricky kritizována z důvodu, že modernizační teoretici ignorují externí zdroje změn ve společnostech. Rozlišení mezi tradiční a moderní společností je nepraktické, jelikož jsou často vzájemně provázány a proces modernizace nenastává samostatně.\n"}
{"id": "612392", "url": "https://cs.wikipedia.org/wiki?curid=612392", "title": "František Spurný", "text": "František Spurný\n\nFrantišek Spurný (1. října 1927, Prostějov – 24. listopadu 2004) byl český historik, archivář a publicista.\n\nNavštěvoval gymnasium v Prostějově, poté se rozhodl studovat ruštinu a historii na brněnské univerzitě, kde ale začal navštěvovat přednášky na oboru archivnictví, ihned po jeho otevření Jindřichem Šebánkem v roce 1947. V červnu 1950 ukončil studium státní závěrečnou zkouškou. Již o rok později, při svém prvním zaměstnání jako archivář v Janovicích u Rýmařova, získal titul doktora filozofie.\n\nVe svém prvním zaměstnání archiváře musel tehdejší krajský archiv v Janovicích u Rýmařova budovat prakticky od začátku, neboť při příchodu našel tamní zámek zcela prázdný, a jak sám uvádí: „našel zde pouze jedny parohy“. Po osmi letech v tomto archivu byl donucen z Janovic odejít, a to kvůli odmítnutí vstoupit do KSČ. A tak se v roce 1958 dostal do šumperského archivu, kde se stal záhy ředitelem. Zde na něj čekalo mnoho práce, protože jeho předchůdce propustili za zpronevěru a rozprodávání archiválií. Nedlouho po příchodu do Šumperka začal pracovat jako odpovědný redaktor ve sborníku Severní Morava, kde setrval až do roku 1969.\n\nSpolupracoval také s měsíčníkem Kulturní život Šumperka, letopiseckou komisí, Socialistickou akademií a dalšími institucemi. V roce 1976 musel František Spurný opustit místo ředitele šumperského okresního archivu, z důvodu \"spolupráce s nepohodlnými lidmi\", a stal se obyčejným historikem pracujícím v šumperském muzeu. Po čtrnáctiletém působení v muzeu odešel do důchodu. I jako důchodce však pracoval v kanceláři Státního notářství.\n\nFrantišek Spurný také zastával funkci odborného asistenta pro obory československé dějiny 1526–1780 a pomocné vědy historické na Slezské univerzitě v Opavě, která jej požádala o spolupráci nedlouho po svém založení v roce 1992. O rok později mu udělila Univerzita Palackého v Olomouci titul docenta československých dějin, ačkoli svou habilitační práci odevzdal již v roce 1970, v tehdejší době mu však byl tento titul odepřen. V Opavě působil celých sedm let do roku 1999.\n\nFrantišek Spurný se také od roku 1989 angažoval v pobočce Moravskoslezské křesťanské akademie, která ho přivedla ke spolupráci s německou křesťanskou akademií Ackermann-Gemeinde. Podílel se rovněž na akcích, které proběhly mezi Šumperkem a jeho německým partnerským městem Bad Hersfeldem. Spolupodílel se rovněž na vytváření biografického slovníku vydaný Rakouskou akademií věd ve Vídni.\n\n\n"}
{"id": "612393", "url": "https://cs.wikipedia.org/wiki?curid=612393", "title": "Peter Hammill", "text": "Peter Hammill\n\nPeter Joseph Andrew Hammill (* 5. listopadu 1948) je anglický zpěvák, skladatel a zakládající člen rockové skupiny Van der Graaf Generator. \n\nHammillova skladatelská práce zahrnuje množství různých písňových forem: jednoduché krátké písně založené na riffu, ale i poměrně dlouhé, komplexní kusy. Většina jeho hudby zní velmi energicky a drsně, žánrově je zařazována především do tzv. progresivního rocku, ve svém díle se však dotkl například i opery (\"Zánik domu Usherů\"), avantgardní elektronické hudby (\"Loops and Reels\", \"Unsung\"), improvizace (\"Spur of the Moment\") či filmové hudby (\"Sonix\"). \n\nJeho charakteristický hlas je významnou součástí jeho hudebního projevu. Zpívá velmi emocionálně, dynamika se pohybuje od tichého, poklidného tónu až k dramatickému ječení, které je ovšem dobře kontrolované. Poloha jeho hlasu pak kolísá od hlubokého barytonového rejstříku po vysoký falzet. Často bývá jeho způsob zpěvu přirovnáván ke kytarové hře Jimiho Hendrixe.\n\nPozoruhodná a oceňovaná je také jeho práce v oblasti písňových textů. Kromě běžnějších témat jako láska a mezilidské vztahy, náboženství, politika, stárnutí a smrt se zabývá též neobvyklými náměty z oblasti fyziky a často vkládá do písní odkazy na vědecké, literární či historické pojmy.\n"}
{"id": "612397", "url": "https://cs.wikipedia.org/wiki?curid=612397", "title": "Rozmítání", "text": "Rozmítání\n\nRozmítání je pilařská výroba tenkých prken do tloušťky 20 mm, nebo i střešních latí.\n\nRámová pila-katr-má efektivní pořez až od 25 mm výše. Na této pile se nařeže polotovar (tlustá fošna) ze které se pak řeže řezivo na rozmítací pile.\n\n\nRozmítat řezivo je možno i v dílně na kotoučové pile (cirkulárce), když se požadovaná tloušťka nastaví bočním vodícím pravítkem.\n"}
{"id": "612399", "url": "https://cs.wikipedia.org/wiki?curid=612399", "title": "Okresní soud ve Znojmě", "text": "Okresní soud ve Znojmě\n\nOkresní soud ve Znojmě je okresní soud se sídlem ve Znojmě. Nachází se v historické budově s bezbariérovým přístupem na náměstí Republiky. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nZnojemský okresní soud vznikl roku 1850, tehdy spadal do obvodu krajského soudu ve Znojmě. Do obvodu brněnského krajského soudu byl připojen až roku 1949.\n\nBudova původně sloužila také krajskému soudu, o čemž dodnes svědčí lidová přezdívka „Krajzák“ (z německého \"Kreisgericht\"). Poté, co na přelomu 19. a 20. století přestala kapacitně vyhovovat stará radnice v Obrokové ulici, bylo rozhodnuto o výstavbě budovy určené přímo k soudním účelům u jižních hradeb města, na dnešním náměstí Republiky u křižovatky s dnešní Dyjskou ulicí. Architekti Johann Unger, Klement Prinosil a Franz Svoboda navrhli neoklasicistní palác se čtyřmi křídly a dominantní hodinovou věží. Výstavba probíhala v letech 1913–1919. \n\nK 7. červenci 1989 byla do státního rejstříku jako kulturní památka pod rejstříkovým číslem 7-8371 zapsána „urbanisticko-architektonická zástavba nám. Republiky“, a to postupem, který dle zákona v té době již více než rok a půl nebyl přípustný. Podle výkladu ministerstva kultury z roku 2017 jsou takové zápisy sice nezákonné, ale platné až do doby, než je oprávněná osoba napadne. Budova spadá též do ochranného pásma městské památkové rezervace historické jádro Znojma, které bylo stanoveno 15. května 1989 rozhodnutím ONV ve Znojmě. \n\nObvod Okresního soudu ve Znojmě se zcela neshoduje s okresem Znojmo, patří do něj území všech těchto obcí:\n\nBantice •\nBěhařovice •\nBezkov •\nBítov •\nBlanné •\nBlížkovice •\nBohutice •\nBojanovice •\nBorotice •\nBoskovštejn •\nBožice •\nBranišovice •\nBřežany •\nCitonice •\nCtidružice •\nČejkovice •\nČermákovice •\nČernín •\nDamnice •\nDobelice •\nDobřínsko •\nDobšice •\nDolenice •\nDolní Dubňany •\nDyjákovice •\nDyjákovičky •\nDyje •\nDžbánice •\nGrešlové Mýto •\nHavraníky •\nHevlín •\nHluboké Mašůvky •\nHnanice •\nHodonice •\nHorní Břečkov •\nHorní Dubňany •\nHorní Dunajovice •\nHorní Kounice •\nHostěradice •\nHostim •\nHrabětice •\nHrádek •\nHrušovany nad Jevišovkou •\nChvalatice •\nChvalovice •\nJamolice •\nJaroslavice •\nJevišovice •\nJezeřany-Maršovice •\nJiřice u Miroslavi •\nJiřice u Moravských Budějovic •\nKadov •\nKorolupy •\nKravsko •\nKrhovice •\nKřepice •\nKřídlůvky •\nKubšice •\nKuchařovice •\nKyjovice •\nLančov •\nLechovice •\nLesná •\nLesonice •\nLitobratřice •\nLoděnice •\nLubnice •\nLukov •\nMackovice •\nMašovice •\nMedlice •\nMikulovice •\nMilíčovice •\nMiroslav •\nMiroslavské Knínice •\nMorašice •\nMoravský Krumlov •\nNašiměřice •\nNěmčičky •\nNový Šaldorf-Sedlešovice •\nOlbramkostel •\nOlbramovice •\nOleksovice •\nOnšov •\nOslnovice •\nPavlice •\nPetrovice •\nPlaveč •\nPlenkovice •\nPodhradí nad Dyjí •\nPodmolí •\nPodmyče •\nPráče •\nPravice •\nProkopov •\nProsiměřice •\nPřeskače •\nRešice •\nRozkoš •\nRudlice •\nRybníky •\nSkalice •\nSlatina •\nSlup •\nStálky •\nStarý Petřín •\nStošíkovice na Louce •\nStrachotice •\nStřelice •\nSuchohrdly •\nSuchohrdly u Miroslavi •\nŠafov •\nŠanov •\nŠatov •\nŠtítary •\nŠumice •\nŠumná •\nTasovice •\nTavíkovice •\nTěšetice •\nTrnové Pole •\nTroskotovice •\nTrstěnice •\nTulešice •\nTvořihráz •\nUherčice •\nÚjezd •\nÚnanov •\nValtrovice •\nVedrovice •\nVelký Karlov •\nVémyslice •\nVevčice •\nVišňové •\nVítonice •\nVracovice •\nVranov nad Dyjí •\nVranovská Ves •\nVratěnín •\nVrbovec •\nVýrovice •\nVysočany •\nZálesí •\nZblovice •\nZnojmo •\nŽeletice •\nŽerotice •\nŽerůtky\n\n"}
{"id": "612400", "url": "https://cs.wikipedia.org/wiki?curid=612400", "title": "František Kutta", "text": "František Kutta\n\nFrantišek Kutta, (7. května 1923 – 18. listopadu 2004) byl český ekonom a legendární horolezec. Pracoval jako zaměstnanec Ústavu pro filosofii a sociologii a Ekonomického ústavu ČSAV, vyučoval na katedře ekonomiky průmyslu Fakulty výrobně ekonomické VŠE. Horolezci po něm pojmenovali \"Kuttův roh\" v Suchých skalách u hostince Na Šumavě a \"Kuttovy plotny\" ve Vysokých Tatrách.\n\nFrantišek Kutta začal lézt po skalách během 2. světové války. Po ní se vypracoval na špičkového znalce skal ve středních Čechách, významného prvovýstupce, metodika a autora drobných průvodců na jednotlivé skalní oblasti. Jeho prvovýstupy jsou stejně významné jako objevitelská činnost, kterými zpřístupnil klasické směry dodnes často lezené.\n\nSvůj horolezecký odkaz zanechal především na Suchých skalách u Malé Skály (pískovec), v Srbských skalách a Svatém Janu pod Skálou u Berouna (vápenec), na Mařence a Bílé skále nad Vltavou mezi Slapy a Štěchovicemi (metavulkanit) a také na několika horolezeckých cestách ve Vysokých Tatrách (žula).\n\n\n"}
{"id": "612401", "url": "https://cs.wikipedia.org/wiki?curid=612401", "title": "Mitteldeutscher Rundfunk", "text": "Mitteldeutscher Rundfunk\n\nMitteldeutscher Rundfunk (ve zkratce \"MDR\", česky \"Středoněmecký rozhlas\") je veřejnoprávní vysílatel v německých spolkových zemích Durynsko, Sasko a Sasko-Anhaltsko. Byl založen v lednu 1991 s hlavním sídlem v Lipsku. Má přibližně 2 000 zaměstnanců. Hlavní rozhlasové studio je v Halle, kde jsou také rozhlasová studia pro každé ze tří hlavních měst států pro území, kde MDR vysílá: Drážďany (Sasko), Erfurt (Durynsko), a Magdeburg (Sasko-Anhaltsko).\n\n\n"}
{"id": "612402", "url": "https://cs.wikipedia.org/wiki?curid=612402", "title": "Barborka (rod)", "text": "Barborka (rod)\n\nBarborka (\"Barbarea\") je rod většinou žlutě kvetoucích, převážně plevelných rostlin z čeledě brukvovitých.\n\nTato volně rostoucí rostlina, mnohde považována za nezajímavý plevel, je hojně rozšířena v mírném podnebném pásu hlavně po Severní polokouli, převážně v Evropě a Severní Americe, již méně v Asi. Sporadicky se ve stejném klimatu vyskytuje v jižní Africe a jižní Austrálii včetně Nového Zélandu.\n\nJsou to byliny s hranatými nebo poléhavými lodyhami, občas chlupatými, dosahují u některých druhů výšky až 50 cm. Jsou dvouleté nebo trvalky, jen výjimečně jednoleté. Přízemní listová růžice mívá řapíkaté listy lichozpeřené s lalokovými lístky nebo peřenosečné lyrovité, jen zřídka bývají nedělené. Listy vyrůstající z lodyh bývají s řapíkem nebo přisedlé, ouškaté, celé, zubaté, lichozpeřené, peřenoklané nebo peřenosečné. Horní lodyžní listy bývají podlouhlé, mnohdy zvlněné, laločné nebo jsou zubaté.\n\nKvětenství jsou hroznovitá, často bez listenů, s hranatou lodyhou. Čtyřčetné oboupohlavné květy mají podlouhlé nebo obkopinaté kališní lístky, které jsou někdy vytrvalé. Korunní lístky jsou žluté nebo světle žluté, výjimečně krémově bílé, nehtovité nebo obkopinaté. Květ má 6 tyčinek s podlouhlými prašníky, patyčinky nebývají. Z květního lůžka vystupují 4 nektarové žlázy. Svrchní semeník s jednou čnělkou, někdy lalokovitou, je rozdělen blanitou přepážkou, obsahuje 10 až 40 vajíček. Chromozómové číslo: 2n=16.\n\nPlody jsou pukající šešule s chlopněmi, většinou jsou narostlé na vztyčených stoncích. Drobná, někdy okřídlená semena jsou sestavena v jedné nebo dvou řadách. Barborka se rozmnožuje semeny nebo kořenovými oddenky. Vyhovuje ji nejlépe výživná, kyprá, provlhlá půda, objevuje se na loukách i oraných polích, stejně tak na skládkách, v blízkosti cest nebo ruderálních stanovištích.\n\nPoměrně štiplavé listy barborky se leckde používají jako ochucovadlo do zeleninových salátů, případně jako pomocný prostředek pro hojení otevřených ran.\n\nRod barborka má asi 20 druhů, v České republice se vyskytují dva až tři:\n\nPodle jsou 3:\nPodle jsou druhy jen 2, neboť barborka obloučnatá je považována za poddruh barborky obecné.\n\nPro nepříznivý vliv regulací vodních toků na přirozené biotopy klesl v poslední době počet již tak roztroušených lokalit, kde lze barborku přitisklou nalézt. Proto je barborka přitisklá i barborka obloučnatá v \"Černém a červeném seznamu cévnatých rostlin ČR\" zařazena do kategorie C4 – mezi vzácnější taxony vyžadující další pozornost.\n\n\n \n"}
{"id": "612410", "url": "https://cs.wikipedia.org/wiki?curid=612410", "title": "Étienne Arago", "text": "Étienne Arago\n\nÉtienne Arago (9. února 1802 v Perpignanu – 7. března 1892 v Paříži) byl francouzský spisovatel a politik.\n\nArago byl čtvrtý a nejmladší syn Bonaventura Araga. Jeho bratrem byl Dominique François Jean Arago (1786-1853), matematik, fyzik, astronom a politik. Jeho otec řídil mincovnu v Perpignanu. Během Restaurace Bourbonů dostal práci jako chemický laborant na École Polytechnique v Paříži. Zajímal se sice o politiku, ovšem prosadil se nejprve jako spisovatel. Psal estrády a komedie a založil několik časopisů, které však dlouho nevydržely.\n\nBěhem Červencové revoluce v roce 1830 se Arago zapojil ke svržení Bourbonů. Byl zvolen jako poslanec za departement Pyrénées-Orientales do Národního shromáždění. Při revoluci roku 1848 sympatizoval Arago s povstalci a vyhnul se zatčení pouze útěkem do Belgie. Poté pobýval ve Velké Británii a v Turíně, až se v roce 1859 usadil opět ve Francii v Paříži.\n\nKdyž byl 4. září 1870 svržen císař Napoleon III., jmenovala jej provizorní vláda (začátek Třetí repoubliky) starostou Paříže. Arago se úřadu neprodleně ujal a slíbil vypsat volby do nové městské rady. Protože ale tento slib nedodržel, vypukly 31. října nepokoje a Arago složil k 15. listopadu funkci. Rovněž svůj mandát v Národním shromáždění, do kterého byl zvolen 8. února 1871, složil několik dní poté a stáhl se do ústraní.\n\nAž v roce 1878 se vrátil do veřejného života, když nastoupil na místo archiváře na École nationale supérieure des beaux-arts v Paříži, kde setrval až do konce svého života.\n"}
{"id": "612411", "url": "https://cs.wikipedia.org/wiki?curid=612411", "title": "Martina Trchová (album)", "text": "Martina Trchová (album)\n\nMartina Trchová, častěji Maxisingl či Maxík (2003), je druhá demonahrávka české písničkářky Martiny Trchové. Obsahuje šest autorských písniček, které o dva roky později Trchová znovu nahrála na své debutové album \"Čerstvě natřeno\" (2005). Píseň \"Vzpoura\" se již objevila i na první demonahrávce \"Teprv se probouzím\" (2001).\n\nCD vyšlo v úzké („slim“) krabičce. Obal je jednoduchý, černobílý, potisk CD je zrcadlově otočená druhá strana jednoduchého bookletu s informacemi o albu.\n\n\n"}
{"id": "612416", "url": "https://cs.wikipedia.org/wiki?curid=612416", "title": "Choctaw County", "text": "Choctaw County\n\nChoctaw County je název tří okresů ve Spojených státech amerických:\n"}
{"id": "612417", "url": "https://cs.wikipedia.org/wiki?curid=612417", "title": "Christian County", "text": "Christian County\n\nChristian County je název tří okresů ve Spojených státech amerických:\n"}
{"id": "612418", "url": "https://cs.wikipedia.org/wiki?curid=612418", "title": "Teprv se probouzím", "text": "Teprv se probouzím\n\nTeprv se probouzím (2001) je první demonahrávka české písničkářky Martiny Trchové. Obsahuje devět autorských písniček, písnička \"Vzpoura\" vyšla v jiných verzích i na následujícím demu \"Maxisingl\" (2003), na sampleru \"Zahrada písničkářů\" (2002) i na prvním oficiálním albu \"Čerstvě natřeno\" (2005).\n\n"}
{"id": "612420", "url": "https://cs.wikipedia.org/wiki?curid=612420", "title": "Jednoduchá grupa", "text": "Jednoduchá grupa\n\nJednoduchá grupa je v matematice netriviální grupa G, která nemá žádné netriviální normální podgrupy, t.j. jediné normální podgrupy jsou G a jednoprvková podgrupa.\n\nCyklická grupa formula_1 pro p prvočíselné je jednoduchá, neboť nemá žádné netriviální podgrupy.\n\nSymetrická grupa formula_2 není jednoduchá pro formula_3, neboť obsahuje normální podgrupu všech sudých permutací formula_4 (tzv. alternující grupu).\n\nAlternující grupa formula_4 je jednoduchá pro formula_6, což souvisí s neřešitelností algebraických rovnic 5. stupně.\n\nKlasifikace všech jednoduchých grup není obecně známa. Klasifikace \"konečných\" jednoduchých grup byla dokončena koncem 20. století a patří mezi nejsložitější problémy matematiky. Konečné jednoduché grupy se dají zařadit do 18 nekonečných sérií zahrnujících cyklické grupy prvočíselného řádu, alternující grupy, grupy Lieova typu (reprezentovatelné jako maticové grupy nad konečnými tělesy), Titsovy grupy a 26 výjimečných grup (neboli \"sporadických\"), z nichž největší, monster-grupa, obsahuje asi formula_7 (nonilión) prvků.\n\nOd konce 19. století je také známá klasifikace jednoduchých Lieových grup a souvisejících jednoduchých Lieových algeber.\n"}
{"id": "612421", "url": "https://cs.wikipedia.org/wiki?curid=612421", "title": "Claiborne County", "text": "Claiborne County\n\nClaiborne County je název dvou okresů ve Spojených státech amerických:\n"}
{"id": "612422", "url": "https://cs.wikipedia.org/wiki?curid=612422", "title": "Clark County", "text": "Clark County\n\nClark County je název dvanácti okresů ve Spojených státech amerických:\n\n"}
{"id": "612423", "url": "https://cs.wikipedia.org/wiki?curid=612423", "title": "Clarke County", "text": "Clarke County\n\nClarke County je název pěti okresů ve Spojených státech amerických:\n\n"}
{"id": "612424", "url": "https://cs.wikipedia.org/wiki?curid=612424", "title": "Mokřiny u Vomáčků", "text": "Mokřiny u Vomáčků\n\nMokřiny u Vomáčků jsou přírodní rezervace v Českobudějovické pánvi jeden kilometr severozápadně od Zlivi. Rezervace zahrnuje nivu Bezdrevského potoka (Soudného) nad severozápadní částí Zlivského rybníka. Rozkládá se na ploše 61,46 ha. Rezervace byla vyhlášena 30. prosince v roce 1991.\n\nPředmětem ochrany je souvislé území rákosin a přirozených vlhkých luk, které jsou v podstatě posledním zbytkem původní vegetace Zbudovských blat představující historicky rozsáhlé území, s ornitologicky a botanicky cennými loukami a rákosinami. Oblast funguje jako významné refugium tohoto vzácného ekosystému, který je blízký původnímu. Mezi významné druhy rostlin, které se zde vyskytují, patří hrachor bahenní (\"Lathyrus palustris\"), violka slatinná (\"Viola stagnina\") či vachta trojlistá (\"Menyanthes trifoliata\"). Rezervace se vyznačuje pestrým druhovým složením vážek (\"Odonata\"), v rákosinách žijí vzácné druhy brouků. Lokalita je hnízdištěm četných druhů vodních a mokřadních ptáků.\n\nV těsném sousedství rezervace je základna Katedry ekologie Zemědělské fakulty Jihočeské univerzity využívaná i studenty Přírodovědecké fakulty. Současný dlouhodobý plán péče o lokalitu klade úsilí na zachování či případnou obnovu a zvýšení druhové diverzity v lokalitě.\n\nÚzemí Mokřiny u Vomáčků se nachází v katastrálním území města Zliv v okrese České Budějovice. Okolo lokality není speciálně vyhlášeno ochranné pásmo a tak dle §37 zákona č. 114/92 Sb. je bráno jako ochranné pásmo území do vzdálenosti 50 metrů od lokality. Samotná lokalita se nachází přibližně 1000 metrů na severozápad od města Zliv. Na severozápadní až severní hranici je oblast ohraničena železniční tratí České Budějovice – Protivín, na západě loukami a elektrickým vedením, na jihu jsou opět louky a menší část hranice tvoří les. V jihovýchodní části zasahuje do lokality Zlivský rybník, respektive jeho zátočina. Územím protéká Soudný potok a uměle vybudovaná vodní strouha. Přibližně čtyři kilometry severně od lokality, proti proudu Soudného potoku, se nachází bývalá chemická úpravna uranové rudy MAPE společně s kalištěm.\n\nZ geomorfologického pohledu se území nachází v Českobudějovické pánvi ve Zlivské části Blatenské pánve. Území se rozkládá v nadmořské výšce mezi 383 až 385 metrů. Vzhledem k tomu, že se jedná v širším měřítku o plochou krajinu, v případě povodní dochází k širokému rozlití a zaplavení rozsáhlých ploch.\n\nÚzemí přírodní rezervace má rozlohu 61,4594 ha, z toho připadá 18,6801 ha na vodní plochy, 10,4439 ha na trvale zatravněné plochy, 0,7128 ha na ornou půdu a 31,7932 ha na ostatní plochy. Z vodních ploch pak připadá 1,3908 ha na zamokřené oblasti, 12,7656 ha na vodní nádrže a 4,5237 ha na vodní toky.\n\nDle palynologického výzkumu založeného na pylových zrnech je zřejmé, že holocenní část slatiny v severní části chráněného území byla zemědělsky využívána již nejméně před tisícem let. Hospodaření probíhalo až do poloviny 20. století převážně extenzivně, kdy byla z pozemků odváděna povrchová voda drobnými stokami a jednou ročně pak byly koseny či případně spásány dobytkem. Je pravděpodobné, že v této době byl kosen i rákos, jenž se dále zpracovával.\n\nV 60. letech 20. století proběhly významné změny u vodního toku Soudného potoka, kdy došlo k regulaci, přeložení a zahloubení jeho toku a likvidaci přirozené hydroserie na břehu Zlivského rybníka deponií hornin. Tyto zásahy podporovala i meliorace v nejbližším okolí, čímž došlo k částečnému vysušení většiny území přírodní rezervace. Louky byly následně přihnojovány a taktéž zde byly přisévány hospodářsky významné druhy. V jihozápadní části rezervace byly některé pozemky dokonce rozorány. V 60. letech 20. století byly také provedeny úpravy na Zlivském rybníku, který byl razantně vyhrnut a tento materiál byl použit na výstavbu mohutných valů po obvodu rybníka. Stavbou těchto valů byly zničeny litorální porosty rákosin, které se zde dříve nacházely. Část materiálu byla použita na výstavbu několika ostrovů a poloostrovů v rybníce. Vzhledem k tomu, že tento materiál byl bohatý na živiny, zarostl porostem rákosu obecného, řadou nitrofilních druhů jako je kopřiva dvoudomá (\"Urtica dioica\"), pcháč rolní (\"Cirsium arvense\"), svízel přítula (\"Galium aparine\") a nálety dřevin jako bříza bělokorá (\"Betula pendula\"), vrby, dub letní (\"Quercus robur\"). Z původního rozsáhlého litorálního porostu tak zůstala jen malá oblast v severozápadní části rybníka.\n\nJižní část území byla v podstatě nepřetržitě pravidelně dvakrát ročně kosena, v čemž se na území o výměře 17,71 ha stále pokračuje soukromníkem. Část pozemků v okolí Zlivského rybníka spadá v současnosti pod správu AOPK ČR, která tato území kosí jednou ročně.\n\nPřírodní rezervace byla vyhlášena 30. prosince 1991 vyhláškou 395/92 sb., v rámci čehož byla změněna kategorie ochrany na přírodní rezervaci. Území je evidováno jako jedna z možných lokalit pro případné rozšíření seznamu evropsky významných lokalit v rámci Natura 2000. Od roku 1995 nebylo území rezervace hnojeno. Od roku 2004 je většina luk dvakrát do roka kosena.\n\nGeologické podloží přírodní rezervace tvoří horniny typu pískovců, slepenců a jílovce spodního oddílu klikovského souvrství. Tyto horniny jsou v rámci celého území překryty svrchní částí mydlovarského souvrství o třetihorním stáří. Na jihozápadě území jsou spraše a sprašované hlíny. Střední část tvoří fluviální štěrky a písky rissu. V levobřežní části Soudného potoka se nachází dále deluviální sedimenty pleistocénního stáří. Holocén je zastoupen v lokalitě podél potoka fluviálními nivními písčitohlinitými sedimenty. Půdní profil reprezentuje glej zbahnělý, pouze v severní části území se vyskytuje typický glej až pseudoglej.\n\nV rámci území se nachází téměř 69 ha velký Zlivský rybník, jenž je z 0,9 ha porostlý litorálním porostem. Jeho průměrná hloubka dosahuje 0,9 m, s maximální hloubkou 1,8 m. Tento rybník je polointenzivně využíván k chovu ryb v rámci Rybářství Hluboká nad Vltavou a. s.. Oblast je odvodňována Bezdrevským potokem (též nazývaném jako Soudný potok) spadajícího do povodí Vltavy. Jedná se o potok s kaprovými vodami dle charakteru jeho toku. Tento potok byl v 60. letech 20. století přeložen, což mělo za následek významné vysušení lokality.\n\nV období jarního tání sněhu bývá v lokalitě zvýšená hladina podzemní vody, což vyhovuje rostlinám svazu \"Caricion gracilis\". Taktéž v případě povodní je území zaplaveno, jelikož se nachází na rozsáhlé málo členité části terénu. Tyto povodně do oblasti taktéž přinášejí značné množství živin, převážně z okolních polí a rybníků výše po proudu, což podporuje růst zblochanu vodního (\"Glyceria aquatica\") a dalších nitrofilních druhů. Hladina vody kolísá v období od dubna do září v případě rybníků okolo 60 cm, v případě spodní vody o 50 cm. Obvyklá hladina podzemní vody byla nalezena průzkumným vrtem v hloubce 1,6 až 3,7 metru pod povrchem v propustných sedimentech. V případě nivních hlín se nachází hladina podzemní vody v hloubce 0,5 až 1,2 metru. Jedná se tedy o artézskou vodu, která nevystupuje na povrch.\n\nV roce 1999 došlo ve snaze zvýšit diverzitu v severní části chráněného území k vybudování mělké tůně v rákosovém porostu. Vlivem povodně v roce 2002 se do tůně dostaly ryby, které zvyšují rytím dna její eutrofizaci a požírají larvy obojživelníků.\n\nCelkově je území tvořeno několika společenstvy. Je jimi společenstvo střídavě vlhkých luk svazu \"Molinion\" (asociace \"Sanquisorbo-Festucetum pratensis\" a \"Junco-Molinietum\") s přechody ke společenstvům nivních psárkových luk svazu \"Alopecurion pratensis\". Toto společenstvo zabírá přibližně 20 % území a to převážně v jižní části přírodní rezervace. Reprezentováno je hygrofilní (vlhkomilnou) až mezohygrofilní loukou mírně se svažující jihovýchodním směrem ke břehu Zlivského potoka. Půdní podklad je tvořen zbahnělým glejem. Časté jsou zde ostrůvky porostu vysokých ostřic (\"Carex\"), dále hrachor bahenní (\"Lathyrus palustris\") a žluťucha lesklá (\"Thalictrum lucidum\"). Dále se v těchto společenstvech nachází ostřice Hartmanova (\"Carex hartmanii\"), svízel severní (\"Galium boreale\"), srpice barvířská (\"Serratula tinctoria\"), bukvice lékařská (\"Betonica officinalis\"), žluťucha lesklá (\"Thalictrum lucidum\"), chrpa luční (\"Centaurea jacea\"), čertkus luční (\"Succisa pratensis\") či krvavec toten (\"Sanguisorba officinalis\").\n\nDalší společenstvo reprezentují suchozemské rákosiny svazu \"Phragmition communis\" pokrývající přibližně 30 % rezervace a to převážně v severní části chráněného území v okolí Soudného potoka. Tento porost tvoří převážně rákos obecný (\"Phragmites australis\"). Tato část území se nachází na typických glejích a pseudoglejích. V zátoce v severozápadní části Zlivského rybníka se nachází na malé ploše litorální porost rákosin. Porost rákosu obecného začal na území rychle expandovat do okolních společenstev po narušení vodního režimu v lokalitě. Vyjma rákosu se zde nachází i souvislé porosty zblochanu vodního (\"Glyceria maxima\"), chrastice rákosovité (\"Phalaroides arundinacea\") či ostřice štíhlé (\"Carex acuta\").\n\nNa dalších 12 % území se vyskytuje vegetace vysokých ostřic svazu \"Caricion gracilis\" a to převážně v severní části přírodní rezervace. Tento porost tvoří převážně ostřice štíhlá (\"Carex acuta\") a chrastice rákosovitá (\"Phalaris arundinacea\"). V rámci tohoto společenstva se vyskytuje poměrně hojně i kosatec žlutý (\"Iris pseudacorus\").\n\nMezi významné druhy rostlin, které se zde vyskytují a mají zde vitální populaci, patří kriticky ohrožený hrachor bahenní (\"Lathyrus palustris\"), z ohrožených ptačinec bahenní (\"Stellaria palustris\"), žluťucha lesklá (Thalictrum lucidum), či ostřice Hartmanova (\"Carex hartmanii\"), z rostlin vyžadující zvláštní pozornost pak srpice barvířská (\"Serratula tinctoria\") a svízel severní (\"Galium boreale\"). Dále zde roste violka slatinná (\"Viola stagnina\"), vachta trojlistá (\"Menyanthes trifoliata\") či karbinec evropský (\"Lycopus europaeus\"). Lokálně se zde vyskytují taktéž ruderální druhy v podobě kopřivy dvoudomé (\"Urtica dioica\") a pcháče rolního (\"Cirsium arvense\").\n\nZ hmyzu se na území rezervace vyskytuje zástupce můr rákosnice ostřicová (\"Phragmitiphila nexa\") známá pouze ze dvou lokalit v Čechách (druhou je nedaleká přírodní rezervace Vrbenské rybníky), dále motýl píďalka žluťuchová (\"Perizoma sagittatum\"). Rezervace se vyznačuje pestrým druhovým složením vážek (\"Odonata\") (pozorováno bylo 24 druhů), jedná se např. o lokální druh vážku bělořitnou (\"Orthetrum albistylum\") a šidélko kopovité (\"Coenagrion hastulatum\"). V rákosinách žijí vzácné druhy brouků o celkovém počtu 153 druhů z 19 čeledí (průzkum byl prováděn během jedné vegetační sezóny v roce 1999) jako např. zástupce z čeledi drabčíkovitých \"Deinopsis erosa\". Z této čeledi bylo pozorováno celkem 55 druhů. Druhou nejpočetnější skupinou byli střevlíkovití s výčtem 44 druhů. Byl zde zaznamenán taktéž výskyt octomilky \"Amiota albilabris\" známé jen z několika málo lokalit v Česku.\n\nZ dalších významných druhů se zde nachází maločlenec \"Atomaria apicalis\". Ze zástupců dvoukřídlého hmyzu se zde vyskytuje tiplice \"Tanyptera atrata\".\n\nZe silně ohrožených druhů obojživelníků se zde vyskytuje skokan zelený (\"Pelophylax esculentus\") ve vitální populaci obývající zdejší vodní toky, několik jedinců rosničky zelené (\"Hyla arborea\") a malá populace kuňky obecné (\"Bombina bombina\") v kalužích na cestě v severní části chráněného území. Z plazů se zde vyskytuje nehojně ohrožená užovka obojková (\"Natrix natrix\") a to převážně v bezprostředním okolí vodních toků.\n\nVe Zlivském rybníce se chovají intenzivně ryby, z čehož 90 % násadky připadá na kapra obecného (\"Cyprinus carpio\").\n\nMísto je bohaté na zástupce aviofauny. Na nejvlhčích částech kosených luk hnízdí jeden pár vodouše rudonohého (\"Tringa totanus\") a bekasina otavní (\"Gallinago gallinago\"). Dále přibližně pět párů slavíka modráčka středoevropského (\"Luscinia svecica cyanecula\") a občas zde hnízdí cvrčilka slavíková (\"Locustella luscinioides\"). V rákosinách se dominantně vyskytuje rákosník proužkovaný (\"Acrocephalus schoenobaenus\"), rákosník obecný (\"A. scirpaceus\"), rákosník zpěvný (\"A. palustris\") a strnad rákosní (\"Emberiza schoeniclus\"). V rákosových porostech dále hnízdí moták pochop (\"Circus aeruginosus\") a chřástal vodní (\"Rallus aquaticus\"). Ostrovní deponie využívá ke hnízdění kvakoš noční (\"Nycticorax nycticorax\").\n\nMezi dalšími druhy hnízdící v lokalitě patří kolpík bílý (\"Platalea leucorodia\"), volavka stříbřitá (\"Egretta garzetta\"), zrzohlávka rudozobá (\"Netta rufina\"), chřástal vodní (\"Rallus aquaticus\") a žluva hajní (\"Oriolus oriolus\"). Předpokládá se, že zde hnízdí i kalous pustovka (\"Asio flammeus\"). Přílěžitostně tudy táhnou hejna potápky černokrké (\"Podiceps nigricollis\"), kopřivky obecné (\"Anas strepera\"), volavky bílé (\"Egretta albav\"), hohola severního (\"Bucephala clangula\") a lžičáka pestrého (\"Anas clypeata\"), v množství jednotlivých kusů se zde vyskytuje i orel mořský (\"Haliaeetus albicilla\"), rybák obecný (\"Sterna hirundo\") a ledňáček říční (\"Alcedo atthis\"), přezimovávají zde jedinci sýkořice vousaté (\"Panurus biarmicus\"). Od jara do podzimu se zde vyskytují jedinci kormorána velkého (\"Phalacrocorax carbo\"). Mezi další pozorované druhy patří potápka roháč (\"Podiceps cristatus\"), čírka obecná (\"Anas crecca\"), ťuhýk šedý (\"Lanius axcubitor\") či moudivláček lužní (\"Remiz pendulinus\").\n\nZe savců se zde vyskytují oba dva druhy rejsců, konkrétně rejsec vodní (\"Neomys fodiens\") a rejsec černý (\"Neomys anomalus\"). Dále myška drobná (\"Micromys minutus\") a hraboš mokřadní (\"Microtus agrestis\"). Na území rezervace byly pozorovány pobytové stopy vydry říční (\"Lutra lutra\"), nicméně početnost její populace je neznámá. Vysoký rákos, který zarůstá část rezervace, se stala útočištěm srnčí zvěře a prasete divokého (\"Sus scrofa\").\n\nV rámci péče o lokalitu dochází k pravidelnému kosení luk (jednou či dvakrát do roka, záleží na lokalitě), což obecně prospívá druhové diverzitě. Nicméně v části s výskytem hrachoru bahenního dochází ke kosení dvakrát do roka, což není vhodné, protože rostlina nestihne dosáhnout fáze semen. Plán péče navrhuje změnit dobu sečení těchto částí rezervace. Z důvodu nekontrolovaného šíření rákosového porostu v severní části lokality se plánuje začít s důsledným redukováním tohoto porostu a přibližně v pětiletém cyklu mozaikově kosit i spojený porost rákosu obecného. Některé části ostrovní deponie byly vykáceny od náletových dřevin, aby se zachovaly hnízdící stanoviště.\n\nProblémem části rezervace je intenzivní využívání Zlivského rybníka pro chov ryb, které pravděpodobně vytváří značný vyžírací tlak na litorální porosty a další rostliny obsažené ve vodním sloupci. Průměrná biomasa ryb kolísala v rybníku od 500 do 2000 kg/ha ryb s průměrnou roční produkcí 700 až 1200 kg/ha. Od 90. let 20. století došlo k převedení rybníka na jednohorkové hospodaření. Současně je zde povolena myslivost, nicméně za omezujících podmínek (zákaz posedů, přikrmování zvěře atd.). Nicméně tento předpis není myslivci respektován a na území přírodní rezervace zmiňuje plán péče minimálně dva posedy a krmelec.\n\nV těsném sousedství rezervace je základna Katedry ekologie Zemědělské fakulty Jihočeské univerzity využívaná i studenty Přírodovědecké fakulty.\n\nNa lokalitu přírodní rezervace se dá nejsnáze dostat po cyklostezce číslo 1084 vedoucí z Zbudova do Zlivy, která vede okolo přírodní rezervace. Nicméně vstup do samotné přírodní rezervace není veřejnosti povolen. I přes to je území hojně využíváno pro sportovní rybolov a dle plánu péče by bylo vhodné zamezit rybářům a myslivcům procházet skrze rákosový porost.\n\n"}
{"id": "612425", "url": "https://cs.wikipedia.org/wiki?curid=612425", "title": "Clay County", "text": "Clay County\n\nClay County je název osmnácti okresů ve Spojených státech amerických:\n"}
{"id": "612426", "url": "https://cs.wikipedia.org/wiki?curid=612426", "title": "Manuela Malejevová", "text": "Manuela Malejevová\n\nManuela Georgijevna Malejevová ( ), provdaná Malejevová-Fragnièreová (* 14. února 1967, Sofie) je bývalá bulharská profesionální tenistka, hrající na okruhu WTA v letech 1982 až 1994, na němž vyhrála 19 titulů ve dvouhře a 4 ve čtyřhře. Na Letních olympijských hrách 1988 v Soulu získala bronzovou medaili v singlu.\n\nV roce 1982 zvítězila na juniorce French Open a o dva roky později vybojovala svůj jediný seniorský grandslamový titul, když společně s Američanem Tomem Gulliksonem triumfovali ve smíšené čtyřhře na US Open.\n\nNa žebříčku WTA byla nejvýše klasifikována ve dvouhře na 3. místě (únor 1985) a ve čtyřhře na 11. místě (srpen 1993). Poté, co se 28. listopadu 1987 vdala za švýcarského tenistu a svého trenéra Francoise Fragnièra, také reprezentovala Švýcarsko, v němž se stala nejlepší sportovkyní země pro rok 1993.\n\nSpolu s Jakobem Hlaskem získala pro Švýcarsko v roce 1992 Hopmanův pohár. Ve Fed Cupu pak s bulharským týmem v letech 1985 a 1987 postoupila do semifinále.\n\nJejí dvě sestry byly též profesionálními tenistkami. Všechny tři se prosadily do první desítky žebříčku WTA ve dvouhře. Katerina (nar. 1969) byla nejvýše na 6. místě a Magdalena (nar. 1975) na 4. příčce, což je činí výjimečnou rodinou v celé tenisové historii. Matkou je Julia Berberyanová, v 60. letech nejlepší bulharská tenisová hráčka – devítinásobná mistryně země, která pochází z prominentní arménské rodiny. Otec George Malejev byl reprezentantem v basketbalu.\n\n"}
{"id": "612428", "url": "https://cs.wikipedia.org/wiki?curid=612428", "title": "Coit Tower", "text": "Coit Tower\n\nCoit Tower je 64 metrů vysoká věž ve čtvrti Telegraph Hill v San Franciscu v Kalifornii. Nachází se v parku Pioneer a byla postavena roku 1933 na počest Lillie Hitchcock Coit a jako pocta sanfranciským hasičům. Lillie Hitchcock Coit byla významnou osobností města San Francisco, která podporovala místní hasiče. Po její smrti roku 1929 byl její majetek, na základě poslední vůle, použit na zkrášlení města, tedy mimo jiné i na výstavbu této věže.\n\nSamotná věž je postavena ve stylu art deco na základě návrhu architektů Arhtura Browna Jr. a Henry Howarda a v jejích interiérech věže jsou nástěnné malby řady různých umělců. Od ledna 2008 je součástí National Register of Historic Places.\n\nObjevuje se v řadě kulturních děl. Jako symbol San Francisca ji například zmiňuje kniha \"Na cestě\" spisovatele Jacka Kerouaca a jako falický symbol ji ve svém filmu \"Vertigo\" použil Alfred Hitchcock.\n\n"}
{"id": "612429", "url": "https://cs.wikipedia.org/wiki?curid=612429", "title": "Clayton County", "text": "Clayton County\n\nClayton County je název dvou okresů ve Spojených státech amerických:\n"}
{"id": "612430", "url": "https://cs.wikipedia.org/wiki?curid=612430", "title": "Radomilická mokřina", "text": "Radomilická mokřina\n\nRadomilická mokřina je přírodní rezervace v Českobudějovické pánvi ležící 0,5 km severně od Radomilic. Předmětem ochrany jsou mokřady s bohatým výskytem zvláště chráněných druhů rostlin typické pro mokřadní vegetaci (např. hrachor bahenní, žebratka bahenní, hořec hořepník) a živočichů (např. kuňka obecná, nazývaná též kuňka ohnivá) a krajinně ekologickým významem. Současně se jedná o významné hnízdiště a stanoviště vodního ptactva.\n\nRezervace zahrnuje nivu Radomilického potoka s menším rybníkem. Rozkládá se na ploše 45,46 ha (jiný zdroj k roku 2011 uvádí 45,41 ha) a na severní hranici se kolem rezervace nachází ochranné pásmo o velikosti 8,83 ha. Byla vyhlášena v roce 1991. Oblast je vyhlášena současně jako evropsky významná lokalita a vyjma toho je významným botanickým a ornitologickým místem.\n\nRadomilická mokřina se nachází severně od obce Radomilice a západně od obce Záblatí, obě části obce Dříteň v okrese České Budějovice. Lokalita leží na pravém a levém břehu Radomilického potoka v nadmořské výšce mezi 393 až 400 m n. m. Zmiňovaný potok skrze přírodní rezervaci protéká a vlévá se nedaleko hranice rezervace do Strpského rybníku. Rezervace se tak částečně nachází na nivě tohoto potoka. Jižní až západní okraj rezervace je lemován železniční tratí Protivín-Zliv. Na severu a východě se nachází zemědělské plochy využívané jako louky a pole.\n\nZ morfologického hlediska je oblast situována v rámci Českobudějovické pánve. Povodím spadá oblast rezervace do povodí řeky Otavy.\n\nPřírodní rezervace byla vyhlášena 30. prosince 1991 v rozsahu 47 ha vyhláškou Okresního úřadu v Českých Budějovicích o zřízení chráněných přírodních výtvorů ochrany přírody. Během znovuvyhlášení rezervace ze dne 19. července 2011 došlo ke zmenšení rozlohy území na velikost 45,51 ha vlivem přesnějšího zaměření hranice rezervace. Během znovuvyhlášení došlo ke zrušení předchozího předpisu.\n\n22. prosince 2004 došlo k vyhlášení oblasti jako evropsky významná lokalita pod kódem CZ0313116. Rozloha evropsky významné lokality je 47,4734 ha. Důvodem vyhlášení byl výskyt kuňky obecné (\"Bombina bombina\").\n\nPodloží lokality je tvořeno biotitickou pararulou, na které se nachází třetihorní jílovité písky mydlovarského souvrství. Na třetihorních píscích se nachází čtvrtohorní deluviofluviální sedimenty. Půdní profil tvoří široký pás pseudoglejů a to převážně na mírně ukloněných svazích. V oblasti nivy potoka se nachází gleje s charakteristickými přechody ke gleji organozemnímu a organozemi.\n\nRadomilická mokřina výrazně reaguje na změny počasí v průběhu let. Pokud je suché léto, je oblast téměř bez vody, naopak ve vlhkých letech je lokalita téměř celá zaplavena.\n\nOblast rezervace je tvořena převážně stanovišti bezkolencových luk na vápenitých, rašelinných či hlinito-jílovitých půdách. Toto stanoviště zabírá celkem přes 27 % území. Na přibližně stejně velké rozloze se vyskytují střídavě vlhké bezkolencové louky. Přes 20 % území je porostlé vegetací vysokých ostřic náležejících ke svazkům \"Phragmition communis\" a \"Caricion gracilis\", a přes 10 % pak rákosinami eutrofních stojatých vod. Z dalších společenstev žádné nepřesahuje svým výskytem 10 %.\n\nZ vysokých ostřic se zde vyskytuje hlavně chrastice rákosovitá (\"Phalaris arundinacea\"), zblochan vodní (\"Glyceria maxima\"), rákos obecný (\"Phragmites australis\") a ostřice štíhlá (\"Carex gracilis\"). Dříve byl na lokalitě uváděn i hrachor bahenní (\"Lathyrus palustris\"), který byl ale při pozdějším výzkumu dle některých zdrojů nepotvrzen. Jiný zdroj ale stále uvádí hrachor bahenní na lokalitě jako přítomný.\n\nRezervace je důležitým stanovištěm kuňky obecné (\"Bombina bombina\"), která se zde vyskytuje v počtu několika desítek volajících samců v době rozmnožování. Vyjma kuňky obecné se zde vyskytuje i celá řada dalších obojživelníků, hlavně skokan ostronosý (\"Rana arvalis\"), skokan zelený (\"Rana kl. esculenta\") a rosnička zelená (\"Hyla arborea\"). Z bezobratlých se zde vyskytuje například vážka \"Sympecma fusca\" a \"Lestes barbarus\", pilatka \" Croesus varus\" či kobylka \"Conocephalus dorsalis\". Oblast slouží také jako významné hnízdiště vodního a mokřadního ptactva. Jedná se například o čejku chocholatou (\"Vanellus vanellus\"), vodouše rudonohého (\"Tringa totanus\") či bekasinu otavní (\"Gallinago gallinago\").\n\nPřírodní rezervace Radomilická mokřina je ohrožována vysoušením mokřiny a změnou v hospodaření na lokalitě i v okolí. Jelikož se na místě postupně upouští od hospodaření na přilehlých loukách, může dojít k rozpadu cenných lučních společenstev. Taktéž zemědělská činnost v blízkosti má za následek vyšší přísun živin na stanoviště a tedy postupné vytlačování původních druhů nitrofilními. Tento přísun materiálu nastává převážně v době vydatných dešťů, kdy se Radomilický potok může na lokalitu rozlít a přinést jemnozrnný sediment bohatý na živiny a případně s vysokým obsahem pesticidů. Dalším potenciálním nebezpečím by byla snaha obnovit rybaření na zarostlém a částečně vypuštěném rybníku, který tvoří významnou část lokality. Tento rybník byl obnoven v roce 2004 ze zdrojů revitalizace říčních systémů. Péči o rezervaci zajišťuje dle zákona Jihočeský kraj.\n\nV současnosti dochází k regulaci hladiny vody v rybníku a tedy k ovlivňování hydrologických poměrů. K tomu se využívá postavené hradítko z 90. let 20. století na odvodňovací stoce při severozápadním okraji lokality. Toto hradítko bylo koncem roku 2004 znovuvybudováno. Význam hradítka spočívá v tom, že v době dlouhodobého sucha zadržuje vodu na lokalitě. Nicméně pro jeho správnou funkčnost je třeba jeho pravidelná kontrola. Ta se nepovedla zajistit v roce 2005, což se nepříznivě projevilo na rozmnožování kuňky obecné. Taktéž na místech kulturní a ostřicové louky dochází ke kosení vzrostlého porostu, čímž se daří zpomalovat postup sukcese (především zazemňování).\n\n\n"}
{"id": "612431", "url": "https://cs.wikipedia.org/wiki?curid=612431", "title": "Vilém Laufberger", "text": "Vilém Laufberger\n\nVilém Laufberger (29. srpna 1890 Turnov – 29. prosince 1986 Praha) byl český lékař fyziolog, řádný profesor na Masarykově univerzitě v Brně a Univerzity Karlovy, akademik ČSAV a zakladatel Ústavu fyziologických regulací ČSAV. Mnohostranný vědec, který stál u zrodu české endokrinologie a věnoval se studiu vyšší nervové činnosti. Objevitel feritinu, autor metody spaciokardiografie. \n\nPocházel z lékařské rodiny, dědeček byl známým lékařem v Turnově. Otec, rovněž lékař, zemřel, když byly Vilémovi tři roky. Po maturitě na gymnáziu v Chrudimi v r. 1910 se rozhodl pro studium biochemie. Impulzem mu byla přednáška profesora Babáka o pokrocích fyziologie. Studoval na Lékařské fakultě UK a současně pracoval v laboratoři profesora Babáka, kde se věnoval experimentu metamorfózy živočicha. Ve třetím ročníku medicíny měl možnost získat zkušenosti v ústavu v Halle. V roce 1916 promoval a jako lékař byl povolán do armády. Ve válce byl raněn a potom byl zařazen jako lékař-zubař v lazaretu. \n\nOd roku 1920 organizoval z podnětu prof. Babáka nový Ústav pro všeobecnou a experimentální patologii na Masarykově univerzitě v Brně, kde také v roce 1921 habilitoval a v roce 1922 se stal mimořádným profesorem patologie. V tomto období se věnoval zkoumání účinku inzulínu a endokrinologickým výzkumům. V roce 1927 získal řádnou profesuru (prof.). Na Masarykově univerzitě byl také v letech 1932–1933 děkanem. V dalších pracích se věnoval výzkumu ultrastruktury buněk a tkáňových bílkovin, který završil objevem feritinu v r. 1934. O svém objevu přednášel na kongresech v Moskvě, Leningradu a Zürichu.\n\nZ Brna odešel v roce 1936 do Prahy, kde až do okupace a poté až do roku 1953 působil na Fyziologickém ústavu UK. Během války pracoval jako lékař ve Státním zdravotním ústavu. V této době se začal zabývat teorií vyšší nervové činnosti. Od roku 1952, kdy vznikla ČSAV byl akademikem a náměstkem ředitele, sám též až do r. 1973 řediteloval Laboratoři vyšší nervové činnosti (později Laboratoř grafických vyšetřovacích metod), která sídlila na Bulovce a která se v r. 1976 přeměnila na Ústav fyziologických regulací ČSAV. Kromě vědecké činnosti se věnoval i pedagogické práci. Napsal mnoho článků, knih a vědeckých studií. \n\nV roce 1974 mu zemřela manželka, později i dcera Jitka a sám těžce onemocněl. Potěšení nacházel v hudbě (miloval Janáčka) a výtvarném umění. Celý život aktivně sportoval a rád sledoval sportovní přenosy. Do pozdního věku se věnoval vědecké práci. Zemřel ve věku 96 let.\nJeho práce se stala známá již v roce 1913, kdy se mu experimentálně podařil vývin axolotla z larválního stádia na dospělce, což bylo velmi podstatné pro vytvoření české endokrinologie. V roce 1924 jako první v Československu připravil inzulin v čistém stavu. V 30. letech vypracoval teorii o buněčné mřížce. V roce 1935 představil ferritin a o rok později ho izoloval v krystalickém stavu. V roce 1947 publikoval \"Teorii vzruchu\", která se zabývala nervovou činností. V závěrečné fázi svého života se zabýval diagnostikou a největší úspěch získala diagnostická metoda srdce, tzv. spaciokardiografie.\n\nZa své dílo získal v roce 1954 státní cenu, Řád práce, Řád republiky (1955), komandérský kříž Řádu Polonia Restituta, medaili J. E. Purkyně. V roce 1965 získal čestný doktorát UK.\n\n\n"}
{"id": "612433", "url": "https://cs.wikipedia.org/wiki?curid=612433", "title": "Diego Rivera", "text": "Diego Rivera\n\nDiego María de la Concepción Juan Nepomuceno Estanislao de la Rivera y Barrientos Acosta y Rodríguez (8. prosince 1886 – 24. listopadu 1957), zkráceně Diego Rivera, byl významný mexický malíř, aktivní komunista a v letech 1929–1939 a 1940–1954 manžel malířky Fridy Kahlo. Řadí se mezi hlavní představitele muralismu, avantgardního uměleckého vyjádření spjatého s mexickou revolucí. V letech 1922 až 1953 tvořil nástěnné malby v Ciudad de México, Chapingu, Cuernavace, San Francisku, Detroitu a New Yorku. V roce 1931 byla v newyorském Muzeu moderního umění uspořádána retrospektivní výstava jeho děl.\n\n Rivera se spolu se svým dvojčetem José Carlosem narodil v Guanajuatu, hlavním městě stejnojmenné provincie. Oba jeho rodiče byli učitelé. Když bylo Diegovi šest let (v té době již jeho bratr nežil), odstěhovala se rodina do Mexico City. Protože projevoval umělecké vlohy, začal roku 1896 navštěvovat večerní kurzy na Academia de San Carlos. O dva roky později už byl na Akademii přijat k dennímu studiu. Zde se vzdělával až do roku 1905. V rámci Akademie také poprvé vystavoval. Na výroční výstavě školy představil 26 obrazů. Obdržel stipendium, které mu umožnilo studijní cestu do Evropy. V letech 1907 a 1908 cestoval po Španělsku. V Pradu studoval díla starých mistrů, zejména Goyi, El Greca a Velázqueze, stýkal se ale také s okruhem madridské avantgardy. Na jaře 1909 poprvé navštívil Paříž, v létě pak i Londýn a Brusel. Zde potkal ruskou malířku Angelinu Petrovnu Bělovu (1879–1969), která se pro příštích dvanáct let stala jeho partnerkou. V srpnu 1910 jeho stipendium vypršelo a Rivera se vrátil do Mexika. Ještě před tím vystavoval v Paříži na Salónu nezávislých. Paříž však Riveru lákala. Odjel tam v půli roku 1911 a prožil tam dalších deset let.\n\nV roce 1912 se spolu s Bělovou nastěhoval na adresu 26 rue du Départ na Montparnassu. V té době zde měli ateliéry i někteří holandští malíři včetně Pieta Mondriana, kteří se tehdy zabývali kubismem stejně jako Rivera. Kubistické obrazy Rivera vystavil o rok později na Podzimním salónu. V dubnu 1914 měl svou první samostatnou výstavu, a to v galerii Berthe Weillové (1865–1961), která se orientovala na avantgardní umělce. Vypuknutí první světové války ho zastihlo na Mallorce. Odtud odjel Rivera do pevninského Španělska a do Paříže se vrátil až v létě 1915. V té době začal jeho poměr s ruskou malířkou Marií Vorobjevovou-Stebelskou (1892–1984), s níž se mu roku 1919 narodila dcera Marika. To byl již jeho druhý potomek: V roce 1916 mu Bělová porodila syna Diega, který však po několika měsících zemřel.\n\nV říjnu 1916 vystavoval Rivera v Modern Gallery v New Yorku, vedené Mariusem de Zayas. Již před tím ale byla jeho díla k vidění na kolektivních výstavách: v roce 1913 v Mnichově a Vídni, rok nato v Praze, Amsterdamu a Bruselu. V Praze byl zastoupený na výstavě s názvem Moderní umění, kterou v pavilónu Mánesa v únoru a březnu 1914 uspořádal Spolek výtvarných umělců Mánes. Kromě Rivery zde vystavovali mj. Louis Marcoussis, Ladislav Šíma či Albert Gleizes. \n\nNa jaře 1917 se Rivera s kubistickými malíři rozešel. Způsobil to článek básníka Pierre Reverdyho, v němž se o Riverově malbě vyjádřil velmi nelichotivě. Na usmiřovacím obědě, pořádaném galeristou Léonce Rosenbergem, došlo dokonce mezi oběma muži k pěstnímu souboji. Rivera pak zpřetrhal vztahy jak s pařížskou kubistickou scénou, tak s kubismem jako takovým. S Angelinou Bělovou se odstěhoval z Montparnassu na rue Desaix poblíž Martova pole. Rivera se, podporován v tom historikem umění Élie Faurem, vrátil k figurativní tvorbě a začal se intenzívně zabývat studiem odkazu Paula Cézanna.\n\nV roce 1919 se poznal s Davidem Alfarem Siqueirosem, mladým malířem, který bude později spolu s Riverou a José Clementem Orozcem hlavním představitelem mexického muralismu. Z Faureho podnětu a z finančních prostředků rektora univerzity v Mexico City José Vasconcela odjel v roce 1920 Rivera do Itálie, kde studoval zejména renesanční nástěnnou malbu. Z diskuzí s Siqueirosem a Faurem pro něj vyplynulo, že nejpřístupnější forma umění pro široké společenské vrstvy, která má zároveň edukativní funkci, je právě nástěnná malba. V roce 1921 se vrátil do Mexika. V Paříži nechal jak dlouholetou partnerku Bělovou, tak dvouletou dceru Mariku, kterou měl s Vorobjevovou-Stebelskou.\n\n Hned po příjezdu do Mexika se Rivera zapojil do kulturního a společenského života. Za presidentského úřadu Álvaro Obregóna se stal malířův příznivec José Vasconcelos ministrem vzdělávání. Soustředil kolem sebe levicové umělce a intelektuály s cílem vytvořit novou kulturní politiku, spočívající na zásadách mexické revoluce a ideálů humanity. Její součástí mělo být také přiblížení dějin země tak, aby byly pochopitelné širokým lidovým vrstvám.\n\nPrvní Riverovou zakázkou byla výzdoba amfiteátru Simóna Bolívara v Escuela Nacional Preparatoria, která byla přípravkou na vysokoškolské studium a byla považována za nejlepší vzdělávací ústav v zemi. Rivera na ní pracoval v první polovině roku 1922. Námětem byly počátky umění a vědy v dějinách lidstva. Na fresce je patrný vliv italského renesančního malířství. Jeho práci tehdy s obdivem sledovala frekventantka školy, tehdy patnáctiletá Frida Kahlo, Riverova budoucí manželka. V roce 1922 také zahájil práce na cyklu fresek \"Politická vize mexických lidí\" na Ministerstvu veřejného vzdělávání, spoluzaložil Svaz revolučních malířů, sochařů a grafiků a vstoupil do komunistické strany. Oženil se s Guadalupe Marín (1895–1981), s níž se mu v roce 1924 narodila dcera Guadalupe a o tři roky později Ruth. Zatímco stále pracoval na nástěnných malbách pro ministerstvo, začal s malbou v Národní zemědělské škole ve městě Chapingo.\n\nNa podzim 1927 se zúčastnil jako člen delegace mexické komunistické strany oslav desátého výročí Říjnové revoluce v Moskvě. Jeho pobyt se protáhl na devět měsíců. Na tamní Akademii přednášel o monumentální nástěnné malbě. Tehdejší lidový komisař pro vzdělání a umění Anatolij Lunačarskij ho pověřil výzdobou Klubu Rudé armády. Během prvomájových oslav v roce 1928 si Rivera pořídil 45 přípravných akvarelů, z projektu ale sešlo. Riverovy představy se od oficiální stalinistické kulturní linie lišily, takže mu sovětská vláda doporučila zemi opustit.\n\nV roce 1928 se Rivera rozvedl s Lupe Marín a rok nato se oženil s Fridou Kahlo. Tato umělkyně měla ze všech jeho manželek a partnerek na jeho tvůrčí a osobní život největší vliv. Roku 1929 také začal s pracemi na třech dalších nástěnných malbách: v Národním paláci, na Ministerstvu zdravotnictví a v Cortésově paláci ve městě Cuernavaca. Posledně jmenovanou zakázkou ho pověřil americký velvyslanec v Mexiku, který byl ctitelem jeho díla. V téže době byl Rivera pověřen řízením Akademie umění San Carlos. Po roce však musel na funkci rezignovat. Jeho koncepce, v níž ponechával studentům volnou ruku při stanovování obsahu a formy výuky, se v konzervativních kruzích zejména pedagogů setkala s odporem. V září 1929 byl Rivera vyloučen z komunistické strany Mexika. Důvody byly dva: jeho nesouhlas se Stalinovou kulturní politikou a fakt, že přijal zakázku od vlády za presidenta Callese. Tyto nezdary Riveru přiměly, že se rozhodl přijmout objednávky amerických investorů – čímž opět zadal příčinu k útokům ze strany komunistického tisku – a v roce 1930 odjel spolu s manželkou do Spojených států.\n\n Příjezd obou umělců do USA nebyl bez problémů. Rivera měl kvůli svému veřejně proklamovanému komunistickému smýšlení potíže se ziskem víza. Od prosince 1930 do února 1931 vytvářel Rivera v budově burzy v San Francisku nástěnnou malbu s názvem \"Alegorie Kalifornie\". Od dubna do června 1931 pracoval na nástěnné malbě \"Uskutečnění fresky\" pro San Francisco Art Institute. Vyjádřením respektu, kterému se Rivera v USA těšil, byla jeho velká retrospektiva, uspořádaná téhož roku newyorským Muzeem moderního umění. Po Matissovi byl Rivera druhý umělec, jehož dílo tato respektovaná instituce představila v takové šíři. V dubnu 1932 se Rivera a Kahlo usadili v Detroitu. Rivera zde pro Detroit Institute of Arts vytvořil fresku \"Moderní průmysl\". V témže roce navrhl výpravu a kostýmy pro balet mexického skladatele Carlose Cháveze \"Caballos de vapor\" (Koňská síla). Poslední zakázka, freska s tématem \"Člověk na rozcestí, hledící vstříc lepší budoucnosti\" pro Rockefeller Center v New Yorku, však skončila fiaskem. Malba měla zobrazovat negativní aspekty kapitalismu a perspektivy spravedlivější společnosti. Rivera do centra obrazu umístil portrét Lenina, který však nebyl na skice předložené komisi, která mu práci zadala. Protože odmítl portrét přemalovat, zadavatel mu vyplatil dohodnutý honorář a fresku nechal zničit. Za zmínku stojí, že Riveru při tvorbě fresky sledoval Jackson Pollock, který byl ve 30. letech pod silným vlivem mexické nástěnné malby. Po návratu domů pak Rivera v roce 1934 malbu realizoval v Palacio de Bellas Artes v Mexico City.\n\n Když se v roce 1933 Rivera s Kahlo vrátili do Mexika, nastěhovali se do domu na předměstí Mexico City, který pro ně v roce 1931 ve stylu Bauhausu postavil architekt Juan O'Gorman. Byl nazván \"Modrý dům\", v současnosti je v něm Museo Estudio Diego Rivera y Frida Kahlo. Rivera byl vládami podporovaným umělcem a dostával mnoho zakázek. V roce 1935 dokončil malbu na schodišti Palacio Nacional, kterou před odjezdem do USA přerušil. Roku 1936 realizoval čtyři fresky v baru hotelu Reforma. V letech 1941–1942 vyzdobil horní patro vnitřního dvora v Palacio Nacional. V dalším roce vznikly fresky v Národním kardiologickém ústavu. Roku 1946 namaloval nástěnné malby v novém Hotelu del Prado. Před tím, v roce 1940, se vrátil do USA, kde v San Francisku maloval pro Golden Gate International Exposition.\n\nJeho manželství s Fridou Kahlo procházelo různými peripetiemi. V roce 1937 poskytli ve svém Modrém domě útočiště Lvu Trockému a jeho manželce. Oba manželské páry zde žily až do roku 1939, kdy se Trocký, který v roce 1937 s Kahlo prožil milostnou aféru, po politické roztržce s Riverou odstěhoval. S Riverovými a Trockými se se během své návštěvy Mexika v roce 1938 setkal i André Breton, který zemi navštívil spolu s manželkou Jacqueline Lamba. Trocký onoho roku sepsal \"Manifest za svobodné revoluční umění\", který podepsali i Breton a Rivera. Kahlo i Rivera se postupně vzájemně odcizovali, každý z nich navázal několik mimomanželských poměrů. Výsledkem byl v listopadu 1939 rozvod. Brzy však poznali, že jeden druhého postrádají. Během Riverova pobytu v San Francisku se v roce 1940 znovu vzali.\n\nRivera byl vášnivým sběratelem předkolumbovského mexického umění. Velkou část svých příjmů investoval do nákupů různých artefaktů. Proto začal v roce 1942 ve čtvrti Coyoacán, kde stál rovněž jeho Modrý dům, stavět budovu s názvem Anahuacalli, kde svoji sbírku umístil. Dnes je zde muzeum, obhospodařující kolem 50 000 předmětů Riverovy sbírky.\n\nV roce 1943 se stal jedním z prvních členů Colégio Nacional, které sdružovalo prominentní mexické vědce, výtvarné umělce, literáty a hudebníky. Zároveň získal profesuru na Escuela Nacional de Pintura La Esmeralda. Toto jeho pedagogické působení se, na rozdíl od prvního v roce 1929, setkalo s příznivým ohlasem.\n\nSpolečně s José Clemente Orozkem a Davidem Alfaro Siqueirosem založili v roce 1947 v rámci Národního institutu výtvarného umění komisi pro nástěnnou malbu. Rivera považoval za začátek své umělecké kariéry rok 1899. Proto si v roce 1949 nechal Národním institutem výtvarného umění uspořádat velkou retrospektivní výstavu. V roce 1950 ilustroval limitovanou edici rozsáhlé básnické epopeje Pabla Nerudy \"Canto general\" (česky vyšla v roce 1978 pod názvem Veliký zpěv v překladu Jana Pilaře a Eduarda Hodouška), navrhl výpravu ke hře José Revuelty \"El cuadrante de la soledad\" (Kvadrant osamění), spolu se Siqueirosem, Orozkem a Rufino Tamayem zastupovali Mexiko na Benátském biennale a obdržel národní cenu za výtvarné umění.\n\nDosud nepoznané technické možnosti mu přinesla zakázka na podvodní mozaiku v polystyrenu pro vodárnu v parku Chapultepec v mexické metropoli. Když se v roce 1952 připravovala putovní výstava Dvacet století mexického umění, která putovala po Evropě, Rivera pro ni vytvořil menší mozaiku. Vzhledem k portrétům Mao Ce-tunga a Stalina však nebyla do výstavy zařazena. Rivera ji pak daroval \"čínskému lidu\". Jeho žádost o znovupřijetí do komunistické strany však byla znovu odmítnuta. Rivera se opět stal oficiálním mexickým komunistou až v roce 1954, kdy zemřela jeho manželka Frida Kahlo.\n\nDalší tři realizace nástěnných maleb přinesl rok 1953. Jednalo se o mozaiku na fasádě Teatro de los Insurgentes (Divadlo povstalců) v Mexico City, dokončil práce v kampusu Mexické univerzity a vytvořil nástěnnou malbu pro nemocnici La Raza (Rasa) rovněž v hlavním městě.\n\nV červenci 1955 se Rivera naposledy oženil. Vzal si vydavatelku a od roku 1946 svou galeristku Emmu Hurtado. V té době už Rivera věděl, že trpí rakovinou. Odkázal proto Modrý dům, rodinný dům Fridy Kahlo v Coyoacánu a dům Anahuacalli se sbírkou předkolumbovského umění lidu Mexika. Na konci roku 1955 podnikl spolu s manželkou cestu do Sovětského svazu, kde podstoupil léčbu rakoviny. Na zpáteční cestě navštívil Československo, Polsko a Německou demokratickou republiku.\n\nRivera zemřel 24. listopadu 1957 na infarkt. Stát však nesplnil umělcovo přání, aby byl jeho popel smíchán s popelem Fridy Kahlo a uložen v Modrém domě. Jeho ostatky spočívají v Pantheonu slavných osobností na národním hřbitově v Mexico City.\n\nZásadní pro Riverův umělecký vývoj byl pobyt v Evropě mezi roky 1907–1921. V Paříži poznal kubismus, ztělesňovaný pro něj Picassem, a inovativní malbu Cézannovu. Po návratu do Mexika se Rivera stal prominentním umělcem. Stal se jednou z vůdčích postav obnovy tradic tamního nástěnného malířství, iniciované umělci a sponzorované vládou. Věřil, že umění by mělo sloužit pracujícímu lidu a že by pro něj mělo být snadno dostupné. Soustředil se proto na vytváření rozsáhlých freskových souborů, jejichž námětem byla historie Mexika a sociální problémy jeho současnosti. Nástěnné malby tvořil především na stěnách veřejných budov. Vrcholu dosáhl na freskách ze 30. let, zejména na Ministerstvu veřejného vzdělávání a Národní zemědělské škole v Chapingu. \n\n\n"}
{"id": "612437", "url": "https://cs.wikipedia.org/wiki?curid=612437", "title": "Kde vládne ticho", "text": "Kde vládne ticho\n\n„Kde vládne ticho“, v originále „Where Silence Has Lease“, je v pořadí druhá epizoda druhé sezóny seriálu \"\".\n\nBěhem mapování kvadrantu Morgana detekuje USS Enterprise D oblak jakési černé hmoty, která zakrývá hvězdy za sebou. Kapitán Picard do něj vyšle sondu, avšak ztratí s ní kontakt, jakmile do oblaku vletí. Stejný osud potká i druhou.\n\nNáhle oblak obklopí celou Enterprise, aniž by způsobil nějaké škody. Dat hlásí, že senzory neodhalily nic. Ona prázdnota nemá žádnou hmotnost ani rozměr a logicky by tedy neměla existovat. Picard rozkáže zadat kurz směrem ven, ale nevede to k žádnému výsledku. Dat vypustí fixní maják, díky němuž zjistí, že loď se pohybuje v kruzích.\n\nNáhle se poblíž demaskuje romulanský válečný pták a zahájí palbu. Picard rozkáže ji opětovat a velmi podezřele snadno nepřítele zničí. Pak se na senzorech objeví USS Yamato (NCC-71807), sesterská loď Enterprise. Na volání ale neodpovídá, a tak jdou komandér Riker a Worf na průzkum. Zjistí, že na lodi nikdo není, že má tři můstky a nic tu není tak, jak má být.\n\nNa Enterprise Dat nalezne v prázdnotě trhlinu s hvězdami, kterou by se dalo uniknout, nicméně obsluha transportéru Miles O'Brien má potíže s přenosem Rikera a Worfa zpět, protože Yamato se začíná pozvolna ztrácet. Podaří se mu to těsně předtím, než se nadobro ztratí. Potom se objeví ještě několik dalších trhlin, ale pokaždé se uzavřou dřív, než se k nim Enterprise dostane. Picard tedy nařídí zastavit.\n\nPoradkyně Troi, která předtím nic necítila, nyní ucítí poblíž cosi zvědavého a inteligentního. O chvíli později se na hlavní obrazovce objeví obličej a identifikuje se jako Nagilum. Picard se snaží být k entitě přátelský, ale Nagilum jej ignoruje a začne pokládat přímé otázky ohledně lidské reprodukce a „limitované existence.“ Náhle sebou začne jeden z přítomných, pan Haskell, prudce zmítat a svalí se na zem. Doktorka Katherine Pulaská přispěchá rychle na pomoc, ale je mrtvý. Nagilum se zájmem pozoruje Picardovu rozezlenou reakci.\n\nPak oznámí, že hodlá experimentovat na posádce, aby lépe porozumělo smrti a že by to nemělo stát životy více než třetiny až poloviny lidí na palubě a zmizí. Po chvíli uvažování se Picard rozhodne aktivovat raději autodestrukci, než aby dovolil, aby mohlo být ublíženo někomu dalšímu.\n\nS postupujícím odpočítáváním se Picard odebere do své kajuty a pustí si hudbu. Brzy poté za ním přijde poradkyně Troi a Dat. Troi jej varuje, že autodestrukce Nagilum nezastaví, zatímco Dat mu pokládá otázky o povaze smrti. Pak říká, že by neměli ničit sami sebe. Troi souhlasí a označuje Picardovo rozhodnutí za špatné.\n\nPicard pojme podezření a ptá se počítače, kde se ve skutečnosti Dat nachází. Tím se prozradí, že jde o podvod od Nagilum, protože Dat se tou dobou nachází na můstku. Falešné postavy zmizí a Dat oznamuje, že prázdnota okolo se rozplynula (a loď se opět nachází v normálním vesmíru). Zatímco k výbuchu lodi zbývá už jen pár sekund, Picard přikazuje zadat náhodný kurz. Poté, co poznamená, že toto vše by mohlo být jen součástí iluze, vypíná autodestrukci.\n\nPotom se vrací do své kajuty, kde se náhle objevuje obličej Nagilum na obrazovce stolu a říká mu své hodnocení lidstva: „V ničem nenaleznete poklid. Vzpíráte se nevyhnutelnému. Těší vás bojovat. Jste sobečtí, nicméně oceňujete loajalitu. Jste zbrklí, rychlí v rozhodování, pomalí v tom se změnit. Je ohromující, že jste přežili.“ Usuzuje, že lidé nemají nic společného s jeho charakterem, ale Picard nesouhlasí a říká, že oba druhy mají společnou zvědavost. Nagilum s tichým pochichtáváním souhlasí.\n\n"}
{"id": "612444", "url": "https://cs.wikipedia.org/wiki?curid=612444", "title": "Hauke Fuhlbrügge", "text": "Hauke Fuhlbrügge\n\nHauke Fuhlbrügge (* 21. března 1966, Friedrichroda, Durynsko) je bývalý německý atlet, běžec, jehož hlavní disciplínou byl běh na 1500 metrů.\n\nPrvní úspěch zaznamenal coby reprezentant NDR v roce 1985 na juniorském mistrovství Evropy v Chotěbuzi, kde si doběhl pro bronzovou medaili. O dva roky později získal zlato na světové letní univerziádě v Záhřebu. Na halovém ME 1989 v nizozemském Haagu doběhl ve finále na 5. místě. V témže roce získal stříbrnou medaili na halovém MS v Budapešti, kde trať zaběhl v čase 3:37,80. O více než jednu sekundu byl rychlejší jen Ir Marcus O'Sullivan. Bronz bral Američan Jeff Atkinson.\n\nV roce 1991 vybojoval bronz na třetím MS v atletice v Tokiu. Na stupních vítězů ho doplnili Wilfred Kirochi (stříbro) z Keni a Noureddine Morceli z Alžírska. O rok později reprezentoval na letních olympijských hrách v Barceloně, kde skončil ve druhém semifinálovém běhu na 11. místě a do dvanáctičlenného finále nepostoupil.\n\n"}
{"id": "612445", "url": "https://cs.wikipedia.org/wiki?curid=612445", "title": "Middleman minority", "text": "Middleman minority\n\nMiddleman minority (angl.) či zprostředkovatelská menšina je výraz popisující menšinu (přistěhovaleckého původu), která, ačkoli je obětí diskriminace, nemá extrémně nízký sociální status. Existuje mnoho příkladů takových skupin, které dosáhly velké prosperity ve své hostitelské zemi i přes diskriminaci. Často přejímají roli mezičlánku mezi výrobcem a spotřebitelem, specializují se například na obchod a bankovnictví. Klasickým příkladem jsou Židé v novověku v Evropě či USA. \n\nDalší příklady:\n\nČlenové \"middleman minority\" jsou typicky velmi šetrní a spoří si velkou část svých příjmů. Zároveň mají pouze omezený kontakt s většinovou populací země, velká část jejich společenského života se odehrává v jejich společenství. Velmi si cení vzdělání. Tyto skupiny se obvykle stanou úspěšnými nedlouho po tom, co se do země přistěhují, ačkoli jsou zpočátku často velmi chudí. Vystoupat ve společenském žebříčku tak netrvá déle než jednu nebo dvě generace. Tyto menšiny obvykle představují ekonomický přínos pro hostitelské národy a často zakládají nové podniky.\nJejich finanční úspěch, skupinová koheze, předsudky, závist a jejich disproporční zastoupení na univerzitách a v odborných zaměstnáních však může vyvolat nenávist majoritní populace. Proto jsou zprostředkovatelské menšiny často terčem násilí, genocid, pogromů či jiných forem útlaku. Jiné etnické skupiny je často obviňují ze spiknutí proti jejich národu nebo z odsávání bohatství vytvořeného ostatními.\n\n"}
{"id": "612446", "url": "https://cs.wikipedia.org/wiki?curid=612446", "title": "Marcel Dionne", "text": "Marcel Dionne\n\nMarcel Dionne (*3. srpna 1951, Drummondville, Québec, Kanada) je bývalý kanadský hokejista. Odehrál 18 sezón v NHL, na přelomu sedmdesátých a osmdesátých let patřil mezi její největší hvězdy. V historické tabulce produktivity útočníků patří v NHL do první desítky. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSvoji hokejovou kariéru začínal v rodném Drummondvillu, kde hrával ve svých začátcích v klubu Drummondville Rangers. V pozdějším juniorském věku hrával v Ontario Hockey Association za tým St. Catharines Black Hawks, draftován byl v roce 1971 z celkově druhého místa. Jako první byl tehdy draftován Guy Lafleur, hráč, který byl hlavní postavou finálového protivníka Dionnova týmu v ostře sledovaném finále juniorského poháru Richardson Cup.\nMarcel Dionne se od sezóny 1971/1972 stal členem Detroit Red Wings. V té době se jednalo o spíše podprůměrný tým, který ve čtyřech sezónách nedokázal postoupit do bojů o Stanley Cup. V roce 1975 tak díky svému agentu podepsal smlouvu s Los Angeles Kings, která mu zajišťovala 300 tisíc dolarů ročně. Tehdy to znamenalo nejdražší smlouvu v historii hokeje. Spolu s Charlie Simmerem a Davem Taylorem vytvořil slavnou útočnou řadu zvanou Triple Crown Line. Vyznačovali se vysokou produktivitou v základní části (celkem sedmkrát tam překonal hranici sta bodů v sezóně), téměř pravidelně se přiváděli Los Angeles do play-off, tam však na žádný úspěch nedosáhli a maximem bylo druhé kolo. V Los Angeles odehrál jedenáct a půl sezóny než byl po neshodách s trenérem Patem Quinnem vyměněn do New York Rangers. S nimi s první sezóně opět vypadl v prvním kole play-off a ve zbylých dvou sezónách se do bojů o Stanley Cup Rangers vůbec nedostali. Dionne ukončil svou kariéru v roce 1989, aniž by Stanley Cup získal.\n\n\n\nDo kanadské hokejové reprezentace byl nominován již v roce 1972 pro Sérii století, k žádnému utkání však nenastoupil. Vynahradil si to dvojnásobnou účastí na Kanadském poháru, kde Kanada skončila v roce 1976 na prvním a v roce 1981 na druhém místě. Čtyřikrát se také účastnil mistrovství světa, v roce 1978 byl vyhlášen nejlepším útočníkem turnaje.\n\n\n"}
{"id": "612448", "url": "https://cs.wikipedia.org/wiki?curid=612448", "title": "Carl Erhardt", "text": "Carl Erhardt\n\nCarl Erhardt (15. února 1897 Beckenham, Kent, Velká Británie – 3. května 1988) byl britský lední hokejista.\n\nNa rozdíl od většiny svých britských spoluhráčů té doby nevyrůstal v Kanadě. Hokej se naučil hrát ve školních letech v Německu a Švýcarsku. Byl také výborným tenistou, lyžařem a vodním lyžařem.\n\nBritánii reprezentoval na mistrovství světa v letech 1931, 1934 a 1935. V roce 1936 byl kapitánem britského týmu na Olympijských hrách 1936, který vybojoval zlatou medaili, jedinou britskou zlatou hokejovou medaili v historii ZOH. Šlo tehdy také současně o titul mistrů světa. Ze dvanácti hráčů týmu byl tehdy Erhardt jediný, kdo neměl také kanadské občanství. V době turnaje mu bylo již 39 let (je nejstarším hokejistou, který kdy na olympijských hrách zlato vybojoval) a ihned po tomto úspěchu ukončil aktivní kariéru.\n\nPoté dělal hokejového rozhodčího a funkcionáře v Britské asociaci ledního hokeje. V roce 1998 byl posmrtně zvolen členem Síně slávy Mezinárodní hokejové federace.\n"}
{"id": "612450", "url": "https://cs.wikipedia.org/wiki?curid=612450", "title": "Portugalský podengo", "text": "Portugalský podengo\n\nPortugalský podengo ( ), někdy též portugalský králičí pes, je portugalské národní psí plemeno. Dělí se na tři velikostní rázy (velký, střední, malý) a každý ráz dále podle druhu srsti (krátkosrstý, dlouhostrstý). Chová se především jako společenský, závodní (coursing) či lovecký pes. Je velmi rychlý, hbitý a extrémně odolný.\n\nV České republice se řadí mezi málopočetná plemena, a to ještě jen u jeho malého velikostního rázu a hladkosrsté variety (střední a velký ráz se v ČR nevyskytuje).\n\nToto plemeno bývalo používáno v dřívějších dobách k lovu. Portugalský podengo velký (\"Podengo Português Grande\") se používal převážně pro lov vysoké zvěře a prasat. Portugalský podengo střední (\"Podengo Português Medio\") pak především lovil menší zvěř – králíky atd. Portugalský podengo malý (\"Podengo Português Pequeno\") byl vyšlechtěn ze středního podenga, ale bez ztráty svých schopností, za účelem vyhánění králíků z nor (tam se střední nedostane).\nNěkteré teorie tvrdí, že tento typ psa pochází z Malé Asie (oblast osídlená Féničany – asi 700 let před naším letopočtem), odtud se přes severní Afriku dostal do Středomoří a díky fénickým obchodníkům konečně do Portugalska. Velký výskyt králíků v těchto dobách nejen v Portugalsku a lovecký styl plemene zapříčinily jeho rozšíření v těchto oblastech.\n\nRůznorodé vědecké genetické výzkumy ovšem došly k závěru, že podengo je typ psa, vztahujícího se ke zbytku evropských loveckých psů a není primitivnější než většina z nich.\n\nS rozvojem zemědělství v Portugalsku v minulém století používání psů pro lov upadalo a zájem o plemeno také. Nejhůře dopadl velký podengo, kterému ještě před několika lety hrozilo vymření – přestože je to portugalské národní plemeno, jeho záchranou se zabývají v celé zemi pouze dvě chovatelské stanice. Střední a především malý ráz mají ve světě daleko více nadšenců – mimo samotné Portugalsko je to Finsko, Švédsko, Spojené království, Německo a USA.\n\n\"Shrnutí standardu F.C.I. – Standard č. 94 / 03.11.1999 / GB\"\n\nVzhledem ke svým fyzickým dispozicím jsou vhodní pro lov, jak samostatně, tak i ve smečce. Dobří jsou však také jako hlídači (nejsou však agresivní).\n\nPortugalský podengo střední je středně velký pes vyvážené proporce, silné kostry a dobrého osvalení. Povahově je odolný, nenáročný, velmi živý a chytrý. Hlava se výrazně sužuje směrem k čenichu (špičce tlamy), lebka z profilu skoro rovná, oblast mezi ušima je plochá, sotva patrný stop. Krk je silný, rovný, přiměřeně dlouhý. Charakteristický je dlouhý, rovný (může být mírně spáditý) trup, hřbetní linie je rovná nebo mírně vyklenutá. Bedra jsou rovná či mírně vyklenutá, silná a osvalená. Záď je střední délky, rovná nebo mírně spáditá, široká a osvalená. Hrudník dlouhý a hluboký. Břicho je mírně vtažené a spodní linie mírně stoupá. Ocase se sužuje směrem ke špičce, je silný, tlustý, střední délky, nasazený vysoko. V pohybu je nesený vzhůru – nesmí být však přetočen. V klidu je svěšený mezi zadními končetinami. Hrudní končetiny dobře osvalené, rovné a vertikální při pohledu z boku a zepředu. Zadní končetiny dobře osvalené, rovné a souběžné. Strst je střední délky, bez podsady. U krátkosrsté variety je hladká a hustější. Dlouhosrstá varieta má drátovitou srst a pod spodní čelistí je patrná bradky. Převládajíci barvy jsou žlutá, béžová, černá a bílá – ta buď jako znaky nebo základ se znaky v prvních třech barvách. Pohyb je rychlý a lehkonohý.\nU malé varianty je popis obdobný jako u středního podenga, jde však spíše o malého psa s protaženými proporcemi a mírně vyklenutou nebo rovnou lebkou. Délka těla přesahuje kohoutkovou výšku a končetiny jsou krátké, předloktí rovné nebo málo stočené dovnitř.\n\nVelký podengo se od středního liší tím, že jde o silnějšího psa se spoustou hmoty.\n\n"}
{"id": "612451", "url": "https://cs.wikipedia.org/wiki?curid=612451", "title": "Strenči", "text": "Strenči\n\nStrenči () je malé město v severovýchodní části Lotyšska, v historickém regionu Vidzeme. Město leží na pravém břehu řeky Gauja. Městem je od roku 1928. Město obklopují ze severu a západu rašeliniště.\n"}
{"id": "612459", "url": "https://cs.wikipedia.org/wiki?curid=612459", "title": "Celaeno", "text": "Celaeno\n\nCelaeno je jméno hvězdy 16 Tauri z hvězdokupy Plejády v souhvězdí Býka. Celaeno má zdánlivou hvězdnou velikost +5,46 a patří ke spektrální třídě B7IV. Celaeno je vzdálen od Země 430 světelných let.\n\nU Celaena nastávají, stejně jako ostatních hvězdy Plejád, příležitostně zákryty Měsícem.\n\n"}
{"id": "612461", "url": "https://cs.wikipedia.org/wiki?curid=612461", "title": "Philibert Borie", "text": "Philibert Borie\n\nPhilibert Borie (1759 – 1832) byl francouzský lékař. Během Velké francouzské revoluce zastával jen několik dní úřad pařížského starosty.\n\nJako profesor fyziologie a později patologie působil na lékařské fakultě Pařížské univerzity a byl též lékařem v nemocnici Hôtel-Dieu. V roce 1791 byl zvolen členem pařížské městské rady a působil zde do roku 1792. Dne 7. července 1792 byl zvolen pařížským starostou, ale již 13. července byl odvolán a funkci převzal opět Jérôme Pétion de Villeneuve.\n"}
{"id": "612463", "url": "https://cs.wikipedia.org/wiki?curid=612463", "title": "9K22 Tunguska", "text": "9K22 Tunguska\n\n9K22 Tunguska (označení v rámci armády, v indexu GRAU 2K22, dále Tunguska M-1, v V kódu NATO: \"SA-19 Grison\") je sovětský hybridní, samohybný protiletadlový raketový komplet krátkého dosahu. Jeho primárním účelem je protivzdušná obrana pozemních vojsk proti nízkoletícím cílům, s možností palby i proti pozemním cílům. Pro bodovou obranu může využít dvojici 30mm kanónů, zatímco na vzdálenější cíle útočí pomocí protiletadlových řízených střel. Do služby v sovětské (nyní ruské) armádě byl systém zaveden roku 1982 jako náhrada protiletadlového systému ZSU-23-4.\n\nSystém Tunguska-M1 nese osm protiletadlových řízených střel 9M311-M1 s operačním dosahem 15–10000 metrů proti vzdušným cílům. Pro boj na kratší vzdálenosti má systém dva 30mm kanóny 2A38M s kadencí 5000 ran za minutu. Dostřel kanónů činí 3000 metrů proti vzdušným a 4000 metrů proti pozemním cílům. Veškerá elektronika a další subsystémy jsou společně s výzbrojí umístěny na 34tunovém pásovém podvozku GM-352 s hydropneumatickým odpružením, vybaveném pancéřovanou věží.\n\n\n\n"}
{"id": "612468", "url": "https://cs.wikipedia.org/wiki?curid=612468", "title": "Spenglerův pohár 2000", "text": "Spenglerův pohár 2000\n\n74. ročník Spenglerova poháru se uskutečnil od 26. do 31. prosince 2000. Všechny zápasy se hrály v hale Vailant Areně v Davosu. Vítězem se stal tým HC Davos.\n\n\n\n"}
{"id": "612471", "url": "https://cs.wikipedia.org/wiki?curid=612471", "title": "Kurošicudži", "text": "Kurošicudži\n\nKurošicudži (; anglicky \"Black Butler\") je japonská manga z roku 2006. Vznikl podle ní anime seriál. K anime vznikla i druhá série s novým dějem a postavami, které v manze nebyly.\n\nDostáváme se do Anglie za vlády královny Viktorie, tj. do konce 19. století.\nHlavní postavou je dvanáctiletý Ciel, kterému při požáru zemřou rodiče (Cielovi tehdy bylo 10 let). Ciel je jediným právoplatným dědicem rodinné společnosti, jenže je to ještě dítě a pokud chce udržet společnost, musí mít při sobě někoho velice schopného. Ciel udělá něco, co by asi žádné dítě v životě nenapadlo – upíše svou duši démonovi. Démon – Sebastian – se stane vrchním sluhou mladého hraběte a pečlivě se stará o jeho záležitosti. Jenže Ciel nechce jen udržet rodinný podnik, ale chce se také pomstít lidem, kteří mu vzali vše, co kdy miloval, a zároveň chce sloužit královně a zničit vše, co je jí trnem v oku. Ciel postupně odhaluje celou pravdu o smrti svých rodičů a také nezapomíná na to, že se pomalu blíží den, kdy Ciel naplní smlouvu, kterou uzavřel se Sebastianem.\n\nZatímco v první sérii se celý příběh točil kolem třináctiletého Ciela, v druhé sérii na scénu nastupuje další hrabě. Konkrétně Alois Trancy a jeho věrný pavoučí komorník Claude Faustus.\nKdyž byl Alois menší, přičiněním démona mu zemřel mladší bratr, kterého nadevše miloval. Krátce potom se dostal do rukou hraběte Trancyho, který si liboval v mladých chlapcích. V Aloisi stále narůstala zlost, odpor a nenávist jak k straci, tak k vrahu jeho bratra. Právě proto se uchýlil k zavolání pavoučího démona Claudeho a sepsáním smlouvy. Alois se prohlásil za syna hraběte Trancyho, který „nešťastně“ zemřel, a tedy i za dědice celého jeho majetku. A zahájil svou pomstu vůči Sebastianovi. Věřil totiž, že on je viníkem celého jeho neštěstí. Rozhodl se, že mu vezme jeho nejcennější věc, tedy Ciela, který se probouzí opět k životu, ale bez svých vzpomínek. Začíná souboj mezi Cielem a Aloisem a hlavně mezi Sebastianem a Claudem, který si začíná uvědomovat, že duše Ciela je mnohem chutnější než duše Aloise.\nCielův komorník a démon, kterému Ciel upsal svoji duši. Ciela nejdříve vidí jen jako jídlo, ale později ho začne mít rád a všímat si že Ciel není jen obyčejná duše, kterou by se mohl nakrmit a proto je rozhodnut vzít si jeho duši. Sebastian Ciela oslovuje jako \"Bot-chan\" (neboli v překladu \"Mladý pán\"). Je velmi zručný ve všech oborech, od vaření, starání se o dům, tak boji s potenciálními nepřáteli.\n\nDvanáctiletý šlechtic (později třináctiletý), který přišel o oba rodiče. Aby nalezl jejich vraha, uzavřel smlouvu s démonem. Ten mu musí do doby, než dosáhne pomsty svých rodičů, věrně sloužit. Poté mu Ciel dá svoji duši. Slouží věrně anglické královně jako \"Královnin hlídací pes a strážce podsvětí.\"\n"}
{"id": "612477", "url": "https://cs.wikipedia.org/wiki?curid=612477", "title": "TESCAN", "text": "TESCAN\n\nZnačka TESCAN je spojena s českou akciovou společností TESCAN ORSAY HOLDING a.s. založenou v roce 1991 několika vývojovými a servisními pracovníky ze zaniklé společnosti Tesla (podnik) Brno. Sídlo vedení společnosti je v Brně, které je tradičním výzkumným centrem elektronové mikroskopie.\n\nTESCAN ORSAY HOLDING, a.s. patří mezi světové dodavatele přístrojové techniky a vědeckých zařízení pro oblasti mikro- a nanotechnologie. Svou pozici si firma vybudovala především díky vývoji a produkci rastrovacích elektronových mikroskopů se širokou škálou aplikací dle specifických požadavků zákazníka.\n\nHistorie společnosti TESCAN ORSAY HOLDING a.s. je úzce spjata s národní společností Tesla Brno a Českou akademií věd - Ústav přístrojové techniky Brno - zkráceně ISI Brno. Tesla Brno ve spolupráci s ISI Brno vyvíjela a vyráběla elektronové mikroskopy v době Československa. Jeden z prvních velmi úspěšných mikroskopů byl model Tesla BS 242, který získal zlatou medaili na výstavě EXPO 1958. Tesla vyrobila více než 3000 mikroskopů různých modelů za dobu 30leté existence a exportovala do více než 20 zemí. Po sametové revoluci se Tesla rozpadla na několik malých společností. Mnoho z nich se stále zabývalo podnikáním v oblasti elektronových mikroskopů.\nJednou z takových společností byla i firma TESCAN s.r.o., která byla založena vývojovými a servisními pracovníky firmy Tesla. Jméno TESCAN je odvozeno od slov TEsla a SCANning (skenování - rastrování). Původně malá firma vyrábějící programovatelné řídící jednotky, digitizéry pro starší analogové rastrovací elektronové mikroskopy a drobné příslušenství se dnes, díky vlastnímu výzkumu a kvalitním výrobkům, řadí mezi světové výrobce SEM.\n\nVývoj společnosti:\n\n\nJe několik způsobů, jak dělit rastrovací elektronové mikroskopy (SEM) značky TESCAN.\n\n\n\nKlasické SEM\nKlasické rastrovací elektronové mikroskopy disponují pouze FEG tubusem nebo pracují s termoemisními elektronovými zdroji (wolframová vlákna nebo vlákna LaB). Nemají tedy FIB tubus.\nKombinované SEM\nKombinované SEM, tedy mikroskopy s kombinací iontových a elektronových svazků, lze pak dále rozdělit na základě druhu FIB (soustředěný iontový svazek). Existují dva základní FEG tubusy a dva typy FIB tubusů. Jejich kombinací získáme čtyři různé kombinace iontových a elektronových svazků.\n\nPro provoz elektronového mikroskopu je klíčové vakuum, protože případné molekuly plynu uvnitř komory by způsobily rozptyl primárního elektronového paprsku. Na druhou stranu nevodivé vzorky a vzorky obsahující větší množství vody může vyžadovat snížení vakua v komoře. V takových případech je komora naplněna inertním plynem, který pomáhá odklánět náboj nahromaděný na povrchu nevodivých vzorků. Vakuový systém mikroskopu musí být pro tyto účely speciálně určen. Rozlišení mikroskopu pracujícího pod nízkým vakuem je horší, než u mikroskopu pracujícího pod vysokým vakuem. Mikroskopy značky TESCAN, které jsou schopny pracovat v režimu nízkého vakua jsou označeny \"U\" (např. MIRA3 LMU) a naopak mikroskopy operující ve vysokém vakuu jsou označeny \"H\" (např. MIRA3 LMH).\n\n"}
{"id": "612482", "url": "https://cs.wikipedia.org/wiki?curid=612482", "title": "Taygeta", "text": "Taygeta\n\nTaygeta je jméno hvězdy 19 Tauri z hvězdokupy Plejády v souhvězdí Býka. Taygeta má zdánlivou hvězdnou velikost +4,30 mag a patří ke spektrální třídě B<nowiki>6</nowiki>IV. Od Země je vzdálena 372,75 světelných let.\n\nU Taygety nastávají, stejně jako u ostatních hvězd Plejád, příležitostně zákryty Měsícem.\n\n"}
{"id": "612485", "url": "https://cs.wikipedia.org/wiki?curid=612485", "title": "Choroidní plexus", "text": "Choroidní plexus\n\nChoroidní plexus (\"plexus chorioideus\") je hustě prokrvená část mozku, jejíž hlavní funkcí je výroba mozkomíšního moku. Choroidní plexus je tvořen záhyby omozečnice (pia mater), v nichž je vyvinuta síť fenestrovaných krevních vlásečnic, a tenkou epiteliální vrstvou ependymálních buněk. U člověka se nachází na stropě III. a IV. mozkové komory a dále také v části stěn (I. a II.) laterálních komor.\n\nVlásečnice procházející choroidním plexem jsou plné drobných otvorů, díky nimž mohou rozpustné látky procházet volně ven. Na bazolaterální straně epiteliální buňky aktivně přijímají např. vitamíny a nukleosidy a na základě iontové výměny (antiportu) přijímají Na a Cl. Svou apikální stranou (kde se nachází mikroklky) jsou epiteliální buňky směřovány do dutin mozkových komor a vylučují do nich ionty a další důležité složky mozkomíšního moku. Voda následuje ionty na základě osmotického gradientu.\n"}
{"id": "612500", "url": "https://cs.wikipedia.org/wiki?curid=612500", "title": "Poslední Homerun", "text": "Poslední Homerun\n\nPoslední Homerun je baseballový turnaj, který pořádá baseballový klub Tempo Titans Praha, vždy na konci baseballové sezóny. První ročník turnaje se uskutečnil v roce 1994. Turnaj se hraje v baseballovém a softballovém areálu TJ Tempo Praha na Praze 12 Kamýku.\n\n"}
{"id": "612505", "url": "https://cs.wikipedia.org/wiki?curid=612505", "title": "HK Bled", "text": "HK Bled\n\nHK Bled (celým názvem: Hokejski klub Bled) byl slovinský klub ledního hokeje, který sídlil v Bledu v Hornokraňském regionu. Založen byl v roce 1959. Klub byl účastníkem poslední sezóny jugoslávské nejvyšší soutěže v 1990/91. V roce 1998 se mládež klubu oddělila a vytvořila novou organizaci pod názvem HK MK Bled. Starý klub zaniká v roce 2003. Klubové barvy byly modrá, bílá a červená.\n\nSvé domácí zápasy odehrával v hale Hokejska dvorana Bled s kapacitou 1 736 diváků.\n\nZdroj: \n\n\nZdroj: \n\n\n"}
{"id": "612507", "url": "https://cs.wikipedia.org/wiki?curid=612507", "title": "Mongeovo promítání", "text": "Mongeovo promítání\n\nMongeovo promítání je promítací metoda v technickém kreslení. V praxi pro zhotovení výrobní dokumentace se však nevyužívá. Využívá rovnoběžného pravoúhlého promítání objektu do dvou na sebe kolmých rovin (průměten) – půdorysny (ve vodorovné poloze) a nárysny (ve svislé poloze). \n\nOproti běžnému rovnoběžnému promítání dovoluje přidání další průmětny jednoznačnější přiřazení bodů technického výkresu k bodům v prostoru a tím lepší zachycení trojrozměrného objektu do dvojrozměrného výkresu.\n\nJméno této metodě dal francouzský přírodovědec, revoluční politik a matematik Gaspard Monge (1746 – 1818), jenž je pokládán za otce deskriptivní geometrie.\n\nNejprve promítáme kolmo na vodorovnou rovinu π (půdorysnu) – promítací přímky jsou svislé, jde tedy o pohled shora (půdorys).\n\nPoté promítáme kolmo na svislou rovinu ν (nárysnu) – promítací přímky jsou kolmé, jde tedy o pohled zepředu (nárys).\n\nPohledy kreslíme bez přihlížení k obsahu sklopené druhé průmětny tudíž se obrazy v jednotlivých průmětnách prolínají a jejich polohu v souřadnicovém systému popisuje vzdálenost od základnice (osa Y) potažmo od nulového bodu \n\nsdružené průměty přímky b jsou tvořeny dvojicí přímek a to jejím půdorysem b1 a nárysem b2, kde bod A leží na přímce b (obr.1)\n\nDalší polohy přímek:\n\n\n\n\nPřímka/přímky i bod/body, které určují rovinu, mohou ležet na okraji nebo v libovolné části roviny.\n\nPolohové úlohy:\n\nvzájemná poloha základních útvarů, např. bodů, přímek a rovin\n\n"}
{"id": "612514", "url": "https://cs.wikipedia.org/wiki?curid=612514", "title": "Akce grupy na množině", "text": "Akce grupy na množině\n\nAkce grupy na množině je jisté zobrazení mezi množinou a grupou (definované níže) s odpovídajícími vlastnostmi. Má spojitost např. se studiem automorfismů či charakteristických podgrup.\n\nNechť formula_1 je grupa a formula_2 neprázdná množina. Zobrazení formula_3 nazveme \"akcí grupy formula_1 na množině formula_2\" (také \"působením formula_1 na formula_2\") jestliže:\n\nJinak řečeno prvek formula_14 působí na formula_15 stejně, jako působí formula_16 na formula_11.\n\nNechť formula_1 působí na formula_2 a pro pevně zvolené formula_20 označme formula_21 zobrazení formula_22 dané předpisem formula_23. Pak platí:\n\nZobrazení formula_29 se nazývá reprezentace permutacemi odpovídající dané akce grupy formula_1 na množině formula_2.\n\nAkce grupy formula_1 na formula_2 se nazývá \"triviální\", resp. \"věrnou\", jestliže formula_34, resp. reprezentace permutacemi odpovídající této akci je injektivní zobrazení.\n\nJádro akce grupy formula_1 na množině formula_2 se nazývá množina formula_37 (přičemž tato množina je shodná s formula_38).\n\nJe-li pevně zvolen prvek formula_11, pak množinu formula_40 nazýváme stabilizátor prvku formula_41. Platí, že jádro akce je průnikem všech stabilizátorů (symbolicky formula_42).\n\nStabilizátor prvku formula_11 tvoří podgrupu grupy G a jádro akce je dokonce normální podgrupu této grupy.\n\nMnožina formula_44 se nazývá orbita prvku formula_41.\n\nAkce grupy G se nazývá \"tranzitivní\", jestliže má právě jednu orbitu (tj. formula_46).\n\nPůsobí-li grupa G na konečné množině A, pak platí, že formula_47.\n\nŘíkáme, že grupa formula_48 má na formula_49 tranzitivní akci, pokud pro každé formula_50 existuje formula_51 takové, že formula_52. \n\nEkvivalentně, akce je tranzitivní pokud pro jedno pevné formula_53 a každé formula_54 existuje formula_51 takové, že formula_52 a formula_48 má tedy jenom jednu orbitu.\n\nPokud má formula_48 na množině formula_49 tranzitivní akci, můžeme množinu formula_49 reprezentovat jako homogenní prostor\nkde formula_62 je stabilizátor jednoho prvku formula_63 a formula_64 je množina levých rozkladových tříd. Identifikace je formula_65 a je jednoznačná,neboť\nZobrazení formula_72 je tedy bijekce.\n\nReprezentace množiny jako levých rozkladových tříd formula_64 se nazývá v geometrii homogenní prostor a tvoří základ tzv. Kleinovy geometrie. Například Eukleidovské geometrii jsou vlastní Eukleidova grupa Euc(n) všech rotací, zrcadlení a posunutí. Tato grupa má na Eukleidově prostoru tranzitivní akci a stabilizátor pevně daného bodu je grupa O(n) všech otočení a zrcadlení takových které bod zachovávají. Eukleidův prostor formula_74 dimenze formula_75 tedy můžeme reprezentovat jako \n\n"}
{"id": "612519", "url": "https://cs.wikipedia.org/wiki?curid=612519", "title": "Sky Multichannels", "text": "Sky Multichannels\n\nSky Multichannels byl balíček analogových televizních kanálů nabízených společností British Sky Broadcasting. Tyto kanály byly vysílány na satelitech Astra na pozici 19.2° E. Vysílání bylo zahájeno 1. září 1993. Tato služba byla vyvinuta tehdejším CEO společnostiSamem Chisholmem a Rupertem Murdochem. Byla součástí nové strategie BSkyB - přesunu k pouze placenému modelu služeb. Tato služba byla nabízena až do 27. září 2001, tedy do dne, kdy Sky přestala kvůli digitalizaci vysílat analogově. Cena byla původně £ 6.99 měsíčně, pro zájemce, kteří se přihlásili před začátkem září 1993 byla cena na několik měsíců snížena na 3.99£ měsíčně. V případě předplatného kanálů Sky Sports a/nebo Sky Movies byl tento balíček zdarma. Kanály byly kódovány za použití systému VideoCrypt od společnosti NDS Group, pro jejich sledování byl vyžadován měsíční poplatek, dekodér pro systém VideoCrypt a platná dekódovací karta.\n\nJeště před spuštěním služby vysílaly na satelitech Astra některé kanály, které měly být přidány do tohoto balíčku. Některé byly nekódované, jiné kódované pomocí systému Videocrypt, k jehož rozkódování sloužil pouhý dekodér (bez dekódovací karty):\n\nDalšími kanály spuštěnými 1. září 1993 pro potřeby tohoto balíčku byly :\n\nDo balíčku Sky Multichannels byly časem přidány další kanály, jako QVC, která spustil vysílání 1. října 1993 a nebo kanál VH1, který zahájil vysílání 1. října 1994. Když byl však kanál VH1 spuštěn v Německu (v roce 2005), BSkyB naprogramoval dekodéry VideoCrypt tak, aby nepřijímaly německou verzi kanálu, která byla dostupná zdarma. Nick-at-Nite, který byl součástí původních plánů balíčku nakonec vysílat nezačal.. 3. října 1994 také začaly jako součást balíčku vysílat kanály Sky Soap a Sky Travel. Vypuštění satelitu Astra 1D umožnilo Sky rozšířit jak balíček Multichannels, tak i spuštění Pay-per-view služby Sky Box Office. \n\nSoučástí balíčku byly také kanály Sky News a CNBC Europe, tyto byly ale k dispozici FTA. Kanál QVC, který byl původně součástí balíčku, zahájil v roce 1995 také vysílat v režimu FTA.\n\nNové kanály, které byly přidány do baličku Sky Multichannels byly zpoplatněny částkou 15 pencí za předplatitele měsíčně.\n\nPůvodní plány počítaly i se spuštěním evropského balíčku Multichannels, který měl být kódován také systémem VideoCrypt. Tento balíček, provozovaný také společností BSkyB, však nakonec vysílání nespustil. I přesto však spustila 1. listopadu 1993 vysílání služba MultiChoice Kaleidoscope. Tuto službu provozovala společnost Network Holdings, která měla sídlo v Jihoafrické republice, a neměla nic společného s BSkyB. Kanály byly kódovány systémem VideoCrypt 2. Nabídka této platformy nabízela v základní nabídce kanály The Children's Channel (jen v Beneluxu), Discovery, MTV, CMT Europe a QVC, a jako prémiové nabízela Filmnet a The Adult Channel\n\nSky Multichannels provozoval zároveň na satelitu Astra 1C na transpondéru 47 speciální kanál, na kterém byly vysílány ukázky z kanálů obsažených v balíčku. Tento kanál byl vysílán volně. Tento kanál vysílal uprostřed reklamy a okolo tohoto rámečku 12 kanálů, z toho i některé anglické, které nebyly součástí balíčku. Tento kanáíl byl však 19. srpna 1994 nahrazen novým kanálem Sky Sports 2.\n\nPokud byly vysílány na kanále Sky One některé sportovní přenosy, byly na dobu jejich vysílání pro všechny předplatitele Sky Sports zdarma zpřístupněny i všechny kanály v balíčku Sky Multichannels.\n\nBSkyB slibovalo v televizních reklamách také kanály, které nakonec nebyly spuštěny, za což se dočkala velké kritiky ze strany zákazníků.\n\nKvůli rozmachu digitální televize a platformy Sky Digital, která nabízela mnohem více kanálů bylo v roce 2000 oznámeno, že všechny analogové kanály, včetně kanálů v balíčku Sky Multichannels ukončí v roce 2001 analogové vysílání. Analogové kanály byly postupně vypínány už od února 2000, v květnu 2001 však BSkyB oznámila, že všechny kanály nevypne již v červnu, jak bylo původně v plánu, ale kvůli tomu, že analogové vysílání přijímalo ještě 242 000 zákazníků, bude vypnutí posunuté na září. Poslední kanál v analogu, Sky One, byl vypnut 27. září 2001.\n\n\n"}
{"id": "612531", "url": "https://cs.wikipedia.org/wiki?curid=612531", "title": "Západosaská vysoká škola Cvikov", "text": "Západosaská vysoká škola Cvikov\n\nZápadosaská vysoká škola Cvikov (: ), zkratka: WHZ, je státní technická vysoká škola založená roku 1897 v saském městě Zwickau. V zimním semestru 2009/2010 se na ní vzdělávalo 5 200 studentů.\n\nHlavní sídlo vysoké školy se nachází ve Cvikově a její další sídla se nalézají ve městech Reichenbach (studijní obory \"Architektura\" a \"Textilní a kožedělné inženýrství\"), Schneeberg (\"Design\") a Markneukirchen (\"Výroba a design hudebních nástrojů\").\n\nV roce 2009 škola nabízela 36 studijních oborů, kde studovalo 4 800 studentů. Na vysoké škole působilo 173 profesorů.\n\n\n\n"}
{"id": "612537", "url": "https://cs.wikipedia.org/wiki?curid=612537", "title": "Eckert", "text": "Eckert\n\nEckert nebo Ekert může být příjmení těchto osob:\n\n\n\nViz také Ekert\n"}
{"id": "612539", "url": "https://cs.wikipedia.org/wiki?curid=612539", "title": "M1097 Avenger", "text": "M1097 Avenger\n\nM1097 Avenger je americký hybridní protiletadlový komplet, který ve své výzbroji kombinuje osm protiletadlových řízených střel FIM-92 Stinger s jedním 12,7mm kulometem FN Herstal. Celý komplet je standardně umístěn na podvozku terénního automobilu HMMWV, lze ho ale používat i z jiných platforem. Posádka je dvoučlenná. První komplety Avenger byly objednány v roce 1987 a celkem jich bylo vyrobeno přes 1000. Mezi zahraniční uživatele patří Čínská republika a Egypt.\n\n"}
{"id": "612553", "url": "https://cs.wikipedia.org/wiki?curid=612553", "title": "Rhodotoruliáza ptáků", "text": "Rhodotoruliáza ptáků\n\nRhodotoruliáza ptáků je sporadicky se vyskytující a chronicky probíhající dermatomykóza ptáků, vyvolávaná plísní \"Rhodotorula mucilaginosa\", někdy také \"R. glutins\" a \"R. minuta\". Roste při 37 °C na plísňovém mediu ve formě hladkých, kulatých a červeně pigmentovaných kolonií. Identifikace se provádí podle mikroskopické morfologie mycelia a kolonií, fermentačními a asimilačními testy.\n\nZdrojem infekce bývá kontaminovaná podestýlka. K infekci dochází kontaktem, predilekčními faktory jsou poškozená kůže a imunosuprese. U postižených ptáků se teprve po pečlivé prohlídce zjišťují mazlavé, žlutohnědé změny na kůži, které jsou mikroskopicky charakterizovány zánětlivě edématózními anebo nekrotickými změnami a nálezem dermatomycet. Diagnóza se stanovuje histologickým vyšetřením změněné kůže a kultivací.\n\nDiferenciálně diagnosticky je nutné odlišit mykózy způsobované \"Trichosporum cutaneum\", stafylokokové a E. coli dermatitidy, případně roztoče kůže (\"Epidermoptes bilobatus\").\n\nTerapie není známa. Preventivně se doporučují obecná protinákazová opatření (kontrola podestýlky a mikroklimatu).\n\n\n"}
{"id": "612556", "url": "https://cs.wikipedia.org/wiki?curid=612556", "title": "Šarlota Meklenbursko-Střelická", "text": "Šarlota Meklenbursko-Střelická\n\nŠarlota Meklenbursko-Střelická ( \"Sophie Charlotte von Mecklenburg-Strelitz\") (19. května 1744, Mirow – 17. listopadu 1818, Kew) byla rozená princezna meklenbursko-střelická a jako manželka britského krále Jiřího III. britská královna.\n\nJejími rodiči byli vévoda meklenbursko-střelický Karel Ludvík Fridrich a jeho manželka Alžběta, saská princezna. Šarlota se narodila jako osmá z jejich deseti dětí. 11. prosince roku 1752 zemřel starší bratr jejího otce, čímž se zcela změnilo postavení její rodiny – otec se stal panovníkem Meklenburska a změnila se i Šarlotina pozice jako nevěsty.\n\nJejí bratři a matka vdova pro ni hledali výhodný svazek. V 17 letech byla vybrána jako nevěsta pro mladého britského krále Jiřího III., třebaže její ruka nebyla první, o niž se ucházel – uvažoval o několikero mladých princeznách, jež však jeho matka Augusta Sasko-Gothajská i její rádci nepovažovali za vhodné partie.\n\nŠarlota přijela do Velké Británie v roce 1761 a 8. září téhož roku se provdala za krále Jiřího III. v Královské kapli St James's Palace. O dva týdny později byli oba korunováni ve Westminsterském opatství.\n\nTchyně, waleská princezna Augusta Sasko-Gothajská, Šarlotu nepřivítala s otevřenou náručí a jistý čas panovalo mezi oběma ženami velké napětí. Přes tento nedostatek sympatií ze strany tchyně i přesto, že Jiří měl před manželstvím mnoho avantýr, bylo jejich manželství šťastné; po svatbě již byl Jiří Šarlotě vždy věrný. V průběhu času získala Šarlota velký vliv na Jiřího a přístup do vlády, nezneužívala jej však.\n\nKrálovna Šarlota se zajímala o umění, podporovala Johanna Christiana Bacha, který byl jejím učitelem hudby, i Wolfganag Amadea Mozarta, jenž jí ve věku 8 let věnoval jedno ze svých děl. Královna byla i velmi zdatným amatérským botanikem a významně přispěla k vybudování Královských botanických zahrad (Kew Gardens). Zakládala domy a nemocnice pro nastávající matky.\n\nVelkou váhu přikládala vzdělání jako takovému, především však vzdělání a výchově dívek a žen; ona sama dohlížela na to, aby její dcery získaly lepší vzdělání než bylo běžné u mladých žen té doby.\n\nPo vypuknutí Jiřího choroby, tehdy označované jako šílenství, se Šarlota ujala péče o něj, nemohla však s ním být tak často, jak by chtěla pro jeho nepříčetné chování a časté nepředvídatelné nebezpečné reakce. Přesto však Šarlota byla jeho oporou v nemoci (dnes se předpokládá, že šlo o projevy porfyrie, těžké metabolické poruchy), jež se časem zhoršovala. Třebaže jejich syn Jiří převzal panovnické povinnosti, Šarlota byla po právní stránce královou zástupkyní, a to od roku 1811 až do své smrti.\n\nZemřela v \"Dutch House\" v Surrey u paláce Kew 17. listopadu roku 1818 v 74 letech věku. Zhasla sedíc v křesle při malování portrétu rodiny; v okamžiku její smrti byl po jejím boku její nejstarší syn, waleský princ Jiří, budoucí král Jiří IV., který podpíral její ruku.\n\nPochována byla v kapli sv. Jiří na hradě Windsor.\n\nŠarlota a Jiří měli spolu patnáct potomků, devět synů a šest dcer, mezi nimi dva budoucí krále Velké Británie. Dva poslední synové zemřeli v útlém věku na neštovice.\n\nŠarlota udržovala úzké vztahy s francouzskou královnou Marií Antoinettou. Spojovala je láska k hudbě a umění, jimž se i samy věnovaly; nikdy se však osobně nesetkaly. Po vypuknutí francouzské revoluce britská královna již chystala apartmány pro Marii Antoinettu a její rodinu, předpokládajíc, že jejich údělem bude exil, vývoj událostí však spěl jinam – francouzskému královskému páru se nepodařilo prchnout ze země a byl popraven. Šarlotta byla jejich tragickým osudem zdrcena.\n\nKrálovně Šarlottě se podle jedné verze připisuje autorství receptu na šarlotku, sladký dezert z jablek zapečených v těstě.\n"}
{"id": "612572", "url": "https://cs.wikipedia.org/wiki?curid=612572", "title": "Tindúf", "text": "Tindúf\n\nTindúf (arabsky تندوف [\"Tindūf\"], francouzsky Tindouf) je město ležící v Alžírsku na Sahaře se zhruba 50 tisíci obyvateli (stav 2010). Město je vzdáleno 1 900 km na jih od Alžíru. Poblíž se nacházejí saharské utečenecké tábory, ve kterých žije cca 90 000 uprchlíků ze Západní Sahary.\n\nMěsto založil v r. 1852 šejk \"Mrabet Uld Belameš\". Jeho výhodná pozice na křižovatce karavanních cest z Guelmimu a Agadiru v Maroku vedoucích do Ataru v Mauritánii, Dakaru v Senegalu a Timbuktu v Mali se stala základem prosperity. Obchodovalo se zde především se zlatem, mědí, slonovinou, kůžemi a otroky. Město bylo neustále ohrožováno konfliktem mezi místními kmeny a v r. 1894 bylo vydrancováno, následkem čehož upadlo tak, že v r. 1915 žilo ve zdejších v zříceninách pouze několik rodin. Ve dvacátých letech vyslali Francouzi do oblasti několik vojenských výprav a nalezli zde zdevastovanou oázu se stovkou obyvatel. Ve třicátých letech žilo ve městě pouhých 35 obyvatel. 9. prosince 1956 zde byla zřízena obecní správa.\n\nPo vyhlášení nezávislosti Alžírska v r. 1962 se oblast stala předmětem územního sporu mezi Alžírskem a Marokem a později (1963) i bojištěm písečné války. Spor byl dočasně urovnán dohodou o hranicích podepsanou v r. 1972, kterou Alžírsko ratifikovalo v r. 1973 a Maroko až v r. 1992.\n\nV r. 1984 se po reformě územní správy stal Tindúf sídlem stejnojmenného vilájetu.\nNa severozápad od města se nachází letiště, ze kterého letecká společnost Air Algérie zajišťuje spojení do Alžíru, Constantine a Oranu. 170 km na jih od města směrem k mauritánské hranici leží v lokalitě \"Ghar Djebilet\" doly na železnou rudu.\n\nPřehled vývoje počtu obyvatel dává tabulka níže:\n"}
{"id": "612586", "url": "https://cs.wikipedia.org/wiki?curid=612586", "title": "Jednotka 8200", "text": "Jednotka 8200\n\nJednotka 8200 (: יחידה 8200, či \"šmone matajim\"; : \"Unit 8200\") je elitní vojenská jednotka izraelského Zpravodajského sboru, zodpovědná za shromažďování informací pomocí sítí SIGINT (: \"signal intelligence\") a dekódování šifer.\n\nJednotka 8200 je největší jednotkou Izraelských obranných sil, čítající několik tisíc vojáků. Svou funkcí je srovnatelná s americkou Národní bezpečnostní agenturou (NSA), s tím rozdílem, že nemá civilní velení a nespadá pod civilní útvar (ministerstvo obrany). Velitelem jednotky je osoba v hodnosti brigádního generála, jejíž identita je tajná.\n\nPod jednotku 8200 spadá i SIGINT základna Urim, která je nejvýznamnějším zařízením získávání informací typu SIGINT provozovaným izraelskou armádou. Základna se nachází v Negevské poušti, zhruba 30 kilometrů od Beerševy.\n\nV březnu 2004 byla v Izraeli po válce v Iráku zvláštní komisí vyšetřována celá zpravodajská síť a bylo doporučeno jednotku transformovat, po vzoru jiných západních států, v národní civilní bezpečnostní agenturu. Návrh však nebyl implementován.\n\nV roce 2009 byla vydána kniha Dr. Ronena Bergmana, která uvádí, že v únoru 1999 v ústředí jednotky 8200 vybuchla v telefonu ukrytá bomba poslaná ší'itským teroristickým hnutím Hizballáh. Při výbuchu měli být zraněni dva důstojníci.\n\nV roce 2010 citoval americký deník \"The New York Times\" nejmenovaného „bývalého člena americké zpravodajské komunity“, který uvedl, že jednotka 8200 použila během izraelské operace Ovocný sad tajný mechanismus, kterým deaktivovala syrskou protivzdušnou obranu. Jméno této jednotky je rovněž zmiňováno v souvislosti s virem Stuxnet, který mimo jiné napadl íránská jaderná zařízení.\n\n"}
{"id": "612588", "url": "https://cs.wikipedia.org/wiki?curid=612588", "title": "Vladimir Filippovič Tribuc", "text": "Vladimir Filippovič Tribuc\n\nVladimir Filippovič Tribuc ( Владимир Филиппович Трибуц; 28. července 1900 Petrohrad – 30. srpna 1977 Moskva) byl sovětský námořní velitel a admirál.\n\nDo sovětského námořnictva vstoupil v roce 1918 a během občanské války bojoval na Volze a Kaspickém moři. Vystudoval Vojenské námořní učiliště M. V. Frunze v roce 1926 a námořní akademii v roce 1932. Mezi léty 1926 až 1929 a 1932 až 1936 sloužil u Baltského loďstva na lodích \"Parižskaja kommuna\" a \"Marat\" a nakonec se ujal velení na torpédoborci \"Jakov Sverdlov\". Od února 1938 do dubna 1939 vykonával funkci náčelníka štábu Baltského loďstva a poté do roku 1947 této flotě velel.\n\nJakožto hlavní námořní velitel během obležení Leningradu vedl evakuaci Tallinnu, plánoval vojenské operace na obranu přístavů Kronštadt a Lomonosov a připravoval protiútoky námořního letectva Baltského loďstva vůči nepřátelským leteckým útokům na Leningrad. V únoru 1961 odešel do výslužby, a poté se věnoval psaní o vojenské historii, především o historii Baltského loďstva a jeho operací za druhé světové války.\n\nNa jeho počest byl pojmenován torpédoborec Projektu 1155 Fregat \"Admiral Tribuc\".\n\n"}
{"id": "612610", "url": "https://cs.wikipedia.org/wiki?curid=612610", "title": "Willem de Vlamingh", "text": "Willem de Vlamingh\n\nWillem Hesselsz de Vlamingh (28. listopadu 1640 Oost-Vlieland, Nizozemsko - 1698 nebo později) byl nizozemský mořeplavec, který na konci 17. století zmapoval západní pobřeží Nového Holandska.\nV roce 1688 se připojil k Východoindické společnosti a plul do Batavie. Po druhé v roce 1694 byl požádán, aby sestavil expedici a plul hledat loď východoindické společnosti \"Ridderschap van Holland\", která se ztratila s 325 osobami na cestě do Batavie v roce 1694. Úředníci východoindické společnosti věřili, že ztroskotala na mělčinách Nového Holandska. V roce 1696 se ujal záchranné mise k západnímu pobřeží Austrálie. Expedice opustila Amsterdam dne 2. května 1696 a plula k ostrovu Tristan da Cunha a poté k afrického mysu Dobré naděje a do Nizozemské východní Indie. Celkem tři lodě: fregata \"Geelvink\", které velel sám Vlamingh, lodi \"Nijptang\" velel \"Gerrit Collaert\" a lodi \"Weseltje\" jejíž velením byl pověřen kapitán \"Joshua de Vlamingh\", syn Willema de Vlamingha. Plul k západnímu pobřeží Austrálie, objevil ostrov Rottnest a proplul asi 20 mil proti proudu řeky, kterou nazval Swan River. Pak sledoval pobřeží na sever. U ostrova, který nese název jeho krajana Dircka Hartoga, prvního mořeplavce, který toto území navštívil, nalezl desku, kterou zde Hartog k příležitosti objevení zanechal. Vlamingh desku vzal s sebou do Holandska a nahradil ji vlastní deskou. Dále prozkoumal \"Žraločí záliv\" a Exmouth a v roce 1697 se vrátil do Batavie. Ztracenou loď \"Ridderschap van Hollan\" nenalezl. Vnitrozemí západní Austrálie na něj učinilo dojem úplné pustiny a jeho zpráva spolu se zprávou Williama Dampiera způsobila, že na dlouhá desetiletí bylo toto území opomíjeno a o jeho výzkum nikdo nejevil zájem.\n\n\n\n"}
{"id": "612611", "url": "https://cs.wikipedia.org/wiki?curid=612611", "title": "Electra (hvězda)", "text": "Electra (hvězda)\n\nElectra je jméno hvězdy 17 Tauri z hvězdokupy Plejády v souhvězdí Býka. Má zdánlivou hvězdnou velikost +3,70 mag a patří ke spektrální třídě B<nowiki>6</nowiki>III. Od Země je vzdálena asi 400 světelných let.\n\nNastávají u ní, stejně jako u ostatních hvězd Plejád, příležitostně zákryty Měsícem. Poslední zákryt planetou nastal dne 9. května 1841, kdy hvězdu zakryla planeta Venuše.\n\n"}
{"id": "612618", "url": "https://cs.wikipedia.org/wiki?curid=612618", "title": "Římskokatolická farnost Trmice", "text": "Římskokatolická farnost Trmice\n\nŘímskokatolická farnost Trmice (lat. \"Türmicium\") je územní společenství římských katolíků v Trmicích a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě pochází z roku 1264. Již v roce 1384 byla v Trmicích plebánie. Trmice byly již ve 14. století sídlem arcibiskupského vikáře. Matriky jsou vedeny od roku 1641.\n\nK trmickému kostelu i panství od středověku patřily Horní i Dolní Trmice, Koštov, Újezd a Hostovice. Ke kostelu sv. Martina v Tuchomyšli byly v době kolem roku 1670 \"přifařeny\" Lochočice, které patřily ke chlumeckému panství.\n\nTrmickému faráři od nepaměti patřila vinice, roku 1685 získal od města další výměnou za pole. Mezi lety 1711–1717 nechal majitel panství, hrabě František Václav Nostic, postavit trmickou faru.\n\n\"Začátek působnosti jmenovaného v duchovní správě farnosti od roku:\"\n\nZa panství Františka Václava Nostice v letech 1701–1765 se v Trmicích vystřídalo pět farářů. V barokní době zde působili tito faráři:\nPočátkem 18. století se Trmice staly cílem soukromých mariánských poutí. Ty nabyly formy spontánního hnutí poté, co byla na křížovém oltáři pod kůrem umístěna půlmetrová vyřezávaná soška Panny Marie s Dítětem, jejímž autorem byl bohosudovský jezuita Václav. Farář Dont mladší poutní hnutí toleroval a povolil při významných svátcích uctívat sošku políbením a slavnostně ji nosit v procesí kolem kostela. Roku 1743 věřící z Duchcova uskutečnili první oficiální pouť do Trmic – v té době byla již mariánská soška na hlavním oltáři. Roku 1783 byly hromadné organizované poutě omezeny josefínským zákazem, takže pokračovaly jen menší soukromé akce.\n\nV letech 1965–1968 v Trmicích působil jako duchovní správce Karel Otčenášek, který byl v roce 1950 bez státního souhlasu vysvěcen na biskupa, a až do roku 1965 neměl státní souhlas k výkonu duchovenské činnosti; na nátlak papeže Pavla VI. mu československý stát povolil působení v duchovní správě, avšak s podmínkou, že bude působit mimo vlastní diecézi a bude mít zakázány jakékoliv projevy biskupské hodnosti. Znovu byl trmickým duchovním správcem od roku 1973 do roku 1990, kdy se ve své původní Královéhradecké diecézi stal sídelním biskupem.\n\nFarnost byla v době komunistické totality díky přítomnosti biskupa Otčenáška a také, protože se stala v rozpětí let 1968–1974 tajným klášterem salesiánů, vždy pod velkým tlakem státních orgánů. Utrpěla zbořením řady kostelů a kaplí, a také industrializací, která proměnila ráz farnosti.\n\nPo pádu komunistické totality se farnost, kromě své obvyklé činnosti, poměrně úspěšně zabývala obchodováním se dřevem, zisk využívala na provozní náklady i údržbu staveb. V březnu 2009 koupila pilu a briketárnu v Klenči za 12 milionů Kč a se závazky na dalších 8,8 milionu. Pilu a briketárnu původně, od roku 1991, provozoval Jannis Mesochoridis.\n\nV roce 2010 se podle médií stala \"první zkrachovalou římskokatolickou farností v Česku\", do funkce ekonomického správce farnosti (správce \"in materialibus\") byl v důsledku těchto problémů jmenován laik Richard Kirbs, insolvenčním správcem Aleš Klaudy.\n\nFarnost se v důsledku podnikání zadlužila podle odhadu více než 30 miliony Kč, v červenci 2010 odhadoval správce Richard Kirbs dluhy na 34 milionů Kč. Pohledávky farnosti podle Kirbse činily 5,4 milionu Kč a celkový majetek farnosti včetně přidružených farností byl odhadem oceněn na 83,7 milionu Kč, ale skutečná cena byla podle ČTK nejspíš výrazně nižší.\n\nDne 7. července 2010 podala firma Fine Dream s pohledávkou 1,33 milionu korun návrh na insolvenční řízení, farnost se poté k návrhu připojila. Od října 2010 byla v úpadku, a insolvenční správce Aleš Klaudy prohlásil, že jiné řešení než konkurs nepřipadá v úvahu. Soud měl proběhnout na začátku prosince 2010. Do začátku listopadu 2010 přihlásilo 28 věřitelů pohledávky o celkové výši 18,4 milionu korun, z toho nejvíce, 4,1 milionu korun, požadoval zřizovatel farnosti, litoměřické biskupství. Prodej majetku měl zahrnovat i dvě fary a dva kostely včetně vybavení (uměleckých předmětů), u kostela v Roudníkách i přilehlý hřbitov.\n\nPodle bývalé tiskové mluvčí České biskupské konference Ireny Sargánkové byl případ způsoben selháním člověka, který nerespektoval vnitřní normy římskokatolické církve. Podle později jmenovaného ekonomického administrátora farnosti Richarda Kirbse vedení farnosti nereagovalo relevantně na to, že hospodaření bylo od počátku ve ztrátě statisíců Kč měsíčně. Richard Kirbs rovněž prohlašuje, že špatné hospodaření bylo vedením farnosti způsobeno záměrně a podnikatelský záměr byl pofidérní, výroba zastaralá a smlouvy s právníky a poradci nevýhodné. Kirbs rovněž napadl kupní smlouvy, protože podle něj za farnost jednali lidé, kteří k tomu neměli právo.\n\nJiří Voleský uvedl, že pilu koupila farnost proto, aby mohla sama zpracovávat dřevo z farních lesů, k dosažení ziskovosti měla podle něj napomoci bankovní půjčka, kterou chtěla farnost získat, avšak biskupství půjčku nepovolilo, protože se prý k církvi podobné podnikání nehodí.\n\nV roce 2010 duchovní správce farnosti, Jiří Voleský, uznal svou vinu v nedůslednosti kontroly ekonomických aktivit své farnosti, důrazně však popřel jakýkoli úmysl farnost poškodit. Dále uvedl, že veškeré kroky týkající se nákupu pily a následného hospodaření byly konzultovány s biskupstvím. To dokládá mimo jiné tím, že biskupství průběžně přispívalo farnosti na chod pily celkovou částkou 5 milionů korun.\n\nRichard Kirbs podle Voleského od začátku svého působení na postu správce farnosti nejevil zájem řešit situaci s věřiteli smírně a usiloval o konkurs. S věřiteli i s duchovním správcem farnosti údajně Kirbs odmítal komunikovat. Kirbsovo jednání mohlo být motivováno osobními ekonomickými aktivitami, podle Voleského si Kirbs pro své podnikání s palivovým dřívím a pilinovými briketami dokonce z provozu farní pily odvezl část strojů.\n\nVoleský zdůraznil, že se insolvenci farnosti snažil všemožně zabránit a je přesvědčen, že konkurs nebyl nutným řešením. Podle něj má farnost k dispozici pozemky, jejichž prodejem by mohla získat peníze na splacení dluhu.\n\nOd roku 2011 usilovalo o záchranu kostela a fary v Trmicích \"Občanské sdružení pro záchranu kostela a fary v Trmicích „FIAT VOLUNTAS TUA“\". Fara byla již od 22. července 2011 pro provoz farnosti zachráněna. Od 14. října 2013 se občanské sdružení „FIAT VOLUNTAS TUA“ stalo novým majitelem kostela Narození Panny Marie v Trmicích.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Trmic. Jsou jimi farnosti (řazeno abecedně):\n\nŘímskokatolická farnost Trmice\n\n"}
{"id": "612620", "url": "https://cs.wikipedia.org/wiki?curid=612620", "title": "Marge za mřížemi", "text": "Marge za mřížemi\n\nMarge za mřížemi (anglicky Marge in Chains) je 21. díl 4. řady amerického animovaného seriálu \"Simpsonovi\".\n\nMnoho obyvatel Springfieldu si díky teleshoppingové reklamě objedná odšťavovač ovoce. V balíčcích s přístroji však přicestují i viry japonské chřipky jednoho z dělníků výrobního závodu. Ve městě se tak rozšíří epidemie, která zasáhne i členy Simpsonovy rodiny. Marge si ale nemůže dovolit onemocnět kvůli bezpečnému chodu rodiny. Při nákupu v Kwik-E-martu díky chřipce omylem ukradne lahvičku Bourbonu. Je však přistižena a zatčena. Na svoji obhajobu si najme ne zrovna úspěšného právníka Lionela Hutze, který jí i přes své úsilí zajistí 30 dní ve vězení. To má samozřejmě katastrofální důsledek na fungování rodiny. Marge se díky smyšleným teoriím a pomluvám mezi obyvateli Springfieldu stává \"vyvrhelem společnosti\".\n\nPři prodeji koláčků \"Za zkrášlení našich parků\" organizaci chybí 15 dolarů, které by prodejem oblíbených ibiškových koláčků vydělala právě Marge, a tak peníze zbudou pouze na sochu prezidenta Jimmyho Cartera. Při odhalení sochy to však mezi obyvateli zvedne vlnu nevole, protože Jimmy Carter \"neudělal nic převratnýho\" a začne se rabovat. Policejnímu sboru se nepovede rabování zkrotit i přes nepovedený zásah vyhladovělých policejních psů a Maude Flandersová konstatuje, že \"nikdy by se nestalo, kdyby byla Marge Simpsonová tady\". To už však trest za krádež končí a Marge se vrací domů, kde ji čeká vřelé uvítání místních obyvatel.\n"}
{"id": "612622", "url": "https://cs.wikipedia.org/wiki?curid=612622", "title": "Seina (rozcestník)", "text": "Seina (rozcestník)\n\nNázev Seina může znamenat:\n"}
{"id": "612627", "url": "https://cs.wikipedia.org/wiki?curid=612627", "title": "Eitech", "text": "Eitech\n\nEitech je německá firma z městečka Pfaffschwende v Durynském lese - pohádkovém kraji bratří Grimmů. Od roku 1955 se zabývá výrobou dílů pro automobilový průmysl, výlisky z platů a v roce 1977 přidala produkcí konstrukčních stavebnic. V polovině devadesátých let byla stavebnice Eitech Construction® výrazně modernizována.\n\nPrvky kovové stavebnice Eitech Construction® jsou důsledně metrické kovové pásky spojované šrouby s maticemi M4, sestavy ozubených kol o modulu 1, trojhranné oražené hřídele, speciální plastové díly, elektromotory a ovladače. Vzdálenost dírek je 10 mm, průměr dírky 4,3 mm, hlavičky šroubů jsou křížové Philips délek 6, 8, 12 a 16 mm.\nV posledních letech byla stavebnice rozšířena o elektro-podvozky, vysílačky, modely solárních panelů, palivových článků a novou plastovou konstrukční řadu pro nejmenší.\nPlastová konstrukční řada pro děti od čtyř let získala v roce 2010 v České republice ocenění správná hračka 2010 od Sdružení pro hračku a hru.\n\nFirma Eitech provedla v roce 2010 akvizici známé španělské stavebnice Teifoc.\n\n"}
{"id": "612631", "url": "https://cs.wikipedia.org/wiki?curid=612631", "title": "Louky u rybníka Proudnice", "text": "Louky u rybníka Proudnice\n\nPřírodní rezervace Louky u rybníka Proudnice byla vyhlášena roku 1994 a nachází se jižně od obce Žiželice. Důvodem ochrany jsou mokřady i sušší louky s hojným výskytem vstavačovitých, hnízdiště ptactva.\n\nVlhké slatinné louky a rákosiny rybníku Proudnice jsou biotopem mnoha ohrožených druhů rostlin a rovněž významnou ornitologickou lokalitou. Roste zde například prstnatec májový, prstnatec pleťový, vstavač bahenní, pěchava slatinná a velká řada bahenních pampelišek (Taraxacum sect. Palustria). Z ptáků zde žijí moták pochop, čejka chocholatá a četné druhy rákosníků. Byl zde pozorován břehouš černoocasý či bukač velký.\n\n"}
{"id": "612632", "url": "https://cs.wikipedia.org/wiki?curid=612632", "title": "Skrytá identita", "text": "Skrytá identita\n\nSkrytá identita je americký kriminální film z roku 2006 a remake hongkongského filmu \"Volavka\" z roku 2002. Natočil ho Martin Scorsese, scénář napsal William Monahan a hrají v něm Leonardo DiCaprio, Matt Damon, Jack Nicholson, Mark Wahlberg, Martin Sheen, Ray Winstone, Vera Farmiga a Alec Baldwin. Vyhrál čtyři Oscary, např. za nejlepší film a nejlepší režii.\n\nDěj se odehrává v Bostonu v Massachusetts, kde šéf irského gangu Francis \"Frank\" Costello (Jack Nicholson) pošle Colina Sullivana (Matt Damon) k massachusettské státní policii, aby pro něj dělal informátora. Ve stejné době policie pošle tajného policistu Billyho Costigana (Leonardo DiCaprio), aby se infiltroval do Costellova gangu. Když si obě strany uvědomí, jak se věci mají, každý z těchto dvou mužů se snaží co nejrychleji odhalit pravou identitu toho druhého.\n\nFilm vydělal 132,4 milionů dolarů v Severní Americe a Kanadě a 157,5 milionů dolarů v ostatních oblastech, celkově tak vydělal 389,8 milionů dolarů po celém světě. Rozpočet filmu činil 90milionů dolarů. Za první víkend promítání vydělal 26,9 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 266 započtených recenzí 91 procent s průměrným ratingem 8,2 bodů z deseti. Na serveru Metacritic snímek získal z 39 recenzí 86 bodů ze sta. Na stránce CinemaScore diváci udělili známku 1- na škále 1+ až 5. Na Česko-Slovenské filmové databázi si snímek drží 86 % a je 166. nejlepším filmem a 142. nejoblíbenějším filmem. \n\n"}
{"id": "612635", "url": "https://cs.wikipedia.org/wiki?curid=612635", "title": "Stráň u Chroustova", "text": "Stráň u Chroustova\n\nPřírodní rezervace Stráň u Chroustova byla vyhlášena roku 1951 a nachází se v okrese Kolín asi ¾ km jižně od obce Chotutice, na jihozápadním úbočí vrchu Radim (268 m); katastrálně přísluší k obci Radim. Důvodem ochrany je charakter společenstva skalních stepí a teplomilných suchomilných druhů. Rezervace je zařazena do systému Natura 2000.\n\nSkalnaté srázy na pravém břehu řeky Výrovky orientované k jihu až jihozápadu. Lokalita má charakter skalní stepi s hojným výskytem plazů např. ještěrky zelené, ještěrky obecné, užovky hladké a užovky obojkové. Na jižním svahu vrchu Radim rostou teplomilné rostliny jako kavyl Ivanův, křivatec český či koniklec luční. Cenná společenstva bezobratlých s několika reliktními druhy, např. sklípkánkem pontickým, kodulkami a pásovkou viniční. Bezlesí. Dříve byla lokalita pravděpodobně využívána jako pastva.\n\n\n"}
{"id": "612641", "url": "https://cs.wikipedia.org/wiki?curid=612641", "title": "Marek Epstein", "text": "Marek Epstein\n\nMarek Epstein (* 30. září 1975 Praha) je český scenárista, spisovatel, dramaturg, příležitostný herec a režisér.\n\nPo dědovi je židovského původu. V roce 2003 vystudoval scenáristiku a dramaturgii na FAMU v Praze. V současnosti přednáší na Filmové akademii Miroslava Ondříčka v Písku.\n\nZávodně běhal sprinty za SK Slavia Praha.\n\nNapsal mnoho scénářů k televizním i klasickým filmům. V letech 2003 a 2004 získal hlavní cenu Sazky v rámci Českého lva za nerealizované scénáře (Amen Sam – ROMing), Rebarbora – Ryna. Dvakrát také zvítězil v obdobné soutěži Hartley-Merrill Prize.\n\nV roce 2007 debutoval jako spisovatel s novelou \"Ohybač křížů\". Na ni navázal povídkovým souborem \"Ocucanej konec\" (2014).\n\nPříležitostně hrál vedlejší role v seriálech \"Hospoda\" a \"Poste restante\" a ve filmu \"Výheň\". Režíroval filmy \"Chodec\" (2001) a \"Neděle\" (2003).\n\n\n\n\n\nPovídkami je zastoupen i v souborech \"O Vánocích se dívám do nebe\" (2012), \"O čem ženy mlčí\", \"O lidech a psech\" (obě 2013), \"Pánská jízda\" a \"Sedm svateb a jeden rozvod\" (obě 2014).\n\n"}
{"id": "612642", "url": "https://cs.wikipedia.org/wiki?curid=612642", "title": "Boj o Moskvu", "text": "Boj o Moskvu\n\nBoj o Moskvu () je československo-sovětský válečný hraný film z roku 1985 režiséra Jurije Ozerova. Jde o filmovou kroniku historických událostí z počátku druhé světové války respektive Velké vlastenecké války nejen na východní rusko-německé frontě, ve kterém je zobrazena řada navazujících reálných historických událostí včetně války zpravodajských služeb. Na první část filmového díla s podtitulem \"Agrese\" navazuje část druhá s podtitulem \"Tajfun\".\n\nV tomto snímku je několikrát vyobrazen tuhý odpor, který na počátku velké vlastenecké války vedli sovětští obránci Brestské pevnosti, kterým velel pozdější Hrdina Sovětského svazu major Gavrilov.\n\n (mluví Čestmír Řanda)\n \n"}
{"id": "612652", "url": "https://cs.wikipedia.org/wiki?curid=612652", "title": "Černínovsko", "text": "Černínovsko\n\nPřírodní rezervace Černínovsko byla vyhlášena roku 1950 a nachází se u obce Libiš, těsně vedle areálu chemičky Spolana Neratovice. Předmětem ochrany bylo slepé rameno Labe s lužním lesem.\n\nChráněné území bylo zrušeno dne 10. června 2014 a nahrazeno přírodní rezervací Úpor–Černínovsko.\n\nMezi významné druhy rostlin v oblasti patří ostřice pašáchor, česnek medvědí, nadmutice bobulnatá, ostřice pobřežní, stulík žlutý a voďanka žabí. Z ptactva lze pozorovat například cvrčilku říční, ledňáčka říčního, rákosníka zpěvného, sedmihláska hajního či slavíka obecného.\n\n"}
{"id": "612655", "url": "https://cs.wikipedia.org/wiki?curid=612655", "title": "Dřínovská stráň", "text": "Dřínovská stráň\n\nPřírodní rezervace Dřínovská stráň byla vyhlášena roku 1994 a nachází u obce Dřínov na jižním svahu Dřínovského vrchu. Důvodem ochrany jsou opukové bílé stráně s bohatou teplomilnou květenou a entomofaunou. Na opukách se vyvinul půdní typ rendzina.\n\nStráň je pokryta mozaikou teplomilných trávníků, na svazích lze najít pryšec sivý (\"Euphorbia seguieriana\"), hlaváč šedavý (\"Scabiosa canescens\"), kavyl Ivanův (\"Stipa pennata\"), len tenkolistý (\"Linum tenuifolium\") či ledenec přímořský. Z živočichů žije v oblasti řada reliktních xerotermních druhů, např. kobylka \"Bicolorana bicolor\" a \"Platycleis denticulata\". Průzkum brouků zjistil 44 druhů z čeledi mandelinkovitých (Chrysomelidae) a 94 druhů z čeledi nosatcovitých (Curculionidae).\n\n"}
{"id": "612659", "url": "https://cs.wikipedia.org/wiki?curid=612659", "title": "Strojexport", "text": "Strojexport\n\nStrojexport je česká obchodní firma založená již v komunistickém Československu 1. října 1953 jako jeden z podniků zahraničního obchodu (PZO). V roce 1989 byla převedena na akciovou společnost a v roce 1992 prošla privatizací, na které se podílel bývalý zaměstnanec Luděk Vinš, dnes předseda představenstva. Privatizací majitelé s firmou získali také palác Blaník na Václavském náměstí.\n\nV dnešní době se Strojexport zaměřuje na služby exportu, importu a zprostředkování obchodu v oblasti strojírenství ve více než 50 zemích. Je členem Svazu průmyslu a dopravy České republiky a Hospodářské komory Hlavního města Prahy.\n\n\n"}
{"id": "612664", "url": "https://cs.wikipedia.org/wiki?curid=612664", "title": "Zdeněk Merta", "text": "Zdeněk Merta\n\nZdenek Merta (* 25. dubna 1951 Hranice) je český hudební skladatel, klavírista a producent. V současné době pracuje pro Městské divadlo Brno. Má za manželku Zoru Jandovou.\n\nVystudoval Státní konzervatoř v Praze (varhany a dirigování) – v té době v oblasti showbyznysu dlouhodobě spolupracoval s Petrou Černockou. Po absolvování katedry skladby na pražské HAMU se věnoval vlastním hudebním projektům s různými partnery. V pražské Redutě prezentoval dva autorské programy –„Trochu jinak“ (s Petrou Janů) a „Premiéra“ (se Zorou Jandovou). V té době spolupracoval také s Hanou Hegerovou a uváděl publicistický program  o hudbě v Československé televizi. Napsal několik desítek filmových a televizních partitur, mnoho písní, dva balety a několik komorních i symfonických skladeb. S libretistou Stanislavem Mošou napsali sedm původních muzikálů pro Městské divadlo Brno – „Sny svatojánských nocí“ (sedm let uváděno u Křižíkovy fontány na pražském Výstavišti), „Bastard“ (tři letní sezóny uváděno v ND v Praze), „Babylon“, „Svět plný andělů“ (tři letní sezóny v Divadle na Vinohradech), „Zahrada divů“, „Peklo“ a „Očistec“. Za partitury muzikálů „Babylon“ a „Svět plný andělů“ byl nominován na Cenu Alfréda Radoka. Od roku 2010 se v Městském divadle Brno hraje šansonový muzikál „Nahá múza“, který vytvořil se svou ženou Zorou Jandovou, a hudební komedie „Ptákoviny“ (politická satira Jiřího Žáčka na motivy Aristofanovy hry Ptáci). Osmnáct let se v Laterně magice hrálo představení „Casanova“ (scénář a režie Juraj Jakubisko), ke kterému napsal hudbu. V prosinci 2004 uvedlo Divadlo J. K. Tyla v Plzni jeho operetu (libreto Karel Šíp) „Ferdinand“ a v březnu 2005 Státní opera Praha jeho a Mošovu operu „La Roulette“. \n\nV roce 1997 byl spoluproducentem prvního českého uvedení „Mše“ Leonarda Bernsteina na Pražském hradě (dir. C. Richter, rež. S. Moša) - na scénickém uvedení tohoto díla se znovu podílel v roce 2001 na festivalu Moravský podzim a v roce 2016 v produkci Vojty Dyka. Věnuje se také hudbě filmové, v posledních letech spolupracoval na filmech “Summer with Ghosts”, “Hranaři”, “Probudím se včera” nebo “Zločin v Polné”.\n\nNapsal tři knížky – “Pražská svatba a jiné erotické povídky”, “Křížem krážem” a “Hudba je zázrak”. Příležitostně publikuje  v různých periodikách.\n\nPatří mezi výrazně všestranné hudebníky – mezi jeho poslední aktivity patří autorská i producentská spolupráce se Zorou Jandovou na projektu písniček pro děti „Ryba z Havaje“, stejně jako autorství symfonického obrazu „The Last Century“ nebo skladby „Tance století“ pro trubku a orchestr a „Koncert pro elektrickou kytaru a orchestr.“ Jeho symfonický obraz \"The Last Century (Ze starého světa)\" v lednu 2010 zahrála Filharmonie Brno s dirigentem Casparem Richterem, skladba \"Via Lucis\" pro sbor a orchestr byla premiérově provedena ve Smolném chrámu v Petrohradě. V Petrohradě byla též poprvé uvedena jeho symfonie \"Saint Petersburg\".\n\n\n"}
{"id": "612679", "url": "https://cs.wikipedia.org/wiki?curid=612679", "title": "Prokrastinace", "text": "Prokrastinace\n\nProkrastinace je výrazná a chronická tendence odkládat plnění (většinou administrativních či psychicky náročných) povinností a úkolů (zejména těch nepříjemných) na pozdější dobu. Může představovat rizikový fenomén pro duševní zdraví. Psychologové často popisují takové chování jako mechanismus pomáhající jedinci vyrovnat se s úzkostí spojenou s výkonem dané činnosti. Podle některých vědců jsou kritéria definující prokrastinaci následující: je kontraproduktivní, zbytečná a zdržující.\n\nS prokrastinací je spojena tzv. rozhodovací paralýza, tzn. že člověk není schopen se rozhodnout a zvolit si z více možností. Složitější výběr vede k odkládání rozhodnutí.\n\nProkrastinace může vyústit ve stres, pocit viny, psychickou krizi a ztrátu produktivity. Spojení těchto pocitů může vést k další prokrastinaci, vytvářejíc tak určitý kruh.\n\nProkrastinace je do určité míry normální psychologické chování. Chronická prokrastinace však může být příznakem vážné mentální poruchy. Takto postižení lidé mají často strach vyhledat pomoc kvůli sociálnímu stigmatu a rozšířenému omylu, že prokrastinace je způsobena leností, nízkou silou vůle nebo malými ambicemi.\n\nSoučasný výraz \"prokrastinace\" je přejatý přes anglické \"procrastination\" z latinského slova \"procrastinatus\", což je přídavné jméno odvozené od minulého příčestí slova \"procrastinare\" složeného z \"pro-\" (pro, na) a \"crastinus\" (zítřejší) odvozeného z \"cras\" (zítra).\n\nDnešní doba plná moderních technologií s sebou nese i nebezpečí prokrastinace v rámci chytrých zařízení, které nosíme stále u sebe. Uživatel je tak vystaven neustálému pokušení \"ztrácet\" čas pomocí aplikací, které jsou takto i záměrně postavené, kdy za zmínku stojí především sociální sítě a hry. Aktuálně je možné dohledat řadu studií, které se věnují například prokrastinaci v rámci pracovní doby. Britská společnost Reboot Online Marketing, provedla testování na vzorku necelých 900 zaměstnanců, aby zjistila, že průměrně tito pracovníci stráví v pracovních době 37 minut prokrastinací na mobilním zařízení. \n\nTento trend však neunikl ani řadě vývojářů, kteří bojují nejen proti zbytečné ztrátě času v rámci mobilních zařízení, ale i v prostředí prohlížečů na PC.\n\n\n\n"}
{"id": "612683", "url": "https://cs.wikipedia.org/wiki?curid=612683", "title": "Gorleben", "text": "Gorleben\n\nGorleben je obec v Německu ve spolkové zemi Dolní Sasko v okrese Lüchow-Dannenberg na levém břehu Labe. Ke konci roku 2009 zde žilo 638 obyvatel.\n\nPoprvé byla v dokladech zmíněna roku 1360. Je známá jako místo meziskladu vyhořelého jaderného paliva.\n\n"}
{"id": "612686", "url": "https://cs.wikipedia.org/wiki?curid=612686", "title": "Polský žid (Weis)", "text": "Polský žid (Weis)\n\nOpera Polský žid (v německém originále Der polnische Jude) je druhá opera českého skladatele Karla Weise z roku 1901 na libreto Victora Léona a Richarda Batky podle stejnojmenné (\"Le Juif polonais\") povídky Erckmanna-Chatriana. Tato opera ve veristickém stylu a se senzačním dějem měla velký úspěch v celé Evropě i v Americe, v českém prostředí však zavdala příčinu k polemikám a od konce 1. třetiny 20. století je uváděna jen velmi zřídka.\n\nSkladatel Karel Weis se i po provedení své první opery \"Viola\" roku 1892 v pražském \"Národním divadle\" jen obtížně protloukal různými zaměstnáními. Jeho rozhodnutí napsat další operu na německé libreto a zadat ji pražskému Novému německému divadlu (poté, co ji Národní divadlo jako německou odmítlo) mělo nové opeře snadněji otevřít cestu k úspěchu na mezinárodní scéně, ještě před uvedením však toto Weisovo rozhodnutí vzbudilo bouřlivou společenskou a tiskovou polemiku, neboť v tom české nacionalistické kruhy viděly národní zradu a zaprodání se skladatele — a to zejména poté, co opera skutečně sklidila fenomenální úspěch.\n\nLibreto \"Polského žida\" měl původně podle skladatelova rozvrhu napsat osvědčený vídeňský libretista Victor Léon (vl. jm. Viktor Hirschfeld, 1858–1940, známý zejména jako autor libret k řadě operet Franze Lehára, mj. \"Veselé vdovy\" a \"Země úsměvů\"). Mezi skladatelem a Léonem však došlo ohledně tohoto libreta — které Weis považoval za hrubě odbyté — k soudnímu sporu, který skladatel vyhrál a libretista mu byl nucen vrátil obdržené peníze. Weis pak svěřil vyhotovení konečné verze libreta Richardu Batkovi (1868–1922, pražský rodák a mj. překladatel libret řady českých oper do němčiny), který se více méně přidržel Léonova zpracování; oficiálně byli jako libretisté uvádění oba. Příběh se odehrává v německojazyčném prostředí v Alsasku, avšak libretisté námět převzali ze stejnojmenné povídky francouzských autorů Émila Erckmanna (1822–1899) a Alexandra Chatriana (1826–1890), publikujících pod společných jménem „Erckmann-Chatrian“. Na týž námět uvedl svou operu o rok dříve než Weis (1900) již francouzský skladatel Camille Erlanger. Jelikož Weis v témže roce komponoval svou práci, Erlangerovo dílo zřejmě neznal.\n\nHudebně patří \"Polský žid\" — vedle např. Rozkošného \"Satanelly\", Bendlovy \"Máti Míly\" či Kàanova \"Na útěku\" — k české odezvě verismu, a je prakticky jediným úspěšným českým dílem tohoto směru. Spíše než přímo s např. Mascagnim nebo Puccinim upomíná na německý verismus reprezentovaný např. Eugenem d'Albertem. Dramatické zvraty a měnící se atmosféru Weis zachycuje hutnou a přiléhavou instrumentací, velkou roli má opakující se zvukomalebný motiv rolniček. Psychologická stránka příběhu, zejména vnitřní boj hlavního hrdiny Mathise, však nepatří mezi silné stránky dramatu.\n\n\"Polský žid\" byl uveden v Novém německém divadle v Praze poprvé 3. března 1901 (spolu s jednoaktovou komickou operou \"Les Deux Billets\" Ferdinanda Poiseho) a zcela naplnil očekávání skladatele. Opera nastoupila rychlou a dlouhou cestu po zahraničních scénách, nejprve německých (Drážďany, Curych, Frankfurt nad Mohanem, Hamburk, Kolín nad Rýnem, Lipsko, Norimberk, Stuttgart 1901, Berlín Krollova opera 1902, 1909, 1918, Brno, Vídeň Divadlo na Vídeňce, Salcburk, Wiesbaden 1902, Cáchy, Düsseldorf, Mnichov 1904, pak Brémy, Darmstadt, Coburg, Mannheim…), ale záhy i dalších (Amsterdam, Budapešť, Den Haag, Rotterdam 1902, Varšava, Lublaň 1906, Riga 1907, Záhřeb 1916…).\n\nTak rychlý mezinárodní úspěch byl pro českého skladatele zcela výjimečný — pro srovnání \"Prodaná nevěsta\" dosáhla zahraniční popularity až čtvrt století po svém vzniku, dlouho po Smetanově smrti, z oper Antonína Dvořáka byl za jeho života za hranicemi českých zemí uveden jen \"Šelma sedlák\". \"Polský žid\" za svou oblibu vděčil nejen prosté skutečnosti, že byl zkomponován na německé libreto, ani pouze napínavému a dramatickému ději, ale zejména přístupné a dobový operní vkus přesně vystihující hudbě. Značná část kritiky však sdílela názor Zdeňka Nejedlého, že se jedná o „strašidelný krvák bez jakékoli morálky či poesie“.\n\nKlavírní výtah a partituru opery vydal Max Brockhaus.\n\nPřes vlastenecké polemiky byla opera uvedena v češtině — v překladu Pavla Nebeského — již roku 1903 v Městském divadle v Plzni (znovu 1920) a téhož roku i v českém divadle brněnském (znovu 1917, 1920). Roku 1907 jí zahájilo svůj operní provoz nově vybudované pražské Divadlo na Vinohradech; pod taktovkou Ludvíka Čelanského zde dosáhla brzy úctyhodných 30 repríz. Roku 1919 byl poprvé uveden v Kladně, roku 1923 v Olomouci a roku 1925 v Liberci. Na scénu Národního divadla se \"Polský žid\" dostal až roku 1926 na pouhých sedm představení. V roce 1928 byl uveden ve Slovenském národním divadle, které s ním o rok později hostovalo ve Vídni.\n\nV té době však již jeho popularita opadala. Jako pozdní vyvrcholení cesty Weisova nejznámějšího díla po světových jevištích lze považovat uvedení v newyorské Metropolitní opeře roku 1921, jako teprve druhé dílo českého skladatele po \"Prodané nevěstě\". V té době však již oblibu nabíraly jiné hudební proudy. O své kmenové zázemí, jeviště německých divadel, přišel \"Polský žid\" s nástupem nacismu, který samozřejmě neumožňoval uvést na scénu postavu Žida jako oběti „árijské“ hrabivosti a násilí. V češtině ji uvedlo ještě ostravské divadlo roku 1933 a plzeňské divadlo roku 1937 a opět 1940. Ze zapomenutí operu vzkřísila až (ne jednoznačně kriticky přijatá) obnovená premiéra ve Státní opeře Praha dne 3. března 2001, v den stého výročí původní premiéry. Z této inscenace existují i zvuková a obrazová nahrávka, které však nejsou obchodně dostupné.\n\nDěj se odehrává v alsaské vesnici v Mathisově hostinci od odpoledne na Hromnice (sobota) do rána následující neděle za tuhé zimy roku 1833.\n\nHans Mathis, bohatý starosta, vdává zítra dceru Annette. Dnes se má podepisovat svatební smlouva a jeho nastávající zeť, četnický strážmistr Chrustian Brehm, přichází přímo ze služby — honu na pašeráky. Do hostince vedle dalších hostů přichází také polesný Schmitt. Venku je krutá zima, jíž se říká „polská“, a polesný, k hostinského nelibosti, vypravuje o původu tohoto pojmenování. Před patnácti lety za podobně tuhé zimy se v Mathisově hostinci ubytoval bohatý cizinec, polský žid, platící zlatem. Brzy po jeho odjezdu byly v polích nalezeny jeho saně, koně a zakrvácený kaftan; jeho osud nebyl nikdy objasněn.\n\nKdyž Mathis osamí, zavalí jej vzpomínky. Byl to tehdy on, kdo cizince zavraždil, aby zachránil svou živnost před úpadkem. Z výtěžku vraždy zbohatl a nyní je váženou osobou, starostou obce známým pro svou rozvážnost a dobrotivost. On sám ale má od té doby nejen výčitky svědomí, ale i záchvaty bolesti; navíc mu v uších stále zvoní rolničky židových saní.\n\nVšetečným otázkám, které mu o této příhodě klade Christian, se Mathis vyhýbá a obrací řeč na bohaté věno své dcery. Za přítomnosti svědků z celé vesnice a notáře dává hostinský sepsat svatební smlouvu, v níž svůj majetek a živnost odkazuje své dceři a zeti. Uprostřed následující svatební veselice, o deváté hodině večerní, se však opět ozvou rolničky a vchází honosně oblečený host, který se představuje stejnými slovy jako onen před patnácti lety a také nabízí zaplatit zlatem za poskytnutí noclehu. Mathis jej jen s přemáháním před shromážděnými vesničany vítá, záhy se jej však zmocňuje horečka.\n\nVysíleného a nemocného Mathise odvádějí členové jeho domácnosti na lůžko. Mathis si přeje zůstat sám. Jen stěží se mu daří usnout — pronásleduje jej cinkání rolniček — s prosbou o odpuštění na rtech však nakonec usíná.\n\nZdá se mu hrozný sen: stojí za vraždu před soudem. I když v soudci i jeho přísedících poznává své známé a je si vědom, že sní, má strach. Nejprve se vymlouvá a zapírá, i když i členové jeho rodiny svědčí proti němu. Až když jej k přiznání vyzývá dcera Annette, Mathis se zhroutí a podlehne. Je odsouzen k smrti a kat jej odvádí na popravu. Mathis se zbrocený potem probouzí, ale v domě je klid, jeho výkřik nikdo neslyšel. Klesá zpět na lože.\n\nZa rozbřesku v den svatby se již shromáždili hosté. Když však jdou Katharina, Annette a Christian pro Mathise, najdou jej v posteli mrtvého. Svatební zvonění se mění ve zvonění umíráčku. I host, polsky žid, vstupuje do světnice zemřelého. Přeje mír jeho duši a žehná i celému domu.\n\n"}
{"id": "612687", "url": "https://cs.wikipedia.org/wiki?curid=612687", "title": "Sledování vozidel", "text": "Sledování vozidel\n\nSledování aut pomocí GPS se stále častěji používá zejména ve firmách s větším vozovým parkem. Používá se ale i v soukromých autech a to kvůli jejich zabezpečení. Vozidlo je tak možné snadno v případě krádeže dohledat. Systémy GPS sledování aut fungují tak, že GPS lokátor, zabudovaný ve vozidle, snímá v pravidelných intervalech polohu auta pomocí GPS přijímače. Ta je pak odesílána přes GPRS modem na určitý server, který tato data zpracuje. Odtud pak lze stahovat data do elektronické knihy jízd. Někteří poskytovatelé GPS sledování aut umožňují i sledování vozidel online. Online GPS monitorovací systémy lze dále dělit podle primárního účelu služby na:\nMonitorovací systémy jsou zaměřeny zejm. na sledování polohy, rychlosti a úzce specifikovaných parametrů provozu vozidel (např. teplota, typ jízdy soukromá/služební, identifikace přihlášeného řidiče vozidla). Zabezpečovací systémy jsou schopné připojit k jednotce GPS i bezpečnostní prvky jako autoalarm, čidla pro detekci pohybu, spínače pro signalizaci otevření nákladového prostoru, zapojení imobilizačních prvků (např. relé pro přerušení elektrického obvodu startéru, palivového čerpadla apod.). Zapezpečovací prvky zvyšují náročnost úspěšného a rychlého odcizení vozidla a zvyšují tím reakční čas majitele na zabránění krádeži vozidla. Pokročilé zabezpečovací GPS jednotky jsou vybaveny i rádiovým vysokofrekvenčním dohledáváním vozidla, které se obtížně zarušuje (na rozdíl od GPS a GSM rádiového signálu, jejichž rušičky jsou sice ilegální, ale snadno dostupné).\n\nOdhaduje se, že v budoucnu bude GPS technologie využita i při upozorňování na zpoždění autobusů či vlaků. V ČR podle katalogu Firmy.cz, provozované portálem Seznam.cz, existuje 34 společností, které mají v nabídce komerční řešení pro satelitní sledování vozidel. \n\nVýhodou GPS sledování vozidel je nepochybně to, že vedení firem má přehled o pohybu vozidel. Mohou tak odhalit nepovolené jízdy nebo nepřiměřený styl jízdy řidičů. Ve firmách, kde vozidla řídí dispečink, se tyto systémy využívají i pro online sledování aby dispečer znal aktuální polohu všech vozidel. Díky tomu lze výrazně snížit náklady na vozový park, což je hlavní důvod pro pořizování těchto systémů. Řidičům také odpadá povinnost psát knihu jízd, protože ta se generuje automaticky. Ve firmách rovněž dochází ke zlepšení logistiky, zefektivnění práce, ke snížení nákladů vzniklých černými jízdami nebo dokonce krádežemi pohonných hmot.\n\nHlavním důvodem pořízení systému pro GPS sledování vozidel je však možnost mít pod kontrolou chování řidičů. Systém snadno odhalí tzv. černé jízdy, tedy cesty bez účelu pro firmu, ale spíše pro soukromé účely řidiče. V systémech sledování vozidel je také možné vyznačit oblast pohybu, kterou automobil nesmí překročit.\n\nPorovnáním spotřeby vozu vypočítané na základě dat z GPS lokátoru a záznamů o tankování pohonných hmot lze odhalit i krádeže paliva. Řidiči někdy při tankování odlévají část pohonných hmot do kanystru nebo rovnou do přistaveného soukromého vozu). GPS sledování také identifikuje nehospodárnou jízdu, kdy řidič příliš často mění rychlost nebo se pohybuje nad hranicí efektivní rychlosti apod.\n\nGPS lokátor ve vozech může také fungovat jako zabezpečovací zařízení. Při krádeži vozu se ohlásí majiteli a informuje ho o aktuální poloze. U sofistikovanějších systémů je možné automobil na dálku odstavit a celou krádež zásadně prodloužit, čímž majitel vozu získá čas na reakci. Překazit krádež zkušeným zlodějům je velmi obtížné, zvláště v případech, kdy se k odcizení vozidla používají i celé odtahové vozy a krádež je provedena odtažením nebo odvozem auta na valníku či nástavbě vozu. \n\nSystém GPS sledování se využívá například v některých městech České republiky. Například v Pardubicích je systém napojen na hlášení zastávek. V Plzni zase mají prostředky městské hromadné dopravy přednost na křižovatkách. Obyvatelé Středočeského kraje mohou v zimě rovněž sledovat pohyb sypačů. \n\nNevýhody jsou hlavně na straně zaměstnanců kteří mají pocit že ztrácejí svobodu a jsou neustále sledováni. Většinou se musí v autech identifikovat čipy RFID aby bylo známo kdo s autem jede a tento údaj mohl být použit i v elektronické knize jízd. Odpůrci těchto systémů tvrdí že to již je začátek čipové totality, kterou popisuje například George Orwell v románu 1984 .\n\nCo je to GPS?\nGPS je zkratka pro Global Positioning System. Je to síť s 24 satelity, které sledují takové věci jako čas, umístění, rychlost a směr.\nGPS je zdarma a funguje kdekoli na světě. Signál je obvykle silný ale bude fungovat pouze ve venkovním prostoru.\n\nCo je to GPRS?\nGPRS je zkratka pro General Packet Radio Service. Jedná se o velmi nákladově efektivní způsob pro odesílání a přijímání dat přes síť GSM. S GPRS platíte za odeslané a přijaté data, nikoli za čas připojení, To umožňuje v reálném čase sledování Vašeho vozového parku za velmi rozumnou cenu.\n\nGPRS funguje kdekoli na světě. Vozidlo posílá data o poloze a stavu vozidla (nebo zařízení) k počítači serveru. Application Service Provider vám umožní používat a posílat data v uživatelsky příjemném formátu. Historie záznamů jsou plně přístupné.\n"}
{"id": "612694", "url": "https://cs.wikipedia.org/wiki?curid=612694", "title": "Tři mušketýři (rozcestník)", "text": "Tři mušketýři (rozcestník)\n\nTři mušketýři mohou být:\n\n\n\n\n\n"}
{"id": "612695", "url": "https://cs.wikipedia.org/wiki?curid=612695", "title": "Padrť", "text": "Padrť\n\nPadrť je zaniklá obec, která stávala v Padrťském údolí v Brdech, v severozápadním sousedství Dolejšího Padrťského rybníka. Když byl vytvořen vojenský výcvikový prostor Jince, bylo kolem roku 1953 zničeno celkem 6 obcí, které do něj zasahovaly: Hrachoviště, Velcí, Kolvín, Padrť, Přední Záběhlá a Zadní Záběhlá. Obce Kolvín, Padrť, Přední Záběhlá a Zadní Záběhlá se nacházely v prostoru okolí Padrťských rybníků. Tyto obce byly vysídleny již během 2. světové války (1941), po skončení války se obyvatelstvo vrátilo. V roce 1952 komunisté pak vesnice úplně zlikvidovali (vysídlili čerstvě navrátilé obyvatele a jejich domy zbořili).\n\nÚzemí Padrtě leží při západním okraji Středních Brd. Nadmořská výška 620–650 m. Přítomnost rybníků a vysoká nadmořská výška znamená, že to je jedno z nejchladnějších a nejvlhčích podnebí této části Čech. Průměrná roční teplota tu dosahuje 6,6° C.\n\nMechy: rašeliník křivolistý, kostrbatý, Girgenzonův a bahenní; ploníky: obecný a ztenčený; měříky: příbuzný a trnitý; dvouhrotec chvostnatý; kapradiny: kapraď rozložená, osténkatá a papratka samice; přeslička: lesní a říční, okřehek menší, bublinatka, suchopýr úzkolistý, chrastice rákosovitá, zábělník bahenní; zblochan vodní; rákos obecný; sítina nitkovitá; pcháč bahenní; ostřice černá; lipnice pospolitá, kostřava červená, metlička křivolatá, kozlík dvoudomý, pelyněk hořký, kosatec sibiřský, lnice květel, pomněnka hajní, čarovník alpinský, starček hajní, máta rolní, pampeliška, šišák vroubkovaný, vikev ptačí, bika bělavá, sasanka hajní, psineček bílý, mochna nátržník, řeřicha luční, vrbina obyčejná, lilek potměchuť, krušina olšová, jasmín pustoryl, růže šípková, vrba popelavá, vrba ušatá, vrba bílá, vrba mandlovka, lípa srdčitá, slivoň višeň, třešeň ptačí, hrušeň obecná, javor klen, jírovec maďal a mnoho dalších.\n\nOrel mořský, orlovec říční, kormorán velký, čáp černý, husy, kachny, volavka popelavá, potápka roháč, ledňáček říční, hodně druhů ryb, z vysoké zvěře např. jelen evropský.\n\n24. června 2000 se uskutečnilo setkání potomků rodáků a občanů a dalších příznivců obcí Padrť, Záběhlá a Kolvín. Setkání se konalo v hostinci ve Skořicích. Z vyprávění vyšlo najevo, že Kolvín a Záběhlá mají své kroniky, Padrť tu svoji postrádá, i když snad někdy již existovala.\n\nPadrť byla založena v roce 1565. Důvodem založení bylo železářství - dvě vysoké pece, čtyři hutě a pět hamrů. V roce 1896 měla obec 529 obyvatel, v roce 1952 už jenom 145.\n\nObec Kolvín byla založena ve 14. století jako obec zemědělská. V roce 1921 měla obec 396 obyvatel, v roce 1952 jen 128.\n\nObec Záběhlá byla založena v roce 1730, šlo o poslední kolonizaci v Čechách. Hlavním důvodem založení obce bylo posílit pracovní sílu do okolních lesů. V roce 1939 měla obec 447 obyvatel, v roce 1952 jen 216.\n\n\nObčanům těchto obcí nebyly propláceny válečné škody. Při vyvlastňování v roce 1952 se nemovitosti oceňovaly podle cen z roku 1939 bez ohledu na vrcholící inflaci, a též se oceňovaly podle „třídního původu“ majitele, byl vydán cenový strop na oceňované nemovitosti a od státního příspěvku byly odečteny úspory majitele nemovitosti. Vzápětí v roce 1953 byly peníze za nemovitost znehodnoceny měnovou reformou.\n\nZimy zde začínaly již v polovině listopadu a trvaly až do začátku března. Život jakoby se zpomalil. Lidé (hlavně lesní dělníci) měli problém se přes závěje sněhu dostat do práce. Ale udržovala se sjízdnost silnic, aby obec nebyla odříznuta od zásob.\n\nA proto v této době začínalo draní peří. Sousedky se domluvily a scházely se po chalupách. U stolů drávalo až 15 žen, někdy se k nim přidaly i děti. Vařily si čaj s rumem a k tomu přikusovaly pečené laskominy. Při draní si zpívaly, vyprávěly veselé, ale i smutné příběhy, vzpomínalo se na dřívější časy a dostávalo se i na místní pověry.\n\nKonec masopustu byl oslavován maškarním průvodem, o který se starala dospívající mládež. začínalo se na horním konci a končilo v hospodě u Krhounů.\n\nNa velikonoce se těšili kluci. Ve škole bylo volno a na Zelený čtvrtek se chodilo rachtat. Kluci se svými rachtačkami nahrazovali zvonění na kapličce. Průvod začal v lese v 8 hodin ráno a pokračoval ke kapličce, kde se odříkal Otčenáš. Poté průvod prošel celou obec až k poslednímu domu. Vše se opakovalo v poledne a taky druhý den. Na Bílou sobotu nastalo koledování. Odměnu získali všichni, většinou vajíčka a nebo nějaký ten drobný peníz.\n\nHostince prosperovaly, a tak byly na takovou malou obec 4. Měli taky nevelký sál, kde se pořádali různé akce od kouzelnických až po divadelní představení. Divadelní představení byla častější v zimě. Další událostí byly taneční zábavy. V zimě dva až tři bály, v květnu máje, posvícenská, mikulášská zábava.\n\nOblíbené byly výlety, pořádané jednou do roka. Lidé se sešli před hostincem a za doprovodu kapely v průvodu odešli na určené stanoviště. Zde se sedívalo na provizorních lavicích u stolků. Bylo připravené prkenné pódium, na kterém se mohlo tančit. Byl zde i stánek s laskominami, pivem a limonádou. Děti soutěžily třeba ve skoku v pytli, skoku do výšky či délky, hrály na slepou bábu atd. Bylo tu i kolo štěstí i šatlava, kam falešní strážníci strčili skoro každého dospělého, co měl při sobě krejcar, a ten se pak musel ze šatlavy vykoupit. Nejlepší akcí bylo prokousávání koláčů. A nakonec bylo divadelní představení.\n\n\n"}
{"id": "612697", "url": "https://cs.wikipedia.org/wiki?curid=612697", "title": "Seznam chráněných území v okrese Praha-východ", "text": "Seznam chráněných území v okrese Praha-východ\n\nToto je seznam chráněných území v okrese Praha-východ aktuální k roku 2016, ve kterém jsou uvedena chráněná území v oblasti okresu Praha-východ.\n\n"}
{"id": "612698", "url": "https://cs.wikipedia.org/wiki?curid=612698", "title": "Peter Alexander", "text": "Peter Alexander\n\nPeter Alexander, vlastním jménem Peter Alexander Ferdinand Maximilian Neumayer (30. června 1926 Vídeň – 12. února 2011 Vídeň) byl rakouský zpěvák, herec a konferenciér. Především v 60., 70. a 80. letech 20. století patřil k nejoblíbenějším zábavním umělcům v Rakousku a Německu.\nV letech 1969 až 1996 moderoval televizní pořad Peter-Alexander-Show. Měl vztah i k Československu. Ve Znojmě studoval střední školu.\n\n"}
{"id": "612704", "url": "https://cs.wikipedia.org/wiki?curid=612704", "title": "Antoine René Boucher", "text": "Antoine René Boucher\n\nAntoine René Boucher (kolem 1732 v Saint-Germain-en-Laye – 1811 Paříž) byl francouzský politik. Během Velké francouzské revoluce zastával funkci prokurátora a několik týdnů pařížského starosty.\n\nV roce 1791 byl zvolen na pařížskou radnici. 17. srpna 1792 se stal zastupujícím soudcem trestního soudu v Justičním paláci. Po demisi Jérôma Pétiona de Villeneuve se stal 15. října 1792 prozatímním pařížským starostou, než byl 1. prosince zvolen Nicolas Chambon. Následujícího dne mu předal úřad.\n"}
{"id": "612705", "url": "https://cs.wikipedia.org/wiki?curid=612705", "title": "Hrádek na Zderaze", "text": "Hrádek na Zderaze\n\nHrádek na Zderaze byl hrad, který stával nad Vltavou na Břežské skále, bývalé dominantě pražských břehů, v někdejší pražské osadě Zderaz. \n\nHrad založil okolo roku 1380 jako své novoměstské sídlo král Václav IV., který na něm poprvé pobýval v roce 1399. Během husitských válek hrad obsadila posádka Nového Města a až do roku 1439 na něm sídlil biskup Filibert Konstantský, legát basilejského koncilu. V následujícím období byly hradní objekty využívány ke skladování vojenského materiálu a během šestnáctého století zchátraly natolik, že jedinou budovou, která měla roku 1606 střechu, byla velká věž. Zchátralý hrad získali roku 1627 bosí augustiniáni, kterým patřil také sousední kostel svatého Václava. Ti je do roku 1641 přestavěli na klášter, přičemž byla snížena velká věž.\n\nPo zrušení kláštera roku 1785 byly budovy různě upravovány, ale nakonec se roku 1809 staly součástí Svatováclavské trestnice, která je využívala až do roku 1884. Během tzv. Pražské asanace na přelomu devatenáctého a dvacátého století byly budovy trestnice, včetně Břežské skály, posledních zbytků hradu a okolní zástavby, kompletně srovnány se zemí.\n\nHrádek na Zderaze se nacházel v místě dnešních ulic Resslova, Rašínovo nábřeží a Jiráskovo náměstí za Tančícím domem. Stával na zaniklé, sedmnáct metrů vysoké skále západně od kostela svatého Václava.\n\nJednodílný hrad typologicky patřil mezi dvoupalácové dispozice. Měl obdélný půdorys se zkoseným jihozápadním nárožím. Hlavními objekty byl dva protilehlé paláce doplněné dvojicí čtverhranných věží. Menší věž stávala nad řekou, zatímco větší stávala v čele hradu na západní straně a vystupovala z jeho obrysu. Podle starých vyobrazení a popisů mívala pět pater a valbovou střechu. Opevnění, které chránilo i rozlehlou zahradu, mohla alespoň v části obvodu doplňovat parkánová hradba.\n\nHrad svou podobou patřil mezi luxusní sídla charakteristická pro počáteční fázi panování Václava IV., a snad se stal i předlohou pro Hrádek v Kutné Hoře.\n\n"}
{"id": "612709", "url": "https://cs.wikipedia.org/wiki?curid=612709", "title": "Pěchotní sbor (Izrael)", "text": "Pěchotní sbor (Izrael)\n\nIzraelský pěchotní sbor je jedním se sborů Izraelských pozemních sil. Skládá se z několika pravidelných a záložních jednotek a brigád, které operativně přijímají rozkazy od oblastních velitelství Izraelských obranných sil.\n\n\n\n\n"}
{"id": "612713", "url": "https://cs.wikipedia.org/wiki?curid=612713", "title": "Oscar Kjellberg", "text": "Oscar Kjellberg\n\nOscar Kjellberg (21. září 1870 Arvika – 5. červenec 1931 Göteborg) byl švédský inženýr, vědec, vynálezce a zakladatel společnosti \"ESAB\". Výsledky jeho píle a neúnavné činnosti pomohly zásadním způsobem vylepšit metody svařování a významně posunuly oblast bádání svařování kovů vpřed.\n\nOscar Kjellberg se narodil 21. září 1870 v městečku Arvika, které leží v provincii Värmland, Johannesu a Karolině Kjellbergovým jako nejstarší syn z pěti dětí. Jeho otec na začátku 80. let emigroval do Kanady, aby se tam živil jako dělník při výstavbě železnice a mohl tak podporovat svou rodinu. Krátce po svém příjezdu do Kanady se ale stal obětí tragické nehody.\n\nPro Oscara Kjellberga a jeho rodinu byly následující roky velmi obtížné, neboť pokračoval ve studiu až do šestnácti let, kdy nastoupil jako učeň do Kristinehamnských strojních závodů. Byl to velmi tvrdě pracující žák, který po večerech studoval odbornou literaturu. V osmnácti nastoupil k švédskému rejdaři Axelu Broströmovi, u kterého pracoval jako strojník – učeň. Na lodích Broströmovy flotily se plavil čtyři roky. Poté se stal konstrukčním inženýrem v Kockumových loděnicích v Malmö, aby dál pokračoval ve svých studiích, která úspěšně zakončil zkouškou v roce 1896. V následujících dvou letech se během služby na dalších lodích stále vzdělával a v roce 1898 složil zkoušku na pozici hlavního inženýra. Poté dostal příležitost ke studiím v Německu, která také v roce 1902 úspěšně zakončil zkouškou lodního inženýra. Následující rok si doplnil vzdělání elektrotechnického směru.\n\nV roce 1903, po patnácti letech zkušeností a obdivuhodně důkladné teoretické přípravě, si Oscar Kjellberg pronajal malou dílnu v přístavu Göteborgu, kde začal experimentovat s obloukovým svařováním za účelem dosažení stejně kvalitního svaru jako základního (svařovaného) materiálu a při možnosti libovolné svařovací polohy.\nV roce 1904 se mu podařilo úspěšně opravit několik mrazem poškozených švédských válečných lodí, které mu vyneslo pozornost velkých loďařských společností. To mu pravděpodobně pomohlo financovat vývoj svařovacích metod a založit vlastní společnost \"ESAB\" 12. září 1904. Tentýž rok podal první patent přesně popisující postup svařování, a o dva roky později další patent na elektrické zařízení pro dynamo.\n\nSvým nejvýznamnějším vynálezem posunul svařování o obrovský kvalitativní skok dopředu. Svojí soustředěnou cílevědomostí a pílí vynalezl tavidlem obalenou kovovou elektrodu, kterou si spolu s metodikou nechal patentovat 29. června 1907. Výsledky jeho práce se využívají více než 100 let až do dnešní doby jako ruční obloukové svařování obalenou elektrodou.\n\nProdej licencí tohoto patentu mu umožnil financovat rozvoj společnosti \"ESAB\" a založení dceřiné společnosti \"Anglo-Swedish Electric Welding Co.\" v Anglii v roce 1911. Nová metoda se uplatnila hlavně při opravách nýtovaných spojů lodí a lodních kotlů. Pro stavbu celosvařovaných lodí musel Kjellberg obhajovat svoji metodu v odborných kruzích nejen ve Švédsku. Proto se Kjellber pustil do výstavby flotily malých svařovaných lodí. První celosvařovanou lodí byl člun \"ESAB IV\", který byl spuštěn na vodu 29. prosince 1920.\n\nV roce 1921 založil dceřinou společnost \"Kjellberg Elektroden GmbH\" v Berlíně určenou pro výrobu elektrod. Továrna na výrobu svařovacích zdrojů byla vybudována v německém Finsterwaldu v roce 1922. První svařovací zdroje byly prodány o rok později.\n\nOd založení společnosti \"ESAB\" až do své smrti v jednašedesáti letech pracoval Oscar Kjellberg s plným nasazením ve všech svých aktivitách od vývoje až po vedení společnosti. Zemřel 5. července 1931 ve své pracovně. Zanechal po sobě manželku a čtyři děti, z nichž nejmladší syn Björn pokračoval v otcových šlépějích.\n\nOscar Kjellberg byl za svou píli a úsilí oceněn několika vyznamenáními – včetně Zlaté medaile \"Královské švédské akademie technických věd\" v roce 1927.\n\nPrvní patent Oscar Kjellberg podal 1. října 1904. Patent přesně popisoval metodiku svařování, založenou na tehdy dostupných znalostí z oblasti obloukového svařování. Druhý patent v roce 1906 na elektrický spínač, který reguloval výstup stejnosměrného proudu z rotačního generátoru.\n\nNejvýznamnějším počinem byl vynález kovové elektrody obalené nevodivým materiálem, který se při hoření elektrického oblouku tavil a ze kterého se uvolňoval oxid uhličitý. Tak se tvořila ochranná atmosféra, která chránila roztavený svar proti působení okolní atmosféry, resp. nežádoucích plynů, zejména kyslíku a dusíku. Nežádoucí atmosférické plyny totiž způsobovaly křehnutí a pórovitost svarů. Patent byl podán 29. června 1907.\n\n\n"}
{"id": "612715", "url": "https://cs.wikipedia.org/wiki?curid=612715", "title": "Národní park Alejandro de Humboldt", "text": "Národní park Alejandro de Humboldt\n\nNárodní park Alejandro de Humboldt (španělsky \"El Parque Nacional Alejandro de Humboldt\") je kubánský národní park. Nachází se na východě ostrova na pomezí provincií Holguín a Guantánamo. Své jméno nese po německém přírodovědci Alexandrovi von Humboldtovi (1769 – 1859), který zkoumal a popsal mnoho druhů zdejší flory a fauny. V roce 2001 byl zapsán na seznam světového dědictví.\n\nRůznorodé topografické, geologické a krajinné podmínky (nadmořská výška od 0 metrů nad mořem až k 1100 m n. m.) umožnily, že na území parku je zastoupeno mnoho ekosystému (pobřežní mangrovové porosty, deštný les atd). Vysoká biodiverzita se týká jak fauny, tak flory. V národním parku roste i mnoho endemických rostlin. Právě pro svoji biodiverzitu a endemismus je Alejandro de Humboldt považován za jeden z nejvýznamnějších národních parků tropického pásu na západní polokouli.\n"}
{"id": "612717", "url": "https://cs.wikipedia.org/wiki?curid=612717", "title": "Třída Dabur", "text": "Třída Dabur\n\nDabur je třída hlídkových člunů Izraelského vojenského námořnictva. V letech 1973–1977 bylo postaveno celkem 30 člunů této třídy. Část jich postavila americká loděnice Sewart Seacraft a část izraelské loděnice RAMTA. Pro jejich nedostatečnou rychlost však byla část z nich brzy prodána do dalších zemí a izraelské námořnictvo je nahradilo třídou \"Dvora\".\n\nTrup je člunů z hliníkové slitiny. Výzbroj tvoří dva 20mm kanóny a dva 12,7mm kulomety, přičemž čluny mohou nést rovněž dva 324mm torpédomety pro lehká protiponorková torpéda. Pohonný systém tvoří dvojice dieselových motorů General Motors 12V-71TA o výkonu 625 kW. Nejvyšší rychlost je 29 uzlů.\n\n\n"}
{"id": "612719", "url": "https://cs.wikipedia.org/wiki?curid=612719", "title": "Nicolas Chambon", "text": "Nicolas Chambon\n\nNicolas Chambon de Montaux (21. září 1748 Brévannes – 2. listopadu 1826 Paříž) byl francouzský lékař a politik. V letech 1792–1793 zastával funkci pařížského starosty.\n\nNicolas Chambon byl původně vedoucí lékař ve vojenské nemocnici Salpêtrière, první vojenský lékař, inspektor vojenských nemocnic, člen Královské lékařské společnosti a autor několika lékařských děl. Od roku 1789 se během Velké francouzské revoluce začal angažovat v politice.\n\nV roce 1789 se stal komisařem pro jmenování ústavních kněží v Paříži a v roce 1790 správcem městských daní. Byl členem klubu jakobínů.\n\n1. prosince 1792 byl zvolen řádným pařížským starostou. Vystřídal tak provizorního starostu Antoina René Bouchera. Svými protivníky byl obviňován z umírněnosti.\n\nNa svůj post rezignoval již 4. února 1793. Přímým důsledkem byly protesty proti jeho zákazu divadelní hry \"L'Ami des lois\" (Přítel zákonů), kterou napsal Jean-Louis Laya. Chambon se stáhl do města Blois a teprve v roce 1804 se vrátil do Paříže, kde zemřel 2. listopadu 1826.\n"}
{"id": "612720", "url": "https://cs.wikipedia.org/wiki?curid=612720", "title": "Jak prosté, drahý Date", "text": "Jak prosté, drahý Date\n\n„Jak prosté, drahý Date“, v originále „Elementary, Dear Data“, je v pořadí třetí epizoda druhé řady seriálu \"\".\n\nGeordi řekne počítači simulátoru, aby vytvořil nepřítele Sherlocka Holmese, který by byl schopen porazit Data. Příběh mísí postavy ze \"Star Treku: Nové generace\" a Sherlocka Holmese. Vzhledem k rozdílům v legislativě ohledně autorských práv ve Spojeném království (kde se autorské dílo stává volným po 50 letech po smrti autora) a Spojených státech (kde je tomu tak v případě děl vytvořených před rokem 1978 po 75 letech od jejich publikování) se scenárista Lane a producenti epizody mylně domnívali, že jsou všechny postavy ze Sherlocka Holmese volným dílem. Ve skutečnosti však byly některé stále součástí pozůstalosti po spisovateli Arthuru Conanu Doylovi.\n\nEpizoda podtrhuje podstatu umělé inteligence (AI) a uvědomění si sebe sama.\n\nZatímco USS Enterprise D čeká na setkání s USS Victory, Geordi La Forge a Dat si krátí svůj volný čas v simulátoru s případy Sherlocka Holmese. Dat je však všechny četl a je schopen vše vyřešit během několika minut. Geordi vyjadřuje své zklamání v tom, že Dat již zná ke všemu rozřešení, a vysvětluje, že zábava je právě ono hledání řešení. Pak Geordi vytvoří v simulátoru program s naprosto novou záhadou a s protivníkem, který by dokázal Data porazit. Když jej pak znovu spustí, zjistí, že doktorka Katherine Pulaská, která se k nim přidala, byla unesena. Dat začne případ řešit dedukcí. Brzy zjistí, že za únosem stojí profesor Moriarty. Jsou však šokovaní tím, že holografický únosce si je vědom, že vše je jen simulace. Je schopen dostat se do počítače simulátoru a nakreslí náčrt Enterprise.\n\nDat a Geordi opustí simulátor, aby varovali kapitána. Geordi si uvědomí, že neřekl počítači, aby vytvořil program, který by dokázal porazit Sherlocka Holmese, ale Data. Když se Moriartymu podaří získat přístup k ovládání lodi, Dat a Geordi se vrátí do simulátoru společně s kapitánem Picardem.\n\nKdyž jsou Moriarty s Pulaskou nalezeni, Picardovi se podaří vyjednat si návrat kontroly nad lodním počítačem. Moriarty, který ví o světě mimo simulátor, požádá o existenci v něm. Picard mu řekne, že by to nebylo možné. Namísto toho program uloží a řekne mu, že jestli někdy naleznou způsob, jak umožnit hologramům existenci v reálném světě, umožní mu to. Pak program ukončí a přilétá USS Victory.\n\n"}
{"id": "612724", "url": "https://cs.wikipedia.org/wiki?curid=612724", "title": "Hradecký hřeben", "text": "Hradecký hřeben\n\nHradecký hřeben (dříve zvaný i \"Hraniční hřeben\"), je mírný, necelých 6 km dlouhý hřbet, táhnoucí se ve směru severozápad-jihovýchod. Nalézá se na samém okraji Brd v jihovýchodní části Přírodního parku Třemšín. Dřívější název dostal podle hranice mezi panskými a obecními lesy, která se táhne po jeho východním úbočí.\n\nVe vrcholových partiích se nalézá jak množství slepencových skalek (Kočičí hrádek, Špičatá skála, Telecí kamen), tak i malá kamenná moře (Bílá skála).\n"}
{"id": "612728", "url": "https://cs.wikipedia.org/wiki?curid=612728", "title": "Cukrárna (seriál)", "text": "Cukrárna (seriál)\n\nCukrárna je český televizní seriál České televize z let 2010 a 2011 scenáristy Jana Míky natočený režisérem Dušanem Kleinem.\n\n\n\n"}
{"id": "612729", "url": "https://cs.wikipedia.org/wiki?curid=612729", "title": "Seznam nejvýdělečnějších filmů", "text": "Seznam nejvýdělečnějších filmů\n\nSeznam nejvýdělečnějších filmů představuje snímky, které zaznamenaly nejvyšší finanční zisky v historii kinematografie. Různě zvolená kritéria produkují různé výsledky.\n\nTento seznam řadí filmy dle celosvětových tržeb v amerických dolarech. Rok 2017 má nejvíce filmů v tomto seznamu – 13, na druhém místě je rok 2016 s 10 filmy a na místě třetím s 9 filmy se nachází rok 2012. Seznam sčítá i tržby ze stejného filmu, který byl uveden několikrát, případně i v různých verzích (např. 3D).\n\nKvůli efektu dlouhodobé inflace (ceny vstupenek do kin se stále zvyšují) dává seznam přednost novějším filmům; film z roku 1910 by musel prodat stokrát více vstupenek než film z roku 2007, aby měl stejný výdělek. Tento seznam je nepoužitelný pro srovnávání tržeb filmů hodně vzdálených v čase, protože nebere ohled na snižování hodnoty dolaru. Proto devadesát procent filmů v tomto seznamu bylo natočeno po roce 2000. Seznam je aktuální k 9. únoru 2020.\n\nTento seznam řadí filmy dle tržeb v českých korunách v kinech v České republice. Také tento seznam kvůli efektu dlouhodobé inflace dává přednost novějším filmům. Seznam vychází ze statistik Unie filmových distributorů, když v roce 2013 došlo ke změně metodiky, když do té doby byly vykazovány čisté tržby a od té doby jsou vykazovány hrubé tržby. Data tedy nejsou srovnatelná. Seznam je aktuální k lednu 2020.\n\nTento seznam řadí filmy dle tržeb pouze v USA v amerických dolarech a inflace je zohledněna. První v předchozím seznamu \"Avatar\" je v tomto seznamu až na 15. místě, druhý \"Avengers: Endgame\" až na místě 16. a třetí \"Titanic\" pak pátý. Seznam je aktuální k září 2019.\n\nNásledující tabulka jen ukazuje, jak by zhruba (z určitou nepřesností) vypadal žebříček 10 nejvýdělečnějsích filmů, kdyby se zohledňovala inflace a braly by se v potaz celosvětové tržby. Je aktuální k září 2019.\nPoznámka 1: Zde uvedený zisk filmu Titanic odráží pouze zisky z premiérového uvedení filmu v roce 1997, nezahrnuje ještě zisky z nového uvedení filmu v 3D formátu v roce 2012, které obnášejí dalších 343 miliónů dolarů.\n\nToto je seznam nejvýdělečnějších filmů podle roku vzniku. Seznam je aktuální k říjnu 2019.\n<nowiki>*</nowiki> Pouze tržby v Kanadě a USA.\n\nTabulka zhruba odpovídá adekvátní tabulce na anglické wikipedii – zdroje viz tam (celá tabulka není zcela aktuální, ale alespoň částečně byla aktualizována 2. října 2019)\n\n"}
{"id": "612730", "url": "https://cs.wikipedia.org/wiki?curid=612730", "title": "Eduard August Hannoverský (1767)", "text": "Eduard August Hannoverský (1767)\n\nEduard August Hannoverský, vévoda z Kentu a Strathearnu (2. listopadu 1767 - 23. ledna 1820) byl člen britské královské rodiny, čtvrtý syn krále Jiřího III. a jeho manželky královny Šarloty, meklenburské princezny, otec královny Viktorie.\n\nNarodil se jako páté dítě a čtvrtý syn britského krále Jiřího III. a jeho manželky královny Šarloty.\n\nV roce 1785 se započala jeho vojenská výchova v Německu, kde mu byly vštípeny železné zásady discipliny. Byl plukovníkem na Gibraltaru, od května 1791 v Kanadě. V říjnu roku 1793 byl povýšen na generálmajora, v lednu 1796 na generálporučíka. 23. dubna roku 1799 mu byl udělen titul vévody z Kentu a Strathearnu a lorda Dublinu a v květnu téhož roku se stal velitelem sil v Britské Severní Americe.\n24. května 1802 byl převelen do funkce guvernéra Gibraltaru. Jeho tvrdé pojetí vojenské discipliny vyvolalo vzpouru v jednom z královských oddílů, v důsledku čehož byl v květnu roku 1801 odvolán. Formálně držel titul guvernéra Gibraltaru do konce života, od staršího bratra \"Frederika, vévody z Yorku\", velitele královských ozbrojených sil, však obdržel zákaz příjezdu a pobytu na Gibraltaru. Nehledě na faktické ukončení vojenské kariéry mu byla udělena hodnost polního maršálka.\n\nByl rytířem Řádu sv. Patrika (5. února 1783), Podvazkového řádu (2. května 1786) a nositelem Velkého Kříže Řádu lázně (2. ledna 1815). 5. září 1799 se stal členem Královské tajné rady.\n\nPřes pokročilý věk zůstával starým mládencem, i když měl řadu milenek. Z nich nejznámější je \"Adelaide Dubusová\", s níž měl nemanželskou dceru, a \"Julie de St. Laurent\", s níž žil přes dvacet let. V roce 1817 však došlo k hrozivé situaci stran nástupnictví trůnu, když 6. listopadu zemřela po porodu mrtvého dítěte Šarlota Augusta, jediná dcera nástupce trůnu, waleského prince Jiřího. Britský trůn neměl jiného následníka v této generaci - další synové krále Jiřího III. neměli děti nebo byli rovněž svobodní nebo jejich děti nebyly legitimní:\n\"Frederik August, vévoda z Yorku\", další v nástupnické linii, se rozvedl se svou ženou po 27 letech bezdětného manželství. Proto další dva synové Jiřího III., \"Vilém, vévoda Clarence\" (pozdější král Vilém IV.) a \"Adolf Frederik, vévoda z Cambridge\" podobně jako Eduard August uzavřeli rychle manželství se záměrem zplodit tolik vytouženého následníka trůnu. Další dva bratři, \"Ernst August, vévoda Cumberladu\", a \"August Frederik, vévoda Sussexu\", již sice byli ženatí, ale v tomto okamžiku měl vévoda z Cumberlandu dvě mrtvě narozené dcery, zatímco děti vévody ze Sussexu byly vyloučeny z následnictví, neboť manželství jejich rodičů, uzavřené bez králova souhlasu, bylo jako takové podle \"Royal Marriages Act 1772\" z roku 1772 neplatné.\n\nPro záchranu dynastie se v roce 1818 ve věku 50 let oženil i vévoda z Kentu, a to s princeznou Viktorií z dynastie \"Sachsen-Coburg-Saalfeldské\". Svatba se uskutečnila v Koburgu 29. května a 13. července se obřad opakoval v Anglii, v Kew Palace v Surrey. Šlo o dvojitou svatbu, neboť tentýž den se ženil i Eduardův bratr Vilém, vévoda Clarence s jinou německou princeznou, Adelheid von Sachsen-Meiningen.\n\nZ manželství Eduarda a Viktorie se o rok později, 24. května roku 1819, narodila jediná dcera, princezna Viktorie z Kentu, budoucí královna Viktorie.\n\nNedlouho poté, v lednu roku 1820, vévoda z Kentu po krátké nemoci zemřel. O pouhých šest dní ho přežil jeho otec, král Jiří III. Žili také jeho starší bratři, z nichž první usedl na trůn jako Jiří IV. a druhý po jeho smrti jako Vilém IV. Po Vilémově smrti 20. června 1837 zdědila britskou královskou korunu dcera Eduarda Augusta, vévody z Kentu - princezna Viktorie z Kentu.\n\nJméno vévody Eduarda nese kanadská provincie - Ostrov prince Edwarda.\n\n"}
{"id": "612731", "url": "https://cs.wikipedia.org/wiki?curid=612731", "title": "Bernardo O'Higgins", "text": "Bernardo O'Higgins\n\nBernardo O'Higgins ( \"berˈnarðo oˈxiɣins\") (20. srpna 1778 Chillán – 24. října 1842 Lima, Peru) byl chilský bohatý statkář španělsko-irského původu, který spolu s José de San Martínem během chilské války za nezávislost osvobodil zemi od španělské nadvlády. V letech 1817 až 1823 působil ve funkci \"Vrchního direktora Chile\" a patřil mezi chilské otce zakladatele.\n\nNarodil se 20. srpna 1778 v Chillánu do irské šlechtické rodiny O'Higginsových jako nemanželský syn Ambrosia O'Higginse, 1. markýze z Osorna, narozeného v irském hrabství Sligo, který byl v době synova narození pouze mladším španělským důstojníkem. Matkou Bernarda O'Higginse byla Isabela Riquelme, dcera místního předního občana Dona Simóna Riquelme y Goycolea, člena městské rady zvané \"Cabildo.\" Ta se dva roky po synově narození provdala za otcova přítele, Dona Félixe Rodrígueze.\n\nPrvní roky života strávil u matčiny rodiny v jižním Chile. Později pobýval v Talcu u rodiny Albanů, která byla obchodním partnerem jeho otce. V 15 letech ho jeho otec, který již zastával funkci guvernéra Chile, poslal do Limy a udržoval s ním vztah na dálku, finančně ho podporoval, zajímal se o jeho vzdělání, ale nikdy se s ním osobně nesetkal. Bernardo O'Higgins až do smrti svého otce v roce 1801 používal příjmení své matky.\n\nV 17 letech byl otcem, který v té době působil jako místokrál Peru, poslán do Londýna, aby dokončil svá studia. Studoval zde historii a umění. Během londýnského pobytu se také seznámil s americkými myšlenkami na nezávislost, které podnítily jeho národní cítění. Setkal se také s venezuelským idealistou věřícím v nezávislost své vlasti, Franciscem de Mirandou. Vstoupil do Zednářské lóže, kterou Francisco de Miranda založil, a která usilovala o nezávislosti Latinské Ameriky. V roce 1798 Bernardo O'Higgins opustil Spojené království a odjel do Španělska. Jeho návrat do Ameriky se opozdil kvůli propuknutí francouzských revolučních válek.\n\nV roce 1801 zemřel jeho otec. Zanechal mu rozlehlou usedlost, ležící poblíž chilského města Los Ángeles, \"Haciendu Las Canteras\". V roce 1802 se Bernardo vrátil do Chile, přijal příjmení svého otce a stal se statkářem. V roce 1806 byl jmenován do místní samosprávní rady zvané \"Cabildo\" jako zástupce okresu Laja. V roce 1808 převzal Napoleon kontrolu nad Španělskem, což odstartovalo i sled událostí v Jižní Americe. V Chile obchodní a politické elity vytvořily autonomní vládu ve jménu uvězněného krále Ferdinanda VII. Tento akt byl první z řady událostí, které vedly k zisku nezávislosti nad Španělskem.\n\n18. září 1810 se O'Higgins připojil k odboji proti španělské vládě momentálně ovládané Francouzi. Vůdci chilských kreolů nepodporovali vládu Josefa Bonaparta ve Španělsku a vytvořili První vládní juntu s cílem navrátit španělského krále na trůn. Tento den je dnes oslavován jako Den nezávislosti Chile. O'Higgins byl blízkým přítelem jednoho z radikálnějších členů junty, Juana Martineze de Rozas, což byl dávný kamarád jeho otce. Důsledně podporoval vytvoření Národního kongresu Chile, který byl ustanoven 4. července 1811 a O'Higgins byl do něj zvolen za okres Laja. Panovalo v něm ovšem určité napětí mezi royalisty a zastánci nezávislosti, ke kterým se O'Higgins hlásil.\n\nTábor antiroyalistů byl ovšem hluboce rozštěpen osobními animozitami a také geograficky (existovala značná rivalita mezi městy Santiago a Concepción). Rodina Carrerů ze Santiaga, která se několikrát pokoušela o převrat, podporovala čistě chilský nacionalismus. Naproti tomu tzv. Lautarská lóže, jejíž členové byli mimo jiných de Rozas, O'Higgins a Argentinec José de San Martín, sídlila v Concepciónu a jejím cílem bylo osvobození celé Latinské Ameriky.\n\nV důsledku toho začal O'Higgins politicky i vojensky soutěžit se svým prominentním rivalem Carrerou. De Rozas původně O'Higginse jmenoval v roce 1812 (snad díky jeho nemanželskému původu, chabému zdraví a nedostatku vojenských zkušeností) na nižší vojenskou pozici. Většina svých vojenských znalostí získal od dalšího irského imigranta Juana Mackenny, což byl zkušený voják a za vlády jeho otce Ambrosia guvernér Osorna. Jeho rady se ovšem většinou týkaly jen jezdectva. Takže když v roce 1813 podnikli Španělé první pokus znovu dobýt Chile a vyslali expedici vedenou generálem Antoniem Parejou, bylo přirozené, že velení celé armády se ujal zkušenější Carrera.\n\nO'Higgins, který předešlého roku odešel ze zdravotních důvodů z armády pobýval na svých statcích v Laja, když dorazily zprávy o španělské invazi. O'Higgins zmobilizoval místní milici a vpochodovali do Concepciónu a poté se v Talce setkali s velitelem nové armády Carrerou. Ten poslal O'Higginse odříznout Španěly u Linares a díky tomuto vítězství byl jmenován plukovníkem. Při neúspěšném pokusu dobytí Chillánu v nehostinném zimním počasí v srpnu 1813, kde hrál O'Higgins jen nevýznamnou úlohu, převzal celou odpovědnost za debakl Carrera a značně to snížilo jeho prestiž v očích Junty. O'Higgins pokračoval s nezměrnou bojovností v bojích proti royalistům. 17. října 1813 se proslavil v bitvě u El Roble, když v kritické chvíli převzal velení po Carrerovi, který z ní uprchl a vydal jeden ze svých slavných rozkazů:\n\nAč měl zraněnou nohu, vyběhl první a vojáci inspirovaní jeho příkladem vyrazili za ním a zahnali nepřátele do řeky. Poté Junta v Santiagu zbavila velení Carreru a jmenovala O'Higginse. Ten ustanovil jako velícího generála Juana MacKennu. Carrera byl později zajat a uvězněn royalisty. V době jeho nepřítomnosti uzavřel z pověření Junty O'Higgins vzhledem k vyčerpanosti vojska v květnu 1814 Smlouvu z Lircay, podle které byly zastaveny boje. Royalisté ale Carreru i jeho bratra propustili na svobodu. Ti ovšem nesouhlasili s obsahem smlouvy a O'Higginsovým velením a v červenci 1814 svrhli převratem Juntu a okamžitě vyštvali do exilu Mackennu.\n\nO'Higgins soustředil své síly proti Carrerovi a jejich síly se střetly v bitvě u Las Tres Acequias, ve které nejmladší Carrerův bratr Luis uštědřil O'Higginsovi porážku. Další vzájemný boj byl ale odložen, protože došla zpráva, že royalisté se rozhodli ignorovat nedávno podepsanou smlouvu a pod velením generála Osorna ohrožují Concepcion. Proto se rozhodli spojit své síly a společně čelit této hrozbě. Původně se rozhodli čelit nepříteli u Angostura de Paine, což byla snadno bránitelná rokle ve tvaru hrdla láhve. Na poslední chvíli se ovšem O'Higgins rozhodl obsadit vojáky hlavní náměstí v Rancagui. Carrera, který s tím nesouhlasil, neposlal posily a O'Higginsovy síly byly obklíčeny. V bitvě probíhající ve dnech 1. a 2. října 1814 Španělé zvítězili, ale O'Higgins vydal další svůj slavný rozkaz:\n\nStejně jako Carrera a ostatní nacionalisté se O'Higgins se svými následovníky stáhl do Argentiny a zůstal tam po celé tři roky, kdy byli royalisté u vlády. Jeho hlavní podporovatel Mackenna byl zabit v souboji s Luisem Carrerou, což ještě prohloubilo jejich nepřátelství.\n\nKromě množství pomníků po celé Chile je O'Higgins zvěčněn i na líci mincí chilského pesa v hodnotách 1, 5, 10 a 50 pesos.\n\nV říjnu 2015 byla odhalena O'Higginsova busta v \"parku generála Lazáro Cardenase del Rio\" v Praze-Bubenči. Busta byla darem chilského velvyslanectví v Česku.\n"}
{"id": "612732", "url": "https://cs.wikipedia.org/wiki?curid=612732", "title": "Nesmrtelný Vulkánec", "text": "Nesmrtelný Vulkánec\n\nNesmrtelný Vulkánec je druhý díl první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 20. října 1973, v České republice 5. října 1997.\n\nPíše se hvězdné datum 5554.4 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka byla pověřena průzkumem nedávno objevené planety \"Pylos\", jež se nachází na okraji galaxie.\n\nPři průzkumu na povrchu planety pan Sulu objevuje prapodivného tvora připomínající spíše květinu, který se pohybuje. Když se jej dotkne, tak se píchne o trn a upadá do bezvědomí. Dr. McCoy si s tímto typem jedu neví rady, ale objevují se obyvatelé planety, kteří jsou schopni poručíkovi pomoci. Pana Spocka fascinuje, že jde bytosti botanického původu, tedy spíše humanoidní květiny. \"Agmar\", vůdce obyvatel poskytne protijed, který okamžitě poručíkovi Sulu pomůže a vrací jeho hodnoty do normálu. Agmar vysvětluje, že se nechtěli ihned ukazovat, protože jsou mírumilovnou rasou a nedůvěřují cizincům.\n\nKapitána Kirka zajímá, kde je zbytek obyvatelstva, když v celém městě jsou jenom asi 3 jedinci této rasy. Agmar všechny bere do krytu, kde jsou seřazeni ostatní v jakémsi spánku. Spock trikordérem zjišťuje, že jsou schopni využít svůj mozek na 70%. Agmar vypráví, že člověk již tuto planetu navštívil a přinesl také nemoci, kterým obyvatele nedokázali odolat. Záhy je výsadek napaden lítajícími tvory, kteří unesou pana Spocka. Kirk se dále dozvídá, že byl vybrán pro zajištění pokročilé rasy, která nebude sužována hrozbou jakýchkoliv nemocí. Ostatní z výsadku se setkávají s \"Dr. Kenicliem V.\", pozemšťanem, který se na Pylosu ukryl po eugenických válkách se svou touhou po vytvoření dokonalé rasy. Ten všechny ostatní vykazuje z planety.\n\nZpět na lodi se z počítače dozvídají, že Dr. Keniclius byl vyhoštěn ze Země a nejsou známy informace o jeho smrti. Navíc se jedinec představil jako Keniclius V., což nasvědčuje, že jde o klon a původní doktor dávno nežije. Kirk, Sulu a McCoy se vrací na planetu. Pylosiané vypadají, jakoby se připravovali na opuštění planety. Když výsadek zajme Agmara, ten je dovede ke Spockovi, ale vše nasvědčuje tomu, že umírá. Objevuje se Keniclius a představuje Spocka II., tedy stejného klona obřích rozměrů.\n\nSpockův obří klon zatím pobírá informace přejímané z původního Spocka, ale zatím není schopen všechny vědomosti použít a zpočátku nedokáže ani mluvit. Mezitím se Uhuře daří spojit s výsadkem a sděluje jim zjištěnou informaci, že Dr. Keniclius chtěl získat nadřazenou rasu pro získání nadvlády v galaxii. Kirk se oba velké klony snaží přesvědčit, že války dávno skončily a není nic takového zapotřebí. Spockův klon vulkánským splynutím myslí přivádí původního Spocka zpět k životu.\n\nSám klon pak navrhuje, aby namísto snahy o nadřazenou rasu doktor usiloval o obnovení rasy Pylosianů. Dr. Keniclius V. s tímto souhlasí a i kapitán Kirk dodává, že Federace s tímto bude souhlasit.\n\n\n"}
{"id": "612742", "url": "https://cs.wikipedia.org/wiki?curid=612742", "title": "Transformers (rozcestník)", "text": "Transformers (rozcestník)\n\nTransformers může být:\n"}
{"id": "612749", "url": "https://cs.wikipedia.org/wiki?curid=612749", "title": "Thilo Sarrazin", "text": "Thilo Sarrazin\n\nThilo Sarrazin (* 12. února 1945, Gera) je německý politik (SPD), bývalý ministr financí spolkové země Berlín. \n\nVystudoval národohospodářství na univerzitě v Bonnu. \n\nV roce 1975 začal pracovat na referentské pozici Federálního ministerstva financí v Berlíně. Do roku 1981 pak působil na pozici vedoucího kanceláře na Ministerstvu práce a sociálních věcí a v roce 1981 se vrátil zpět do Federálního ministerstva financí v Berlíně na pozici hlavního sekretáře ministra financí za stranu SPD, kde působil až do roku 1990. Zde pokračoval v prácil i přes neúčast domovské strany SPD ve vládě na vedoucích místech různých odborů. \n\nV letech 1990 až 1991 byl zaměstnancem Treuhandanstaltu, úřadu, který řídil privatizaci a stabilizaci majetku státních podníků bývalé Německé demokratické republiky. \n\nAž do roku 1997 byl hlavním sekretářem Ministerstva financí spolkové republiky Porýní-Falc.\n\nMezi lety 2000 a 2001 byl zaměstnancem státem vlastněných železnic Deutsche Bahn, které nebyly v dobré finanční kondici. V prvních měsících se podílel na auditu majetku Deutsche Bahn, od 1. září se pak stal členem představenstva DB Netz, společnosti vlastněné Deutche Bahn a spravující německou železniční infrastrukturu. Thilo Sarrazin je považován za klíčovou osobu, která prosadila v německých státních drahách efektivní řízení nákladů a výdajů a tak maximální a účinné vynakládání prostředků na udržitelnou modernizaci. \n\nV lednu 2002 se stává tzv. Finančním senátorem státu Berlín. Zadlužený stát s neefektivními výdaji zejména v oblasti sociálního zabezpečení zatěžoval státní pokladnu i přes neuspokojivé výsledky v sociální situaci občanů. Thilo Sarrazin díky silným škrtům v této oblasti, zpřehlednění státního účetnictví a vnucením striktního dodržování poměru nákladů a příjmů ve všech ekonomických státem řízených oblastech vyvolal několik protestů a vysloužil si kritiku z vlastní domovské strany. Berlínu nicméně radikálně snížil veřejné zadlužení.\n\nOd 30. dubna 2009 do roku 2010 byl členem představenstva Spolkové banky. Zde byl odpovědný za oblast informačních technologií a risk managementu. 2. října 2010 byl odvolán a to na základě tlaku po vydání jeho první knihy \"Deutschland schafft sich ab\" (v České republice vydané pod názvem \"Německo páchá sebevraždu\"). \n\nJe znám díky svým názorům na problematiku Evropské unie a její hospodářské a měnové politiky, imigrace a sociálního zabezpečení a jejich dopadu na ekonomické zdraví Německa a německé společnosti. Jeho názory zejména na imigraci do Německa se staly veřejně známými jeho knize \"Deutschland schafft sich ab\" s podtitulem \"Wie wir unser Land aufs Spiel setzen\" (Jak dáváme vlastní zemi všanc). Po jejím uvedení na trh si vysloužil tvrdou kritiku, dokonce i výhrůžky smrtí. \n\nV listopadu 2016 podepsal smlouvu s mnichovským nakladatelstvím Random House na novou knihu s pracovním názvem \"Feindliche Übernahme: Wie der Islam den Fortschritt behindert und die Gesellschaft bedroht (\"český volný překlad: \"Nepřátelské převzetí: Jak islám zabraňuje pokroku a ohrožuje společnost)\". Nakladatelství Random House se však rozhodlo plánované vydání knihy v srpnu roku 2018 zrušit a knihu dále nevydat. Jako hlavní důvod je uváděno nebezpečí posílení nepřátelských postojů vůči muslimské komunitě v německé společnosti. Thilo Sarrazin se poté rozhodl nakladatelství zažalovat pro porušení smlouvy. \n\nNa výrok německé kancléřky Angely Merkelové, že \"\"je islám součástí evropských tradic a kultury\"\", odvětil, že nemá pravdu. \n\n\n"}
{"id": "612753", "url": "https://cs.wikipedia.org/wiki?curid=612753", "title": "Zdravotnická záchranná služba Libereckého kraje", "text": "Zdravotnická záchranná služba Libereckého kraje\n\nZdravotnická záchranná služba Libereckého kraje, příspěvková organizace (ZZS LK) je příspěvková organizace a provozovatel zdravotnické záchranné služby v Libereckém kraji. Hlavní náplní činnosti organizace je zajišťování odborné přednemocniční neodkladné péče (PNP) na území Libereckého kraje podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území o rozloze 3 163 km² pro téměř 450 000 obyvatel. V oblasti Libereckého kraje je k dispozici 30 výjezdových skupin a jedna skupina letecké záchranné služby rozmístěných na 14 výjezdových základnách.\n\nZdravotnická záchranná služba Libereckého kraje vznikla 1. října 2003. K 31. prosinci 2002 zanikly okresní úřady a došlo ke sloučení čtyř záchranných služeb okresů Liberec, Semily, Česká Lípa a Jablonec nad Nisou. Všechny výjezdové základny i jednotlivé dispečinky byly sloučeny pod jednu organizaci. V letech 2009–2011 probíhal projekt zaměřený na přeshraniční spolupráci záchranných služeb v rámci Euroregionu Nisa.\n\nLiberecký kraj je pro potřeby záchranné služby rozčleněn do čtyř územních odborů, které čítají dohromady 14 výjezdových základen. Nejvyšší počet výjezdových základen se nachází v územním odboru Liberec. Hranice územních odborů respektují víceméně hranice okresů.\n\nKrajské zdravotnické operační středisko zahájilo činnost 1. ledna 2007. Vzniklo sloučením bývalých okresních dispečinků v okresech Liberec, Semily, Česká Lípa a Jablonec nad Nisou. Úkolem krajského operačního střediska je koordinovat činnost všech výjezdových skupin v Libereckém kraji. Na konci roku 2013 bylo oznámeno, že v budoucnu dojde ke stavebním úpravám a celkové modernizaci stávajícího zdravotnického operačního střediska.\n\nV červenci 2011 zasáhl zdravotnické operační středisko Zdravotnické záchranné služby Libereckého kraje kulový blesk. Operační středisko bylo dočasně vyřazeno z provozu, nicméně provoz záchranné služby nebyl omezen. Tísňová volání se dočasně řešila přes mobilní telefony.\n\nNa území celého kraje je k dispozici v nepřetržitém 24hodinovém provozu celkem 30 výjezdových skupin a vzletová skupina letecké záchranné služby, jejichž počet se mění s pracovní a noční dobou. V mimopracovní dobu a v nočních hodinách je počet výjezdových skupin snížen. Výjezdové skupiny pracují v režimech rychlá zdravotnická pomoc ve složení řidič-záchranář a zdravotnický záchranář a rychlá lékařská pomoc v systému Rendez-Vous s lékařem v osobním automobile. Na území Libereckého je využíván celoplošně pouze víceúrovňový setkávací systém neboli systém Rendez-Vous.\n\nLiberecký kraj je pokryt sítí 14 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. Nejvíce výjezdových základen je umístěno v oblasti územního odboru Liberec.\n\nV polovině roku 2013 došlo k přestěhování výjezdové základny z Tanvaldu do bývalé hasičské zbrojnice ve Velkých Hamrech. K přestěhování došlo z důvodu nevyhovujících podmínek na základně v Tanvaldě. Vzhledem k tomu, že jsou od sebe obě místa vzdálena přibližně tři kilometry, nedojde prakticky k žádnému prodloužení dojezdových časů. Původní plán počítal se vznikem nové budovy výjezdové základny v Tanvaldě, tento plán však nebyl realizován.\n\nProvoz letecké záchranné služby (LZS) byl v Liberci zahájen v roce 1992. Zdravotnickou část osádky letecké záchranné služby zajišťuje Zdravotnická záchranná služba Libereckého kraje, ostatní provozní pracovníky včetně pilotů zajišťuje společnost DSA. Ta je také provozovatelem samotného vrtulníku, v současnosti moderního stroje Eurocopter EC 135 T2. Volacím znakem vrtulníku je Kryštof 18. Provoz letecké záchranné služby je limitován východem a západem slunce.\n\n\n"}
{"id": "612758", "url": "https://cs.wikipedia.org/wiki?curid=612758", "title": "Yoann Gourcuff", "text": "Yoann Gourcuff\n\nYoann Miguel Gourcuff (* 11. července 1986) je francouzský profesionální fotbalista, který v současně době hraje za francouzský klub Stade Rennes. Hraje na místě ofenzivního záložníka, ale může být také nasazován i jako útočník. Bývalý francouzský reprezentant David Ginola označil Gourcuffa za nejlepšího francouzského fotbalistu své generace.\n\nJeho otec Christian Gourcuff vedl jako trenér FC Lorient, v tomto prvoligovém francouzském klubu zahájil Yoann svoji kariéru. V roce 2001 odešel z FC Lorient a připojil se ke klubu Stade Rennais FC, kde díky jeho výkonům se brzy stal oblíbeným mezi fanoušky a začaly se o něj zajímat kluby ze zahraničí, jejichž zájem vedl k jeho přestupu do italského klubu AC Milan.\n\nDosáhl mnoha úspěchů, ale nedokázal se probojovat do milánské základní jedenáctky, a tak byl poslán na hostování zpět do své rodné země Francie, do klubu FC Girondins de Bordeaux. Po úspěšné sezóně, ve které získal několik klubových i osobních cen, Gourcuff podepsal s Bordeaux trvalou smlouvu. Svým herním stylem a schopnostmi byl srovnáván s legendárním Zinedinem Zidanem. Je bývalým vítězem ceny UNFP Ligue 1, nejlepší hráč roku, v prosinci roku 2009 byl jmenován francouzským hráčem roku.\n\nV srpnu 2010 podepsal delší kontrakt s Olympique Lyon. V sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár, hrálo se v USA) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2, po řádné hrací době byl stav 2:2. Gourcuff odehrál v základní sestavě celé střetnutí.\n\nJeho debut za národní tým se odehrál v srpnu 2008. Na svoji první reprezentační branku čekal 2 měsíce, když skóroval proti Rumunsku. První větší turnaj, kde Gourcuff reprezentoval, bylo Mistrovství světa 2010 v Jihoafrické republice. S jeho příchodem se také zaplnilo dlouho neobsazené místo playmakera – tvůrce hry, které zaplnil po Zinedinu Zidanovi, ten mu tuto roli přenechal, když v roce 2006 ukončil kariéru.\n\n\n\n\n"}
{"id": "612762", "url": "https://cs.wikipedia.org/wiki?curid=612762", "title": "Co se nestalo", "text": "Co se nestalo\n\nCo se nestalo je název třetí epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 15. září 1973, v České republice 12. října 1997.\n\nV epizodě se opět objevuje \"Strážce\" se kterým se posádka setkala v předchozím seriálu Star Trek v epizodě Město na pokraji věčnosti. Jde o kamenný kruh, který promítá minulost do níž je možné cestovat průchodem skrze kruh. Každý počin v minulosti však má následky na přítomnost a budoucnost. Zvláštností je, že v původním seriálu museli cestovatelé vyčkat na správný moment a i tak bylo složité se trefit do určité doby a místa, zatímco v této epizodě jednoduše Strážce poprosí o konkrétní místo a čas.\n\nZ pohledu Kánonu Star Treku epizoda přinesla pohled na mladého Spocka, který je vyprovokován k emotivní reakci od svých vrstevníků a následně mu Sarek vysvětluje, že se bude brzo muset rozhodnou, jestli půjde cestou vulkánskou nebo lidskou. V hraném prostředí oboje zobrazuje například celovečerní film Star Trek (2010).\n\nPíše se hvězdné datum 5373.4. Kapitán James Kirk, první důstojník Spock a ještě jeden člen výsadku prozkoumávají minulost za pomoci \"Strážce\". Když se vrací zpět, nikdo z posádky Enterprise nepoznává pana Spocka a když zjišťují, že prvním důstojníkem je andorián \"Thelin\". Při průzkumu historie palubního počítače bylo zjištěno, že Spock zemřel v 7 letech při výkonu vulkánské zkoušky z dospělosti Kahs-wan.\n\nSpock se tak vydává zpět přes Strážce do minulosti na planetu Vulkán, aby sám sobě pomohl při zkoušce. Vzpomíná si, že kdy on sám zkoušku podstupoval, pomohl mu tehdy vzdálený bratranec \"Selek\" a teprve dnes je mu zřejmé, že to byl on sám z budoucnosti.\n\nNa Vulkánu se setkává se Sarekem, jeho ženou Amandou a nakonec i sám sebou v 7 letech. Představuje se jako vzdálený příbuzný na cestě k uctění hrobky předků a Sarek mu nabídne ubytování. Spock je trochu překvapen, když mu Amanda sdělí, že zkouška Kahs-wan se koná až za měsíc a teprve když mladý Spock se v noci vyplíží z domu vzpomíná, že nebezpečí mu nehrozilo při zkoušce, ale že tehdy sám vyrazil jedné noci, aby se přesvědčil, že Sareka nezklame a dokáže, že je právoplatným vulkáncem.\n\nMladý Spock je při cestě pouští napaden \"Le Matyou\", predátorem podobným kombinaci ještěra a šavlozubého tygra. Pomůže mu jeho domácí mazlíček \"I Chaya\", označovaný mezi lidmi obdobou pozemského psa. Dospělý Spock za použití vulkánského hmatu uspí Le Maytu, ale I Chaya je zraněn jedovatým drápem. Mladý Spock se musí vydat pouští, aby přivedl pomoc pro svého čtyřnohého přítele.\n\nPřivolaný léčitel konstatuje, že nemůže zvířeti nikterak pomoc, pouze ulehčit jeho trápení a uspat jej. Mladý Spock se musí rozhodnout. Nakonec se přikloní k uspání I Chayi a potlačí své emoce, čímž si vybere cestu vulkánskou a začne potlačovat svou lidskou polovinu.\n\nKdyž se dospělý Spock vrazí Stražcem do přítomnosti, čeká jej kapitán Kirk. Spock hlásí, že vše proběhlo, jak mělo, jen v jeho minulosti I Chaya nezemřel. Nicméně všechno je jak má být. Po transportu na Enterprise oba doktor McCoy vyzývá, že provedl prohlídku celé posádky a oni jsou poslední. Všechny přístroje již přestavil na vulkánskou fyziologii. Když Spock pronese, že nechybělo málo a musel by je přestavovat na andoriány, McCoy podotkne, že vulkánci by neměli mít smysl pro humor.\n\nNa to mu Spock odvětí, že časy se mění.\n\n\n"}
{"id": "612768", "url": "https://cs.wikipedia.org/wiki?curid=612768", "title": "Správce obce", "text": "Správce obce\n\nSprávce obce (někdy též označovaný jako protektor obce) je úředník, který je pověřen vedením obce po dobu, kdy obec nemá volený zastupitelský orgán, t. j. například nepřihlásí-li se v obci dostatečný počet kandidátů do obecních voleb nebo pro období mezi zánikem zastupitelstva či jeho usnášeníschopnosti a novými, opakovanými nebo dodatečnými volbami.\n\nInstitut správce obce byl zaveden zákonem č. 128/2000 Sb., o obcích (obecní zřízení) s účinností od 12. listopadu 2000.\n\nPodle § 98 zákona o obcích ve znění novely č. 234/2006 účinné od 1. července 2006 jmenuje správce obce ve stanovených případech ministr vnitra z řad zaměstnanců státu zařazených do Ministerstva vnitra. Od 1. ledna 2003 do 30. června 2006 na základě novely č. 313/2002 Sb. tuto pravomoc měli ředitelé krajských úřadů a jmenovali správce z řad zaměstnanců kraje na náklady kraje, do 31. prosince 2002 správce jmenovali přednostové okresních úřadů z řad zaměstnanců okresních úřadů. Podle svého organizačního řádu ministerstvo touto funkcí pověřuje zaměstnance odboru veřejné správy, dozoru a kontroly, zpravidla z krajských oddělení dozoru, jejichž běžnou pracovní náplní je poskytovat metodickou pomoc obcím a kontrolovat jejich činnost z hlediska zákonnosti. Týž správce může být jmenován současně správcem i pro více obcí.. Výdaje na výkon činnosti správce obce hradí Ministerstvo vnitra.\n\nPro správce města platí obdobná pravidla jako pro správce jiné obce. Správce městského obvodu nebo městské části je jmenován tajemníkem magistrátu, jinak je jeho postavení obdobné jako postavení správce obce. V Praze jmenuje správce městské části ředitel Magistrátu hlavního města Prahy a postavení správce upravuje § 93 zákona o hlavním městě Praze..\n\nDůvody pro jmenování správce obce vyjmenovává § 98 odst. 1 zákona č. 128/2000 Sb., o obcích, v platném znění:\n\nPřed novelou č. 298/2008 Sb., účinnou od 19. srpna 2008, měl být správce obce jmenován ještě v těchto případech\n\nJmenování správce je v uvedených případech povinností ministerstva, zákon však nestanoví lhůtu pro její splnění.\n\nVýkon funkce končí dnem ustavujícího zasedání zastupitelstva obce nebo dnem zvolení starosty, podle toho, co bylo důvodem jmenování správce.\n\nV období mezi koncem předchozího volebního období a ustavující schůzí nového zastupitelstva vykonává vybrané činnosti (svolávání a řízení ustavující schůze) bývalý starosta nebo nejstarší člen zastupitelstva a dosavadní rada obce.\n\nSprávce obce vykonává zákonem vymezené kompetence zastupitelstva obce, rady obce a starosty obce. Má zákonem pravomoci omezeny na ty, které mají přechodný a udržovací charakter. Podílí se na uskutečnění dodatečných voleb (za něž však odpovídá ředitel krajského úřadu), stanovuje pravidla rozpočtového provizoria, schvaluje rozpočet obce a závěrečný účet obce a hospodaří podle schváleného rozpočtu. Spravuje majetek obce, ale nemůže s ním zásadním způsobem disponovat (prodávat, zastavovat), nemůže sjednávat smlouvy zavazující obec (např. sjednat smlouvu o úvěru pro obec), rozhodovat o investicích k rozvoji obce.\n\nJmenování správce obce neřeší situaci s předlužením obce, protože správce nemá dostatek pravomocí k jejímu účinnému řešení – institut správce obce není uzpůsoben k řešení případů zadlužených obcí. Oproti tomu legislativa Slovenské republiky má specifický a tvrdý režim nuceného správce pro zadlužené obce, a to v působnosti ministerstva financí. Na české obce se nevztahuje ani insolvenční zákon a český zákon o obcích neřeší ani možnost zániku obce z důvodu dlouhodobého nezájmu občanů o správu veřejných věcí a vypořádání jejích závazků.\n\nUrčitou obdobou činnosti správců obce je správa vojenských újezdů, jejichž obyvatelům v kolizi s ústavou zákon upírá právo na obecní samosprávu a rozhoduje zde v pozici státního úřadu újezdní úřad v čele s přednostou.\n\nZa období od července 2006 do června 2007 byl jmenován správce ve 25 obcích. Dvakrát v případě nových obcí (Držovice a Ladná, od vzniku obcí 1. července 2006 do ustavujících schůzí zastupitelstev z řádných komunálních voleb v říjnu 2006), 19× z důvodu neuskutečnění voleb 20. a 21. října 2006 kvůli nedostatku kandidátů (úplný seznam viz ; ve všech těchto případech vzešla zastupitelstva z dodatečných voleb konaných 17. února 2007) a čtyřikrát z důvodu zániku mandátu všech členů zastupitelstva a nenastoupení náhradníků (Černěves, Rybniště, Ohrazenice a Nemanice) – ve všech čtyřech těchto případech vzešla nová zastupitelstva z nových voleb konaných 30. března 2007). Za tuto dobu vynaložilo ministerstvo vnitra na činnost správců obcí přes 4 miliony Kč, což zahrnovalo převážně mzdové náklady včetně odměn a přesčasových vícenákladů (3,81 milionu), ale i další náklady (doprava a cestovné včetně stravného 194 tisíc Kč, provoz mobilních telefonů 50 tisíc Kč, kancelářský materiál a kopírování apod. 4 tisíce Kč). Průměrné náklady na jednu obec činily 162,4 tisíc Kč. Před návrhem novely zákona došlo pak ještě k jednomu případu jmenování správce z důvodu zániku funkce starosty, a to v obci Hajany na dobu jednoho měsíce po odvolání dlouholetého starosty Zdeňka Švaňhala.\n\nDlouhodobě působili od 13. prosince 2009 do jara 2012 správci v obci Prameny, která se zadlužila a delší dobu neměla zastupitelstvo, protože do nových voleb vyhlášených na 12. prosince 2009, dodatečných voleb vyhlášených na 20. března 2010 ani řádných voleb v říjnu 2010 se nepřihlásili žádní kandidáti.\n\nPo komunálních volbách v roce 2010 byl správce ustanoven v 18 obcích, kde volby neproběhly. Ve dvou obcích (Prameny a Řitonice) se nekonaly ani dodatečné volby 5. 2. 2011.\n\nPo komunálních volbách v roce 2018 byl správce ustanoven v 17 obcích, kde volby neproběhly.\n\n"}
{"id": "612769", "url": "https://cs.wikipedia.org/wiki?curid=612769", "title": "Family cap", "text": "Family cap\n\nFamily cap je praxe odepření dodatečných sociálních dávek matkám a rodinám závislým na sociální podpoře po narození dalšího dítěte. Tento systém je rozšířený především v USA a některých asijských státech, jako je Singapur a Jižní Korea.\n"}
{"id": "612789", "url": "https://cs.wikipedia.org/wiki?curid=612789", "title": "Čestmír Patzel", "text": "Čestmír Patzel\n\nČestmír Patzel německy: Ehrenfried Patzel (2. prosince 1914, Chabařovice, Rakousko-Uhersko – 8. března 2004, Büdingen, Německo) byl český fotbalový brankář německé národnosti, reprezentační brankář československé fotbalové reprezentace a mj. hráč týmu Teplitzer FK na severu Čech.\n\nMatka Františka rozená Krauskopfová byla Češka, otec Ferdinand byl německé národnosti.\n\nZačínal v regionálním DFK Karbitz (DFK Chabařovice) v útoku, ale později se dostal do brány. V jeho 17 letech si ho vytipovali v dnes již neexistujícím prvoligovém týmu Teplitzer FK a v 18 letech už stál v bráně jejich A-týmu. Na soupiskách je uváděn v letech 1934–1936.\nPo Mnichovské dohodě v roce 1938 se sudetské kluby zařadily do říšských fotbalových soutěží. Teplitzer FK startoval v Meisterschaft Gau Sudeten (župa Sudety). Patzel odešel v roce 1939 do 1. SV Jena 03 a od června 1942 do roku 1948 hrál v Německu za Kickers Offenbach, kde ukončil hráčskou kariéru.\n\nV reprezentačním fotbalovém týmu Československa odehrál v letech 1934–1935 celkem 4 zápasy. Dlouhé roky byl náhradníkem Františka Pláničky. Byl 11. československým reprezentačním brankářem v historii a členem týmu, který získal stříbro z MS 1934 v Itálii. I zde byl na soupisce náhradníkem, nezasáhl do žádného zápasu.\n\n"}
{"id": "612790", "url": "https://cs.wikipedia.org/wiki?curid=612790", "title": "Dědovické stráně", "text": "Dědovické stráně\n\nDědovické stráně (evidenční číslo 598) je přírodní rezervace rozkládající se východně od obce Dědovice v okrese Písek na levém břehu řeky Otavy, která je chráněná z důvodů výskytu dubohabrového porostu s bohatou květenou na granitovém podkladu. Z geologického pohledu je lokalita zajímavá pro kontakt dvou granitových typů. Rezervace je přístupná po polní cestě, která vede z Dědovic směrem k řece. Z rezervace je možné na protějším břehu pozorovat další přírodní rezervaci Výří skály u Oslova.\n\nPřírodní rezervace se nachází nad zátopovou čarou přehradní nádrží Orlík, v zákrutu řeky Otavy nedaleko obce Dědovice. Obec leží přibližně 1 kilometr západně až severozápadně. Jižní, východní a severní hranici území tvoří řeka Otava, západní část hranice pak prochází lesem táhnoucím se kolem řeky. Oblast je přístupná po lesní cestě vedoucí z obce Dědovice.\n\nZ regionálního pohledu spadá oblast do Českého masivu a do konkrétně do moldanubika.\n\nV horninovém podloží přírodní rezervace převažuje usměrněný amfibol-biotitický a biotitický granodiorit červenského typu. V oblasti hřbetu protáhlého v západo-východním směru a v části severních a jižních svahů pak k povrchu vystupují žíly kataklastické biotitické a dvojslídné žuly. Vystupující magmatické horniny jsou variského stáří.\n\nV listnatém háji na svazích nad Otavou roste např. lilie zlatohlavá (\"Lilium martagon\"), samorostlík klasnatý (\"Actaea spicata\"), řeřišnice nedůtklivá (\"Cardamine impatiens\"), ostřice prstnatá (\"Carex digitata\"), kyčelnice cibulkonosná (\"Dentaria bulbifera\"), kyčelnice devítilistá (\"Dentaria enneaphyllos\"), náprstník velkokvětý (\"Digitalis grandiflora\"), pryšec sladký (\"Euphorbia dulcis\"), svízel lesní (\"Galium sylvaticum\"), jaterník podléška (\"Hepatica nobilis\"), zimolez pýřitý (\"Lonicera xylosteum\"), bika obecná (\"Luzula divulgata\"), pšeníčko rozkladité (\"Milium effusum\"), pomněnka lesní (\"Myosotis sylvatica\"), vraní oko čtyřlisté (\"Paris quadrifolia\"), věsenka nachová (\"Prenanthes purpurea\"), kokořík mnohokvětý (\"Polygonatum multiflorum\"), kokořík lékařský (\"Polygonatum odoratum\"), kostival hlíznatý (\"Symphytum tuberosum\"), kopretina chocholičnatá (\"Pyrethrum corymbosum\"), starček německý (\"Senecio germanicus\"), pryskyřník hajní (\"Ranunculus nemorosus\") aj. Na strmých skalnatých svazích se vyskytuje řebříček vratičolistý (\"Achillea tanacetifolia\"), řeřišičník písečný (\"Cardaminopsis arenosa\"), rmen barvířský (\"Anthemis tinctoria\"), chrpa chlumní (\"Centaurea triumfettii\"), tařice skalní (\"Alyssum saxatile\"), kostřava ovčí (\"Festuca ovina\"), rozchodník skalní (\"Sedum reflexum\"), rozchodník velký (\"Hylotelephium maximum\"), osladič obecný (\"Polypodium vulgare\"), tolita lékařská (\"Vincetoxicum hirundinaria\"), divizna knotovkovitá (\"Verbascum lychnitis\"), jetel alpínský (\"Trifolium alpestre\"), dobromysl obecná (\"Origanum vulgare\") a další.\n"}
{"id": "612796", "url": "https://cs.wikipedia.org/wiki?curid=612796", "title": "Permalloy", "text": "Permalloy\n\nPermalloy, také Mu-metall nebo formula_1-Metall je magneticky měkká slitina niklu a železa obsahující cca 75 - 80 % niklu. Dosahuje vysoké permeability a využívá se k odstínění nízkofrekvenčních magnetických polí a k výrobě železných jader transformátorů, snímačů proudu, čidel. \n\nMumetall® je ochranná známka výrobce.\n\nPermalloy dosahuje velmi vysoké permeability (formula_2= 50 000 - 140 000), která způsobuje, že se magnetický tok nízkofrekvenčních magnetických polí soustřeďuje v materiálu. Tento efekt vede při stínění nízkofrekvenčních nebo statických rušivých magnetických polí k výraznému stínícímu účinku. Při mechanickém zpracování permalloye ohýbáním, ražením nebo lisováním permeabilita drasticky klesá. Může klesnout až na hodnoty pod 150. Proto je nezbytně nutné permalloy po mechanickém tvarování vyžíhat a obnovit tak jeho magnetické vlastnosti. Permalloy je dostupný ve formě fólií a plechů tloušťky od 0,1 do 5 mm.\n\n\nVytavená slitina permalloy je k dispozici ve formě plechu, pásku nebo jako drát. Permalloy je možné lisovat, táhnout, ohýbat, pájet, svářet a galvanicky pokovovat. Je možné také vrtání a frézování. Slitinu je nutné po mechanickém zpracování podrobit závěrečnému žíhání při 1000 až 1200 stupňů Celsia a temperování při 400 až 600 stupňů Celsia. Tepelné zpracování probíhá většinou v atmosféře ochranného plynu nebo vodíku. S využitím zvláštních chladicích procesů nebo chlazením v magnetickém poli lze dosáhnout obzvlášť vysoké permeability nebo zvláštních magnetických vlastností.\n\n\n"}
{"id": "612797", "url": "https://cs.wikipedia.org/wiki?curid=612797", "title": "Pasáž (architektura)", "text": "Pasáž (architektura)\n\nPasáž (z francouzského \"le passage\", průchod) je v architektuře průchod budovou nebo spojenými budovami, který umožňuje osobám přecházet z jedné ulice (nebo i jiného veřejného prostranství) do druhé. Prostor je většinou obklopen obchody, restauracemi, kavárnami, velmi často v nich také sídlí kina, divadla, kabarety a další zábavní podniky. Pasáž bývá často opatřena střechou, většinou prosklenou, velké pasáže mohou být i vícepodlažní, kdy od 1. nadzemního podlaží bývají nainstalovány ochozy.\n\nPasáže se zrodily již na konci 18. století v Paříži, především jako ochrana před počasím. Jejich rozvoj nastal v 19. století a rozšířil se i do dalších měst jako Londýn nebo Praha, kde pasáže začaly vznikat na počátku 20. století. Pasáže mohou někdy tvořit celé rozvětvené a rozlehlé komplexy – příkladem budiž nejrozsáhlejší pražský komplex nacházející se mezi Václavským náměstím, Vodičkovou ulicí a Štěpánskou ulicí na Novém Městě, kde se nachází, mimo jiné, také Divadlo Rokoko, Lucerna, Divadlo ABC v paláci U Nováků.\n\nV současné době bývají pasáže běžnou výbavou ve velkých nákupních centrech typu hypermarket, zde jsou někdy řešeny i jako vícepodlažní.\n\n\n\n"}
{"id": "612816", "url": "https://cs.wikipedia.org/wiki?curid=612816", "title": "Seznam pasáží v Paříži", "text": "Seznam pasáží v Paříži\n\nSeznam pasáží v Paříži zahrnuje existující a veřejnosti přístupné pasáže, které se nacházejí v Paříži. Téměř všechny pasáže se nacházejí na pravém břehu řeky Seiny, především v blízkosti tzv. velkých bulvárů.\n\nVětšina pasáží byla postavena v první polovině 19. století, aby chránila nakupující před nepříznivým počasím. V Paříži se v polovině 19. století nacházelo až 150 zakrytých pasáží a tento způsob urbanismu se rozšířil i do dalších francouzských měst i do zahraničí. Při přestavbě Paříže během Druhého císařství vedené baronem Haussmannem většina pasáží zanikla.\n\n"}
{"id": "612831", "url": "https://cs.wikipedia.org/wiki?curid=612831", "title": "Jesper Christensen", "text": "Jesper Christensen\n\nJesper Christensen (* 16. května 1948 Kodaň) je dánský herec. Jde o uznávaného divadelního a filmového herce, který ve své zemi získal celkem 4 krát prestižní dánskou filmovou cenu Bodil.\n\nS televizním a filmovým herectvím začínal již v polovině 70. let, kdy zpočátku vystupoval v televizních filmech a seriálech, později v i dánských filmech. Na mezinárodní úrovni se ale výrazněji prosadil až v polovině první dekády 21. století, kdy začal natáčet také v angličtině. Postavu nacistického válečného zločince, „chirurga z Birkenau“, ztvárnil v thrilleru \"Dluh\" (2011).\n\nV roce 2006 obdržel vysoké dánské státní vyznamenání Řád Dannebrog, odmítl jej ale převzít s tím, že institut monarchie považuje za zbytečný přežitek.\n\n"}
{"id": "612838", "url": "https://cs.wikipedia.org/wiki?curid=612838", "title": "Podprostor", "text": "Podprostor\n\nPodprostor je v matematice část prostoru uzavřená vzhledem k patřičným operacím, například:\n\n"}
{"id": "612840", "url": "https://cs.wikipedia.org/wiki?curid=612840", "title": "Isaurie", "text": "Isaurie\n\nIsaurie bylo historické území na jihu střední části Malé Asie, asi 120 km severovýchodně od dnešní Antálie. Jádro tohoto kopcovitého a izolovaného kraje leželo severně od pohoří Taurus v dnešní turecké provincii Konya. V dobách římské nadvlády podnikal zdejší divoký a bojovný lid nájezdy do sousedních krajin, o čemž se zmiňuje Ammianus Marcellinus. Po Diocletianových administrativních reformách tvořilo jejich území provincii \"Isauria\" hraničící s Pamfýlií na západě, Lykaonií na severu a Kilíkií na východě. \n\nKoncem 5. století se isaurští žoldnéři stali významným faktorem východořímské politiky, když z nich císař Leon I. sestavil novou císařskou tělesnou stráž ve snaze získat protiváhu k veliteli vojska Asparovi opírajícímu se o germánské žoldnéře v palácové gardě. Isaurského velitele jménem Tarasicodissa dokonce Leon I. oženil se svou dcerou a po Leonově smrti se Tarasicodissa stal pod jménem Zenon císařem. Zenonovův nástupce Anastasios I. Isaury zbavil mocenských pozic a po porážce jejich povstání v isaurské válce v letech 492 až 497 ztratili politický význam. \n\n"}
{"id": "612841", "url": "https://cs.wikipedia.org/wiki?curid=612841", "title": "Ferdinand z Bubna a Litic", "text": "Ferdinand z Bubna a Litic\n\nFerdinand hrabě z Bubna a Litic (26. listopadu 1768 Zámrsk, Čechy – 5. června 1825 Milán) byl rakouský polní podmaršálek, nejvíce známý svým působením za napoleonských válek. Pocházel z českého šlechtického rodu Bubnů z Litic.\n\nNarodil se v roce 1768 v Zámrsku a do rakouské armády vstoupil v roce 1784 jako kadet 57. dělostřeleckého pluku. Po přechodu k dělostřeleckému pluku č. 34 bojoval v letech 1788-1789 ve válce proti Turecku. Několikrát se vyznamenal v různých akcích a při obléhání Bělehradu byl povýšen do hodnosti praporčíka.\n\nPlukovník 34. regimentu, hrabě Antonín Esterházy a generál hrabě František Josef Kinský, rozpoznali jeho talent a pomohli jeho kariéře. Dne 16. května 1789 byl povýšen do hodnosti podporučíka, následně pak do hodnosti nadporučíka u Kinského 7. jezdeckého regimentu. V roce 1792 bojoval pod vedením knížete Jana I. z Lichtenštejna. V roce 1794 byl povýšen do hodnosti kapitána a následující rok se vyznamenal při obléhání Mannheimu (19. říjen – 22. listopad 1795). V roce 1796 se Bubna znovu vyznamenal při ústupu vojska arcivévody Karla od Rýna k Dunaji u Neumarktu 22. srpna 1799. V roce 1814 se v čele armády zasloužil o osvobození města Ženevy od Napoleonovy okupace, za což byl vyznamenán diplomem městské rady.\n\nV roce 1813 se zúčastnil v čele 2. lehké divize bitvy národů u Lipska, za což byl vyznamenán Vojenským řádem Marie Terezie. Na zámku v Zámrsku, kde je v současnosti Státní oblastní archiv, i v Ženevě, kde se po něm zásluhou českých krajanů jmenuje pasáž, ho připomínají pamětní desky.\n\n"}
{"id": "612843", "url": "https://cs.wikipedia.org/wiki?curid=612843", "title": "Vicinální dráhy v Belgii", "text": "Vicinální dráhy v Belgii\n\nVicinální dráhy ( , ) byla síť regionálních drah na pomezí tramvaje a železnice v Belgii. Největšího rozkvětu síť dosáhla v 1. polovině 20. století. Jelikož byl systém elektrifikován jen z poloviny, byly zde užívány rovněž dieselové a parní lokomotivy. Tato síť byla provozována společností \"Nationale Maatschappij Van Buurtspoorwegen\" – NMVB (nizozemsky) neboli \"Société Nationale des Chemins de fer Vicinaux\" – SNCV (francouzsky).\n\nV roce 1875 byla v Belgii přijata nová legislativa, která povolovala výstavbu venkovských tratí. V důsledku toho vznikla společnost NMVB/SNCV, která tyto tratě provozovala. První trať byla otevřena v roce 1885 mezi městy Ostende a Nieuwpoort. V roce 1894 začala tratě elektrifikovat a první elektrifikovaná trať se nacházela mezi Bruselem a obcí Kleine Hut. V období 2. světové války se počet spojů významně zvýšil a zároveň délka tratí dosáhla svého maxima. V 60. letech však docházelo k postupnému úpadku a od 70. let byly v provozu jen některé městské tratě jako součást městské hromadné dopravy. Nejdelší zachovalý úsek je „Kusttram“, tramvajová dráha dlouhá 68 km procházející kolem belgického pobřeží.\n\nTratě se nacházely ve městech i mimo ně. Mimo města byly většinou stavěny podél silnic a přepravovaly jak cestující, tak i dřevo a zemědělské produkty. Síť byla od začátku budována s rozchodem koleje 1000 mm. V okolí Antverp byly tratě stavěny s rozchodem 1067 mm. V roce 1921 však byla zahájena přestavba těchto tratí na rozchod 1000 mm. Od počátku byly tratě elektrifikovány na 500 V ss. Největšího rozmachu zažily tratě neelektrifikované v roce 1925 – 3938 km, elektrifikované pak v roce 1950 – 1528 km a síť jako taková v roce 1945 – 4811 km.\n\n"}
{"id": "612844", "url": "https://cs.wikipedia.org/wiki?curid=612844", "title": "Kuzněcov", "text": "Kuzněcov\n\nKuzněcov nebo Kuznetsov () může znamenat:\n\n\n\n"}
{"id": "612850", "url": "https://cs.wikipedia.org/wiki?curid=612850", "title": "Čichový bulbus", "text": "Čichový bulbus\n\nČichový bulbus (\"bulbus olfactorius\", též čichový kyj) je část mozku obratlovců, která se vychlipuje z přední strany hemisfér koncového mozku. Přichází do něj informace z čichových orgánů. V širším slova smyslu existují dva páry čichových bulbů, vždy hlavní a přidatný bulbus: ty hlavní přijímají signály z olfaktorických neuronů v nose, do přídatných bulbů přichází podněty z vomeronazálního orgánu. Zpravidla platí, že čím větší je čichový bulbus, tím větší má čich význam pro daného obratlovce, značné velikosti dosahuje např. u žraloků a psů bloodhoundů), naopak u ptáků a savců je spíše méně rozvinut.\n\nCo se týče vnímání čichu na nosní sliznici, každý čichový neuron vysílá axon, který směřuje skrz cribriformní destičku čichové kosti do zcela konkrétní oblasti čichového bulbu. Všechny olfaktorické neurony, které nesou jeden stejný typ olfaktorického receptoru, směřují vždy do této jediné oblasti bulbu. Každá taková oblast se nazývá glomerulus. Zde mimo jiné dochází k „vyčištění“ a vyostření signálu. Základní úpravu tohoto typu je možno provádět zřejmě pomocí tzv. periglomerulárních neuronů. Navíc však do bulbu vstupují i dráhy z kůry a z jiných částí předního a středního mozku, které mohou například zvýšit vnímavost pro pach jídla, pokud je živočich hladový. Další typy neuronů přeposílají upravené informace z bulbu do mozkové kůry – a to buď přímo, nebo přes thalamus – vždy však přes tzv. tractus olfactorius. Zajímavé jsou dráhy směřující do amygdaly a hypothalamu, kde zřejmě vznikají emocionální odpovědi na pachovou informaci.\n"}
{"id": "612855", "url": "https://cs.wikipedia.org/wiki?curid=612855", "title": "Třída Dvora", "text": "Třída Dvora\n\nTřída Dvora je třída hlídkových člunů a raketových člunů, postavených pro Izraelské vojenské námořnictvo společností Israel Aerospace Industries. Izrael provozuje devět těchto člunů, množství dalších provozuje Čínská republika a Srí Lanka.\n\nKonstrukce je odvozena od hlídkových člunů třída \"Dabur\". Čluny jsou postaveny především ze slitin hliníku. Základní výzbroj tvoří jeden 20mm kanón, dva 12,7mm kulomety a dvě protilodní střely Gabriel. Existuje však řada dalších variant výzbroje. Pohonný systém tvoří dva dieselové motory. Nejvyšší rychlost je 36 uzlů.\n\nŠest člunů třídy \"Dvora\" zakoupila Srí Lanka, která je nasadila proti separatistické organizaci LTTE. Nyní Srí Lanka provozuje rovněž čluny třídy \"Colombo\", odvozené z izraelské třídy \"Super Dvora\".\n\nNámořnictvo Čínské republiky postavilo 50 raketových člunů třídy \"Hai Ou\", které jsou modifikací třídy \"Dvora\". Jejich výzbroj se skládala z 20mm kanónu, dvou 12,7mm kulometů a dvou domácích protilodních střel Hsiung Feng I. Na jejich palubě byly rovněž ručně odpalované protiletadlové řízené střely. Posledních dvacet jednotek bylo ze služby vyřazeno 1. července 2012. Ve službě je nahradila modernější třída \"Kuang Hua VI\".\n\n\n"}
{"id": "612862", "url": "https://cs.wikipedia.org/wiki?curid=612862", "title": "Hardwarový generátor náhodných čísel", "text": "Hardwarový generátor náhodných čísel\n\nHardwarový generátor náhodných čísel (TRNG, ) je v informatice zařízení, které je připojeno k počítači (nebo je obsaženo přímo v procesoru) a které generuje náhodná čísla z fyzikálního procesu. Taková zařízení jsou často založena na mikroskopických jevech, které generují nízkoúrovňové, statisticky náhodné \"šumové\" signály, například z tepelného šumu či fotoelektrického jevu nebo jiných kvantových jevů. Tyto procesy jsou, teoreticky, zcela nepředvídatelné a teoretická potvrzení nepředvídatelnosti jsou předmětem zkušebního testu. Kvantově založený hardwarový generátor náhodných čísel se typicky skládá z převodníku převádějící některé aspekty fyzikálních jevů na elektrický signál, zesilovač a dalších elektronických obvodů, aby byl výstup snímače přenesen do makroskopické oblasti a nějaký A/D převodník pro konverzi analogového výstupu do digitálního formy (řada binárních čísel 0 a 1). Tím, že opakujeme vzorky náhodně různého signálu, se získá řada náhodných čísel.\n\nHardwarové generátory náhodných čísel se liší od generátorů pseudonáhodných čísel, které se běžné používají ve většině počítačů. Tyto pseudogenerátory náhodných čísel používají deterministický algoritmus pro výrobu číselné posloupnosti. Proto nejsou vhodné pro kryptografické aplikace, jsou totiž náchylné k dešifrovacímu útoku. Takže ve vysokých bezpečnostních aplikací, jako jsou produkce náhodných klíčů pro vojenské a obchodní šifrovací systémy, se používají generátory hardwarově náhodné.\n\nHardwarové generátory náhodných čísel jsou často relativně pomalé a mohou produkovat (do jisté míry vždy produkují) zkreslené sekvence (tj. některé hodnoty jsou častější než ostatní), což vyžaduje použití debiasingu. Zdrojem nenáhodnosti generátoru (tedy i jeho slabosti) může být například pravidelné elektromagnetické záření (zdroj může být zabudován v zařízení, ale může pocházet i z elektromagnetického rušení) ovlivňující stavy.\n\nExistují dva základní zdroje praktické kvantově mechanické fyzikální náhodnosti: kvantová mechanika na atomární nebo sub-atomární úrovni a tepelný šum (z nichž některé jsou kvantově mechanického původu). Kvantová mechanika předpovídá, že jsou některé fyzikální jevy, jako je například radioaktivní rozpad atomů, v zásadě náhodné, a proto je nemůžeme předvídat. (Pro diskuzi o empirickém ověření kvantové nepředvídatelnosti viz Bellovy testovací experimenty). A protože žijeme v konečné, nenulové teplotě, každý systém má nějaké náhodné změny svého stavu, například molekuly vzduchu jsou neustále od sebe náhodně odstrkovány. (Viz statistická mechanika) Tato náhodnost je také kvantový jev. (Viz fonon)\n\nProtože výsledky kvantově-mechanické události nemohou být v zásadě předpovězeny, jsou jakýmsi \"zlatým standardem\" pro generování náhodných čísel. Mezi některé kvantové jevy používané pro generování náhodných čísel patří:\n\n\nTepelné jevy jsou jednodušeji detekovatelné.\n\n\nDalší fyzikální jev, který je jednoduše měřitelný je zpoždění hodin.\n\nV případě absence kvantových efektů nebo termálního šumu, mohou být použity jiné jevy, které mají tendenci být náhodné, ačkoli způsoby, které nejsou jednoduše charakterizovatelné zákony fyziky. Pokud několik takovýchto zdrojů pečlivě zkombinujeme (například Yarrow algoritmus nebo Fortuna CSPRNGs), můžeme získat dostatek entropie pro vytvoření kvalitního kryptografického klíče. Výhoda tohoto postupu je v principu hlavně v tom, že není zapotřebí speciálního hardwaru. Nevýhoda spočívá v tom, že dostatečně znalý útočník může tajně modifikovat software nebo jeho vstupy tak, že se podstatně sníží náhodnost výstupu. \n\nTypicky používaný primární zdroj náhodnosti je přesné časování přerušení způsobené vstupem nebo výstupem mechanických zařízení, jako například klávesnice a disková jednotka nebo různé systémové čítače. Poslední přístup musí být implementován velmi pečlivě, protože může být předmětem útoku, pokud by nebyl. Například pokroková bezpečnost generátoru v jádru Linuxu 2.6.10 může být prolomena s časovou komplexností 2 nebo 2. Generátor náhodných čísel používaný pro kryptografické účely v prvních verzích internetového prohlížeče Netscape byl jistě zranitelný (a proto byl okamžitě vyměněn).\n\nJeden z přístupů v používání náhodnosti fyzikálních jevů je konvertování zdroje šumu do náhodné sekvence bitů v oddělených zařízeních, které jsou propojené s osobním počítačem pomocí vstupně/výstupních portů. Získaný šum je zesílen, filtrován a poté poslán přes vysokorychlostní napěťový komparátor, kde produkuje logický signál v náhodných intervalech. Částečně je takto generovaná náhodnost závislá na specifických detailech odděleného zařízení. Obzvláště je potřeba dávat pozor při zesilování slabého šumu, abychom nezískali zkreslený signál od šumu elektrické linky a nebo nechtěných broadcastů. Proto některé systémy používají konverzi do typu signálu RS-232, který je posílán přímo do sériového portu počítače. Software tedy vidí série logických hodnot. Více sofistikované systémy mohou formátovat hodnoty bitů ještě předtím, než je pošlou do počítače.\n\nDalší možností je posílat signál analogového šumu do A/D převodníku, jako je například audio vstup, který se nachází na většině moderních osobních počítačů. Takto vzniklý signál pak může být přímo zpracován softwarem. Často se stává, že digitalizace je zdrojem dalšího zkreslení, proto je důležité dávat na ní pozor a péči.\n\nDalší možností je použití vstupu digitální kamery, jako třeba webové kamery a zpracovávat makroskopické náhodné jevy. Skupina v Silicon Graphics snímala Lava lampy a z obrazu získávala náhodná čísla. Jeden z problémů je stanovit, jestli chaotické tvary, které lampa generuje, jsou skutečně náhodné. Dalšími náhodnými scénami by mohly být proudy vzduchu z ventilátorů nebo pravděpodobně snímaní bublinek z akvária s rybičkami (závislý na rybách). Digitalizovaný obraz sám o sobě obsahuje přidaný šum, daný digitální konverzí, avšak tento šum není považován za velmi náhodný.\n\nExistuje několik způsobů jak měřit a použít zpoždění (nebo zrychlení) hodin () jako zdroj náhodnosti.\n\nFirmware procesoru Intel 82802 (FWH) obsahuje hardware RNG, který používá dva volně běžící oscilátory, jeden rychlý a druhý pomalý. Zdroj termálního šumu je použit k modulování frekvence pomalého oscilátoru, který spouští měření rychlého oscilátoru.\n\nVýstup je poté zpracován použitím Von Neumannova typu dekorelace. Výstupní frekvence tohoto generátoru je o něco menší než 100 000 bit/s. Tento čip byl jako příplatková komponenta rodiny chipsetů 840, které podporovala dřívější Intel sběrnice. V moderních počítačích se tento způsob generování náhodných čísel již nevyskytuje.\n\nVšechny VIA C3 mikroprocesory již obsahují RNG hardware přímo na čipu procesoru od roku 2003. Místo používání tepelného šumu, se čistě náhodné bity generují pomocí použití čtyř různých volně běžících oscilátorů, které jsou designované tak, aby běžely na různých frekvencích.\n\nVýstup dvou je zpracován přes XOR kontrol a ovládá nastavení třetího oscilátoru, jehož výstup časuje výstup čistých bitů čtvrtého oscilátoru. Miniaturní variace v teplotě, charakteristice silikonu a aktuálních elektrické kondice způsobuje průběžné změny rychlosti oscilátoru a to produkuje dostatečnou entropii pro výstupní bity. Abychom ještě více zajistili náhodnost, tak se na každém čipu nacházejí minimálně dva RNG generátory, každý je v rozdílném prostředí a jinak vyrotován v silikonu. Finální výstup je mix těchto dvou generátorů. Čistá výstupní rychlost je na úrovni desítek až stovek megabitů za sekundu. Uživatelův software může přistupovat k takto generovaným náhodným bitům pomocí nových neprivilegovaných instrukcí. \n\nSoftwarová implementace, která využívá standardní hardware je v CryptoLib, což je kryptografická knihovna. Algoritmus se nazývá truerand. Většina moderních počítačů obsahuje dva oscilační krystaly, jeden pro hodiny reálného času a jeden primární jako hodiny pro CPU. Využívá se služba operačního systému, která nastaví alarm, který se vypne pomocí hodin reálného času. Jedna podrutina nastaví vypnutí alarmu po jednom tiku hodin (obvykle je to interval 1/60 sekundy). Další podrutina vstoupí do while smyčky a čeká na spuštění alarmu.\n\nJelikož se alarm pokaždé nespustí přesně stejně po uplynutí jednoho tiku, tak pak nejméně důležitý bit je vygenerován přibližně náhodně. Výhodou Truerand funkce je v tom, že není potřeba dalšího hardwaru, ale v multitaskingových systémech se musíme postarat o to, aby nenáhodné rozhraní mezi procesy nenarušilo náhodnost této funkce.\n\nProud bitů z těchto systémů je náchylný být zkreslený, s dominancí jedniček a nebo nul. Existují dvě cesty jak se vyrovnat se zkreslením. První způsob je designovaní RNG takových způsobem, aby se minimalizovalo zkreslení při samotné práci generátoru. \n\nDruhá metoda, jak ladit generovaný bit stream, je použití low pass filteru pro doladění odchylky generátoru. Podle centrálního limitního teorému bude mít tendenci zpětnovazební smyčka být vyvážená po celý čas. Ultra vysoce rychlostní generátory náhodných čísel velmi často využívají tuto metodu. I přesto jsou náhodně vygenerovaná čísla nějakým způsobem zkreslená.\n\nDruhý způsob jak se vypořádat se zkreslením je redukovat ho po až po vygenerování náhodných čísel (buď softwarem nebo hardwarem). I když použijeme hardware pro filtrování odchylek tak proud bitů bude pravděpodobně stále obsahovat zkreslení a korelace. Existuje několik metod jak redukovat zkreslení a korelaci, často nazýváme tyto metody jako „whitening“ algoritmus. Je to dáno analogii s problematikou produkování bílého šumu z korelovaného signálu. \n\nExistuje způsob, dynamicko statický test, který kontroluje statistickou náhodnost v každém náhodném bloku dynamicky. Toto může být použitelný v krátkém čase, touto metodou lze zkontrolovat řádově 1 gigabyte za sekundu a více.\n\nPokud daný blok obsahuje pochybnou náhodnost, je automaticky z bitového proudu vyřazen. Tato metoda je požadována v návrhu ANSI (X9F1). John von Neumann vynalezl jednoduchý algoritmus jak zafixovat jednoduché zkreslení a snížit zkreslení. Vyžaduje to dva bity v jeden moment a na základě zpracování provede jednu ze tří možných operací: pokud dva bity jsou stejné, tak jsou smazány; ze sekvence 1, 0 se stává 1; ze sekvence 0, 1 se stává 0. Reprezentuje to padající hranu s 1 a vzestupnou hranu s 0. \n\nToto eliminuje jednoduché zkreslení a je to velice jednoduché na implementaci jak pro počítačového programátora, tak i pro digitální logiku. Tato metoda funguje nezávisle na tom, jak byly bity generovány. Ale i přesto to nemůže zaručit náhodnost svého výstupu.\n\nAle může to s vysokým počtem diskartovaných bitů transformovat zkreslený bitový proud na nezkreslený.\n\nDalší používanou technikou pro přiblížení se ideálnímu náhodnému proudu bitů je použít exkluzivní or s vysoce kvalitním kryptograficky bezpečným pseudonáhodným generátorem čísel jako je třeba Blum Blum Shrub nebo velmi silný stream cipher. Toto může velmi pomoci s dekorelací a digitálním zkreslením při zachování velmi nízké ceny; toto můžeme provést například pomocí hardwaru jako je třeba FPGA, který je mnohem rychlejší než kdybychom se to snažili dělat pomocí softwaru.\n\nPodobná metoda, která redukuje zkreslení a vytváří téměř ideálně náhodný bitový proud je když vezmeme dva a více nekorelovaných velmi blízko náhodných bitových proudů a provedeme s nimi operaci XOR. \n\nKdyž pravděpodobnost výskytu nuly v bitovém proudu je 1/2 + e, kde e se nachází v rozmezí -1/2 <= e <= 1/2. Poté e je zkreslení bitového proudu. Pokud vememe dva nekorelované bitové proudy se zkreslením e a použijeme na ně operaci exkluzivní or, potom zkreslení výsledku je 2\"e\"². Toto může být opakováno s více bitovými streamy (souvisí Pilling-up lemma).\n\nNěkteré návrhy aplikují kryptografický hash funkce jako třeba MD5, SHA-1 nebo RIPEMD-160 a nebo dokonce CRC funkci na celý bitový proud a nebo jeho část. Toto řešení je velmi atraktivní, částečně proto, že je o hodně rychlejší v porovnání s některými jinými metodami, ale velmi zde záleží na celkové kvalitě hash výstupu.\n\nMnoho fyzikálních jevů může generovat bity, které jsou velmi zkreslené, ale každý bit je nezávislý na ostatních. Geigerův čítač nebo polopropustné zrcadlo s detektorem fotonů mohou generovat bitový proud, který obsahuje většinou 0 (ticho nebo propuštění fotonu) s občasnou 1 (klik nebo odraz fotonu). Pokud každý bit je nezávislý na ostatních, tak Von Neumannova strategie generuje jedno náhodný, nezkreslený bit na výstup.\n\nWhitening technika jako třeba Advanced Multi Level Strategy (AMLS) může extrahovat více výstupních bitů.\n\nSoftwaroví inženýři bez skutečně reálného generátoru náhodných čísel se je pokoušejí vyvinout měřením fyzických událostí, které jsou k dispozici v softwaru. Například měřením doby mezi stiskem dvou tlačítek a poté se vezme nejméně důležitý bit, dva nebo tři. Podobné metody jsou dále měření plánování úloh, přerušení na síťové kartě, doba vystavení hlavičky harddisku na stopu a nebo nějaké další vnitřní události. Jeden z designů od Microsoftu obsahuje velmi dlouhý seznam takovýchto událostí (viz CSPRNG)).\n\nTato metoda je docela riskantní, protože když bude program využívat data z počítačově kontrolovaných událostí, tak chytrý útočník může být schopen predikovat kryptografický klíč. Další riziko je v tom, že uživatelsky generované události (jako například stisky kláves) mohou být sledovány útočníkem a nebo dokonce podvrženy, tak aby měl kontrolu nad náhodnými hodnotami a tím i nad celou kryptografií.\n\nAvšak s dostatečnou mírou péče, může takto navržený systém být pro náhodné generování čísel v kryptografii bezpečný. Základem správného návrhu je udržovat si zásobník entropie náhodných čísel tak, aby se k nim nedostal útočník. Nové náhodně generované bity jsou neustále přidávány do zásobníku tak, aby útočník nemohl odhadnout jejich pozici.\n\nNěkteré strategie obsahují:\n\n\n\nTakto je to například uděláno v yarrow knihovně. Toto řešení umožňuje odolat některým útokům.\n\n"}
{"id": "612865", "url": "https://cs.wikipedia.org/wiki?curid=612865", "title": "Lev Michajlovič Galler", "text": "Lev Michajlovič Galler\n\nLev Michajlovič Galler (rusky Лев Михайлович Галлер) (29. listopadu 1883 – 12. července 1950) byl ruský a sovětský námořní velitel a admirál.\n\nNarodil se do rodiny vojenského inženýra. V roce 1905 vystudoval námořní školu a byl zařazen do stavu Ruského carského námořnictva. Během první světové války sloužil jako dělostřelecký důstojník, výkonný důstojník na bitevní lodi Slava a velitel torpédoborce Turkmeněc Stavropolskij. Po Říjnové revoluci z roku 1917 se přidal k bolševikům a podílel se na evakuaci lodí Baltského loďstva do Kronštadtu. Následně velel torpédoborci Mečeslav a bitevní lodi Andrej Pervozvannyj, poté se stal náčelníkem štábu Baltského loďstva během britské intervence na Baltu.\n\nPo občanské válce získal velení nad divizí bitevních lodí na Baltu a následně velení nad celým Baltským loďstvem, které vykonával v letech 1932 až 1937. V roce 1938 se stal náčelníkem námořního štábu a o rok později zástupce lidového komisaře válečného námořnictva pro výstavbu lodí. V roce 1947 se dostal do čela Námořní akademie. V roce 1948 byl zatčen a uvězněn. Zemřel ve vazbě v roce 1950, roku 1953 byl plně rehabilitován.\n\nZa své působení u sovětského námořnictva získal tři Řády Lenina, čtyři Řády rudého praporu, dva Řády Ušakova 1. třídy, Řád rudé hvězdy a několik medailí.\n"}
{"id": "612866", "url": "https://cs.wikipedia.org/wiki?curid=612866", "title": "Henrik Gabriel Porthan", "text": "Henrik Gabriel Porthan\n\nHenrik Gabriel Porthan (8. listopadu 1739, Viitasaari – 16. března 1804, Turku) byl profesor a knihovník Královské Akademie v Turku a významná postava finského humanismu v 18. století, někdy přezdívaný také jako \"Otec finského dějepisectví\".\n\nPsal studie o finské historii, mytologie, poezii a jiných populárních humanitních vědách. V letech 1776–1778 vydal v pěti dílech studii o finském folklóru a poezii, \"De Poësi Fennica\", která měla velký význam v probuzení zájmu veřejnosti o finskou mytologii a Kalevalu. Sloužila také jako základ pro pozdější studie poezie. Byl také jedním ze zakladatelů společnosti Aurora a redaktorem prvních finských novin, \"Tidningar ugifne af et sällskap i Åbo\", založených v roce 1771.\n\nByl studentem Daniela Juslenia, učitelem Franse Mikaela Franzéna a inspiroval následující generaci finských autorů, básníků a badatelů, z nichž většina patřila mezi zakladatele Společnosti finské literatury v roce 1831.\n"}
{"id": "612870", "url": "https://cs.wikipedia.org/wiki?curid=612870", "title": "Opéra national de Paris", "text": "Opéra national de Paris\n\nOpéra National de Paris (\"Národní pařížská opera\") je nejvýznamnější operní soubor ve Francii. Sídlí v Paříži ve dvou budovách: v historické Opéra Garnier z 19. století a v moderní Opéra Bastille otevřené v roce 1989.\n\nDalší samostatné opery v Paříži jsou Théâtre du Châtelet, Opéra-Comique a Théâtre des Champs-Élysées.\n\nOperní instituce byla založena v roce 1669 z iniciativy ministra Colberta pod názvem \"Académie royale de musique\" (Královská hudební akademie), zkráceně též \"Académie d'opéra\" či jen prostě \"Opéra\" a byla přičleněna ke Královské akademii (Académie Royale). Významný úspěch instituci přinesl krátce po založení Jean-Baptiste Lully, dvorní skladatel Ludvíka XIV., původem z Itálie.\n\n„Opéra“ byla na konci 17. století (podobně jako Comédie-Française pro mluvené drama) oficiálním divadlem francouzského dvora. Na rozdíl od Comédie-Française však Opéra nedostávala žádné královské subvence a své náklady musela sama pokrývat. Za Francouzské revoluce se přejmenovala na \"Théâtre des Arts\" (Divadlo umění) a od 19. století nese současný název \"Opéra national de Paris\".\n\nBěhem své existence sídlil soubor v mnoha divadelních budovách. V současnosti má k dispozici dvě scény:\n\n"}
{"id": "612878", "url": "https://cs.wikipedia.org/wiki?curid=612878", "title": "Chvaly (zámek)", "text": "Chvaly (zámek)\n\nZámek Chvaly je architektonická památka nacházející se v městské části Horní Počernice. Jeho adresa je Na Chvalské tvrzi 857. Zámek tvoří stavební celek s přilehlým kostelem sv. Ludmily a je zapsán v Ústředním seznamu památek.\n\nChvaly (\"Hualah\") jsou poprvé jako vesnice zmíněny přibližně v roce 1088 a poté v roce 1130 v listině knížete Soběslava I. jako majetek Vyšehradské kapituly. První písemná zmínka o gotické tvrzi pochází z roku 1428. V druhé polovině 14. století přecházely do majetku různých pražských měšťanů. V roce 1420 byly Chvaly byly konfiskovány Pražany a darovány kostelu sv. Michala v Opatovicích na Novém Městě. Mezi lety 1436 a 1462 pak přešly do majetku Habarta z Hartenbergu.\n\nV roce 1614 koupil chvalský statek, tvrz a ves Eustachius Betengel z Neuenperka, který je však brzy prodal Jiřímu Vtelenskému ze Vtelna. Ten byl za účast na českém stavovském povstání v roce 1622 odsouzen ke ztrátě poloviny majetku, a tak bylo chvalské panství prodáno císařskému radovi a místosudímu apelačního soudu Janu Danielovi Kaprovi z Kaprštejna. Od roku 1652 byly Chvaly majetkem pražských jezuitů. V roce 1734 tvrz vyhořela a byla opravena do zámecké podoby se známky předchozí renesanční přestavby.\n\nV roce 1773 byl jezuitský řád zrušen a Chvaly získal Zemský studijní fond nadační, který je držel až do roku 1848. Při úpravách v polovině 19. století bylo zbořeno jižní křídlo zámku.\n\nV roce 1918 byl areál Chvalské tvrze převeden do majetku státu. Od roku 1950 až do konce osmdesátých let užívaly zámek Československé státní statky, v roce 1988 Státní statek hl. města Prahy (Stoliňská čp. 854). V roce 1993 přešel zdevastovaný objekt do majetku hlavního města Prahy a poté městské části Horní Počernice, která zahájila rekonstrukční práce za pomoci evropských fondů. Opravy byly dokončeny v roce 2008.\n\nV interiérech zámku jsou rozmístěny repliky barokního nábytku určené k běžnému užívání.\n\nV prvním patře Chvalského zámku je umístěna stálá expozice grafik, obrazů, ilustrací či osobních předmětů z pozůstalosti akademické malířky Ludmily Jiřincové.\n\nMimo to se zde konají také krátkodobé výstavy s výtvarnou tematikou a různé akce pro rodiny s dětmi. V únoru 2015 zde byla například interaktivní výstava na motivy Odysseových cest.\n\n\n"}
{"id": "612883", "url": "https://cs.wikipedia.org/wiki?curid=612883", "title": "Antonín Liewald", "text": "Antonín Liewald\n\nJohanes Ignatius Antonius Liewald (13. května 1785 Vejprty – ?) byl podnikatel a zakladatel rozsáhlého průmyslového podniku.\n\nZaložil roku 1824 na místě dnešní obce Chodov, území přírodního parku Rohatiny, asi 3 km jihovýchodně od města Bečov nad Teplou výrobnu kyseliny sírové, jinak nazývané též louh, či vitriol. Místo se dodnes nazývá \"Vitriolka\". Takzvaný kočínský minerální podnik i s patrovou budovou – zámečkem se rozkládal ve velkém ohybu Kočínského potoka.\n\nSídlo rodiny bylo poté přeneseno do Radnice. V blízké obci Stupno se nachází zámeček Hochperk postavený majiteli dolu Liewald. Tento uhelný důl v Břasech na Plzeňsku byl založen v první polovině 19. století a uzavřen 1947. Zámeček byl 1858 prodán do rodiny Šternberků a dále uhelné společnosti Maxi z Břas. Za pozdějšího majitele, akciové společnosti Johann David Starck, se stal Hochperk loveckým zámečkem.\n\nÚzkorozchodná povrchová koňská dráha \"Starck\" vybudována v roce 1871 byla 1908 elektrifikována. Vedla od dolu Liewald na nádraží v Horním Stupně přes doly Všech svatých, Josef a Jiří\n\n\n"}
{"id": "612886", "url": "https://cs.wikipedia.org/wiki?curid=612886", "title": "Šarlota Augusta Hannoverská", "text": "Šarlota Augusta Hannoverská\n\nŠarlota Augusta Hannoverská (7. ledna 1796, Carlton House, Londýn – 6. listopadu 1817, Claremont House, Esher, Surrey) byla jediná dcera Jiřího Augusta Hannoverského, waleského prince a posléze prince-regenta, budoucího britského krále Jiřího IV., a jeho manželky Karoliny Brunšvické.\n\nManželství jejích rodičů bylo fatálně nezdařilé. Jiří byl ke sňatku se svou sestřenicí donucen a ke své manželce, již mu bez ohledu na jeho názor a přání vybrali rodiče, se od počátku stavěl negativně; narození malé princezny bylo považováno za \"zázračné\", neboť jak vyplynulo z pozdější princovy korespondence, měl za společného života se svou ženou pouze tři intimní kontakty. Jiří dítě od matky drasticky odtrhl několik dní po narození. Když měla Šarlota Augusta několik měsíců, její rodiče se formálně odloučili.\n\nŠarlota Augusta byla údajně milé a veselé dítě, vyrostla však v dívku nepřístupnou a vzdorovitou, částečně nepochybně i kvůli odloučení od matky, se kterou neviděla od té doby, co Karolina odjela z Anglie do Evropy, především však poznamenanou neustálým vzájemným nesmiřitelným bojem rodičů.\n\nV roce 1813 se zasnoubila s princem Vilémem Oranžským (pozdějším nizozemským králem Vilémem II.), zasnoubení však zrušila, načež byla internována v Cranbourne Lodge, Windsor od července 1814 do února 1816, kdy princ Leopold Sasko-Koburský (pozdější belgický král Leopold I.) požádal prince regenta Jiřího a britský parlament o její ruku.\n\nSvatba se uskutečnila 2. května roku 1816 v Carlton House. Parlament stanovil Leopoldovi důchod £50,000 \"per annum\" (ročně), který měl pobírat i v případě, že by jeho manželka zemřela dříve nežli on. Soudobé prameny popisují manželství jako šťastné a spokojené; Šarlota tvrdila, že její muž je \"\"ideální v lásce\"\". Manželé sídlili v Claremont House, který dostali jako svatební dar od národa. Šarlota Augusta otěhotněla ihned po svatbě, v červenci však své první dítě potratila. Záhy však, již počátkem dalšího roku, otěhotněla znovu.\n\nTřebaže na počátku svého těhotenství byla naprosto zdravá, lékařská péče s neblahými metodami a postupy tehdejší doby – mezi jiným špatná životospráva a pouštění žilou – vyústila v nebezpečně chatrný zdravotní stav princezny. 3. listopadu 1817 u ní začaly porodní bolesti; po 50 hodinách, vyčerpaná a slabá, porodila 5. listopadu mrtvé dítě. Ráno následujícího dne, 6. listopadu, v 21 letech, zemřela na následky fatálního poporodního krvácení i Charlotta sama.\n\nPochována byla se svým dítětem u nohou v Kapli sv. Jiří na windsorském hradě.\n\nJejí smrt nejenže vyvolala obrovský národní smutek (bývá srovnáván se smutkem po smrti princezny Diany v roce 1997), ale způsobila i krizi v nástupnictví britského trůnu. Šarlota Augusta byla jediná zákonitá dcera waleského prince a po její smrti její otec pozbyl naděje na potomky v přímé linii. Král Jiří III., její děd, neměl kromě ní jiných zákonitých vnuků, přestože měl 12 dospělých dětí – další synové krále Jiřího III. totiž neměli děti nebo byli svobodní nebo jejich děti nebyly z různých důvodů legitimní:\nFrederik August, vévoda z Yorku, další v nástupnické linii, se rozvedl se svou ženou po 27 letech bezdětného manželství. Dva synové Jiřího III. – Ernst August, vévoda z Cumberlandu, a August Frederik, vévoda Sussexu – již sice byli ženatí, ale v tomto okamžiku vévoda z Cumberlandu měl dvě mrtvě narozené dcery, zatímco potomci vévody ze Sussexu byli vyloučeni z následnictví, neboť manželství jejich rodičů, uzavřené bez králova souhlasu, bylo jako takové podle Royal Marriages Act z roku 1772 neplatné. Proto tři synové Jiřího III. – Vilém, vévoda Clarence (pozdější král Vilém IV.), Adolf Frederik, vévoda z Cambridge a Eduard August, vévoda z Kentu – uzavřeli rychle manželství se záměrem zplodit tolik vytouženého následníka trůnu.\n\nPro záchranu dynastie se tak v roce 1818 ve věku 50 let oženil i vévoda z Kentu, a to s princeznou Viktorií z dynastie Sachsen-Coburg-Gotha. Z manželství se o rok později, 24. května roku 1819 narodila dcera, princezna Viktorie z Kentu, budoucí královna Viktorie.\n\nManžel Šarloty Augusty, Leopold, se v roce 1831 stal prvním králem nově vzniklého státu – Belgie. Roku 1832 se oženil se znovu s Luisou Marií Orleánskou, dcerou posledního francouzského krále Ludvíka Filipa, a své jediné dceři dal na počest a památku své první ženy jméno Charlotta.\n"}
{"id": "612887", "url": "https://cs.wikipedia.org/wiki?curid=612887", "title": "Královská akademie v Turku", "text": "Královská akademie v Turku\n\nKrálovská akademie v Turku (: ', : ', : ' nebo ') byla první univerzita ve Finsku, jediná univerzita založená ve Finsku v době švédské nadvlády a třetí univerzita založená ve Švédském království. Působila v letech 1640–1828. Byla založena v roce 1640 švédskou královnou Kristýnou I. Švédskou. V roce 1809, kdy se Finsko stalo velkovévodstvím Ruska, byla přejmenována na Císařskou akademii v Turku (\"Keisarillinen Turun Akatemia\"). V roce 1828 byla po Velkém požáru Turku přestěhována do Helsinek. Po osamostatnění Finska v roce 1917 byla přejmenována na Helsinskou univerzitu, která je považována za přímého nástupce Akademie, a v Turku byla založena nová Univerzita v Turku.\n\n"}
{"id": "612888", "url": "https://cs.wikipedia.org/wiki?curid=612888", "title": "Hrby (přírodní rezervace)", "text": "Hrby (přírodní rezervace)\n\nHrby jsou přírodní rezervace ležící západně od obce Vráž v okrese Písek chráněná pro výskyt zbytků přirozených smíšených listnatých porostů s doprovodnou květenou. Rezervace se nachází v okolí stejnojmenného kopce Hrby vysokého 498 metrů nad mořem. Jihovýchodně od rezervace přibližně 500 metrů se nachází další přírodní rezervace zvaná Čertova hora u Vráže.\n\nLesy jsou tvořeny přirozeným porostem lipových bučin a suchomilných habrových doubrav. Vyskytuje se zde buk lesní (\"Fagus sylvatica\"), lípa malolistá (\"Tilia cordata\") a z menší části i dub zimní (\"Quercus petraea\") a habr obecný (\"Carpinus betulus\"). Odhaduje se, že stromy na lokalitě jsou až přes 210 let staré. V bylinném patře roste dvojice ohrožených rostlin v podobě lilie zlatohlavé (\"Lilium martagon\") a vemeníku dvoulistého (\"Platanthera bifolia\"). Ze zvířat se zde hojně vyskytuje převážně ptactvo, které využívá staré stromové patro, kde hnízdí. Vyskytují se zde lejsek malý (\"Ficedula parva\"), kulíšek nejmenší (\"Glaucidium passerinum\"), holub doupňák (\"Columba oenas\") a čáp černý (\"Ciconia nigra\").\n\nRezervace je dostupná lesními cestami a taktéž značenou červenou turistickou stezkou tvořící okruh kolem Vráže.\n\nPřírodní rezervace Hrby se nachází v Jižních Čechách, okres Písek. Najdeme ji přibližně 3 km severozápadně od obce Vráž.\n\nLokalita je přístupná jak z obce Vráž, tak i z obce Malčice.\n\nVýměra přírodní rezervace je 26,77 ha a s ochranným pásmem 50 m, je obklopena lesními pozemky a patří do ptačí oblasti Údolí Otavy a Vltavy. Rezervace se pohybuje v nadmořské výšce od 450 do 498 m n. m.. Nejvyšší bod rezervace jsou Hrby.\n\nPřírodní rezervace byla vyhlášena v roce 1973. Ochrana vede k udržení bukodobuvého až dubobukového stupně.\n\nDo konce 18. století tvořil lesní komplex především původní listnaté porosty v revíru Čížová. Porosty v tomto revíru byly poskládány především směsi buku a lípy. Později byly vytěženy kvalitnější dřeviny a postupně dosazovány jehličnany, pouze na pasekách se nechávali stát kvalitní výstavky z půdních porostů.\n\nNa některých částech rezervace jsou patrné snosy (tj. hromady kamení).\n\nVe 20. století byla snaha o přeměně smíšeného lesa na les jehličnatý a koncem 30. let se začaly listnaté lesy chránit. V letech 2001 – 2010 bylo o lokalitu pečováno střediskem v Českých Budějovicích pod záštitou Agentury Ochrany přírody a krajiny ČR.\n\nHrby můžeme zařadit do lesního komplexu severvě od Písku, přibližně 2,5 km od obce Vráž. Vráž spadá na katastrální území Zlivice. Rezervace se nachází v Hroražďovické pahorkatině.\n\nStruktura terénu se značí dvěma hřeby oddělenými mělkým sedlem. Základ horninové části přírodní rezervace je biotitický granodiorit zvíkovského typu, taktéž sem zasahuje amfibol-biotitický středně zrnitý, červenského typu. Na plochých hřbetech a na východním svahu vystupují žíly biotitické a dvojslídné žilné žuly. Půda je zde bohatá na humózní hnědozem mezotrofního (eutrofního) typu. Z hlavního plochého hřbetu vybíhají k západu dva nízké nevýrazné hřbety, jeho východní svahy jsou členěny několika vodními toky, které se objevují periodicky.\n\nNa území přírodní rezervace Hrby se nachází dva bezejmenné potoky. Jeden z potoků vtéká do rybníka Koželuh, který leží necelých 200 m od rezervace Hrby. Potok následně pokračuje do Jesenického potoka, kde se vlévá do řeky Lomnice, ta následně pokračuje do Otavy, Vltavy a Labe. Tyto řeky ústí do Severního moře.\n\nVětšina plochy je tvořena přirozenými porosty submontánních (podhorských) lipových bučin. Převládá zde lípa malolistá (\"Tilia cordatra\") a buk lesní (\"Fagus sylvatica\") s hojnou příměsí smrku ztepilého (\"Picea abies\"), borovice lesní (\"pynus sylvestries\") a habr obecný (\"carpinus betulus\"). Vzácně se objevuje lýkovec jedovatý (\"Daphne mezereum\"). Na kamenitých hřbetech je vytvořeno společenstvo dubohabřin (sv. Carpinion). Jádrem rezervace je starý porost lípy a buku s příměsí smrku, borovice a dubu zimního (\"Quercus petraea\") ve věku od 180–250 let, místy již ve stádiu rozpadu. V severní části území se vyskytují skupinky mladších porostů 50–80 let s převahou smrku. Mimo jiné se zde vyskytují i bělozářka různolistá (\"Festuca heterophylla\") a vemeník doulistý(\"Platanrheta bifolia).\"\n\nV přírodní rezervaci se hojně vyskytují brouci, kteří žijí na odumírajících stromech a stromových houbách jako např. drabík (\"Rugilus mixtur\"), pestrokrovečník (\"Filous elongatus\"), červotoč (\"Dorcatoma robusta\") a tesařík \"(Grammoptera abdominalis\"). Věnujme pozornost i fauně dvoukřídlích, která je taktéž velmi bohatá. Na jediné české lokalitě tu byly zjištěny bedlobytky (\"Trichonta venosa a Platurocrypta punctum\") nebo například vrtalka (\"Phytomyza abdominalis\"). Jediný teplomilný druh žijící v jihočeském kraji je stlačenka (\"Platypeza consobrina\").Výskyt pestřenky (\"Temnostoma apiforme\") je v Čechách omezen jen na několik lokalit. Žije zde také martináček bukový (\"Aglia tau\") – motýl charakteristický pro bučinu.\n\nPřírodní rezervace se nachází v ptačí oblasti Údolí Otavy a Vltavy. Z pohledu zoologu je tato lokalita velmi bohatá ornitocenóza. V přírodní rezervaci je ke spatření mnoho druhů datlovitých ptáků jako např. strakapoud prostřední \"(Dendrocopos medius\"), strakapoud malý (\"D. minor\"), strakapoud velký (\"D. major\"), datel černý (\"Dryocopus martius\") a žluna šedá \"(Picus canus\"). Můžeme zde zahlédnout i čápa černého (\"Ciconia nigra)\", holuba doupňák (\"Columba oenas\"), lejska černohlavého (\"Ficedula hypoleuca\") anebo lejska malého \"(Ficedula parva\").\n\nNení zde vyhlášené ochráněné pásmo, výměru ZCHÚ tvoří tedy pás do vzdálenosti 50 m od hranice zvláště chráněného území. Záměr přírodní rezervace je zachování přirozených lesních společenstev a jejich ochrana. Prvotní listnaté, smíšené porosty jsou zde ponechány bez zásahu. Z velké části smrkové porosty jsou káceny ve prospěch listnatých dřevin.\n\nK přírodní rezervaci se může vyrazit z obce Vráž, kde se orientujete po turistických značkách červené barvy, která vede po lázeňské stezce. Poblíž přírodní rezervace se nachází i dřevěný altan,který je na jihovýchodní straně přírodní rezervace.\n"}
{"id": "612891", "url": "https://cs.wikipedia.org/wiki?curid=612891", "title": "Kostel svatého Marka", "text": "Kostel svatého Marka\n\nKostelů zasvěcených svatému Markovi je více:\n\n\n"}
{"id": "612895", "url": "https://cs.wikipedia.org/wiki?curid=612895", "title": "Kostel svatého Jana Evangelisty", "text": "Kostel svatého Jana Evangelisty\n\nKostelů zasvěcených svatému Janu Evangelistovi je více:\n\n…a další\n\n"}
{"id": "612903", "url": "https://cs.wikipedia.org/wiki?curid=612903", "title": "Kandomble", "text": "Kandomble\n\nKandomble (portugalsky Candomblé) je afroamerické náboženství praktikované především v Brazílii, či přesněji jednotlivá společenství toto náboženství praktikující. Ústředním bodem veřejného kultu je posednutí vyznavačů Orišy, bohy. Na světě existují dva milióny vyznavačů kandomblé.\n\nKandomble Quetu praktikované především v Bahíe vycházející z tradic Jorubů nazývaných také Nagojové je nejznámější a nejčistší podobou tohoto náboženství. Kromě něho existuje také Kandomble Bantu a Kambomble Jejé.\n\nObřad kandomble celkem v sedmi fázích\n\n\nZasvěcení do kandomblé probíhá ve třech etapách. Neprobíhají najednou a ne všichni vyznavači kandomblé podstupují druhý stupeň a třetí, tedy vlastní iniciaci.\n\n"}
{"id": "612904", "url": "https://cs.wikipedia.org/wiki?curid=612904", "title": "Krkavčina", "text": "Krkavčina\n\nKrkavčina je přírodní rezervace západně od obce Oslov v okrese Písek chráněná z důvodu přítomnosti reliktního boru s výskytem medvědice lékařské (\"Arcylostaphylosis uva-ursi\"). Oblast se nachází na pravém břehu řeky Otavy, kde řeka již tvoří vodní plochu Orlické přehrady. Zřízena byla Ministerstvem kultury ČSR již 31. května 1974. Chráněny jsou 110 až 200 let staré porosty blízké původnímu lesu rostoucí na těžko přístupných skalách čnících nad řekou. Vyjma zmiňované hojné medvědice lékařské se zde ojediněle vyskytuje též měsíčnice vytrvalá (\"Lunaria rediviva\") řadící se mezi vzácnější druhy vyžadující pozornost a řídce i jestřábník bledý (\"Hieracium schmidtii\"). Dle pozorování je patrné, že zde pravidelně hnízdní výr velký (\"Bubo bubo\").\n\nPřírodní rezervace je volně a snadno dostupná po červené značené naučné stezce Partyzánské začínající v obci Oslov. Dle plánu péče není lokalita přímo ničím ohrožena, nicméně existuje několik potenciálních hrozeb jako například přemnožení spárkaté zvěře či nevhodné zemědělské hospodaření na přilehlých pozemcích.\n\nPřibližně 1,5 km jižně od území se na stejném břehu nachází další přírodní rezervace Výří skály u Oslova, na druhém břehu pak rezervace Dědovické stráně.\n\nPřírodní rezervace se nachází v Jihočeském kraji v okrese Písek u obce Ostrovec v katastrálním území obce Dědovice, nicméně pro přístup je potřebné dorazit od obce Oslov, jelikož jak Dědovice tak i Ostrovec se nachází na opačném břehu řeky Otavy. Samotná oblast leží na skalnatých stráních v meandru řeky Otavy nad zátopovou hladinou přehradní nádrže Orlík. Jelikož předmětem ochrany jsou skalnaté stráně, je zde značná výšková členitost terénu dosahující od 353 do 410 m n. m. V jižní části protíná území příčná rokle s periodickým vodním tokem.\n\nOblast se rozkládá na ploše 6,0804 ha, z čehož na vodní plochy má připadat 1,3996 ha a na lesní pozemky 4,6808 ha. Okolo chráněného území se rozkládá dle zákona 50 metrové ochranné pásmo.\n\nChráněné území bylo vyhlášeno výnosem číslo 3606/74 Ministerstvem kultury ČSR 22. února 1974 s datem účinnosti od 31. května 1974. Následně bylo 11. června 1992 znovu vyhlášeno Ministerstvem životního prostředí ČR s účinností od 13. srpna 1992.\n\nPředpokládá se, že vlivem složitých podmínek na lokalitě (strmé svahy) nebyla oblast pravděpodobně v historii významně hospodářsky využívána.\n\nÚzemí spadá do klimatické oblasti MT11, pro které je charakteristické mírně teplá zima a dlouhé, teplé a suché léto. Z geomorfologického pohledu spadá území do Táborské pahorkatiny.\n\nOblast leží většinou na horninovém podkladu tvořeným usměrněným amfibol-biotitickým a biotitickým granodioritem červenského typu. V severní části území zasahuje výběžek biotitického granodioritu zvíkovského typu (středočeský pluton). Horniny jsou variského stáří. Na tomto horninovém základu se vyvinul půdní profil tvořený převážně kambizemí typicky kyselou. Na skalnatých výchozech pak dominuje typický a kambizemní ranker, oproti tomu na dně rokle kyselá kambizem pseudoglejová s glejem typickým.\n\nJelikož se jedná o svah nad řekou, je celá oblast odvodňována právě řekou Otavou vlévající se později do Vltavy.\n\nNa skalních srázech rostou porosty reliktních acidofilních jestřábníkových a lišejníkových borů. Konkrétně se jedná o acidofilní metlicové jedliny svazu \"Luzulo-Fagion\" asociace \"Deschampsio flexuosae-Abietetum\" rostoucích na 30 % území v části zastíněných svahů. 49 % pokrývá mozaika svahových acidofilních bikových bučin svazu \"Luzulo-Fagion\" asociace \"Luzulo-Fagetum\", v oblasti rokle a dolní části nad řekou Otavou se pak na 10 % plochy území vyskytuji suťové habrové javořiny svazu \"Tilio-Acerion\" asociace \"Aceri-Caprinetum\", po 5 % rozlohy připadá na reliktní acidofilní jestřábníkové bory svazu \"Dicrano-Pinion\" asociace \"Hieracio pallidi-Pinetum\", dále na reliktní acidofilní lišejníkové bory svazu \"Dicrano-Pinion\" asociace \"Cladonio rangiferinae-Pinetum sylvestris\" a na ostrůvky nelesní skalní vegetace na ostrožnách a skalních stupních svazu \"Asplenion septentrionalis\". Lesní porosty dosahují stáří mezi 110 až 200 let a jsou ponechávány přirozenému vývoji, částečně kvůli nedostupnosti příkrých svahů.\n\nStromové patro tvoří smrk ztepilý (\"Picea abies\") rostoucí přibližně na 2,25 ha, borovice lesní (\"Pinus sylvestris\", 2,19 ha), jedle bělokorá (\"Abies alba\", 1,08 ha), modřín opadavý (\"Larix decidua\", 0,03 ha), dub zimní (\"Quercus petraea\", 0,31 ha), dub červený (\"Quercus rubra\"), buk lesní (\"Fagus sylvatica\", 0,13 ha), habr obecný (\"Carpinus betulus\"), javor klen (\"Acer pseudoplatanus\") či olše lepkavá (\"Alnus glutinosa\"). Jiný zdroj zmiňuje ještě výskyt lípy malolisté (\"Tilia cordata\") a břízy bělokoré (\"Betula pendula\"). V oblasti vlhčí rokle je výskyt smrku ztepilého původní.\n\nKeřové patro tvoří převážně líska obecná (\"Corylus avellana\"), zimolez obecný (\"Lonicera xylostemum\"), růže převislá (\"Rosa pendulina\"), vzácně i jalovec obecný (\"Juniperus communis\"). Bylinné patro reprezentují druhy jako např. pižmovka mošusová (\"Adoxa moschatellina\"), svízel lesní (\"Galium sylvaticum\"), jaterník podléška (\"Hepatica nobilis\"), samorostlík klasnatý (\"Actaea spicata\"), měsíčnice vytrvalá (\"Lunaria rediviva\"), bažanka vytrvalá (\"Mercurialis perennis\"). V oblastech borových lesů je bohatě zastoupeno i lišejníkové patro, ve kterém převažují druhy dutohlávek \"Cladonia rangiferina\" či \"Cladonia stellaris\". S ohledem na rozdílné podmínky v borových lesů se zde nachází i jiné druhové složení bylinného patra, kde jsou zastoupeny druhy jako např. kostřava ovčí (\"Festuca ovina\"), metlička křivolaká (\"Avenella flexuosa\"), vřes obecný (\"Calluna vulgaris\"), kokořík vonný (\"Polygonatum odoratum\"), jestřábník bledý (\"Hieracium schmidtii\"), pavinec modrý (\"Jasione montana\"), řimbaba chocholičnatá (\"Pyrethrum corymbosum\"), tolita lékařská (\"Vincetoxicum hirundinaria\"), či rozchodník skalní (\"Sedum reflexum\").\n\nMezi nejvýznamnější místní druhy patří silně ohrožená medvědice lékařská (\"Arcylostaphylosis uva-ursi\") s hojnou populací rostoucí na skalním substrátu. Ojediněle se zde vyskytuje též měsíčnice vytrvalá (\"Lunaria rediviva\") řadící se mezi vzácnější druhy vyžadující pozornost. Byl zde taktéž popsán řídký výskyt jestřábníku bledého (\"Hieracium schmidtii\").\n\nZ hmyzu se zde vyskytuje z čeledi \"Pythidae\" vzácný reliktní hladkokrovec \"Pytho depressus\", který je v České republice znám jen z několika málo lokalit. Taktéž zde byla popsána mnohonožka \"Glomeris guttata\", chvostnatka \"Lepismachilis rozsypali\", nosatec \"Rhynchaenus lonicerae\", z dvoukřídlých pak bedlobytka \"Pyratula zonata\", březnice \"Hydrellia cochleariae\", vláhomilka \"Pherbellia annulipes\" a slunilka \"Fannia postica\".\n\nZ ptáků zde pravidelně hnízdí ohrožený výr velký (\"Bufo bufo\").\n\nVyjma uvedených druhů se zde vyskytují taktéž obvyklé druhy obratlovců charakteristické pro lesy.\n\nDle plánu péče je dlouhodobým cílem ochrany o přírodní rezervaci zachování přirozených porostů svahových acidofilních jedlin, suťových habrových javořin a skalních reliktních borů. Mezi potenciální nebezpečí ohrožující rezervaci patří blízké zemědělsky využívané plochy, ze kterých může docházet ke splachům hnojiv a tím ovlivňování chemismu lokality. Plán péče dále zmiňuje, že potenciální nebezpečí mohou představovat i nadměrné stavy spárkaté zvěře ovlivňující přirozenou obnovu lesa. Pro udržení nízkých stavů zvěře se nedoporučuje na území rezervace či do jejího ochranného pásma umisťovat krmná zařízení pro zvěř.\n\nVe snaze přiblížit druhovou skladbu lesa přirozené plán péče doporučuje postupně měnit skladbu na úkor jehličnanů směrem k listnáčům. Lesy spravuje Správa lesů města Písku.\n\nOblast je přístupná po asfaltové komunikaci vedoucí z obce Oslov do osady \"U Chyšáků\". Odtud pak vede jak značená turistická stezka, tak i naučná stezka Partyzánská. Značená turistická stezka prochází skrze celé území a dále vede do přírodní rezervace Výří skály u Oslova, oproti tomu naučná stezka po chvíli kopíruje jeho východní hranici.\n\nVstup na území lokality není zakázán, nicméně zakázáno je například provozovat horolezectví na skalách.\n"}
{"id": "612909", "url": "https://cs.wikipedia.org/wiki?curid=612909", "title": "Pašijová draha", "text": "Pašijová draha\n\nPřírodní rezervace Pašijová draha se nachází u města Libušín v okrese Kladno. Důvodem ochrany je bohatě modelované území, budované pískovcovými horninami, s teplomilnou květenou. Území je chráněno od roku 1987.\n\nPřírodní rezervaci tvoří přírodovědecky nejzajímavější část rozsáhlého mrákavského polesí, okraj planiny, na níž pramení Knovízský potok a spolu s několika drobnějšími přítoky vytváří soustavu výrazně zaříznutých údolí. Rozkládá se jihozápadně od Libušína a severozápadně od kladenského předměstí Rozdělov, zhruba v prostoru mezi libušínským koupalištěm a rozcestími \"U Ručiček\" a \"Na Rýni\". Délka území dosahuje přibližně 1200 metrů, maximální šíře přes 700 metrů.\nVnitřkem rezervace nevedou značené turistické trasy, nicméně její východní okraj sleduje zelená značka, spojující nádraží Kamenné Žehrovice s Libušínem, a po jižním okraji prochází žlutá trasa z Rozdělova do Smečna.\nRezervace je součástí rozsáhlého Přírodního parku Džbán, z hlediska geomorfologického členění však její území není řazeno ke Džbánu, ale představuje již nejzápadnější okraj sousedního celku Pražská plošina.\n\nGeologický podklad chráněného území představují opuky a pískovce z období svrchní křídy před přibližně 90 miliony let (stupně spodní turon / svrchní cenoman). působením vodní eroze na toto podloží zde došlo k vytvoření značně členitého reliéfu, kdy i drobné potůčky vyhloubily kaňonovité hluboké zářezy, které dnes díky četným skalním výchozům ve svazích umožňují nahlížet sled vrstev uložených hornin. Na mnoha místech došlo k projevům pseudokrasového zvětrávání a drobné pseudokrasové jevy jsou zde časté. Jde zejména o puklinové a oválné závrty, ventaroly (otvory do podzemních dutin, z nichž v zimě proudí teplejší vzduch – v podstatě jde o vyvěrání podzemního vzduchu přibližně stabilní teploty), a naopak o projevy srážení uhličitanu vápenatého z vody – vznikající travertiny a vápnité konkrece v potůčcích. Ochrana těchto pseudokrasových jevů je obzvlášť důležitá, neboť jsou velmi snadno zranitelné, např. při těžbě dřeva i vyšší návštěvnosti území.\n\nLesní porosty, které celou oblast pokrývají, jsou do značné míry změněné, zejména v borové monokultury, ale přirozená společenstva dubohabřin jsou zachována na mnoha místech a jejich bylinné a keřové patro je zde vlastně vyvinuto i v umělých výsadbách, kde se v keřovém patru vyskytuje dřín a lýkovec jedovatý, z chráněných a vzácných druhů bylin zde roste například lilie zlatohlavá, třemdava bílá, válečka prapořitá, medovník meduňkolistý, řimbaba chocholičnatá, mořena barvířská, sasanka lesní, prvosenka jarní, oměj vlčí mor, vemeník dvoulistý, bradáček vejčitý, hlístník hnízdák, kokořík mnohokvětý, vraní oko čtyřlisté apod. Byl zde zjištěn i vzácný střevíčník pantoflíček.\n\nVýrazný je vegetační kontrast mezi kyselými půdami v náhorní části území, kde je podklad odvápněný, a zásaditými v údolích. Podrost boro-dubových lesů na planinách tak tvoří druhy acidofilní, jako kostřava ovčí, metlička křivolaká, brusnice borůvka a brusnice brusinka. K jihu obrácené svahy údolí zaujímají duby, buk lesní, habr obecný a borovice lesní s příměsí nepůvodního modřínu opadavého. Pro okraje roklí je typický jeřáb muk, jilm habrolistý, ve svazích rostou keře jako dřín jarní, líska obecná a ptačí zob obecný.\n\nÚzemí představuje rovněž útočiště pro celou řadu živočichů, typických pro oblast listnatých hájů, od prakticky úplného výčtu druhů ptáků a drobných savců, po druhově i početně velmi bohatou bezobratlou zvířenu. V rezervaci je také několik velkých mravenišť mravence lesního.\n\n\n"}
{"id": "612912", "url": "https://cs.wikipedia.org/wiki?curid=612912", "title": "Záplavy (přírodní rezervace)", "text": "Záplavy (přírodní rezervace)\n\nPřírodní rezervace Záplavy se nachází severně od obce Kamenné Žehrovice na katastrálním území Kamenné Žehrovice, Srby u Tuchlovic a Tuchlovice vokrese Kladno ve Středočeském kraji. Rezervace byla ustanovena vyhláškou Okresního národního výboru v Kladně 15. 2. 1985. Chráněné území spadá pod správu Středočeského kraje.\n\nPředmětem ochrany je vodní nádrž Turyňský rybník, zdejší ptačí hnízdiště a refugium. Během průzkumu, provedeného roce 1989, bylo na území přírodní rezervace registrováno 176 druhů ptáků, z toho 60 druhů hnízdících. Z kategorie silně ohrožených druhů se zde vyskytoval pisík obecný, chřástal vodní a ledňaček říční, z ohrožených druhů pak kormorán velký, pochop rákosní, potápka roháč a potápka malá. V přírodní rezervaci bylo nalezeno pět druhů ohrožených obojživelníků - čolek obecný, kuňka obecná, ropucha obecná, skokan štíhlý a kriticky ohrožený skokan skřehotavý. Pokud jde o flóru, na lokalitě se vyskytuje chráněný prstnatec májový z čeledi vstavačovitých.\n\nNa lokalitě docházelo ke kolizi mezi ochranou přírodního biotopu a zájmy sportovních rybářů i mysliveckých sdružení, což se projevovalo nadměrným chovem ryb a vysazováním nevhodného druhu polodomestikovaných kachen.\n\n"}
{"id": "612925", "url": "https://cs.wikipedia.org/wiki?curid=612925", "title": "Třída Super Dvora", "text": "Třída Super Dvora\n\nSuper Dvora je třída hlídkových člunů postavených pro Izraelského vojenského námořnictva společností Israel Aerospace Industries. Izrael získal devět člunů ve verzi \"Super Dvora Mk I\" (ve službě od roku 1996) a další čtyři kusy vylepšené varianty \"Super Dvora Mk II\". Později objednal 13 člunů verze \"Super Dvora Mk III\". Další čluny kupují zahraniční uživatelé.\n\nKonstrukce je prodlouženou verzí hlídkových člunů třída \"Dvora\". Čluny jsou postaveny především ze slitin hliníku. Složení výzbroje se u jednotlivých člunů liší. Obvykle se jedná o kombinaci 1–2 kusů kanónů s ráží maximálně 30 mm, doplněných o kulomety. Pohonný systém tvoří dva dieselové motory Detroit 16V-92TA o výkonu 1029 kW. Nejvyšší rychlost je 36 uzlů.\n\nVerze Mk II má především nové dieselové motory MTU 12V 396 TE94 o výkonu 3113 kW, díky čemuž dosahuje rychlosti až 46 uzlů. Obvykle je vyzbrojen dálkově ovládaným zbraňovým systémem Rafael Typhoon s americkým 25mm kanónem M242 Bushmaster.\n\nProzatím nejmodernější varianta byla objednána izraelským námořnictvem v roce 2002 v počtu šesti kusů, přičemž druhá čtyřkusová série byla objednána v roce 2006. Roku 2013 byly k dosavadním 10 člunům Super Dvora Mk III pobjednány další tři. Roku 2015 si čtyři čluny Mk III objednalo námořnictvo blíže neuvedeného afrického státu.\n\nVarianta Mk III má větší rozměry, výtlak, rychlost i dosah. Zbraňový systém Rafael Typhoon zůstal jeho hlavní zbraní. Může mít jak klasický dieselový pohon, tak výkonnější pohon pomocí vodních trysek (\"water-jet\"). V druhém případě má člun výtlak 72 tun a pohání ho kombinace dvou dieselů MTU4000M90 a dvou vodních trysek Ka Me Wa 63SII.\n\n\n\n\n\n\n"}
{"id": "612927", "url": "https://cs.wikipedia.org/wiki?curid=612927", "title": "Sandro Bondi", "text": "Sandro Bondi\n\nSandro Bondi (* 14. května 1959, Fivizzano) je italský politik ze strany Lid svobody. V květnu 2008 se stal ministrem kultury ve vládě Silvia Berlusconiho.\n\nBondi prožil dětství ve švýcarském Lausanne, kam emigroval jeho otec, představitel socialistického hnutí. Po návratu do Itálie se Bondi zapojil do hnutí komunistické mládeže. Vystudoval Univerzitu v Pise. V roce 1990 byl zvolen starostou Fivizzana za Italskou komunistickou stranu, v době tohoto působení ale dostal přezdívku \"rapanello\" (ředkvička – navrch rudý, uvnitř bílý). Po těchto událostech komunistickou stranu opustil.\n\nPoté se seznámil se Silviem Berlusconim a stal se jeho důvěrníkem a věrným příznivcem, což vyjádřil i několika básněmi. V roce 2001 se dostal do sněmovny za Berlusconiho hnutí Forza Italia.\n\nV roce 2008 kandidoval za Lid svobody do senátu v Toskánsku a byl zvolen, zatímco ve druhém kole voleb prezidenta provincie Massa-Carrara byl poražen Osvaldem Angelim z Demokratické strany.\n\nV květnu 2008 se stal Berlusconiho ministrem kultury. V této funkci byl mimo jiné kritizován za své výroky na adresu moderního umění.\n"}
{"id": "612937", "url": "https://cs.wikipedia.org/wiki?curid=612937", "title": "Petr Tatíček (1960)", "text": "Petr Tatíček (1960)\n\nPetr Tatíček starší (* 24. května 1960) je bývalý lední hokejista. Působí jako hokejový trenér, zejména v Kladně. Pracuje u tamní mládeže, kam se přesunul od kladenského A-týmu poté, co byl pro neuspokojivé výsledky odvolán realizační tým trenéra Zdeňka Vojty, kde byl Petr Tatíček, spolu s Jiřím Kopeckým, asistentem trenéra.\n\nLední hokej začal hrát v deseti letech. V roce 1979 stihl čtyři zápasy sehrát za Kladno, poté nastoupil do Dukly Vyškov. Hrál na postu levého obránce. V letech 1982–1990 hrál za Kladno. V tomto klubu sehrál celkem 580 utkání a vstřelil 79 branek (v I. lize 247/42). Poté přešel do týmu EC Bad Tölz (Německo), kde hrál devět let. Aktivní kariéru ukončil v týmu Bad Aibling (Německo).\n\nPo ukončení hráčské činnosti se ujal role trenéra. Od roku 2000 působil jako trenér mládeže v Kladně. Vedl zde mužstva dorostu a poté Juniorku.\n\nV roce 2002 se stal asistentem trenéra Zdeňka Müllera u A-mužstva v Kladně. A nový trenérský tandem, který spolu s Müllerem a Tatíčkem tvořili ještě Vladimír Evan a Zdeněk Šindler, slavil hned v první sezoně velký úspěch. Dokázal s Kladnem úspěšně projít 1. ligou, stát se vítězem nejen základní části, ale také celého play off a úspěšnou sezonu dokončit postupem do extraligy. Po tomto úspěchu pak Petr Tatíček stál po boku Zdeňka Müllera ještě další tři extraligové sezony, tedy do sezony 2005–2006.\n\nOd sezony 2006–2007 byl opět trenérem kladenských juniorů.\n\nDne 4.10.2010 byl, po rezignaci Otakara Vejvody staršího, postaven do role hlavního trenéra HC Vagnerplast Kladno. Byla to jeho premiéra v roli hlavního trenéra extraligového mužstva. V prvních dvou zápasech mu vypomáhal kladenský výkonný ředitel Milan Volf, poté se jeho asistentem stal další kladenský odchovanec a trenér – Jiří Kopecký. Oba měli pro zbytek sezony jasný úkol – udržet v Kladně extraligu, což se jim povedlo.\n\nPo sezoně 2010/2011 se v Kladně řešil především osud klubu. Trenérská dvojice Tatíček-Kopecký neměla podepsané smlouvy, přesto však zahájila letní přípravu. V průběhu června byl novým hlavním trenérem Kladna jmenován Zdeněk Vojta, Petr Tatíček pak s Jiřím Kopeckým působí jako jeho asistent.\n\nV sezoně 2011/2012 pak HC Rytíři Kladno pod vedením Zdeňka Vojty, Petra Tatíčka a Jiřího Kopeckého dokráčí, po třech letech v play out, do předkola play off a i přesto, že se mužstvu nepodařilo postoupit do čtvrtfinále, tak je sezona pro Kladno hodnocena úspěšně.\n\nTrenérské trio Vojta, Tatíček a Kopecký pokračovalo u týmu Kladna i v sezoně 2012/2013, která byla velice zajímavá, neboť byla výluka v NHL a Kladno tak jednu dobu disponovalo dokonce pěticí zámořských posil v čele s Jaromírem Jágrem. Po jejich odchodu tým vzdor předpokladů udržel svoji výkonnost a dokázal obsadit celkové 7. místo a postoupit do předkola play off. V něm pak překvapivě vyřadil 3:2 na utkání úřadujícího mistra HC Pardubice. Druhý tým základní části, Slavia Praha, však byl nad síly Kladna a Kladno tak čtvrtfinále prohrálo 4:1 na zápasy.\n\nPředchozí sezona se tedy dala hodnotit jako úspěšná, proto nemělo vedení klubu zájem stávající trenéry měnit. Záchranářská mise dvojice Tatíček – Kopecký v sezoně 2010/2011 vynesla oběma trenérům posty asistentů nového kouče Vojty, pod jehož vedením tým v následujících dvou sezonách hrál minimálně předkolo play off. Nebylo tedy s podivem, že trenéři v Kladně prodloužili smlouvu. Nový ročník se nevyvíjel podle představ. Domácí prohru z prvního kola sice tým napravil ve dvou venkovních duelech, následně se ale ukázalo, že Kladno za soupeři zaostává. Nejprve byly problémy s obranou činností, kdy tým sice vstřelil nějaké branky, ale poměrně hodně jich i inkasoval. Poté, co trenéři kladli důraz hlavně na precizní obranu se situace Kladna zlepšila. Následně ovšem nastal další problém, který se trenérům vyřešit nepovedlo – produktivita. Zejména ve 2. a začínající 3. čtvrtině prostě tým nedokázal proměňovat i ty nejvyloženější šance – průměrně Kladno nedalo ani 2 branky na zápas, což je žalostně málo. Propad tabulkou až na barážové předposlední místo začal zejména ve fanoušcích vzbuzovat nevoli. Vedení Klubu sice, jak je na Kladně zvykem, dlouho nechávala důvěru stávajícímu týmu, nakonec se ale 18. 12. 2013 rozhodlo odvolat stávajícího kouče Zdeňka Vojtu i s oběma jeho asistenty. Byli nahrazeni trojicí Jiří Čelanský, Jan Neliba a Josef Zajíc.\n\nV Kladně však Petr Tatíček působí nadále, po odvolání od A-týmu se přesunul ke kladenské mládeži, kde vede mladší dorost.\n"}
{"id": "612946", "url": "https://cs.wikipedia.org/wiki?curid=612946", "title": "Seznam chráněných území v okrese Blansko", "text": "Seznam chráněných území v okrese Blansko\n\nToto je seznam chráněných území v okrese Blansko aktuální k roku 2010, ve kterém jsou uvedena chráněná území v oblasti okresu Blansko.\n\n\n"}
{"id": "612948", "url": "https://cs.wikipedia.org/wiki?curid=612948", "title": "Vodní nádrž Horka", "text": "Vodní nádrž Horka\n\nVodní nádrž Horka je přehradní nádrž ležící 8 km od Kynšperku nad Ohří. Hráz je přímá, sypaná, zemní se středním hlinitým těsněním. Vodní dílo Horka je postaveno na Libockém potoce na hranici, která odděluje území okresů Sokolov a Cheb. Nachází se na území obcí Krajková, Nový Kostel a Habartov..\n\nHorka začala být budována v roce 1966 a dokončena byla v roce 1969. Pod vodním dílem je postavena úpravna vody. Hráz přehrady není volně přístupná a také komunikace a prostory v blízkosti vodní nádrže jsou pro veřejnost uzavřeny.\n\nHorka je vodárenskou nádrží, jejíž hlavní funkcí je akumulace vody pro zásobení sokolovské oblasti pitnou vodou a zajištění minimálního průtoku v toku pod hrází. Součástí vodního díla je malá vodní elektrárna osazená Peltonovou (20 kW), Francisovo (250 kW) a Bánkiho turbínou (130 kW).\n\n"}
{"id": "612954", "url": "https://cs.wikipedia.org/wiki?curid=612954", "title": "Kevlar", "text": "Kevlar\n\nKevlar je obchodní značka para-aramidového vlákna, které objevila chemička Stephanie Kwoleková u firmy DuPont v roce 1965. \n\nMolekulární vzorec kevlaru je [-CO-C6H4-CO-NH-C6H4-NH-]n. \n\nRelativní hustota je 1,44 g/cm, tažná pevnost vláken dosahuje 20-21 cN/dtex (modul pevnosti 3,6-4,1 GPa), při 160 °C se snižuje pevnost o 10 %, při 450 °C kevlar sublimuje. \n\nTažnost obnáší 2,8–4,0 % absorpce rázové energie (způsobené např. střelou), je 4x vyšší než u běžných polyamidů. \nNevýhody: Kevlar je nevhodný pro vlhké prostředí a ke stlačování. Je citlivý na UV záření, velmi tuhý, takže ke stříhání jsou nutné speciální nůžky. \nVedle základních typů K29 a K49 se udávají například druhy\n\nKevlar se syntetizuje z monomeru parafenylendiaminu a tereftaloyl chloridu. Jako rozpouštědlo se používá N-methylpyrolidon. Výsledná kapalina se protlačuje tryskou a prochází vzduchovou štěrbinou do srážecí lázně. Ve druhém stupni výroby se vláknina dlouží při teplotách 300-400 °C.\n\nVlákna se prodávají jako\n\nPoužití: šicí nitě, pleteniny na spodní prádlo, filtrace horkých plynů\nVynikající pevnost (více než 100 kN) dosahují kevlarová lana stáčená na tzv. \"planetárních\" nebo \"tubulárních pramenicích\".\n\nPoužití: výztuž kompozitů a lamináty (ohnivzdorné oděvy, výztuže pneumatik, čluny, filtry atd.) \n\nCeny platné v USA v roce 2012:\n\nTkanina v keprové vazbě (cca 200 g/m) = 33 € / m\n\nSměsová (hybridní) tkanina karbon/kevlar = 37 € / m \n\nSplétaná kevlarová hadice (ø 5 cm) = 18 € / m \nNetkaná rouška (pavučinka) na lamináty (cca 10 g / m) = 13 € / m\n\nFirma Teijin (která vyrábí konkurenční paraaramidové vlákno \"Twaron\") organizuje sběr a recyklování použitých textilií s obsahem aramidových vláken všeho druhu. Od roku 2008 z nich vyrábí materiál \"Twaron Pulp 0701\". \n\n\n"}
{"id": "612955", "url": "https://cs.wikipedia.org/wiki?curid=612955", "title": "Pevnost Suhár", "text": "Pevnost Suhár\n\nPevnost Suhár je ománské opevnění v okolí města Suhár, který leží na severu země v guvernorátu Severní al-Batína. Pevnost svou dobu kontrolovali Portugalci, kteří však byli za vlády imáma Násira ibn Muršída al-Járubího (1624–49) vyhnáni. Pevnost se stala spravním centrem vládnoucí dynastie al-Busaidů. V roce 1985 byla pevnost ministerstvem zrekonstruována a roku 1993 změněna na muzeum.\n\n"}
{"id": "612959", "url": "https://cs.wikipedia.org/wiki?curid=612959", "title": "Vodní nádrž Březová", "text": "Vodní nádrž Březová\n\nVodní nádrž Březová na řece Teplé je součástí vodohospodářské soustavy Stanovice-Březová. Soustava, tvoří ji VD Stanovice, čerpací stanice Teplička, jez Teplička a vodní dílo Březová, zajišťuje 100letou ochranu města Karlovy Vary před povodněmi. Správcem je Povodí Ohře, s. p.\n\nStavbu přehrady na řece Teplé iniciovalo město Karlovy Vary po katastrofální povodni v roce 1890. Přípravné práce začaly v roce 1911, přerušila je však první světová válka a projekt byl dokončen až roku 1928. Architektonickou část projektu vypracoval profesor pražské německé techniky Arthur Payr (1880–1937). Stavbu přehradní hráze provedlo v letech 1931 až 1935 konsorcium firem Lanna z Prahy a Pittel & Brausewetter z Vídně, strojní zařízení výpustí vyrobily firmy Vítkovické horní a hutní těžířstvo a Českomoravská Kolben–Daněk. Oficiální uvedení do provozu se uskutečnilo v roce 1937. Stavbu financoval stát.\n\nNádrž je dlouhá 2 km. Po hrázi a kolem přehrady vede silnice I/20, která je náhradou za starou silnici z Karlových Varů do Mariánských Lázní. Ta byla VD Březová zatopena. Dosud je na dně nádrže při poklesu hladiny patrný starý silniční most původní silnice.Na pravé straně přehrady je domek hrázného.\n\nHlavní účel je protipovodňová ochrana města Karlovy Vary a zajištění periodických proplachů koryta pod hrází. Spolu s vodním dílem Stanovice na Lomnickém potoce slouží k zásobování Karlovarska pitnou vodou. Vedlejším účelem nádrže je výroba elektrické energie a nadlepšování průtoku při pořádání kanoistických závodů na toku pod hrází. Je zde také regulovaný chov pstruhových ryb. Na nádrži Březová je zakázán provoz plavidel se spalovacím motorem.\n\nHráz je přímá, betonová, gravitační. Kóta koruny hráze se nachází na 433,95 m n. m. Maximální výška hráze nad terénem je 24,95 m, šířka koruny hráze je 8,4 m, délka koruny hráze 228,8 m.\n\nPřehrada má pět bezpečnostních korunových přelivných ploch. Výpustná zařízení jsou dvě. Pravé tvoří dvojice potrubí s vnitřním průměrem 1 500 mm a délkou 20,3 m. Levé výpustní zařízení má průměr 2 100 mm o délce 19,3 m a slouží jako přívodní potrubí vody k soustrojí malé vodní elektrárny.\n\nStrojovna elektrárny pod přehradou je osazena třemi soustrojími s plně automatickou regulací a kontrolou chodu:\n\nLevá výpust byla připravena na osazení malou vodní elektrárnou již od výstavby ve třicátých letech 20. století, ale samotná instalace proběhla až v roce 1988, rekonstrukce a automatizace do současné podoby pak proběhla v roce 2002.\n"}
{"id": "612962", "url": "https://cs.wikipedia.org/wiki?curid=612962", "title": "Mozková komora", "text": "Mozková komora\n\nMozkové komory (\"ventriculi\", jedn. č. \"ventriculus\") jsou dutiny uvnitř mozku obratlovců, které dohromady tvoří tzv. ventrikulární systém. Komory vznikají embryologicky zbytněním centrální dutiny neurální trubice. Navazují na míšní kanálek a jsou vyplněny mozkomíšním mokem, který je produkován ve stěnách mozkových komor v místech zvaných choroidní plexus. Jeden pár mozkových komor se nachází v hemisférách koncového mozku (I. a II. komora, na ně navazuje uvnitř mezimozku III. mozková komora; IV. mozková komora se nachází v prodloužené míše. U nižších obratlovců nicméně existuje ještě mozková komora uvnitř středního mozku, kde je např. u člověka nahrazena Sylviovým kanálkem. Jiní obratlovci mohou mít i dutinu uvnitř mozečku, uvnitř tecta či v hypothalamu.\n\nU člověka nicméně rozlišujeme tyto komory:\n"}
{"id": "612972", "url": "https://cs.wikipedia.org/wiki?curid=612972", "title": "Ԝ", "text": "Ԝ\n\nԜ (minuskule ԝ) je v současné době již běžně nepoužívané písmeno cyrilice. Bylo používáno pro zápis kurdštiny. V současné době je využíváno ve vědeckých textech pro zápis jaghnóbštiny, ale v běžném zápise používáno není, v běžných textech je místo písmena Ԝ používáno písmeno В.\n"}
{"id": "612976", "url": "https://cs.wikipedia.org/wiki?curid=612976", "title": "Arrondissement La Rochelle", "text": "Arrondissement La Rochelle\n\nArrondissement La Rochelle je francouzský arrondissement ležící v departementu Charente-Maritime v regionu Poitou-Charentes. Člení se dále na 15 kantonů a 57 obcí.\n\n"}
{"id": "612986", "url": "https://cs.wikipedia.org/wiki?curid=612986", "title": "Meraklon", "text": "Meraklon\n\nMeraklon® je obchodní označení pro polypropylenová vlákna a filamentové příze vyráběné italskou firmou stejného jména. \n\nMeraklon přišel na trh v roce 1960 jako jeden z prvních výrobků tohoto druhu.\n\nVlákno je má hustotu pod 1 g/cm³, pevnost za sucha a za mokra až 60 cN/ tex, vysokou tažnost, izolační schopnost a odolnost proti žmolkování. \n\nStaplová vlákna 1,7 a 2,2 dtex/40 mm se používají hlavně k výrobě netkaných textilií na dětské pleny a hygienické zboží. \n\nVlákna do 6,7 dtex s délkou do 90 mm jsou vhodná pro netkané geotextilie s vysokou odolností proti účinkům slunečního záření \n\nZ filamentových přízí se vyrábí především bytové textilie a sportovní oděvy.\nKe zvláštnostem patří dvojité pleteniny (\"polycolon\") s vnitřní vrstvou z polypropylenu a vnější z bavlny na spodní prádlo pro zimní sporty. \n\nPod značkou meraklon byly v posledních letech vyvinuty také speciální polyamidové příze na podlahové krytiny s vysokou odolností proti opotřebení. \n"}
{"id": "612987", "url": "https://cs.wikipedia.org/wiki?curid=612987", "title": "Lomnický potok (přítok Teplé)", "text": "Lomnický potok (přítok Teplé)\n\nLomnický potok je pravostranný přítok řeky Teplé v okrese Karlovy Vary v Karlovarském kraji. Délka jeho toku činí 27,7 km. Plocha povodí měří 97,4 km². Potok patří do pstruhového pásma.\n\nPotok pramení v katastru Bražec u Hradiště ve vojenském újezdu Hradiště jižně do vrchu Větrovec (901 m) v nadmořské výšce 875 m. Poblíž se nachází bývalá obec Doupovské Mezilesí, která byla kvůli zřízení vojenskému prostoru v roce 1945 vystěhována. Oblast leží 7 km severoseverovýchodně od Bochova a 14 km východně od Karlových Varů.\n\nZpočátku teče potok jihozápadním směrem jižně od Vysoké pláně (890 m) a Plešivce (842 m). Prvním větším rybníkem na jeho toku je Zelený rybník na hranici vojenského újezdu Hradiště ležící 3 km severozápadně od Bochova. Potok dále teče vlevo do vrchu Roháč (728 m), podchází pod silnicí I/6 Praha–Karlovy Vary a protéká první vesnicí, Horními Tašovicemi, kde vytváří několik menších rybníků. Za nimi, u Tašovického mlýna, se postupně stáčí na západ až severozápad a protéká Dlouhou Lomnicí (částí Bochova), podle níž dostal své jméno. Po 2 km napájí největší rybník na své trase, Velký Lomnický rybník (někdy označovaný jako Velký lesní rybník). U něj potok v údolní nivě vytváří několik ramen. Odtud teče mimo cesty lesní oblastí do obce Pila. Před ní přibírá své největší přítoky – zprava Mlýnský potok a zleva potok Javorná (oba měří kolem 7 km).\n\nZa obcí Pila vtéká do chráněné krajinné oblasti Slavkovský les a zde vytváří přehradu Stanovice, která má rozlohu 1,42 km² a délku 3 km, a jejímž hlavním účelem je zásobování Karlových Varů a okolí pitnou vodou. Přehrada leží 1 km severovýchodně od obce Stanovice a 7 km jižně do Karlových Varů. Přitéká do ní další významný přítok – Dražovský potok.\n\nOd přehradní hráze teče Lomnický potok lesním kaňonem převážně severním směrem. Zleva míjí Zámecký vrch (624 m) a 4 km jižně do Karlových Varů se v obci Březová v nadmořské výšce 415 m vlévá zprava do řeky Teplá.\n\n\nPrůměrný průtok u ústí činí 0,61 m³/s.\n\nNa dolním toku Lomnického potoka se na 3,2 říčním kilometru nachází hráz vodního díla Stanovice, které bylo postaveno v letech 1972–1978. Jeho hlavním účelem je zásobení Karlovarska pitnou vodou.\n\n"}
{"id": "612988", "url": "https://cs.wikipedia.org/wiki?curid=612988", "title": "Vodní nádrž Stanovice", "text": "Vodní nádrž Stanovice\n\nVodní nádrž Stanovice se nachází severovýchodně od obce Stanovice a je součástí vodohospodářské soustavy Stanovice–Březová tvořené vodním dílem Stanovice, čerpací stanicí Teplička, jezem Teplička a vodním dílem Březová. Nádrž se rozprostírá v údolí Lomnického potoka a částečně i v údolí jeho přítoku Dražovského potoka.\n\nPráce na stavbě vodního díla Stanovice začaly v roce 1972 a dokončeny byly v roce 1978. Projektantem byl podnik Hydroprojekt Praha, provádějícími firmami byly Vodní stavby Praha, Sigma Hranice, ČKD Blansko, EZ Praha, ZPA Praha a ABK Výmar (Německá demokratická republika). Hráz je přímá, sypaná, kamenitá s návodním asfaltovým těsněním. Nádrž je dlouhá 3 km o celkové zatopené ploše 142 ha.\n\nSprávcem je Povodí Ohře, s. p.\n\nHlavním účelem je především akumulace vody pro zásobení Karlovarska pitnou vodou. Vodní dílo Stanovice je vodárenskou nádrží se stanoveným ochranným pásmem. Sekundárně slouží jako protipovodňová ochrana Karlových Varů. Vedlejším účelem nádrže je výroba elektrické energie a zvyšování průtoku při pořádání kanoistických závodů na toku pod hrází.\n\n"}
{"id": "612993", "url": "https://cs.wikipedia.org/wiki?curid=612993", "title": "Vodohospodářská soustava", "text": "Vodohospodářská soustava\n\nVodohospodářská soustava je spojení vodních nádrží (a dalších vodních děl) za určitým účelem. Většina vodohospodářských soustav je víceúčelová. \n\nBudování vodohospodářských soustav probíhá za účelem protipovodňových opatření, energetického využití vodního potenciálu, zásobování pitnou a užitkovou vodou.\n\nZákladním dokumentem, podle kterého se řídí odtoky z nádrží v soustavě, je manipulační řád. Vodohospodářské soustavy jsou řízeny vodohospodářskými dispečinky, které provozují místně příslušné podniky Povodí.\n\nÚčelem soustavy je zásobení hnědouhelné oblasti pitnou vodou, zadržování povodňových stavů ohrožujících obce nebo povrchové lomy, nadlepšování průtoku v Průmyslovém přivaděči vody\n\nSoustavu tvoří nádrž VD Stanovice (Lomnický potok), čerpací stanice Teplička, jez Teplička a nádrž VD Březová (Teplá). Provoz soustavy zajišťuje Povodí Ohře, s. p.\n\nÚčelem soustavy je zásobení Karlovarska pitnou vodou a ochrana Karlových Varů před povodňovými stavy.\n\nSoustavu tvoří nádrže Slezská Harta (Moravice), Kružberk (Moravice), Šance (Ostravice), Morávka (Morávka), Žermanice (Lučina) a Těrlicko (Stonávka) spolu s jezy a rozdělovacími objekty. Provoz soustavy zajišťuje Povodí Odry, s. p.\n\nÚčelem soustavy je zásobování surovou vodou pro výrobu pitné vody (pro asi 1 mil. obyvatel), pro průmysl a zemědělství. Soustava zajišťuje minimální zůstatkové průtoky a ochranu sídel před povodněmi v páteřních tocích dílčího povodí Horní Odry .\n\nVltavská kaskáda je soustava 9 přehrad na řece Vltavě: Lipno I, Lipno II, Hněvkovice, Kořensko, Orlík, Kamýk, Slapy, Štěchovice, Vrané. Provoz soustavy zajišťuje Povodí Vltavy, s. p.\n\nÚčelem soustavy je výroba elektrické energie a nalepšení průtoků na Vltavě a dolním Labi v obdobích hydrologického sucha. \n\nSoustava je tvořena 21 nádržemi ležící v povodí řeky Dyje. Sestává z víceúčelových vodohospodářských uzlů: Znojemský, Ivančicko-Pohořelický, Brněnský, Vírský a Břeclavský. Nejdůležitější nádrže v soustavě jsou: vodárenská nádrž Nová Říše (Řečice - Olšanský potok), vodárenská nádrž Landštejn (potok Pstruhovec), Vranov (Dyje), Znojmo (Dyje), Jevišovice (Jevišovka), Nové Mlýny (tři nádrže na Dyji), vodárenská nádrž Hubenov (Maršovský potok), Dalešice (Jihlava), Mohelno (Jihlava), vodárenská nádrž Mostiště (Oslava), Vír I (Svratka), Vír II (Svratka), Brněnská nádrž (Svratka), Letovice (Křetínka), vodárenská nádrž Boskovice (Bělá), vodárenská nádrž Koryčany (Kyjovka). Provoz soustavy zajišťuje Povodí Moravy, s. p.\n\nSoustava je výrazně víceúčelová. \n\n\nSoustava je tvořena devíti menšími nádržemi lokálního významu: Fryšták (Fryštácký potok), Slušovice (Dřevnice), Horní Bečva (Rožnovská Bečva), Bystřička (Bystřička), Karolinka (Stanovnice), Ludkovice (Ludkovický potok), Luhačovice (Luhačovický potok), Bojkovice (Kolelač), Plumlov (Hloučela). Provoz soustavy zajišťuje Povodí Moravy, s. p.\n\n\n\nMarek Viskot: Vodní nádrže a manipulace na nádržích ve správě Povodí Moravy I.http://www.nase-voda.cz/vodni-nadrze-manipulace-na-nadrzich-ve-sprave-povodi-moravy-i/\n\nMarek Viskot: Vodní nádrže a manipulace na nádržích ve správě Povodí Moravy II.http://www.nase-voda.cz/vodni-nadrze-manipulace-na-nadrzich-ve-sprave-povodi-moravy-ii/\n\nMarek Viskot: Vodní nádrže a manipulace na nádržích ve správě Povodí Moravy III.http://test.nase-voda.cz/vodni-nadrze-manipulace-na-nadrzich-ve-sprave-povodi-moravy-iii/\n"}
{"id": "612996", "url": "https://cs.wikipedia.org/wiki?curid=612996", "title": "Detoa Albrechtice", "text": "Detoa Albrechtice\n\nDetoa Albrechtice je nejstarší firma na dřevěné hračky v České republice, sídlící v Jiřetíně pod Bukovou. Firma začala vyrábět 1. ledna 1908 pod Johannem Schowankem. \n\nPrvní výrobky putovaly k zákazníkům již roku 1895, tehdy ještě z továrny Schowanek sídlící v nedaleké Desné. Majitel Johann Schowanek se ale rozhodl vybudovat novou továrnu v Jiřetíně a pojmenoval ji stejně jako továrnu v Desné – Schowanek. Firma začala v Jiřetíně vyrábět v roce 1908, ale již okolo roku 1920 exportovala do mnoha zemí všech světadílů, včetně Afriky. Továrna byla neustále rozšiřována a svoji dnešní podobu dostala až v roce 1935. \n\nPo druhé světové válce válce byla firma znárodněna a původní majitel Schowanek emigroval. Firma dostala nové jméno TOFA Albrechtice (Toys factory – \"továrna na hračky\") a později se stala jedním za závodů nově ustaveného podniku TOFA Semily.\n\nKoncem 80. let byl závod TOFA Albrechtice specializován na výrobu klavírových a pianinových mechanik, např. pro královhradecký Petrof, a výroba hraček byla jen okrajová. Když se v roce 1991 rozhodlo o privatizaci tehdejšího státního podniku TOFA, dávalo vedení přednost ukončení vlastního vývoje a designérství a odprodeji 51 % podniku německé konkurenci jako výrobního místa. S tím však nesouhlasil tehdejší zaměstnanec Jaroslav Zeman a podal si konkurenční privatizační projekt, se kterým byl úspěšný. K 1. 9. 1993 byla TOFA privatizována.\n\nOd téhož roku nese společnost současné jméno DETOA Albrechtice (de TOFA Albrechtice). Firma sice sídlí v Jiřetíně pod Bukovou, který byl do roku 1991 součástí Smržovky, ale protože centrum Albrechtic je Jiřetínu mnohem blíže než centrum Smržovky, má firma v názvu Albrechtice, které si ponechala i po osamostatnění Jiřetína.\n\nV současnosti firma zaměstnává okolo 200 lidí a své výrobky prodává ve více než padesáti zemích světa. Vystavuje také na největším světovém veletrhu hraček v Norimberku nebo největším světovém veletrhu hudebních nástrojů v Šanghaji. Od roku 2010 probíhají ve firmě exkurze, kde se mohou návštěvníci seznámit s historií továrny, postupem výroby a zároveň zakoupit výrobky Detoy nebo od roku 2011 navštívit Muzeum výroby hraček a Kreativní dílny, kde si (hlavně děti) mohou vyrobit vlastní hračku.\n\n\n"}
{"id": "612998", "url": "https://cs.wikipedia.org/wiki?curid=612998", "title": "Vodní nádrž Mariánské Lázně", "text": "Vodní nádrž Mariánské Lázně\n\nVodní nádrž Mariánské Lázně je nejstarší přehrada se zděnou hrází v Česku. Leží 2 km severně od stejnojmenného města. Nachází se v Maxově údolí na Úšovickém potoce. Vodní dílo je součástí vodohospodářské soustavy Podhora – Mariánské Lázně. Okolí tvoří husté lesy. Vodní dílo je spravováno státním podnikem Povodí Ohře a z důvodu ochrany vodního zdroje nejsou hráz ani její okolí přístupné.\n\nPodnět ke stavbě dal roku 1883 mariánskolázeňský radní Wenzel Lerchel. Důvodem byly stoupající nároky na odběr vody během lázeňské sezóny. Návrh vypracoval roku 1884 profesor pro inženýrské vědy na německé technice v Praze Andreas Rudolf Herlacher. Stavbu provedla v letech 1894 až 1896 pražská firma inženýra Karla Kresse. Vodní dílo bylo uvedeno do provozu v roce 1896. Hráz tvořilo kyklopské zdivo ze syenitových kvádrů zděných na maltu. Stabilitu zvyšoval zemní násyp na návodní straně. Krátce po dokončení se však ukázalo, že objem nádrže je nedostatečný. V roce 1906 byl proto vypracován návrh na navýšení a rozšíření hráze a její zasypání po obou stranách až po korunu. Roku 1912 byla hráz zvýšena o 3 m a z obou stran až po korunu přisypána. K dalšímu předpokládanému zvýšení již nedošlo. Po skončení prací roku 1912 pojalo vodní dílo 278 000 m vody. V této podobě sloužilo do šedesátých let 20. století, kdy bylo rozhodnuto o zvýšení přívodu vody přečerpáváním z vodní nádrže Podhora a nádrž prošla celkovou rekonstrukcí.\n\nHlavní funkcí nádrže je zásobování města Mariánské Lázně pitnou vodou. Vedlejším účelem je částečná ochrana území pod hrází před povodněmi. V obdobích nedostatku vody může být nádrž doplňována vodou z vodního díla Podhora.\n"}
{"id": "612999", "url": "https://cs.wikipedia.org/wiki?curid=612999", "title": "Vodní nádrž Podhora", "text": "Vodní nádrž Podhora\n\nVodní nádrž Podhora se nachází na říčce Teplá 4 km západně od města Teplá a 8 km východně od Mariánských Lázní, v katastru obce Ovesné Kladruby.\n\nPodhora začala být budována v roce 1952. Dokončena byla v roce 1956. Vodní dílo je součástí vodohospodářské soustavy Podhora–Mariánské Lázně.\n\nHlavní účel je akumulace vody pro zásobení města Mariánské Lázně a jeho okolí pitnou vodou a zásobování zemědělství užitkovou vodou.\n"}
{"id": "613000", "url": "https://cs.wikipedia.org/wiki?curid=613000", "title": "Ӑ", "text": "Ӑ\n\nӐ (minuskule ӑ) je písmeno cyrilice. Je používáno v čuvaštině a od roku 2000 také v chantyjštině. Jedná se o variantu písmena А. Písmeno je v majuskulní i minuskulní variantě tvarově shodné s písmenem Ă v latince.\n"}
{"id": "613001", "url": "https://cs.wikipedia.org/wiki?curid=613001", "title": "Har Birija", "text": "Har Birija\n\nHar Birija (: הר ביריה) je hora o nadmořské výšce 955 metrů v Izraeli, v Horní Galileji.\n\nLeží na severním okraji města Safed, nedaleko hory Har Kana'an. Jižně od jejího vrcholku se nalézá vesnice Birija, na jihovýchodní straně leží čtvrť Safedu Kirjat Sara, na straně východní pak čtvrť Merom Kana'an-Ibikur. Má podobu výrazného kužele se zalesněnými svahy. Lesní komplex pak pokračuje na sever od vrcholku hory (Les Birija). Na západní straně terén spadá prudce do údolí vádí Nachal Amud, do kterého ústí ze svahů hory vádí Nachal Birija.\n\nBěhem Druhé libanonské války v roce 2006 dopadly na Les Birija rakety vypálené z Libanonu a vzniklé požáry pak zničily velkou část lesních porostů v okolí hory. Spolu s lesními porosty v horách Naftali šlo o nejvíce poničené lesy v Izraeli během tohoto konfliktu. Ještě v roce 2007 zahájil Židovský národní fond akci na obnovu lesa na svazích Har Birija.\n\n"}
{"id": "613004", "url": "https://cs.wikipedia.org/wiki?curid=613004", "title": "Ӓ", "text": "Ӓ\n\nӒ (minuskule ӓ) je písmeno cyrilice. Je používáno v chantyjštině, v kildinské sámštině a v západní marijštině. Jedná se o variantu písmena А. Písmeno je v majuskulní i minuskulní variantě tvarově shodné s písmenem Ä v latince.\n"}
{"id": "613005", "url": "https://cs.wikipedia.org/wiki?curid=613005", "title": "Nachal Birija", "text": "Nachal Birija\n\nNachal Birija (: נחל ביריה) je vádí v Horní Galileji, v severním Izraeli.\n\nZačíná na jihozápadních úbočích hory Har Birija, nedaleko vesnice Birija severně od města Safed. Směřuje pak k jihozápadu částečně zalesněnou krajinou a zařezává se do okolního terénu. Pak podchází dálnici číslo 89 a zleva ústí do vádí Nachal Sechvi, které jeho vody odvádí do Nachal Amud.\n\n"}
{"id": "613008", "url": "https://cs.wikipedia.org/wiki?curid=613008", "title": "Kříženecký", "text": "Kříženecký\n\nKříženecký je české příjmení:\n\n"}
{"id": "613010", "url": "https://cs.wikipedia.org/wiki?curid=613010", "title": "Petr Weigl", "text": "Petr Weigl\n\nPetr Weigl (16. března 1939, Brno – 14. července 2018) byl český filmový, televizní a divadelní režisér a dramaturg.\n\nPetr Weigl byl znám především jako filmový režisér nekonvenčních hudebních a operních děl s osobitou mírou stylizace (\"Radúz a Mahulena\" 1970; \"Rusalka\" 1977; \"The Turn of Screw\" / Pod koly osudu 1984; \"Die Winterreise\" / Zimní cesta 1994). Patří ke špičkovým světovým umělcům tohoto žánru.\n\nJeho hlavním úsilím ve filmové operní tvorbě, bylo zapůsobit přesvědčivě dramatickým dějem. Při obsazování svých operních děl, proto vesměs dával přednost hercům před operními pěvci. Více než pětatřicet tvůrčích let pracoval pro Československou televizi, ale také pro německé veřejnoprávní kanály ARD a ZDF a pro britskou BBC a Channel Four.\n\nMimo tuto dominantní filmovou linii své tvorby pracoval také na několika baletních a operních inscenacích v pražském Národním divadle, v Národním divadle v Bratislavě, v Espace Pierre Cardin v Paříži, V Deutsche Oper Berlín, Teatro Maestranza v Seville a Bavorské státní Opeře v Mnichově. Velkým úspěchem byla jeho inscenace Straussovy opery \"Salome\" v berlínské Deutsche Oper, která byla přenášena televizemi do celého světa.\n\nZa svou tvorbu obdržel řadu mezinárodních ocenění, mj. Prix Italia za film \"Bludiště moci\" (1969) a za adaptaci baletu Sergeje Prokofjeva \"Romeo a Julie\" (1971). Dvakrát byl ocěněn jako finalista na cenu Emmy Award v USA (1983 za \"Turn of the Screw\" a 1986 za \"Noc z olova\"). Obdržel cenu FITESu Trilobit 1968 a Trilobit 1994. Byl oceněn na festivalu Zlatá Praha.\n\nV roce 2008 získal od Českého filmového a televizního svazu FITES cenu Vladislava Vančury za celoživotní rozvoj hudebně dramatických forem v televizi a ve filmu. V únoru 2016 mu Praha 5 udělila čestné občanství za celospolečenský přínos, prospěch a dobré jméno městské části. V březnu 2016 obdržel také zvláštní cenu Kolegia Cen Thálie za mimořádný umělecký přínos českému divadelnímu umění.\n\nKromě režie působil Petr Weigl jako dramaturg, v letech 1961–1976 v Československé televizi, po té v Baletu Národního divadla. Byl prvním dramaturgem Baletu ND a v roce 1989 byl souborem Baletu ND jmenován čestným šéfem Baletu ND.\n\nPetr Weigl se svým výjimečným dílem zařadil mezi nejvýznamnější a nejinspirativnější tvůrce hudebních filmů. Pracoval s celou řadou špičkových interpretačních i hereckých osobností – v titulcích jeho filmů se objevují slavná jména jako jsou dirigenti – Mackeras, Davis, Solti, Sinopoli, Rostropovič, Pešek, pěvci jako Sutherland, Pavarotti, Donath, Tourangeou, Ghiaurov, Fassbaender, Dvorský, Beňačková, Gedda, Višněvská, Estés, Malfitano, Hampson, tanečníci Bortoluzzim, Fracci, Kafka, Klimentová, Harapes, Pontois, herci Vášáryová, Biehn, Clay, Citti, Tříska, Medřická, Kňažko, Hlaváčová atd.\n\nDeset jeho filmů je na mezinárodním DVD komerčním trhu.\n\nZemřel 14. července 2018 ve věku 79 let.\n\n\n\n"}
{"id": "613011", "url": "https://cs.wikipedia.org/wiki?curid=613011", "title": "Something from Nothing", "text": "Something from Nothing\n\nSomething from Nothing je píseň z debutového alba \"Columbine\" od dánské zpěvačky a skladatelky Aury Dione. V Dánsku byl vydán jako první singl již v roce 2007.\n"}
{"id": "613013", "url": "https://cs.wikipedia.org/wiki?curid=613013", "title": "Nachal Sechvi", "text": "Nachal Sechvi\n\nNachal Sechvi (: נחל שכוי, doslova \"Kohoutí vádí\", : \"Vádí al-Džadž\") je vádí v Horní Galileji, v severním Izraeli.\n\nZačíná v lesním komplexu Les Birija severně od hory Har Birija a od města Safed. Směřuje pak k jihozápadu částečně zalesněnou krajinou, míjí lokalitu Ejn Zejtim a zařezává se do okolního terénu, přičemž se stáčí k jihu. Podchází dálnici číslo 89. Zleva pak přijímá vádí Nachal Birija a stáčí se k západu. V dolním úseku se prudce svažuje do kaňonu Nachal Amud, do kterého ústí zleva. Vádí je turisticky využívané.\n\n"}
{"id": "613017", "url": "https://cs.wikipedia.org/wiki?curid=613017", "title": "Ҡ", "text": "Ҡ\n\nҠ (minuskule ҡ) je písmeno cyrilice. Je používáno pouze v baškirštině. Jedná se o variantu písmena К. Písmeno zachycuje stejnou hlásku jako písmeno Ӄ v chantyjštině a čukotštině, písmeno Қ v turkických jazycích, písmeno Ԟ v aleutštině, a nyní již nepoužívané písmeno Ԛ, které bylo v minulosti používáno pro zápis kurdštiny a abcházštiny.\n"}
{"id": "613018", "url": "https://cs.wikipedia.org/wiki?curid=613018", "title": "Indestructible (píseň)", "text": "Indestructible (píseň)\n\nIndestructible je synthpopová píseň od švédské zpěvačky Robyn. Napsal ji a produkoval Klas Åhlund. Pochází z jejího sedmého studiového alba Body Talk.\n"}
{"id": "613019", "url": "https://cs.wikipedia.org/wiki?curid=613019", "title": "Křížovka", "text": "Křížovka\n\n„Křížovka je luštitelská úloha založená na křižování výrazů vpisovaných do obrazce. Cílem řešení křížovky je úplně a správně vyplnit, případně vytvořit obrazec křížovky a nalézt tajenku.“ Takto definuje křížovku Český svaz hádankářů a křížovkářů ve svých „Směrnicích pro tvorbu křížovek“.\n\nZákladními prvky křížovky jsou: název křížovky, legenda, obrazec, vpisované výrazy a tajenka. Název křížovky (označení druhu křížovky, legenda a obrazec jsou zpravidla součástmi zadání křížovky.\nLegenda může být součástí křížovky, nebo může být uvedená odděleně. Cílem hádanky je obvykle vyluštit tajenku. Tajenka je text, který se objeví v políčkách označených v legendě nebo přímo v obrazci. Tajenka může být v textu skryta podle nějakého pravidla, například v nějaké diagonále. Tajenka je obvykle nějaký citát nebo vtip eventuálně doplňuje text souvisejícího článku.\n\nVe světě i v Čechách se vyvinulo velké množství druhů a variant těchto úloh. Základní dělení je na křížovky:\n\nPodle způsobů značení počátku vpisovaných výrazů se křížovky označují jako \n\nKoncem devatenáctého století se v časopisech začaly objevovat pro zábavu různé slovní hříčky a hádanky často spojené s nějakým grafickým uspořádáním. Stále častěji se objevovaly hříčky, kde se slova zapisovaly křížem - vodorovně a svisle. První opravdová křížovka se objevila až 21. prosince 1913 v \"New York World\".\n\nKřížovku lze použít i jako jednu z her pro děti v klubovně, místnosti. Mohou si nakreslit čtverečkovanou síť 3x3 a do ní vepsat\nslova o třech písmenech tak, aby měla smysl vodorovně i svisle. Tajenku není třeba vymýšlet. U starších dětí lze zadat síť větší, třeba 5x5\n\nLze v luštění křížovek soutěžit. Zkopírovat a namnožit stejnou křížovku a dětem dát úkol ji vyluštit. Kdo dříve úkol zvládne, vyhrál.\n\n\n"}
{"id": "613026", "url": "https://cs.wikipedia.org/wiki?curid=613026", "title": "Har Mesarvim", "text": "Har Mesarvim\n\nHar Mesarvim (: הר מסרבים) je hora o nadmořské výšce 656 metrů v Izraeli, v Horní Galileji.\n\nLeží západně od města Safed, od kterého je oddělena kaňonem vádí Nachal Amud, do kterého podél severní strany hory ústí údolí vádí Nachal Meron. Na východní straně plynule navazuje na masiv Har Meron. Na jižních svazích začíná prudce zahloubené vádí Nachal Šamaj a poblíž něj vesnice Kfar Šamaj. Má podobu pozvolně se zvedajícího masivu s většinou zalesněnými svahy. Východně od vlastního kopce probíhá lokální silnice 866. Stojí tu při ní objekt bývalé britské policejní stanice, která tu vyrostla v 30. letech 20. století v době mandátní Palestiny pro ochranu nedalekého zdroje pitné vody v lokalitě עין טינה - Ejn Tina.\n\n"}
{"id": "613030", "url": "https://cs.wikipedia.org/wiki?curid=613030", "title": "Greg Kinnear", "text": "Greg Kinnear\n\nGreg Kinnear, vlastním jménem Gregory Kinnear (* 17. června 1963, Logansport, Indiana, USA) je americký herec, moderátor, scenárista a televizní osobnost, držitel ceny Emmy.\n\nPochází z rodiny diplomata, v mládí často cestoval po celém světě. Na Arizonské univerzitě vystudoval televizní a rozhlasovou žurnalistiku. V americké televizní stanici NBC moderoval svoji vlastní talk show \"Talk Soup\", za kterou obdržel v roce 1995 cenu Emmy.\n\nJako herec účinkoval v televizi zejména v 1. polovině 90. let, od 2. poloviny 90. let 20. století se více věnuje filmovému herectví. Zpočátku se jednalo spíše o vedlejší role, první větší roli ztvárnil v romantickém snímku \"Sabrina\", kde si zahrál 3. hlavní postavu Davida Larrabeho.\n\nNa Zlatý glóbus a Oscara byl nominován za svoji vedlejší roli ve símku \"Lepší už to nebude\" z roku 1997, kde hrál homosexuálního malíře Simona Bishopa. O rok později si zahrál v romantickém snímku \"Láska přes Internet\".\nV roce 2000 se objevil ve sci-fi komedii \"Z jaké jsi planety?\", v témže roce hrál i mysteriózním hororovém dramatu \"Téměř dokonalý zločin\". V roce 2002 si zahrál v psychologickém snímku \"Auto Focus - Muži uprostřed svého kruhu\", v témže roce se objevil ve válečném dramatu \"Údolí stínů\". V roce 2010 si zahrál ve válečném thilleru \"Zelená zóna\", který se odehrává v Iráku v době těsně po násilném svržení Saddáma Husajna.\n\n"}
{"id": "613031", "url": "https://cs.wikipedia.org/wiki?curid=613031", "title": "Vodní nádrž Myslivny", "text": "Vodní nádrž Myslivny\n\nVodní nádrž Myslivny se nachází v Krušných horách 4 km západně od Božího Daru. Byla budována v roce 1952 a dokončena v roce 1959. Pojmenována byla podle zaniklé stejnojmenné osady.\n\nHlavní účel je zásobení oblasti Jáchymov – Ostrov pitnou vodou. Myslivny jsou nejvýše položenou vodárenskou nádrží v Česku. Mají stanoveno ochranné pásmo, do kterého je vstup veřejnosti zakázán. Kvalitu vody v nádrži negativně ovlivňují huminové látky z okolních rašelinišť. Problém představují zvýšené hodnoty manganu a železa a nízké pH.\n\nV blízkosti nádrže se nacházejí historické technické památky po středověkém dobývání rud: obnovený Blatenský příkop a sejpy.\n"}
{"id": "613036", "url": "https://cs.wikipedia.org/wiki?curid=613036", "title": "Nachal Šamaj", "text": "Nachal Šamaj\n\nNachal Šamaj (: נחל שמאי) je vádí v Horní Galileji, v severním Izraeli.\n\nZačíná u pramene Ejn Šamaj (עין שמאי) na jižních svazích hory Har Mesarvim poblíž severního okraje vesnice Kfar Šamaj, která leží cca 4 kilometry západně od Safedu. Směřuje k východu okolo okraje vesnice a pak se stáčí k jihu, přičemž se prudce zařezává do okolního terénu. Klesá poté k jihu do kaňonu Nachal Amud, do kterého ústí zprava.\n\n"}
{"id": "613043", "url": "https://cs.wikipedia.org/wiki?curid=613043", "title": "James B. Cunningham", "text": "James B. Cunningham\n\nJames B. Cunningham je americký diplomat a současný americký velvyslanec v Izraeli. V minulosti působil jako úřadující americký vyslanec při Organizaci spojených národů (leden až září 2001), vyslanec a zástupce stálého představitele USA při OSN (2001–2005) a generální konzul v Hongkongu a Macau (2005–2008).\n\nNarodil se v Allentownu v Pensylvánii a vystudoval politologii a psychologii na Syracuse University, kde v roce 1974 promoval s hodnocením \"magna cum laude\".\n\nNež se stal americkým vyslancem při Organizaci spojených národů působil jako zástupce šéfa diplomatické mise na americké ambasádě v Římě. Během většiny své kariéry se zabýval prací na evropských evropských politických a bezpečnostních otázkách a multilaterální diplomacií.\n\nV letech 1989 až 1990 působil jako náčelník štábu generálního tajemníka Severoatlantické aliance (NATO) Manfreda Woernera. Z této pozice byl generálnímu tajemníkovi poradcem v otázce všech zájmů NATO v souvislosti s rozpuštěním Varšavské smlouvy a rozpadem Sovětského svazu.\n\nV srpnu 1990, tedy bezprostředně po irácké invazi do Kuvajtu, se stal zástupcem poradce pro politické otázky americké mise v OSN. V roce 1992 se vrátil do Washingtonu jako zástupce ředitele úřadu ministerstva zahraničních věcí pro evropské bezpečnostní a politické otázky a o rok později (1993) stanul v čele tohoto úřadu. Jako jeho ředitel byl zapojen do řady aspektů americké politiky vůči Evropě, včetně NATO, kontrole zbraní, odzbrojení a Bosně. Po ročním diplomatickém kurzu převzal v srpnu 1996 své diplomatické povinnosti v Římě.\n\nZ pozice generálního konzulta (2005–2008) byl zodpovědný za oblast Hongkongu a Macaa, což jsou zvláštní administrativní jednotky Čínské lidové republiky. V čínštině je známý jako 郭明瀚 \"Guō Mínghàn\".\n\nOd 27. června 2008 je americkým velvyslancem v Izraeli.\n\nJe držitelem dvou ocenění amerického ministerstva zahraničních věcí, a to \"Superior and Meritorious Honor Awards\" a \"National Performance Review's Hammer Award\". Je ženatý s Leslie Genier z Mineville ze státu New York. Společně mají dvě dcery, Emmu a Abigail.\n\n"}
{"id": "613044", "url": "https://cs.wikipedia.org/wiki?curid=613044", "title": "Přehradní nádrže v Karlovarském kraji", "text": "Přehradní nádrže v Karlovarském kraji\n\nPřehradní nádrže v Karlovarském kraji se nacházejí na několika různě významných tocích. Slouží převážně pro akumulaci a zásobování pitnou vodou pro městské aglomerace. Vedlejší účel většinou je protipovodňová ochrana a nalepšování průtoku pod hrází.\n"}
{"id": "613051", "url": "https://cs.wikipedia.org/wiki?curid=613051", "title": "Šáša Krusty je zrušen – Šáša Krusty má padáka", "text": "Šáša Krusty je zrušen – Šáša Krusty má padáka\n\nŠáša Krusty je zrušen – Šáša Krusty má padáka (česky oficiálně \"Šáša Krusty je zrušen - Šáša Krusty má padáka\", což je ale typograficky nesprávný název, anglicky Krusty Gets Kancelled) je 22. a poslední díl 4. řady amerického animovaného seriálu \"Simpsonovi\".\n\nV televizním vysílání se objeví podprahová reklama \"Gabbo\". Ukáže se, že Gabbo je mluvící panák, který bude mít nyní pořad pro děti denně ve 4 hodiny. To koliduje s vysílacím časem klauna Šáši a ten přijde jak o diváky, tak o svůj pořad. Z Šáši se stává zoufalec. Bart zdiskredituje postavu Gabboa, a díky šášovým známostem (Luke Perry, Bett Mydlina, Hugh Hefner, Red Hot Chili Peppers) se podaří postavit Šášovu Show opět na nohy.\n\nV dílu se objeví píseň Give It Away od výše zmíněných Red Hot Chili Peppers.\n"}
{"id": "613052", "url": "https://cs.wikipedia.org/wiki?curid=613052", "title": "Silnice I/21", "text": "Silnice I/21\n\nSilnice I/21 je česká silnice I. třídy spojující hraniční přechod Vojtanov nedaleko Chebu s dálnicí D5 (Exit 128 – Nová Hospoda). Je dlouhá 61,183 km.\n\nSilniční tah propojuje Karlovarský a Plzeňský kraj a jejich páteřní komunikace D6 a D5. V úseku Cheb – Vojtanov (státní hranice) je po I/21 vedena evropská silnice E49. Zbylá část silnice I/21 je pro E49 alternativní trasou (v úseku Cheb – Plzeň s využitím D5 je oproti trase přes Karlovy Vary kratší a podstatně rychlejší).\n\n\nDo roku 1997 byla silnice č. 21 značně delší a vedla z Plané přes Stříbro, Stod a Přeštice až do Nepomuku, kde se napojovala na silnici č. 20. V celém tomto úseku je nyní degradována na silnici II/230, která nahrazuje i část někdejší silnice I/24.\n\nPůvodně také vedla silnice č. 21 do Aše místo na hraniční přechod Vojtanov.\n"}
{"id": "613053", "url": "https://cs.wikipedia.org/wiki?curid=613053", "title": "Vladimír Kopecký (fyzik)", "text": "Vladimír Kopecký (fyzik)\n\nVladimír Kopecký (* 3. srpna 1938 v Praze –17. září 2019 v Sedlčanech) byl český fyzik plazmatu.\n\nDětství prožil spolu s bratrem Miloslavem Kopeckým v rodině knihkupce a nakladatele Miloslava Kopeckého a jeho ženy Marie (rozené Chodorové). Vystudoval teoretickou fyziku na Moskevské státní univerzitě v roce 1963.\n\nOd roku 1963 pracoval v Ústavu fyziky plazmatu Československé akademie věd, v roce 1967 působil v Ústavu atomové energie I. V. Kurčatova v Moskvě.\nV letech 1972 až 1988 byl vedoucím oddělení vysokofrekvenčního ohřevu v tokamacích: v letech 1976–1977 se podílel na projektování a stavbě prvního československého tokamaku a posléze v letech 1984–1985 vedl projekt rekonstrukce tohoto tokamaku na tokamak CASTOR. V letech 1980 až 1990 působil v ústavu ve funkci zástupce ředitele. Od roku 1990 se v oddělení nízkoteplotního plazmatu věnoval výzkumu v oblasti plazmové chemie a plazmatronů pro technologické aplikace.\n\nVladimír Kopecký získal Cenu Československé akademie věd (1984) a stříbrnou plaketu Československé akademie věd za zásluhy o rozvoj ve fyzikálních vědách (1988).\n\nAutor a spoluautor více jak 150 vědeckých prací převážně z oblasti výzkumu fyziky plazmatu, chemie plazmatu, teoretické fyziky a sluneční fyziky. Spoluautor monografie:\nSpoluautor jedné z nejcitovanějších českých prací v oblasti fyziky plazmatu:\njejíž základní poznatky budí zájem v úvahách o ohřevu plazmatu v prvním termojaderném reaktoru ITER.\n\nNapsal také mnoho populárně naučných článků do československých a českých časopisů (např. Československý časopis pro fyziku nebo Astropis), přednášek v televizi a rozhlase a též vědeckých scénářů k filmům o plazmatu.\n\n"}
{"id": "613054", "url": "https://cs.wikipedia.org/wiki?curid=613054", "title": "Silnice I/13", "text": "Silnice I/13\n\nSilnice I/13 je silnicí I. třídy, která prochází přes severozápad ČR. Trasa vede přes Karlovarský, Ústecký a Liberecký kraj. Silnice začíná v Karlových Varech na křižovatce se silnicí I/6 a končí na hraničním přechodu s Polskem Habartice/Zawidóv.\nSilnice od Liberce na sever ke státní hranici s Polskem je částí spojnice mezi Lužicí a Čechami, po které putovali pocestní a povozy již od konce 13. století. Komunikaci, která sem vede od Prahy, se říkalo \"Liberecká silnice\" nebo také \"Slezská silnice\". Protože se však vyhýbala Žitavě, vymohli si roku 1351 představitelé tohoto města na císaři Karlu IV. zákaz používání této cesty. Ten sice platil, avšak spojení se po silnici udržovalo i nadále a kolem roku 1450 již tady panoval čilý obchodní ruch. Na významu získala cesta také s rostoucím významem města Liberce coby průmyslového centra.\n\nPovrch Liberecké silnice však stále nebyl zpevněný. O její změně na zpevněnou se začalo jednat již závěrem 18. století. Tehdy, roku 1797, nařídil panovník Karel vojsku, aby zahájilo stavbu silnice z Prahy, přes Kbely (dnes součást hlavního města) do Brandýsa nad Labem. Protože však silniční fond nedisponoval dostatečným objemem finančních prostředků, musela se stavba již v následujícím roce (1798) zastavit. Kvůli množícím se stížnostem na kvalitu komunikace pronášeným především poštovní správou ale došlo roku 1803 k opětovnému zahájení stavby (byť se o něm jednalo již od roku 1799) a první úsek do Brandýsa nad Labem byl dokončen roku 1807.\n\nStavba silnice dále pokračovala budováním dalších úseků. Hranice Liberce dosáhla zpevněná komunikace roku 1828. Vyměření následujícího úseku z tohoto města přes Frýdlant do Habartic, kde komunikace přecházela zemskou hranici, bylo provedeno roku 1826. Výstavba této části silnice probíhala mezi roky 1830 a 1834. Celá stavba byla provedena především dobrovolnou konkurencí. Úsek severně od Liberce k zemské hranici stavěla firma „J. Pollack und Salomon Hahn“. Podél komunikace vyrostlo také několik zájezdních hostinců. Jeden stojí v Mníšku (dům čp. 70) na křižovatce této komunikace se silnicí II/592 přicházející sem od Chrastavy a další jsou postupně u Dětřichova (dům čp. 180), v Arnolticích (dům čp. 90) a v Pertolticích (dům čp. 64).\n\nPodél komunikace se dochovalo také několik kilometrovníků vybudovaných za první československé republiky. Jsou tvořeny kamenným hranolem o rozměrech 30×30×90 centimetrů. Na úseku silnice severně od Liberce se nacházejí celkem tři. Jižně od dětřichovského zájezdního hostince (u domu čp. 183) je kilometrovník s číslem „125“, další (s cifrou „128“) se nachází jihozápadně od Frýdlantu u průmyslového areálu čp. 3037 a poslední, nesoucí číslo „129“, stojí východně od železničního přejezdu (před domem čp. 3181).\n\nNa trase se nachází několik větších měst:\n\n\n\n\nJeřici v Mníšku přechází komunikace po 12,80 metrů dlouhém mostě z roku 1890, který má dva oblouky. Během roku 1999 proběhla jeho rekonstrukce, kdy došlo k zesílení kleneb pomocí železobetonové desky.\n\nŘeku Smědou ve Frýdlantě překonávala silnice přes dřevěný vzpěradlový trámový most, který stál u konce Máchovy ulice od roku 1862. Povodeň v roce 2010 ho ale strhla. Na severozápadě města silnice přechází přes Řasnici po 9,60 metru dlouhém jedno obloukovém mostě s kamennou parapetní zdí.\n\nV Arnolticích křižuje silnice Bulovský potok po mostě majícím dva oblouky. Vybudován byl roku 1880 a během rekonstrukce jej zesílila vložená železobetonová deska s konzolovými římsami.\n\n"}
{"id": "613055", "url": "https://cs.wikipedia.org/wiki?curid=613055", "title": "Arrondissement Saint-Jean-d'Angély", "text": "Arrondissement Saint-Jean-d'Angély\n\nArrondissement Saint-Jean-d'Angély je francouzský arrondissement ležící v departementu Charente-Maritime v regionu Poitou-Charentes. Člení se dále na 7 kantonů a 115 obcí.\n\n"}
{"id": "613057", "url": "https://cs.wikipedia.org/wiki?curid=613057", "title": "Zastupitelstvo města Karlovy Vary", "text": "Zastupitelstvo města Karlovy Vary\n\nZastupitelstvo města Karlovy Vary je voleným orgánem Karlových Varů. Od roku 2014, kdy došlo ke snížení počtu zastupitelů kvůli poklesu počtu obyvatel města pod 50 000 obyvatel, je složeno ze 35 zastupitelů (do té doby 38 zastupitelů). Zastupitelé jsou voleni v rámci komunálních voleb na 4 roky.\nZastupitelstvo zasedá zpravidla sedmkrát ročně. Všechna zasedání jsou veřejně přístupná a ze záznamu dostupná na internetových stránkách Magistrátu města Karlovy Vary.\n\nJednání zastupitelstva se konají na různých částech města. Časté je jednání v jednácím sále Krajského úřadu Karlovarského kraje, v Lidovém domě ve Staré Roli, v Alžbětiných lázních, v Národním domě nebo v budově Magistrátu města Karlovy Vary.\n\nSoučasný jednací řád zastupitelstva byl schválen v roce 2017. Podle jednacího řádu se schází zastupitelstvo podle potřeby, nejméně jedenkrát za tři měsíce.\n\n"}
{"id": "613059", "url": "https://cs.wikipedia.org/wiki?curid=613059", "title": "Les Birija", "text": "Les Birija\n\nLes Birija (: יער ביריה, \"Ja'ar Birija\") je lesní komplex v Izraeli, v Horní Galileji, jeden z nejrozsáhlejších v zemi.\n\nRozkládá se na ploše cca 20 000 dunamů (20 kilometrů čtverečních) na sever od města Safed, okolo hory Har Birija a v oblasti severně od ní. Ve východní části lesa leží vesnice Amuka, poblíž níž stojí hrobka židovského učence Jonatana ben Uziela. Na západním okraji lesa leží turisticky využívaná lokalita Ejn Zejtim. Severní hranicí lesa je koryto vádí Nachal Dalton, při kterém je Přírodní rezervace Ja'arot Birija (שמורת יערות ביריה).\n\nTerén v lese Birija je mírně zvlněný. Na jihu vystupují jako hlavní body hory Har Birija a Har Kana'an, v střední části je to Har No'azim, na severozápadě vrchol Har Šimchon.\n\nUprostřed lesa stojí Pevnost Birija - pozůstatek raného židovského osidlování tohoto regionu. Zdejší lesy zřizoval cíleným vysazováním během 2. poloviny 20. století Židovský národní fond. Během Druhé libanonské války v roce 2006 dopadlo na Les Birija cca 250 raket vypálených z Libanonu a vzniklé požáry pak zničily velkou část lesních porostů v okolí hory. Spolu s lesními porosty v horách Naftali šlo o nejvíce poničené lesy v Izraeli během tohoto konfliktu. Ještě v roce 2007 zahájil Židovský národní fond akci na obnovu lesa na svazích Har Birija. Popožárová obnova byla koncipována tak, aby na rozdíl od dosavadních borovicových monokultur měl les nově pestřejší druhovou skladbu.\n\n"}
{"id": "613067", "url": "https://cs.wikipedia.org/wiki?curid=613067", "title": "Avro Lincoln", "text": "Avro Lincoln\n\nAvro Typ 694, více známý jako Avro Lincoln, byl britský čtyřmotorový těžký bombardér, který poprvé vzlétl 9. června 1944. Byl vyvinut z letounu Avro Lancaster. První letouny Lincoln také byly známy jako Lancaster IV a V, ale později byly přejmenovány na Lincoln I a II. Byl posledním bombardérem s pístovými motory používaným britským královským letectvem (Royal Air Force).\n\nLincoln vstoupil do operační služby v srpnu 1945, příliš pozdě aby zasáhl do akcí druhé světové války. Byl přidělen k jednotkám „Tiger Force“, což byly jednotky těžkých bombardérů ze zemí Britského společenství, se kterými se počítalo, že se zúčastní spojeneckých operací proti japonským ostrovům. Avšak bombardéry Lincoln se zúčastnily v 50. letech akcí RAF proti povstalcům Mau Mau v Keni a akcí RAF a RAAF proti komunistickým povstalcům v Malajsii.\n\nBylo postaveno celkem 604 Lincolnů. Tento typ letounu rovněž vykonal významnou službu pro Australské královské letectvo (RAAF), Argentinské vojenské letectvo (Fuerza Aérea Argentina) a pro některé civilní společnosti.\n\nAvro Lincoln postavil za základě letounu Lancaster konstruktér Roy Chadwick, aby splnil specifikace britského ministerstva letectví B.14/43. Měl větší rozpětí křídel, dvoustupňově přeplňované motory Rolls-Royce Merlin 85, větší palivové nádrže a vyšší nosnost bomb. Výsledkem bylo, že Lincoln měl větší dostup a delší dolet než letoun Lancaster.\n\nPrototyp Lancaster IV (Lincoln I) byl postaven oddělením zkušebních letů společnosti Avro na letišti Ringway v Manchesteru a odtud i odstartoval ke svému prvnímu letu 9. června 1944.\n\nLancaster V (Lincoln II) se odlišoval hlavně tím, že byl osazen motory Rolls-Royce Merlin 68A.\n\nPředtím, než byl dokončen vývoj Lincolnu, australská vláda plánovala, že státní výrobce letadel Department of Aircraft Production (DAP), později známý jako Government Aircraft Factory (GAF), by mohl vyrábět Lancastery Mk III. Místo toho se začal vyrábět v letech 1946 až 1949 Lincol I přejmenovaný na Mk 30 a stal se největším letadlem, které kdy bylo vyráběno v Austrálii. Bylo objednáno 85 Lincolnů Mk 30 pro RAAF (které je označilo jako typ A-73), ale bylo jich postaveno jen 73.\n\nPrvních pět vyrobených australských letounů (A73–1 až A73–5), bylo smontováno ze součástek vyrobených ve Velké Británii. A73-1 vykonal svůj první let 17. března 1946 a první čistě v Austrálii vyrobený Lincoln A73-6 byl dodán v listopadu 1946.\n\nLincoln Mk 30 byl zpočátku vybavený čtyřmi motory Merlin 85, ale později začal být vybavován kombinací dvou vnějších motorů Merlin 66 a dvou vnitřních motorů Merlin 85. Později, ve variantě Lincoln Mk 30A, byl vybavován čtyřmi motory Merlin 102.\n\nRAAF v 50. letech podstatně modifikovalo několik letounů Mk 30 pro protiponorkovou válku a přeznačilo je na Mk 31. Tyto letouny měly o 1.98 m delší příď pro akustický detektor ponorek a jeho obsluhu, větší palivové nádrže, aby vydržely 13hodinový let a pumovnici upravenou pro torpéda. Pro Mk 31 bylo obzvláště obtížné přistávat v noci, protože jako bombardér používající zadní ostruhové kolečko v kombinaci s dlouhou přídí znemožňoval pilotovi výhled na dráhu. Takto bylo přestavěno v roce 1952 18 letounů a dostaly i nová sériová čísla.\n\nZ letounu Lincoln bylo vyvinuto námořní hlídkové letadlo Avro Shackleton a letoun Avro Tudor, který používal křídla z letounu Lincoln v kombinaci s novým přetlakovým trupem.\n\n75. (novozélandská) peruť Royal Air Force začala přezbrojovat na letouny Lincoln na základně RAF Spilsby během srpna 1945. Avšak do kapitulace Japonska 75. peruť obdržela jen tři letouny Lincoln.\n\nJeden letoun Lincoln B Mk XV byl také postaven v Kanadě společností Victory Aircraft, kde měly být stavěny letouny pro RCAF. Po skončení nepřátelských akcí však byl program zrušen. Spolu s dvěma dalšími letouny (Mk I a Mk II) zapůjčenými od RAF, byl po válce zkoušen u RCAF.\n\nPo válce bylo mnoho perutí Royal Air Force vybaveno letouny Lincoln. Téměř 600 vyrobených Lincolnů sloužilo u 29 perutí RAF, většinou na základnách ve Spojeném království. Časem byly částečně nahrazeny 88 letouny Boeing Washington, půjčenými od USAF, které měly větší dolet a mohly zasáhnout cíle za Železnou oponou.\n\nOd konce roku 1946 v Austrálii vyrobené Lincolny postupně nahrazovaly u 82. křídla RAAF na základně RAAF Amberley letouny Consolidated Liberator u 12.,21. 23. perutě. V únoru 1948 byly tyto jednotky přečíslovány na 1., 2. a 6. peruť. Poslední peruť RAAF vybavená letouny Lincoln (10. peruť) byla zformována 17. března 1949 na základně RAAF Townsville jako průzkumná peruť.\n\nLincolny sloužily taktéž u Argentinského letectva (Fuerza Aérea Argentina) od roku 1947. Argentina získala 30 strojů (společně s 15 letouny Lancaster), což byla nejsilnější bombardovací síla v Jižní Americe.\n\nLincolny RAF byly použity v bojových akcích v 50. letech 20. století v Keni proti povstalcům Mau Mau, a letouny RAF a RAAF sloužící v Malajsii proti malajským povstalcům spojeným s Malajskou komunistickou stranou.\n\nArgentinská letadla byla použita k bombardování povstalců během pokusu o vojenský puč v září 1951 a pak jak vládními jednotkami tak rebely v roce 1955 během převratu „Revolución Libertadora“. Lincolny byly rovněž nasazeny k zásobování argentinských misí v Antarktidě.\n\n12. března 1953 byl během cvičného letu do Berlína Lincoln RAF (RF531 \"C\") sestřelen 32 km severovýchodně od Lüneburgu v Německu sovětskou stíhačkou MiG-15. Zahynulo sedm členů posádky.\n\nV listopadu 1955 byly čtyři Lincolny 7. perutě RAF umístěny na Blízkém východě za účelem plnění povinností na britských územích. Z Bahrajnu prováděly hlídkování na hranicích v oblasti dnešních Spojených arabských emirátů. Když byla v prosinci 1955 7. peruť RAF rozpuštěna, čtyři odloučené letouny se staly 1426. letkou RAF pro fotografický průzkum. Později byly poslány do Adenu, kde sloužily v hlídkové službě až do Adenské krize.\n\nVzhledem k tomu, že časem se díky opotřebení staly Lincolny pro RAF nepoužitelné, byly nahrazeny v námořní hlídkové službě letouny Shackleton. Bombardovací velitelství začalo Lincolny nahrazovat od poloviny 50.let proudovými bombardéry, což bylo dokončeno v roce 1963. Posledních pět Lincolnů bylo ve službě u 151. perutě RAF, Signals Command na základně RAF Watton, Norfolk, které byly vyřazeny 12. března 1963.\n\nRAAF vyřadilo Lincolny v roce 1961, zatímco Argentina pokračovala v jejich používání až do roku 1967.\n\nLinkolny byly často používány při testování nových proudových motorů. RF403, RE339/G a SX972 létaly s párem turbovrtulových motorů Armstrong Siddeley Python namontovaných místo dvou motorů Merlin, a byly používány i při testování tvaru jaderných zbraní „Blue Danube“ (pádové zkoušky). SX972 byl dále přestavěn na létání s dvěma turbovrtulovými motory Bristol Proteus. RA716/G podobně létal s dvojicí turbovrtulových motorů Bristol Theseus a později i s proudovými motory Rolls-Royce Avon místo dvojice turbovrtulových motorů.\n\nRF533 zůstal osazen motory Merlin, ale měl i turbovrtulový motor Napier Naiad namontován na svém nose. Později létal, pod civilním označením \"Class B\" testovací registrace G-37-1, s podobně umístěným turbovrtulovým motorem Rolls-Royce Tyne, s kterým byl předveden v roce 1956 na přehlídce Společnosti britských leteckých konstruktérů (Society of British Aircraft Constructors/SBAC), kde vykonával nízké průlety jen se spuštěným motorem Rolls-Royce Tyne na svém nose s vypnutými čtyřmi motory Merlin.SX973 měl podobně na své přídi namontován turbovrtulový motor Napier Nomad. RA643 létal s proudovým motorem Bristol Phoebus v pumovnici a SX971 namontován proudový motor s přídavným spalováním Rolls-Royce Derwent.\n\nDva Lincolny II provozovala společnost D. Napier & Son Ltd. pro výzkum námrazy v letech 1948 až 1962. Dopravní verze Lincolnu II měla upravený nos, ocas a nákladní prostor byla známa jako Avro 695 Lincolnian.\nJeden nákladní Lincoln přestavěný společností Airflight Ltd byl používán při Berlínském leteckém mostu společností Surrey Flying Services Ltd.\n\nJeden argentinský Lincoln byl přestavěn na Lincolnian společností Avro v Langaru. Čtyři Lincolniany přestavěné Field Aircraft Services pro použití pro přepravce masa v Paraguaji nebyly nakonec dodány a byly sešrotovány.\n\nLincoln I\nDálková bombardovací verze pro RAF. Byla poháněna čtyřmi řadovými pístovými motory Rolls-Royce Merlin 85 o výkonu 1 305 kW (1 750 hp).\n\nLincoln II\nDálková bombardovací verze pro RAF. Byla poháněna čtyřmi řadovými pístovými motory Rolls-Royce Merlin 66, 68A a 300. Byly stavěny u společností Avro, Armstrong-Whitworth a Vickers-Metropolitan.\n\nLincoln III\nLincoln III byl plánován pro námořní průzkum a protiponorkovou válku. Později byl tento letoun znám jako Avro Shackleton.\n\nLincoln IV\nLincoln II přestavěný na motory Rolls-Royce Merlin 85.\n\nLincoln Mk 15 (B Mk XV)\nTímto označením bylo označeno jedno letadlo vyrobené u společnosti Victory Aircraft v Kanadě.\n\nLincoln Mk 30\nDálková bombardovací verze pro RAAF.\n\nLincoln Mk 30A\nDálková bombardovací verze pro RAAF, osazená delším nosem a motory Merlin 102.\n\nLincoln Mk 31\nProtiponorková a průzkumná námořní verze pro RAAF.\n\nAvro 695 Lincolnian\nOdvozená dopravní verze podobná letounu Avro Lancastrian.\n\nNásledující čtyři letouny byly zachovány:\n\nLincoln II B-004\nVystavený jako B-010 v National Museum of Aeronautics, Buenos Aires, Argentina.\n\nLincoln II B-016\nU brány letecké základny Villa Reynolds, San Luis Province, Argentina\n\nLincoln II RF342\nVe skladu pro budoucí restaurování v Australian National Aviation Museum, Melbourne, Austrálie.\n\nLincoln II RF398\nVystavený v Royal Air Force Museum Cosford, Velká Británie.\n\nÚdaje převzaty z „Aircraft of the Royal Air Force 1918–57“\n\n\n\n\n\nLincoln byl schopen následujícího doletu s nákladem 6 400 kg (14 000 lb) bomb:\n\nLincoln byl schopen následujícího doletu s nákladem 2 722 kg (6 000 lb) bomb:\n\nPoužitím motorů Merlin 102 u RAAF byl Lincoln schopen odstartovat na vzdálenosti 876 m (2 874 ft) při maximální vzletové hmotnosti 37 273 kg (82,000 lb).\n\n Argentina\n\n\n\n\n\n\n\n\n"}
{"id": "613071", "url": "https://cs.wikipedia.org/wiki?curid=613071", "title": "Digenis Akritas", "text": "Digenis Akritas\n\nDigenis Akritas, v novořeckém přepisu Digenis Akritis, je byzantský hrdinský epos, jehož děj se odehrává na pozadí byzantsko-arabského konfliktu v oblasti kolem řeky Eufratu. Ústřední postavu představuje šlechtic a dobrodruh Basileios, zvaný Digenis Akritas, hrdina náležející k \"akritai\", válečníkům střežícím pohraniční kraje byzantské říše. Jeho otcem je arabský emír, který přestoupil ke křesťanství a oženil se s dcerou byzantského vojevůdce. Dílo je vytvořeno z několika částí pocházejících z různých období a nemá jednotnou koncepci. Pochází pravděpodobně z 11. až 12. století a postupem času se stalo byzantským národním eposem.\n\nEpos se dochoval v několika verzích. Vůbec první exemplář, přesněji jeho ruský překlad, byl nalezen v roce 1800. První řecký rukopis byl objeven až roku 1868, od té doby se celkem našlo šest exemplářů tohoto díla. Ty se mezi sebou liší obsahem, formou i kvalitou jazyka. Autor dílo vytvořil z prvků lidové tvorby z byzantsko-arabského pomezí, dále pak inspirací z děl antických autorů a biblickými motivy.\n\nSkladba v sobě zahrnuje různá byzantská díla pocházející z odlišných časových období, z nichž nejstarší část pochází pravděpodobně z 9. až 10. století – je známa jako \"Píseň o emírovi\" a původně představovala samostatné dílo. Její další části mají původ v byzantské lidové tvorbě, zejména z oblasti kolem města Melitene, kde docházelo vedle četných bojů i k rozsáhlé byzantsko-arabské kulturní výměně. Patrná je obliba erotických scén, typická pro komnenovské období, ve kterém se uchytil trend napodobování antických milostných románů. V díle se objevují taktéž biblické motivy. Tyto prvky spojil neznámý autor, ovlivněný též tvorbou o Alexandrovi Makedonském, někdy v 11. či 12. století do jednoho eposu. Není známo, zda bylo toto dílo původně napsáno klasickou, či tehdejší hovorovou středověkou řečtinou. V díle se odrážejí zájmy tehdejší anatolské aristokracie v mnoha oblastech jejího života. Ovšem vzhledem k tomu, že dílo bylo s velkou pravděpodobností vytvořeno po územních ztrátách ve prospěch Turků na konci 11. století, mohou tyto výjevy popisovat romantický pohled na původní život šlechtické vrstvy, jež se před tureckým postupem stáhla z východních provincií do bezpečí Konstantinopole. Sám hlavní hrdina je představitelem této aristokracie a svým vztahem k císařské moci budí dojem nezávislého a sebevědomého jedince, v němž se odrážejí dobové názory a hrdost tehdejších šlechtických vrstev.\n\nPrvní, starší, část pojednává o únosu dcery byzantského velitele, stratéga, arabským emírem na východním pomezí byzantské říše, kde po dlouhou dobu docházelo k častým střetnutím mezi Byzantinci a muslimy. Svými činy vyvolá muslimský vládce spor mezi ním a dívčinými bratry, který je urovnán přestoupením emíra na křesťanství. Ze spojení emíra a stratégovy dcery se narodí Basileios, zvaný Digenis Akritas (\"Dvojrodý strážce hranic\"), hrdina celého eposu.\n\nDruhá část již postrádá jednotnou strukturu a je spíše sledem několika oddělených příběhů. Digenis, sloužící jako \"akritas\", strážce chránící byzantské východní hranice, podobně jako jeho otec unese dívku byzantského velitele a vezme si ji za ženu. Kromě jiných dobrodružství svádí souboj s drakem, bojuje vítězně s bandity, porazí a svede krásnou amazonku Maximó, načež si u řeky Eufratu postaví honosný palác. Umírá zasažen nemocí, čímž řecké verze eposu končí.\n\nDílo se v původní podobě nedochovalo, je ale k dispozici řada opisů z pozdějších dob. Rovněž byla nalezena Digenisova zobrazení na athénské a korinthské byzantské keramice. První písemná zmínka o tomto díle pochází z 18. století od vzdělance a osvícence Kaisaria Daponta, nicméně samotný exemplář rukopisu byl nalezen až roku 1800, a to pouze v ruském překladu \"Děvgenijo dějanije\". První dochovaný řecký text se našel až o téměř tři čtvrtě století později, roku 1868. Následovaly další objevy, díky nimž je celkem známo šest rukopisů – \"Grottaferský\" z 14. až 15. století, dále rukopisy \"Eskorialský\", \"Trapezuntský\" a \"Androský\", všechny pocházející z 16. století, následované \"Oxfordským\" a \"Paschalisovým\", oběma z 18. století. Rukopisy se navzájem liší jak obsahově, tak kvalitou jazyka, v některých případech i formou.\n\n\n\n"}
{"id": "613072", "url": "https://cs.wikipedia.org/wiki?curid=613072", "title": "Juan Baptista Pastene", "text": "Juan Baptista Pastene\n\nGiovanni Battista Pastene (1507 Janov, Itálie - 1580 Santiago de Chile, Chile) byl janovský mořeplavec, který ve službách španělské koruny prozkoumal pobřeží Panamy, Kolumbie, Ekvádoru, Peru a Chile až k souostroví Chiloé.\n\nJeho rodiče byli Thomas a Esmeralda Solimana Pastene. V dospělosti se oženil s Genevou Seixas se kterou měl tři děti. V roce 1526 připlul do Hondurasu. O 10 let později v roce 1536 odchází do Peru do služeb Francisca Pizarra. V následujících letech se stal velitelem lodi \"Concepción\". V roce 1544 byl vyslán Pedrem de Valdiviou s loďstvem na průzkum západního pobřeží Ameriky. Úkolem bylo doplout do Magellanova průlivu, což se nepovedlo, přesto se mu podařilo objevit řadu ostrovů a zátoku Concepción, kde je dnes stejnojmenné město. Doplul až k 44° jižní šířky k ostrovu Chiloé, čímž byl prvním kdo zahájil průzkum Chilského archipelu. V následujících letech v Peru hledal podporu pro nové osady v Chile. V roce 1564 byl starostou v Santiago de Chile a také byl guvernérem ve Valparaísu. Zemřel v roce 1580 v Santiagu de Chile. V jeho průzkumech pokračoval Juan de Ladrilleros.\n\n"}
{"id": "613074", "url": "https://cs.wikipedia.org/wiki?curid=613074", "title": "Pevnost Birija", "text": "Pevnost Birija\n\nPevnost Birija ( מצודת ביריה, \"Mecudat Birija\") je pevnost z 1. poloviny 20. století v Izraeli, v Horní Galileji.\nNachází se na hřbetu hory Har No'azim v nadmořské výšce okolo 900 metrů, cca 3 kilometry severovýchodně od města Safed, na severním úbočí hor Har Birija a Har Kana'an, uprostřed souvislého lesního komplexu (Les Birija). Jde o opevněný objekt, který připomíná ranou fázi novověkého židovského osidlování tohoto regionu. V roce 1908 severně od tehdejší nedaleké arabské vesnice Birija zakoupil 4000 dunamů (4 kilometry čtvereční) pozemků baron Edmond James de Rothschild. Roku 1922 se na nich usadili Židé, ale jejich osídlení zde nevydrželo.\n\nV roce 1945 zde Židé obnovili svou přítomnost a jednotky Palmach tu zbudovaly pevnost jako opevněný bod v strategicky významné horské pozici. Zřízení této výspy židovského osídlení se stalo v předmětem konfrontace mezi palestinskými Židy a britskými úřady. 28. února 1946 zatkli Britové po razii, při které zde objevili skrýš zbraní, veškeré osazenstvo pevnosti. Počátkem března 1946 pak pevnost obsadila britská posádka. Jenže 14. března k pevnosti dorazily na výzvu Hagany tisíce Židů z celé Palestiny a zřídili v jejím okolí provizorní stanový tábor. Židovští aktivisté pak opakovaně pronikali skrz britské zátarasy a obsazovali pevnost. Britské úřady nakonec kapitulovaly.\n\nPo válce za nezávislost a vzniku státu Izrael, kdy byl region okolo Safedu ovládnut židovskými silami, vznikl roku 1949 při pevnosti zemědělský mošav Birija osídlený židovskými přistěhovalci z Libye a Alžírska. Po několika letech ale byl podle některých pramenů opuštěn, třebaže v statistických výkazech zde stále byla evidována populace. Roku 1971 byla vesnice nově osídlena skupinou tvořenou židovskými imigranty z Itálie a zároveň přesunuta o 1,5 kilometru na jihozápad od pevnosti. Pevnost Birija je v současnosti turisticky využívána jako připomínka izraelské historie.\n\n"}
{"id": "613078", "url": "https://cs.wikipedia.org/wiki?curid=613078", "title": "Gustav Jaenecke", "text": "Gustav Jaenecke\n\nGustav Jaenecke (22. května 1908 Charlottenburg, Německo – 30. května 1985 Bonn, Spolková republika Německo) byl německý hokejista, dlouholetý reprezentant a držitel několika medailí ze světových turnajů. Byl také výborným tenistou.\n\nAktivně hrával v letech 1923 až 1951, působil v klubech Berliner SC, SC Brandenburg Berlin a SC Riessersee. Celkem třináctkrát se stal mistrem německé hokejové ligy. V německé reprezentaci hrával v letech 1928 až 1939 a v během svého působení vstřelil čtvrtinu gólů národního týmu. Účastnil se deseti mistrovství světa a přispěl k zisku tří medailí pro Německo - stříbra v roce 1930 a dvou bronzů v letech 1932 a 1934. Šampionát v roce 1932 byl hrán jako součást Zimních olympijských her a bronz byl tedy současně medailí olympijskou. Reprezentoval také na olympijských hrách v letech 1928 a 1936. V roce 1998 byl posmrtně uveden do Síně slávy Mezinárodní hokejové federace.\n\nZvítězil na německém mistrovství v roce 1932 a reprezentoval svoji zemi v Davis Cupu. Jistou dobu byl ve čtyřhře partnerem Gottfrieda von Cramma, trojnásobného finalisty Wimbledonu.\n\n"}
{"id": "613080", "url": "https://cs.wikipedia.org/wiki?curid=613080", "title": "Okresní soud v Blansku", "text": "Okresní soud v Blansku\n\nOkresní soud v Blansku je okresní soud se sídlem v Blansku, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Blansku se zcela neshoduje s okresem Blansko, patří do něj území všech těchto obcí:\n\nAdamov •\nBedřichov •\nBěleč •\nBenešov •\nBlansko •\nBorotín •\nBořitov •\nBoskovice •\nBrťov-Jeneč •\nBrumov •\nBřezina •\nBukovice •\nBukovina •\nBukovinka •\nBýkovice •\nCetkovice •\nCrhov •\nČerná Hora •\nČernovice •\nDeštná •\nDlouhá Lhota •\nDoubravice nad Svitavou •\nDrnovice •\nHabrůvka •\nHluboké Dvory •\nHodonín •\nHolštejn •\nHorní Poříčí •\nHorní Smržov •\nChrudichromy •\nJabloňany •\nJedovnice •\nKněževes •\nKnínice •\nKořenec •\nKotvrdovice •\nKozárov •\nKrasová •\nKrhov •\nKřetín •\nKřtěnov •\nKřtiny •\nKulířov •\nKunčina Ves •\nKunice •\nKuničky •\nKunštát •\nLazinov •\nLažany •\nLetovice •\nLhota Rapotina •\nLhota u Lysic •\nLhota u Olešnice •\nLipovec •\nLipůvka •\nLomnice •\nLouka •\nLubě •\nLudíkov •\nLysice •\nMakov •\nMalá Lhota •\nMalá Roudka •\nMíchov •\nMilonice •\nNěmčice •\nNýrov •\nObora •\nOchoz u Tišnova •\nOkrouhlá •\nOlešnice •\nOlomučany •\nOsiky •\nOstrov u Macochy •\nPamětice •\nPetrov •\nPetrovice •\nProstřední Poříčí •\nRájec-Jestřebí •\nRáječko •\nRašov •\nRohozec •\nRoubanina •\nRozseč nad Kunštátem •\nRozsíčka •\nRudice •\nSebranice •\nSenetářov •\nSkalice nad Svitavou •\nSkrchov •\nSloup •\nSpešov •\nStrhaře •\nStvolová •\nSudice •\nSuchý •\nSulíkov •\nSvětlá •\nSvinošice •\nSvitávka •\nSynalov •\nŠebetov •\nŠebrov-Kateřina •\nŠošůvka •\nŠtěchov •\nTasovice •\nUhřice •\nÚjezd u Boskovic •\nÚjezd u Černé Hory •\nUnín •\nÚsobrno •\nÚstup •\nValchov •\nVanovice •\nVavřinec •\nVážany •\nVelenov •\nVelké Opatovice •\nVilémovice •\nVísky •\nVoděrady •\nVranová •\nVysočany •\nZávist •\nZbraslavec •\nZhořv\nŽďár •\nŽďárná •\nŽernovník •\nŽerůtky\n\n"}
{"id": "613084", "url": "https://cs.wikipedia.org/wiki?curid=613084", "title": "Har No'azim", "text": "Har No'azim\n\nHar No'azim (: הר נועזים) je hora o nadmořské výšce 910 metrů v Izraeli, v Horní Galileji.\n\nNachází se cca 3 kilometry severovýchodně od města Safed, nedaleko severního úbočí hor Har Birija a Har Kana'an, uprostřed souvislého lesního komplexu les Birija. Má podobu nevelkého hřbetu, který vystupuje mírně nad okolní terén. Na jižním úbočí hory leží čtvrť Safedu Merom Kana'an-Ibikur. K západu ze svahů hory stéká vádí Nachal No'azim.\n\nNa vrcholu hory stojí Pevnost Birija - připomínající počátky židovského osidlování tohoto regionu v 1. polovině 20. století a židovský odboj proti britské mandátní vládě před vznikem státu Izrael.\n\n"}
{"id": "613086", "url": "https://cs.wikipedia.org/wiki?curid=613086", "title": "Binjamin Ganc", "text": "Binjamin Ganc\n\nBinjamin „Benny“ Ganc (: , : Benny Gantz; * 9. června 1959) je izraelský politik a generál, který v letech 2011 až 2015 zastával funkci náčelníka Generálního štábu Izraelských obranných sil. \n\nV prosinci 2018 založil politickou stranu Chosen le-Jisra'el, která v rámci koalice Kachol lavan kandidovala v předčasných parlamentních volbách v dubnu 2019. O půl roku později v dalších předčasných volbách v čele této koalice těsně zvítězil.\n\nNarodil se v mošavu Kfar Achim a v roce 1977 vstoupil do armády. Rozhodl se stát výsadkářem ve výsadkářské brigádě a v roce 1979 se stal důstojníkem po absolvování důstojnického kurzu. Během své vojenské kariéry zastával řadu různých postů, včetně velitele jednotky Sajeret Šaldag, velitele výsadkářské brigády, velitele záložní divize Severního velitelství, velitele libanonské spojenecké jednotky a velitele divize Judeje a Samaří. V letech 2002 až 2005 byl velitelem Severního velitelství a následně působil až do roku 2009 jako izraelský vojenský attaché ve Spojených státech. V roce 2009 byl jmenován zástupcem náčelníka Generálního štábu, kterým byl do roku 2010. Počátkem roku 2011 byl vládou schválen jako v pořadí dvacátý náčelník Generálního štábu. V únoru 2015 jej ve funkci nahradil jeho zástupce Gadi Eizenkot.\n\nBěhem své vojenské služby dosáhl řady akademických titulů. Absolvoval izraelskou \"Command and Headquarters College\" a \"National Security College\". Získal bakalářské vzdělání v oboru historie na Telavivské univerzitě a magisterské v oboru politologie na Haifské univerzitě. Mimo to též získal magisterské vzdělání na National Defense University ve Spojených státech.\n\nV roce 2019 vedl koalici Kachol lavan ve dvou předčasných volbách do Knesetu.\n\n"}
{"id": "613090", "url": "https://cs.wikipedia.org/wiki?curid=613090", "title": "Karolina Brunšvická", "text": "Karolina Brunšvická\n\nKarolina Brunswick-Wolfenbüttel, (: \"Caroline Amalie Elisabeth von Braunschweig-Wolfenbüttel\"; 17. května 1768, Brunšvik – 7. srpna 1821, Londýn) byla jako manželka britského krále Jiřího IV. britskou královnou.\n\nKarolina se narodila jako třetí ze sedmi dětí \"Karla Viléma Ferdinanda\", vévody brunšvicko-wolfenbüttelského a jeho manželky \"Augusty Frederiky\", waleské princezny, sestry britského krále Jiřího III.\n\nV 27 letech se provdala za svého bratrance, 33letého waleského prince Jiřího Augusta, budoucího britského krále Jiřího IV. Ze strany ženichovy předcházely sňatku složité peripetie: ve svých 21 letech se zamiloval do dvakrát ovdovělé katoličky \"Marie Anny Fitzherbert\"; sňatek s ní mu byl ovšem podle Act of Settlement z roku 1701 zapovězen pod hrozbou ztráty nároku na trůn.\n\nJiří podle jiného nařízení, Royal Marriages Act z roku 1772, potřeboval ke sňatku souhlas krále, který mu ho z pochopitelných důvodů nedal, Jiří se však s ní přesto – tajně a bez souhlasu krále – 15. prosince roku 1785 oženil, podle výše uvedeného zákona však sňatek byl neplatný, paní Fitzherbert však věřila, že je legitimní, pokládajíc zákony katolické církve za nadřazené zákonům státu a anglikánské církve. Z politických důvodů byl sňatek utajen. Způsob života prince Jiřího vedl nicméně k postupnému enormnímu narůstání jeho dluhů;, jejich placení řešil několikrát parlament. Nakonec se král Jiří III. rozhodl mu pomoci, ovšem pouze za předpokladu, že se ožení podle práva. Za nevěstu byla vybrána Karolina Brunšvická.\n\nSvatební obřad Karoliny a Jiřího se uskutečnil 8. dubna roku 1795 v St James's Palace v Londýně.\n\nManželství, k němuž byl ženich takto donucen, se zákonitě ukázalo jako fatálně nezdařilé a po celou dobu jeho trvání Jiří dával pocítit manželce svou nenávist. Stavěl se k ní od počátku negativně, již jako novomanžel označil Karolinu za nepřitažlivou ženu nedbající o hygienu a navíc ji podezíral, že v okamžiku svatby nebyla již panna. Karolina rovněž považovala Jiřího za málo atraktivního; když přesně za devět měsíců porodila dceru Šarlotu Augustu (7. ledna 1796), bylo narození malé princezny považováno za \"zázračné\", neboť jak vyplynulo z pozdější princovy korespondence, měl Jiří za společného života se svou manželkou pouze tři intimní kontakty. Jiří dítě od matky drasticky odtrhl několik dní po narození. Když měla Šarlota Augusta několik měsíců, její rodiče se formálně odloučili.\n\nKarolina neměla žádnou možnost vychovávat svou dceru a v roce 1799 byla vypovězena do soukromé rezidence v Blackheath, známé jako \"\"Pagoda\"\", kde měla mít cizoložné vztahy s politikem \"Georgem Canningem\" a admirálem \"Sirem Sydney Sithem\". Po sledování jejího soukromého života jejím manželem Carolina odjela ze země do Evropy, zanechávajíc po sobě cestou po kontinentu velké dluhy a různé milence; mezi nimi nejznámější byl Ital \"Bartolomeo Pergami\".\n\nMezitím se jediná dcera Karoliny a Jiřího provdala a nedlouho po svatbě (v roce 1817) zemřela při porodu svého prvního dítěte, které se narodilo mrtvé.\n\nPo smrti Jiřího III. roku 1820 se stal Jiří IV. jeho nástupcem. Karolina se vrátila do Anglie, ale Jiřího vztahy k ní se nezměnily a byly velmi chladné. Odmítl ji přiznat práva manželky krále a její jméno bylo vynecháno i v knize obecných modliteb. Král se pokoušel dosáhnout jejich rozvodu, ale byl od toho svými přáteli zrazován, protože by vyšly najevo podrobnosti o jeho rozmařilém životě. Proto se Jiří pokusil roku 1820 dosáhnout rozvodu návrhem \"Zákona o pokutách a trestech\", ve kterém navrhoval, aby parlament mohl uvalit trest bez projednání záležitosti před soudem. Pomocí tohoto zákona chtěl dosáhnout anulování svého sňatku. Zákon se ale setkal s velkým odporem veřejnosti a byl z parlamentu stažen. Jiří se rozhodl Karolínu vyloučit z účasti na své korunovaci 19. června 1821, třebaže byla stále britskou královnou a měla být korunována spolu s ním.\n\nPřes všechna protivenství Jiřího proti ní byla Karolina u Britů velmi populární.\n\nV noci po korunovaci Karolina onemocněla – zvracela a měla slabý puls. Zemřela o dva týdny později, 7. srpna 1821 ve svých 53 letech. Byla poslední královnou, která nepřežila svého manžela.\n\nPřesnou příčinu její smrti se nikdy nepodařilo stanovit kvůli Karolině samotné – věděla, že umírá a žádala, aby se neprovedla její pitva.\n\nI během svým posledních okamžiků byla přesvědčena, že je sledována mužem jménem Lushington, který podával zprávy o jejím zdraví věrnému stoupenci královu, lordu Liverpoolovi. Důvod tohoto dohledu nad jejím úmrtním ložem je dosud zahalen tajemstvím a písemná dokumentace Karolinina skonu byla označena za extrém.\n\nTřebaže byla podle práva zákonnou královnou Velké Británie, byla pohřbena – podle svého přání – ve svém rodišti Brunšviku.\n\n"}
{"id": "613091", "url": "https://cs.wikipedia.org/wiki?curid=613091", "title": "Lešetínský kovář (Suda)", "text": "Lešetínský kovář (Suda)\n\nLešetínský kovář je druhá opera českého skladatele Stanislava Sudy napsaná v letech 1900-1902 na libreto Pavla Nebeského a Eduarda Šimka podle slavné básně Svatopluka Čecha \"Lešetínský kovář\".\n\nPlzeňský skladatel Stanislav Suda napsal svou druhou operu \"Lešetínský kovář\" v letech 1900-02, povzbuzen úspěchem své jevištní prvotiny \"U Božích muk\" (1897). Námět si vybral podle známé básně národně i sociálně radikální básně Svatopluka Čecha, která se po počátečních potížích s rakouskou cenzurou těšila velké popularitě. Skladatel se zde pokusil o větší dramatické působení hudby, oproti prostému sledu ariosních hudebních čísel ve folklorizujících \"Božích mukách\" je kladen větší důraz na deklamaci. Hudební čísla však jsou i zde přístupná, ve smetanovsko-dvořákovském tónu.\n\n\"Lešetínský kovář\" byl proveden poprvé 4. dubna 1903 v Plzni v režii Jiřího Humla a pod taktovkou Antonína Kotta, v roce 1909 jej uvedlo české divadlo v Brně i Divadlo na Vinohradech, roku 1909 a opět roku 1925 byla obnovena inscenace v Plzni. Později byl ve zjednodušeném přepracování na operetu uváděn ochotníky a v lidových divadlech, z velkých divadel jej vytlačil \"Lešetínský kovář\" Karla Weise, i když ani ten se na jevišti dlouhodobě neudržel. Některé melodie se však udržely v povědomí, například Václavova píseň \"Jen ještě dále pojď\".\n\n\nOpera se odehrává v Lešetíně v 70. letech 19. století.\n\nV Lešetíně se lidé dosud bezstarostně veselí (tanec a sbor \"Chutě si, děvče mé, chutě si skoč\"). Kovář však ví, že se nad vesnicí stahují mraky (monolog \"Dobyvatel v naše strany přikvačil\"). Cizí podnikatelé, reprezentovaní panským správcem, skupují pozemky, aby na nich postavili továrnu. Kovářův tovaryš Václav je zamilován do jeho dcery Lidušky (duet \"Buší perlík, buší... Co nám oko vlaží\"), na svatbu však není pomyšlení; kováři ubývá výdělku a musí Václava dokonce propustit. Kovář s několika dalšími se snaží vesničany přesvědčit, aby tlaku továrníka nepodlehli, ale chudému je těžko odolat lákavé nabídce (árie kováře \"Znám tu zlata řeč, jak svůdně cinká\"). S kovářem však veškeré správcovo naléhání nepohne, on se své kovárny vzdát nehodlá.\n\nŘada lidí prodala svá pole, opouští Lešetín a hodlá hledat štěstí v cizině (sbor \"Ach, vy zvony lešetínské\"). Odcházejí i Józa, který se loučí s Baruškou (duet \"Smutně šumí vítr do zelené chvoje\"), a Václav, který se loučí s Liduškou (\"Ještě jen dále pojď\"). Obyvatelé odcházejí (sbor \"Cizota se na nás tlačí\").\n\nVe vesnici zbylo jen málo obyvatel a ti třou bídu s nouzí. I kovárna již nepracuje. Ani Liduška, dosud dobré mysli (árie \"Skřivánku ty nad zelení\"), není útisku ušetřena — správce se ji snaží připravit o čest, ačkoli právě pohřbívají Barušku, u které se mu to již podařilo. Kovář jako nepsaný vůdce předčítá vesničanům z kroniky o statečnosti husitů (píseň kováře \"Sem, bratři, hleďte, co ruka má zdvíhá!\"), rozdmýchává opět kovárenský oheň a svolává lidi k odporu (zpěv kováře a sboru \"Perlíku můj, jasně zvuč\"). Ze zemědělského nářadí kuje zbraně. Správce proti odbojníkům pozval četníky, avšak lidé se ke kováři přidávají včetně Józy, který se právě vrátil a dozvěděl se o Baruščině osudu. Jeho prvního také v potyčce s četnictvem zasáhne kulka. Rozhořčený lid se vrhá na továrnu a podpaluje ji.\n\nVáclav v cizině vydělal nějaké peníze a vrací se do Lešetína; již zdálky jej vítají zvony (píseň \"Lešetínské zvony slyšet valné hony\"). Poměry ve vesnici je však krajně napjaté. Továrníkův syn se sice rozhodl vyhořelou továrnu neobnovit a pozemky opět prodat, správce však dále situaci vyostřuje. Když páni přijdou sekvestrovat kovárnu, kterou kovář v soudním sporu prohrál, je Václav ochoten na její záchranu obětovat své úspory. Pak ale správce přivádí vojsko proti buřičům, za jejichž vůdce označuje kováře. I teď se kovář utiskovatelům neohroženě postaví a první ranou padá. Umíraje se dozvídá, že kraj byl před poněmčením zachráněn — pozemky přešly do spolehlivých českých rukou. Kovář předává kovárnu a Lidušku do rukou Václava a skonává s přesvědčením, že nebojoval marně.\n\nNahrávku předehry k \"Lešetínskému kováři\", dosud nevydanou, pořídil Československý rozhlas v Plzni, Plzeňský rozhlasový orchestr diriguje Bohuslav Liška.\n\nLibreto \"Lešetínského kováře\" v databázi systému Kramerius\n"}
{"id": "613092", "url": "https://cs.wikipedia.org/wiki?curid=613092", "title": "Har Šimchon", "text": "Har Šimchon\n\nHar Šimchon (: הר שמחון) je hora o nadmořské výšce 772 metrů v Izraeli, v Horní Galileji.\n\nNachází se cca 1 kilometr jižně od vesnice Dalton a cca 5 kilometrů severně od Safedu. Má podobu nevelkého bezlesého masivu, podél jehož jižní strany se táhne údolí vádí Nachal Dalton, na východní straně vádí Nachal Evjatar. Jižně od kopce začíná rozsáhlý lesní komplex les Birija.\n\n"}
{"id": "613094", "url": "https://cs.wikipedia.org/wiki?curid=613094", "title": "Feeling Good", "text": "Feeling Good\n\nFeeling Good je píseň napsaná Anthony Newleym a Leslie Bricussem v roce 1965 pro muzikál The Roar of the Greasepaint – The Smell of the Crowd a od té doby byla nahrána mnoha umělci zahrnujíc Ninu Simone (na albu I Put a Spell on You), Muse, Sammyho Davise, Jr., Bobbyho Darina, Traffic, Michaela Bublého, Pussycat Dolls, George Michaela, Johna Barrowmana, Johna Coltrana, Toše Proeskiho, Adama Lamberta, Franka Sinatru, Jr a v neposlední řadě také B-Side Band & Vojtu Dyka (na albu Live At La Fabrika, 2012). V roce 2015 tato píseň získala i podobu elektronické hudby v produkci Aviciiho.\n\n"}
{"id": "613098", "url": "https://cs.wikipedia.org/wiki?curid=613098", "title": "Warren Zevon", "text": "Warren Zevon\n\nWarren William Zevon (24. ledna 1947 – 7. září 2003) byl americký rockový zpěvák a skladatel známý svými kontroverzními texty, často s politickou tematikou.\n\nMezi nejznámější písně patří např. \"Werewolves of London\", \"Lawyers, Guns and Money\" a \"Keep Me In Your Heart\". Nejznámější deska je pravděpodobně album\" Excitable Boy\", vydané roku 1978 a remasterované roku 2007.\n\nNazpíval cover verze písní některých známých autorů jako je Leonard Cohen (\"First We Take Manhattan\") nebo Bob Dylan (\"Knockin' on Heaven's Door\").\n\n\n\n\n"}
{"id": "613100", "url": "https://cs.wikipedia.org/wiki?curid=613100", "title": "Har Cadok", "text": "Har Cadok\n\nHar Cadok (: הר צדוק) je hora o nadmořské výšce 833 metrů v Izraeli, v Horní Galileji.\n\nNachází se necelé 2 kilometry severovýchodně od vesnice Dalton a cca 6 kilometrů severně od Safedu. Má podobu nevelkého, jen zčásti zalesněného masivu, podél jehož jižní strany se táhne údolí vádí Nachal Dalton, do něhož z jižních svahů hory stéká vádí Nachal Evjatar. Na severní straně je hranicí hluboký kaňon vádí Nachal Chacor. Z tohoto masivu vystupuje několik menších vrcholků. Kromě Har Cadok je to Har Dalton (874 metrů nad mořem) a Har Evjatar (826 metrů nad mořem).\n\n"}
{"id": "613105", "url": "https://cs.wikipedia.org/wiki?curid=613105", "title": "Huseničák šedý", "text": "Huseničák šedý\n\nHuseničák šedý (\"Hirschfeldia incana\") je jediným druhem monotypického rodu huseničák (\"Hirschfeldia\"), rostliny, která byla do Československa zavlečena v 60. létech 20. století.\n\nJe původem z jižní Evropy, kde se zcela běžně vyskytuje v zemích okolo Středozemního moře. V některých zemích severní Evropy již také zdomácněla, ve střední Evropě se však vyskytuje jen přechodně, na Slovensku ještě nebyla zaznamenána. Dále hojně roste v Malé Asii, na Blízkém východě i na Kavkazu, v severních oblastech Afriky i v Makaronézii. Byla zavlečena na východ Severní Ameriky, do severních oblastí Argentiny a Chile, jakož i na jihovýchod Austrálie a Nový Zéland.\n\nV České republice byl huseničák šedý nalezen poprvé v roce 1956. Do severní a střední Evropy bývá importován hlavně s obilovinami a olejninami, kde je nežádoucí příměsí. V sekundárním areálu výskytu se nachází hlavně u cest nebo železničních tratí, případně v okolí přístaviště. K nalezení je také na obdělávaných polích i rumištích, kde je sušší půda zásobena živinami.\n\nHuseničák šedý je jednoletou až dvouletou šedozelenou bylinou dosahující výšky 30 až 80 cm. Jeho převážně přímé lodyhy jsou široce rozvětvené, hlavní lodyha je však znatelně nejvyšší; ve spodní části jsou pokryty krátkými chlupy, stejně jako našedlé listy z obou stran. Řapíkaté listy v přízemní listové růžici mohou být dlouhé i 20 až 30 cm, jsou peřenosečné s 2 až 7 páry postranních laloků. Spodní lodyžní listy bez palistů vyrůstající střídavě bývají dlouhé od 7 do 16 cm. Listové čepele jsou obkopinaté nebo lyrovitě peřenosečné až peřenodílné, mívají až 5 párů postranních úkrojků a podlouhlý srdčitý koncový úkrojek o délce 4 až 7 cm. Podlouhlé až kopinaté horní lodyžní listy mívají řapík jen zcela krátký nebo jsou přisedlé a jsou vůči spodním relativně malé. Kořen je kůlovitý se širokou sítí drobných kořínků.\n\nBisymetrické oboupohlavné bledě žluté květy jsou sestaveny do hroznovitých květenství, která se při tvorbě plodů prodlužují, většinou jsou bez listenů. Květy jsou sice malé, velikost květu se pohybuje od 6 do 12 mm, ale současně jich rozkvétá velký počet. Mají 4 kališní lístky i 4 korunní lístky. V květu je 6 tyčinek (2 jsou z nich kratší), pyl je trikolpátní, květní lůžko má zelená nektaria. Parakarpní gyneceum je složeno ze dvou plodolistů. Svrchní semeník má 8 až 14 dvouobalných vajíček s nástěnnou placentaci, blizna je paličková. Kvete v červnu až říjnu.\n\nPlod je podlouhlá, vztyčená, pukavá šešule se zobánkem nahoře, má 2 lysé nebo krátce chlupaté chlopně. Je na stopce dlouhé 4 mm a měří až 10 mm. V plodu může být v jedné řadě 10 i 60 válcovitých až vejčitých semen velkých asi 1 mm, která jsou červenohnědá, hladká, síťovaná a při navlhčení neslizovatí.\n\nSemena huseničáku vyklíčí brzy po vysemeněni, nemají období dormance. Přestože optimální teplota je 10 až 15 °C, klíčí v širokém rozmezí teplot, stačí i něco málo nad 0 °C. Semena dozrávají od července a brzy nato šešule pukají. Mladé rostliny tak většinou vzejdou ještě v létě nebo brzy na podzim, i v našich klimatických podmínkách úspěšně přečkají zimu. Část semen vyklíčí až na jaře, uchovávají si klíčivost po dlouhou dobu.\n\nNa lokalitách v České republice se vyskytuje většinou jen v jednom nebo v několika málo kusech. To je také asi důvodem, že v našich podmínkách neprodukují téměř žádná životaschopná semena, jen nepatrná množství jsou řádně vyvinutá. Pravděpodobným důvodem je nezajištění požadavku na cizosprašné opylování.\n\nZajímavý je názor, že huseničák šedý je dávno zapomenutým kultivarem, jeho semena obsahují kyselinu erukovou (37 %), kyselinu linolovou (17 %) a kyselinu linolenovou (16 %).\n\nInvazní druhy rostlin jsou většinou nenáročné na živiny a uchytí se i ve značně nepříznivých podmínkách. Při přestěhování do cizích oblastí ztratí své přirozené nepřítele i nemoci a tím získají podmínky pro nerušený rozvoj. Mohou tak nejen škodit při pěstování kulturních plodin, ale také nekontrolovaně vytlačují domácí druhy rostlin z jejich původních stanovišť.\n\nU huseničáku šedého je známo, že se v ČR vyskytuje hlavně okolo dopravních cest nebo manipulačních míst se semeny. Proto je doporučeno jeho průběžné sledování na celém území ČR, tj. preventivně kontrolovat lokality jeho dřívějšího výskytu a vyhledávat perspektivně nové.\n\n"}
{"id": "613109", "url": "https://cs.wikipedia.org/wiki?curid=613109", "title": "Har Dalton", "text": "Har Dalton\n\nHar Dalton (: הר דלתון) je hora o nadmořské výšce 874 metrů v Izraeli, v Horní Galileji.\n\nNachází se 1 kilometr severovýchodně od vesnice Dalton a cca 6 kilometrů severně od Safedu. Má podobu nevelkého, jen zčásti zalesněného masivu, podél jehož jižní strany se táhne údolí vádí Nachal Dalton, do něhož z jižních svahů hory stéká vádí Nachal Evjatar. Na severní straně je hranicí hluboký kaňon vádí Nachal Chacor. Z tohoto masivu vystupuje několik menších vrcholků. Kromě Har Dalton je to Har Cadok (833 metrů nad mořem) a Har Evjatar (826 metrů nad mořem).\n\nNa vrcholku se nacházejí stavební pozůstatky pohřebních jeskyň a cisteren na vodu, které bývají někdy identifikovány jako raně středověká židovská vesnice Dalton respektive Dalata, která je zmiňována v káhirské genize. Podle židovské tradice je tu pohřben učenec Jose ha-Gelili. Z vrcholku se nabízí kruhový výhled na region Horní Galileje. V roce 2006 proběhl na svazích Har Dalton záchranný archeologický výzkum kvůli budování antény mobilního operátora. V nejhlubší vrstvě tu byly odhaleny zbytky římského a byzantského osídlení.\n\n"}
{"id": "613110", "url": "https://cs.wikipedia.org/wiki?curid=613110", "title": "Har Evjatar", "text": "Har Evjatar\n\nHar Evjatar (: הר אביתר) je hora o nadmořské výšce 826 metrů v Izraeli, v Horní Galileji.\n\nNachází se 2 kilometry severovýchodně od vesnice Dalton a cca 6 kilometrů severně od Safedu. Je součástí masivu Har Dalton tvořeného několika samostatnými vrcholky. Kromě vlastního Har Dalton (874 metrů nad mořem) je to Har Cadok (833 metrů nad mořem). Masiv je jen zčásti zalesněný. Podél jeho jižní strany se táhne údolí vádí Nachal Dalton, do něhož z jižních svahů hory stéká vádí Nachal Evjatar. Na severní straně je hranicí hluboký kaňon vádí Nachal Chacor, s výškovým rozdílem až 400 metrů. Právě nad okrajem prudkého srázu do Nachal Chacor se nachází vrcholek Har Evjatar. Nabízí se z něj kruhový výhled na horu Hermon, Golanské výšiny, Libanon a Horní Galileji.\n\n"}
{"id": "613112", "url": "https://cs.wikipedia.org/wiki?curid=613112", "title": "Weigl", "text": "Weigl\n\nPříjmení Weigl nebo Weigel nosí více osobností:\n\n"}
{"id": "613113", "url": "https://cs.wikipedia.org/wiki?curid=613113", "title": "Helimadoe (film)", "text": "Helimadoe (film)\n\nHelimadoe je český lyrický film režiséra Jaromila Jireše z roku 1993.\nByl natočen podle stejnojmenného románu Jaroslava Havlíčka.\nPříběh je zasazený do atmosféry malého města na počátku 20. století. Zvláštní název tohoto filmu je složený z počátečních slabik pěti dívčích jmen Heleny, Lidmily, Marie, Dory a Emy, dcer svérázného venkovského lékaře Hanzelína. Děvčata zasáhnou do života vnímavého dospívajícího chlapce Emila, syna z maloměstské rodiny okresního hejtmana. Emil prožívá první milostná okouzlení i hluboká rozčarování. Životní zkušenosti a moudrost doktora Hanzelína pomůžou chlapci tyto situace překonat.\n\n\nČeský lev za nejlepší scénář (1993)\n"}
{"id": "613114", "url": "https://cs.wikipedia.org/wiki?curid=613114", "title": "Antonín Frozín", "text": "Antonín Frozín\n\nAntonín Frozín (19. května 1671 Plzeň – asi 1720) byl český kněz, spisovatel a překladatel. Důležitým se stal jeho překlad tzv. svaté topografie v latině \"Atlas Marianus\" od německého jezuity Wilhelma Gumppenberga. Původní dílo mapuje mariánská poutní místa po celém světě a český Frozínův překlad \"Obroviště mariánského Atlanta\" je ještě doplněno o česká mariánská poutní místa. Za tímto účelem Frozín putoval mezi lety 1699–1701 po Čechách a vedle poutních míst zaznamenal do předmluvy svého díla též národnostní a geografické poměry v Čechách. Známé je jeho radostné konstatování, že přes vydatnou germanizaci je čeština mezi venkovským lidem stále živá.\n\nNarodil se plzeňskému měšťanovi Cypriánu Frozínovi a Kateřině Houstonské v domě čp. 63 v Perlové ulici (v roce 1703 se Frozín představuje jako „Antonín Frozín Plzeňský vladyka“, nicméně ani jeho rodina a zřejmě ani on sám později šlechtictví, které by ho opravňovalo se nazývat vladykou nezískal). Navštěvoval městskou latinskou školu, od roku 1683 u jezuitů na Karlo-Ferdinandově univerzitě, kde vstoupil do řádu a studoval do roku 1689. Záhy poté ale z řádu vystoupil a přestěhoval se do Březových Hor, kde si pořídil políčko. V letech 1699–1701 podnikal cesty po Čechách a sbíral podklady pro předmluvu \"Obroviště mariánského Atlanta\". Předmluvu dokončil roku 1703 a překlad vytiskl roku 1704.\n\nRoku 1704 také dokončil po přestávce studia teologie a byl vysvěcen na kněze. Nejpozději od roku 1707 působil jako kaplan na vlašském špitále na Malé Straně. Odsud někdy v letech 1711 a 1712 odešel. Okolnosti odchodu nejsou známé a ani pozdější působení není přesně známo. Snad také působil jako vychovatel v rodině Jana Kryštofa Bořka Dohalského z Dohalic. V roce 1717 je naposledy doložen živý a roku 1723 je již zemřelý (někdy mezi těmito daty zemřel, snad v Praze).\n\nJeho život je tedy znám pouze torzovitě, některé okolnosti ukazují na dobrodružný životní styl (dva roky cestování po Čechách), snad jeho povaha byla poněkud konfliktogenní, snad podobně jako Bohuslav Balbín trpěl jistými ústrky pro svůj nacionalismus (tyto důvody mohou vysvětlit odchod od jezuitů a teologického studia roku 1689 a odchod z místa 1711). Zvláštnosti jeho života vysvětloval Antonín Podlaha duševní poruchou.\n\nJeho jediné dílo je překlad monumentálního díla jezuity Wilhelma Gumppenberga, který ve čtyřech dílech popsal sto známých zázračných mariánských obrazů. Z hlediska literárních historiků není ani tolik zajímavý překlad (popsal pouze 10 z původních 100 Gumppenbergových obrazů), ale Frozínova autorská předmluva \"Předmluva k Cžtenáři / a k milým Cžechům Překaldatele této Knjžky na Cžesko\", která bývá klasifikována jako první tištěná obrana jazyka českého (jako první se uvádí Balbínova obrana, která byla ale vydána až F. M. Pelclem roku 1775).\n\nKnihopis dnes uvádí pět exemplářů Frozínova díla: Knihovna Biskupství litoměřického, Vědecká knihovna v Olomouci (sign. 32229), Národní knihovna České republiky (sign. 54 F 100), Lobkowiczká knihovna v Roudnici nad Labem (sign. III Oh 5, dnes uložen v Nelahozevsi), Vlastivědné muzeum pro Vysoké nad Jizerou a okolí a exemplář v soukromém vlastnictví L. Peknika (Praha).\n\n\n\n"}
{"id": "613119", "url": "https://cs.wikipedia.org/wiki?curid=613119", "title": "Marc Raquil", "text": "Marc Raquil\n\nMarc Raquil (* 2. dubna 1977, Créteil) je bývalý francouzský atlet, mistr Evropy v běhu na 400 metrů a mistr světa, mistr Evropy a halový mistr Evropy ve štafetě na 4×400 metrů.\n\nV roce 2000 vybojoval bronzovou medaili na halovém ME v belgickém Gentu. V témže roce reprezentoval na letních olympijských hrách v Sydney, kde ve finále čtvrtkařské štafety finišoval za francouzské kvarteto, které skončilo na 4. místě. V individuálním závodě skončila jeho cesta ve čtvrtfinále.\n\nNa MS v atletice 2003 v Paříži původně doběhl ve finále v novém národním rekordu 44,79 s na 3. místě. Později však byl kvůli dopingu diskvalifikován z prvního místa Američan Jerome Young a Raquil se posunul na stříbrnou pozici. Bronz dodatečně získal Michael Blackwood z Jamajky. Až o rok později bylo diskvalifikováno americké kvarteto, které vybojovalo v sestavě Calvin Harrison, Tyree Washington, Derrick Brew a Jerome Young zlaté medaile ve štafetě na 4×400 metrů. V týmu vítězů totiž neměl startoval Calvin Harrison, který před šampionátem měl pozitivní dopingový nález. Titul ze čtvrtkařské štafety tak dostalo francouzské kvarteto, za které kromě Raquila běžel také Stéphane Diagana, Leslie Djhone a Naman Keïta.\n\n"}
{"id": "613121", "url": "https://cs.wikipedia.org/wiki?curid=613121", "title": "U Božích muk", "text": "U Božích muk\n\nU Božích muk (původně Boží muka) je první a nejúspěšnější opera českého (plzeňského) skladatele Stanislava Sudy napsaná na libreto Karla Želenského ve slovenštině.\n\nPlzeňský skladatel Stanislav Suda byl sice od dětství stižen slepotou, měl však hudební talent i vynikající hudební paměť a v průběhu 90. let 19. století napsal několik skladeb, které na něj upozornily Karla Želenského z plzeňského městského divadla. Ten jej přesvědčil k napsání opery, pro kterou sám dodal libreto. V době po Národopisné výstavě (1895) opět ožil zájem o folklór, a zejména slovenský, proto byl i děj zasazen do prostředí slovenské vesnice a i libreto bylo sepsáno ve slovenštině, byť neodpovídající spisovné normě a stylizované pro české publikum. Vesnický příběh odpovídal představám libretisty i skladatele o folklorizující opeře v duchu Smetany a raného Dvořáka, tragičtější základní příběh však prozrazuje ozvuky verismu. Skladateli chyběla dosud zkušenost s operou i jevištní představivost, \"U Božích muk\" proto v podstatě tvoří jen prostý sled hudebních čísel, nicméně půvabných a brzy populárních melodií.\n\nOpera \"U Božích muk\" byla provedena poprvé 22. března 1897 v Plzni v režii Karla Veverky a pod taktovkou Antonína Bartáka. Nezvykle již před uvedením byl vydán její klavírní výtah. Opera si získala okamžitou popularitu, brzy ji převzalo Národní divadlo v Praze (premiéra 19. ledna 1898) i české divadlo v Brně (premiéra 17. února 1899). Původně se však nazývala jen \"Boží muka\", nynější název byl použit poprvé při novém plzeňském nastudování 27. listopadu 1918. Byla hojně a úspěšně uváděna, a to i malými a ochotnickými divadly (např. již roku 1900 třebíčskými pěveckými sdruženími Lumír a Vesna). Vícekrát (1907, 1918) se k ní vrátilo Městské divadlo v Plzni, kde se konala i dosud poslední profesionální inscenace, jež měla premiéru 20. prosince 1946 v kombinaci s operou Josefa Bartovského \"Biskupova neteř\".\n\n\nOpera se odehrává v malé slovenské vesnici koncem 19. století.\n\nVesnický lid je shromážděn u džbánku (sbor \"Dnes zachujnem z plné hrudi, že Bôh vínka požehnal\"). Starý dráteník Berka se vrací do své rodné vesnice z cest po Čechách, o kterých sousedům s nadšením vypráví, zejména o svobodomyslnosti českého lidu (árie \"Krásné sú ty dálné Čechy\"). To na Slovensku stále panuje útlak pánů a jejich drábů. Zlý správce si chce vzít mladou Malku, k čemuž dopomáhá i Malčina matka Klopotnice. Malka má ale ráda statečného pytláka Samka, a proto prosí Berku o radu (zpěv Berky \"Poradím, dušička, poradím tobě\").\n\nSamek se brzy o Malku se správcem utká a padne do rukou drábům. Malka je nešťastná (árie \"Rodička Kristova, primluv sa za mňa\") a vesničané se chtějí vzbouřit, Berka je však nabádá ke klidu. Připomene správci, že kdysi svedl vesnické děvče, které porodilo nemanželského syna a pak se z hanby a žalu utopilo. Tímto správcovým synem je právě Samek. Správce nyní lituje svého počínání, pytláka Samka jmenuje hajným a svoluje k jeho sňatku s Malkou.\n\nTéměř celou operu nahrál roku 1951 pražský rozhlas (v překladu do češtiny). Zpívají (Malka) Drahomíra Tikalová, (Klopotnica) Ludmila Hanzalíková, (Samko) Antonín Votava, (Berka) Karel Kalaš, (Váňa) Bořek Rujan. Pěvecký sbor Čs. rozhlasu v Praze a Pražský rozhlasový orchestr řídí František Dyk. Část této nahrávky (1. až 3. výstup, odpovídající prvnímu odstavci obsahuje děje) vydal Radioservis, a.s., roku 2015 na CD „Česká romantická opera“ (CR0782-2).\n"}
{"id": "613126", "url": "https://cs.wikipedia.org/wiki?curid=613126", "title": "Cleburne County", "text": "Cleburne County\n\nCleburne County je název dvou okresů ve Spojených státech amerických:\n"}
{"id": "613129", "url": "https://cs.wikipedia.org/wiki?curid=613129", "title": "Cleveland County", "text": "Cleveland County\n\nCleveland County je název tří okresů ve Spojených státech amerických:\n"}
{"id": "613131", "url": "https://cs.wikipedia.org/wiki?curid=613131", "title": "Simone", "text": "Simone\n\nSimone může být:\n\n\n\n"}
{"id": "613134", "url": "https://cs.wikipedia.org/wiki?curid=613134", "title": "Kanton Royan-Ouest", "text": "Kanton Royan-Ouest\n\nKanton Royan-Ouest je francouzský kanton v departementu Charente-Maritime v regionu Poitou-Charentes. Jeho střediskem je město Royan. Dělí se na 7 obcí.\n\n"}
{"id": "613144", "url": "https://cs.wikipedia.org/wiki?curid=613144", "title": "Horusická blata", "text": "Horusická blata\n\nHorusická blata jsou přírodní rezervace v okresech České Budějovice a Tábor. Nachází se v Třeboňské pánvi mezi vesnicemi Bošilec a Horusice, na území CHKO Třeboňsko. Zahrnuje západní zátoku Horusického rybníka a nivu Bukovského potoka, který do rybníka ústí. Důvodem ochrany jsou mezotrofní rašeliniště, rašelinné louky a litorální vegetace rybníka s významnou květenou a četnými druhy ptáků. Z rostlinných druhů zde patří k nejvýznamnějším kapradiník bažinný, pryskyřník velký, ostřice dvoumužná, bazanovec kytkokvětý, vachta trojlistá, všivec bahenní, prstnatec májový a bradáček vejčitý. Horusický rybník je jedním ze čtyř nejvýznamnějším shromaždišť vodních ptáků v době migrací na Třeboňsku (až deset tisíc jedinců). Hnízdí zde například čírka modrá, chřástal vodní, bekasina otavní, břehouš černoocasý či vodouš rudonohý.\n"}
{"id": "613156", "url": "https://cs.wikipedia.org/wiki?curid=613156", "title": "STS", "text": "STS\n\nZkratka STS může označovat:\n\n"}
{"id": "613167", "url": "https://cs.wikipedia.org/wiki?curid=613167", "title": "Třída Gal", "text": "Třída Gal\n\nTřída Gal (: גל) byla třída dieselelektrických útočných ponorek, postavených pro Izraelské vojenské námořnictvo britskou loděnicí Vickers. Britové ponorky stavěli z politických důvodů, jelikož se vlastně jednalo o vylepšené německé pobřežní ponorky typu \"206\". Ve službě je nahradila třída \"Dolphin\".\n\nTři ponorky třídy \"Gal\" byly objednány v roce 1972. Dokončeny byly loděnicí Vickers v Barrow in Furness v rozmezí let 1976–1977 a pojmenovány INS \"Gal\", INS \"Tanin\" a INS \"Rahav\". Ponorky ve službě nahradily zastaralé britské oceánské ponorky třídy \"T\", pocházející ještě z doby druhé světové války.\n\nOproti svému německému vzoru měly tyto ponorky o 100 tun větší výtlak. Byly vybaveny nejmodernější elektronikou, sonary a systémem řízení palby a i v pozdějších letech byly několikrát modernizovány. Jejich výzbroj tvořilo osm 533mm torpédometů, ze kterých mohla být odpalována torpéda či protilodní střely Sub-Harpoon (od roku 1983). Zásoba munice čítala 16 kusů. Pohonný systém tvořily dva dieselové motory MTU 12V493 TY60 a elektromotory AEG. Energii uchovávaly tři sady baterií. Nejvyšší rychlost pod hladinou byla 17 uzlů a na hladině 11 uzlů.\n\n"}
{"id": "613168", "url": "https://cs.wikipedia.org/wiki?curid=613168", "title": "Nachal Dalton", "text": "Nachal Dalton\n\nNachal Dalton (: נחל דלתון) je vádí v Horní Galileji, v severním Izraeli.\n\nZačíná v nadmořské výšce cca 800 metrů na okraji vesnice Dalton severně od města Safed. Směřuje pak k východu, míjí pahorek Har Šimchon a masiv Har Dalton, z jehož jižních svahů sem ústí vádí Nachal Evjatar, přičemž tvoří severní hranici lesního komplexu les Birija. Část údolí Nachal Dalton je zahrnuta do Přírodní rezervace Ja'arot Birija (שמורת יערות ביריה). Nachází se v ní mimo jiné skalní útesy o výšce 15 metrů využívané horolezci. Na dolním toku se údolí otevírá a zároveň prudce klesá. Zprava přijímá vádí Nachal Javnit, jež přitéká od horské vesnice Amuka. Nakonec zprava ústí do kaňonu vádí Nachal Chacor.\n\n"}
{"id": "613183", "url": "https://cs.wikipedia.org/wiki?curid=613183", "title": "Nachal Evjatar", "text": "Nachal Evjatar\n\nNachal Evjatar (: נחל אביתר) je vádí v Horní Galileji, v severním Izraeli.\n\nZačíná v nadmořské výšce necelých 800 metrů na okraji vesnice Dalton severně od města Safed. Steká pak ze svahů masivu Har Dalton, který dosahuje nadmořské výšky 874 metrů a má boční vrcholky Har Cadok (833 m n. m.) a Har Evjatar (826 m n. m.). Směřuje pak k jihu, přičemž se zařezává do okolního terénu. Z východu míjí pahorek Har Šimchon. Ústí pak zleva do vádí Nachal Dalton.\n\n"}
{"id": "613186", "url": "https://cs.wikipedia.org/wiki?curid=613186", "title": "Lötschberský železniční tunel", "text": "Lötschberský železniční tunel\n\nLötschberský železniční tunel (LT) leží asi 400 metrů nad novým Lötschberským tunelem. Nachází se ve švýcarských Alpách mezi obcemi Kandersteg (kanton Bern) a Goppenstein (kanton Wallis). Tunel v délce 14'612 m provozuje společnost BLS AG. Těleso tunelu je tvořeno jedním dvojkolejným tubusem a je vrcholovým tunelem Lötschberské dráhy mezi městy Spiez a Brig. Otevřen byl v roce 1913.\n\nLötschberské tunely (Lötschberský železniční tunel a Lötschberský úpatní tunel) jsou železniční tunely spojující kantony Bern a Wallis ve Švýcarsku.\n\nPrvní průzkum trasování tunelu byl zahájen 25. srpna 1906 a ukončen 8. září 1906. Průzkum se prováděl pomocí triangulace a byl několikrát opakován, aby byla vyloučena chyba měření i chyba lidského faktoru.\n\nStavební práce byly zahájeny 1. listopadu 1906 u Goppensteinu, na jižní straně tunelu. Stavba na severní straně byla zahájena o den později. Práce byly prováděny zprvu ručním kopáním, až 7. března 1907 na severní straně a 9. dubna 1907 na jižní straně bylo použito strojní vrtání masivu.\n\nStavba tunelu se neobešla bez potíží a katastrof.\n\nPrvní událostí, která se stala na povrchu, bylo smetení ubytovny stavitelů a dělníků lavinou v únoru 1908 v 19:45 hod. Tato událost si na místě vyžádala 12 mrtvých a 13. oběť zemřela 3. března v nemocnici v Brigu.\n\nDalší událost se odehrála 24. července 1908 při ražbě severní části tunelu. Při ražbě na 2,675 km došlo k průrazu do vrstvy sedimentů pod údolím Gasterntal. Ve 2:30 hod. po odstřelu byly vyrubané prostory tunelu zaplaveny 6.000-7.000 m³ bahna a kamení. Při tomto se na povrchu údolí Gasterntalu vytvořil trychtýř o průměru přibližně 30 m. Při nehodě zahynulo 26 pracovníků v mase řinoucího se bahna a kamení. Těla 24 obětí nebyla nikdy nalezena a zůstávají v opuštěné části tunelu. Následkem této události byla práce na severní straně tunelu přerušena a byla vytyčena nová osa tunelu, obcházející místo se sedimenty východním směrem od původního plánu. Katastrofu způsobil špatný odhad mocnosti a polohy sedimentační vrstvy, kdy se předpokládalo, že se nachází až o 100 m níže v údolí. Ze severní strany bylo místo katastrofy v tunelu na 1,436 km uzavřeno 10 m silnou zdí a ražba pokračovala jiným směrem.\n\nPo stabilizaci stavu na stavbě byly práce 15. února 1909 obnoveny. Obchvat kritického místa byl vytyčen na 1,203 km ze severní strany východním směrem a z jižní strany byla taktéž změněna osa tunelu. Při vytyčování nového směru tunelu paradoxně pomohl vzniklý kráter na povrchu, který posloužil jako zaměřovací bod další triangulace.\n\nOd 15. března 1911 se prováděla ražba odstřelem horniny. Při vzdálenosti 100 metrů, od 25. března, která byla mezi čely ražby, byly již vzájemně slyšet odstřely v druhém tunelu. 31. března 1911 ve 2 hodiny ráno byl proveden první průraz mezi jižní a severní stranou. Průraz byl oznamován výkřiky \"„Traforo, Traforo!“\" a důlní inženýři Moreau (z jižní strany) a Rothpletz (ze severní strany) si mohli skrz otvor podat ruce. K úplnému dokončení průrazu však zbývalo ještě 80 cm skály. Ve 3:50 hod. byl proveden poslední odstřel Lötschberského tunelu. 1. dubna 1911 byl průraz oslaven pracovníky v Goppensteinu a Kanderstegu. Další, oficiální slavnost se konala 14. března v Kanderstegu; zúčastnili se jí zástupci Spolkové rady, kantonální vlády v Bernu, diplomatického sboru z Francie, vedení BLS a stavební firmy EGL.\n\nTunel však nebyl ještě zdaleka dokončen a výkopové práce pokračovaly až do 31. března 1912. Elektrifikace tunelu byla dokončena až 3. června 1913, kdy byla stavba tunelu úplně ukončena.\n\n\n"}
{"id": "613188", "url": "https://cs.wikipedia.org/wiki?curid=613188", "title": "Har Ajelet", "text": "Har Ajelet\n\nHar Ajelet (: הר אילת) je hora o nadmořské výšce 444 metrů v Izraeli, v Horní Galileji.\n\nNachází se 3 kilometry západně od vesnice Ajelet ha-Šachar a cca 8 kilometrů severovýchodně od Safedu. má podobu odlesněného pahorku. Na jihu jej míjí hluboký kaňon vádí Nachal Chacor, které je na opačné straně lemováno masivem Har Dalton s nadmořskou výškou 874 metrů, který je tvořen několika samostatnými vrcholky. Kromě vlastního Har Dalton je to Har Cadok (833 metrů nad mořem) a Har Evjatar (826 metrů nad mořem) vysunutý nad hranu údolí. Na severní straně od pahorku spadá terén do údolí Nachal Marot, na východní strana klesá prudce do zemědělsky využívané příkopové propadliny u řeky Jordán.\n\n"}
{"id": "613192", "url": "https://cs.wikipedia.org/wiki?curid=613192", "title": "Universal Edition", "text": "Universal Edition\n\nUniversal Edition je hudební nakladatelství klasické hudby se sídlem ve Vídni. Bylo založeno roku 1901 s cílem dostat se na rakouský trh s hlavními klasickými hudebními díly, jež do té doby ovládala nakladatelství z Lipska. Společnost se brzy zařadila mezi nejvýznamnější hudební nakladatelství moderní hudby.\n\nRoku 1904 Universal Edition koupilo nakladatelství Aibl, čímž získalo práva na mnoho děl Richarda Strausse a Maxe Regera. V roce 1907 se ředitelem společnosti stal Emila Hertzka, jenž zaměřil nakladatelství i na současnou hudbu. Za Hertzky se tak Universal Edition podařilo dohodnout kontrakty s řadou významných skladatelů počátku 20. století: např. roku 1908 s Bélou Bartókem a Frederickem Deliusem, roku 1909 s Gustavem Mahlerem a Arnoldem Schoenbergem, roku 1910 s Antonem Webernem a Alexanderem Zemlinskym, roku 1912 s Karolem Szymanowskym, roku 1917 s Leošem Janáčkem a roku 1924 s Kurtem Weillem. Skrze spolupráci se Shoenbergem také vydalo mnoho děl Albana Berga.\n\n"}
{"id": "613195", "url": "https://cs.wikipedia.org/wiki?curid=613195", "title": "Gekon obrovský", "text": "Gekon obrovský\n\nGekon obrovský (\"Gekko gecko\") je ještěr z čeledi gekonovitých.\n\nDorůstá délky až 40 cm a dožívá se až 9 let. Má velkou hlavu a statné tělo, zbarvené světle hnědě až namodrale. Na tomto základním zbarvení se nacházejí modrobílé a oranžové skvrnky. Obývá Přední a Zadní Indii. Nejčastěji se vyskytuje na skalách, ale najdeme ho i ve městech na budovách. Tento noční plaz se ozývá silným hlasem, připomínající štěkot psa. Živí se hmyzem, menšími gekony, myšaty a drobným ptactvem. V přírodě klade samice dvakrát až třikrát do roka po dvou vejcích. Pohlavně dospívají až ve dvou letech.\n\nDo velkého terária je vhodné instalovat kusy korkové kůry (slouží jako úkryt). Denní teplotu by měla být udržována v rozmezí 25–30 °C s nočním poklesem na 20 °C. Samci jsou nesnášenliví a silně agresivní, proto je chován harémovým způsobem. V zajetí klade samice často po celý rok 1–3 vajíčka, která lepí na kůru, kameny i sklo terária. Při teplotě 27–30 °C trvá inkubace 130 dní, ale rozdíl se může pohybovat mezi 95–205 dny. Je vhodný pro začínající teraristy.\n\n"}
{"id": "613196", "url": "https://cs.wikipedia.org/wiki?curid=613196", "title": "Křížový odkaz", "text": "Křížový odkaz\n\nKřížový odkaz (zkratka \"Xref\", anglicky \"Cross-reference\") je dokument nebo jeho část, vnořená do jiného nebo jiných dokumentů. Vytvořit křížový odkaz nebo křížovou referenci znamená vytvořit takové spojení. Změna zdrojového dokumentu se pak promítá do všech zobrazení v dokumentech do kterých byl vložen.\nPrincip je podobný jako inline link (hotlinking) v HTML dokumentech, použitý pro vkládání obrázků. Obdobně lze propojit (vnořit) jakýkoliv jiný typ dokumentu (obrázek, text, výkres, zvuk,…)\n\nXrefy jsou velmi často využívány v CAD aplikacích, ale také v CMS (např. DITA)\n"}
{"id": "613201", "url": "https://cs.wikipedia.org/wiki?curid=613201", "title": "Nachal Marot", "text": "Nachal Marot\n\nNachal Marot (: נחל מרות) je vádí v Horní Galileji, v severním Izraeli.\n\nZačíná v nadmořské výšce přes 500 metrů, cca 2 kilometry jihovýchodně od Alma, v regionu cca 8 kilometrů severovýchodně od města Safed. Míjí pak archeologický areál bývalé starobylé synagogy. Jde o pozůstatky židovského sídla Marot zmiňovaného v káhirské genize. Připomíná ho také Flavius Iosephus ve svém popisu první židovské války jako opevněný opěrný bod židovských povstalců. Do roku 1948 tu potom stávala arabská vesnice Marus. Vádí pak směřuje k východu po severním okraji pahorku Har Ajelet. U vstupu do zemědělsky využívaného údolí při řece Jordán ústí západně od vesnice Sde Eli'ezer zprava do vádí Nachal Dišon.\n\n"}
{"id": "613205", "url": "https://cs.wikipedia.org/wiki?curid=613205", "title": "Ramat Alma", "text": "Ramat Alma\n\nRamat Alma (: רמת עלמה) je horský hřbet o nadmořské výšce 626 metrů v Izraeli, v Horní Galileji.\n\nNachází se necelé 2 kilometry severovýchodně od vesnice Alma a cca 10 kilometrů severoseverovýchodně od Safedu. Má podobu rozsáhlejšího částečně zalesněného návrší s několika vrcholky. Na jihu jej ohraničuje údolí vádí Nachal Kacijon, na severní straně teče Nachal Dišon.\n\n"}
{"id": "613209", "url": "https://cs.wikipedia.org/wiki?curid=613209", "title": "Filipp Sergejevič Okťabrskij", "text": "Filipp Sergejevič Okťabrskij\n\nFilipp Sergejevič Okťabrskij (rusky Филипп Сергеевич Октябрьский, pravé příjmení Ivanov) (23. října 1899 – 8. července 1969) byl sovětský námořní velitel a admirál, Hrdina Sovětského svazu.\n\nNarodil se ve vesnici Luškino, poblíž Tveru, jako Filipp Sergejevič Ivanov. V listopadu 1917 vstoupil do rudého námořnictva a sloužil u Baltského loďstva. V roce 1924 si změnil jméno na Okťabrskij. Od března 1939 do dubna 1943 a opět od března 1944 do listopadu 1948 byl velitelem Černomořského loďstva. V roce 1944 byl povýšen do admirálské hodnosti. Po válce se stal členem generálního štábu, velitelem všech námořních testovacích středisek a mezi léty 1957 až 1960 působil ve funkci ředitele Námořní akademie v Sevastopolu.\n\n\n\n\n"}
{"id": "613211", "url": "https://cs.wikipedia.org/wiki?curid=613211", "title": "Bärenreiter", "text": "Bärenreiter\n\nBärenreiter je hudební vydavatelství se sídlem v německém Kasselu. Založeno bylo Karlem Vötterlem v Augsburgu roku 1923.\n\nDalší pobočky vydavatelství jsou také v Basileji, Londýně, New Yorku a Praze.\n\n"}
{"id": "613215", "url": "https://cs.wikipedia.org/wiki?curid=613215", "title": "Seebenstein (hrad)", "text": "Seebenstein (hrad)\n\nHrad Seebenstein stojí v obci Seebenstein v okrese Neunkirchen v rakouské spolkové zemi Dolní Rakousy. Hrad sestává ze dvou hlavních částí: stará část se zaoblenou hradní věží a pustnoucí palác ze 13. a 14. století a druhá část, jádro výšinného hradu z 15. až 17. století. V paláci je významná sbírka zbraní, mariánská socha (asi od Veita Stosse, nebo dokonce od Tilmana Riemenschneidera a v rohu hradu je postavena kaple.\n\nHrad založil kolem roku 1045 Gottfried z Wels-Lambachů a asi roku 1049 přešel na Formbachy. Potom byl v držení Ithy z Fombach-Ratelnsbergů, kteří odtud odcestovali do Svaté země a už se nikdy nevrátili. Když Fombachové ve 12. století vymřeli, přešel hrad na Wildensteiny. V roce 1170 je poprvé nazýván „Kadolz von Seebenstein“.\n\nV následujících staletí změnil hrad vícekrát své majitele, mezi nimi byl také rod Lichtenštejnů (14. století), „Seebecků“ (1403–1432) a od 1432 Königsbergové. Poslední z nich stavěl dnešní hrad. V roce 1683 byl hrad neúspěšně obléhán Turky. V 17. století přešel hrad na Pergeny, kteří v údolí postavili nový zámek a hrad nechali chátrat.\n\nV roce 1790 si hrad pronajal Anton David Steiger (1755–1832) a založil zde spolek Spolek byl roku 1824 rozpuštěn a krátce nato koupil hrad Liechtenstein. Johann I. Josef z Lichtenštejna stavěl blízko ležící zříceninu hradu, poškozenou po tureckém vpádu.\n\nOd roku 1942 je hrad ve vlastnictví rodiny Nehammerů.\n\n\n\n"}
{"id": "613217", "url": "https://cs.wikipedia.org/wiki?curid=613217", "title": "Coffee County", "text": "Coffee County\n\nCoffee County je název tří okresů ve Spojených státech amerických:\n\n"}
{"id": "613218", "url": "https://cs.wikipedia.org/wiki?curid=613218", "title": "Colfax County", "text": "Colfax County\n\nColfax County je název dvou okresů ve Spojených státech amerických:\n"}
{"id": "613220", "url": "https://cs.wikipedia.org/wiki?curid=613220", "title": "Jacobo Árbenz Guzmán", "text": "Jacobo Árbenz Guzmán\n\nJacobo Árbenz Guzmán (14. září 1913, Quetzaltenango – 27. ledna 1971, Ciudad de México) byl plukovník a politik, který v letech 1944–1951 vykonával funkci ministra obrany a v letech 1951–1954 byl levicovým prezidentem Guatemaly, který se postavil proti panující bídě a zaostalosti země. 8 z 10 lidí v Guatemale v té době nemělo boty a 7 z 10 bylo negramotných. Árbenz sliboval indiánským bezzemkům půdu, aby nemuseli dál umírat hlady, vždyť v Guatemale 2% obyvatelstva vlastnilo 70% půdy. Své sliby také začal plnit. 17. 3. 1952 vyhlásil agrární reformy. Postihly ekonomická privilegia méně než 1000 vlastníků půdy, kteří ale vlastnili půlku země. Vyvlastnil 225 000 akrů neobdělané zemědělské půdy, z nichž část patřila americké United Fruit Company. Tato společnost tehdy měla monopolní postavení v guatemalském zemědělství. Americký státní tajemník USA John Foster Dulles byl shodou okolností akcionář a právní zástupce této firmy. Proto obvinil Arbenzovu vládu, že je komunistická a v březnu 1954 byl tento zvolený prezident svržen pučem vyvolaným Spojenými státy a nahrazen vojenskou juntou, vedenou plukovníkem Carlosem Castillem. Poté odcestoval do exilu. V roce 1955–56 strávil v politickém azylu několik měsíců i v Praze. Zemřel v exilu, v hlavním městě Mexika.\n\nV této době v Guatemale také žil a jeho vládu podporoval tehdy neznámý Ernesto Guevara, později známý jako Che Guevara.\n"}
{"id": "613230", "url": "https://cs.wikipedia.org/wiki?curid=613230", "title": "Třída Valour", "text": "Třída Valour\n\nTřída Valour (jinak též třída Amatola) je lodní třída fregat jihoafrického námořnictva, patřící svou konstrukcí do německé rodiny válečných lodí typu MEKO, produkovaných loděnicí Blohm + Voss. V této typové řadě je třída \"Valour\" označena MEKO A-200SAN. Třída se skládá ze čtyř jednotek zařazených do služby v letech 2006–2007.\n\nJednotky \"Amatola\" a \"Spioenkop\" postavila loděnice Blohm + Voss v Hamburku, zatímco jednotky \"Isandlwana\" a \"Mendi\" postavila loděnice Howaldtswerke-Deutsche Werft v Kielu. Jednotlivé fregaty vstoupily do služby v letech 2006–2007.\n\nJednotky třídy \"Valour\":\n\nV konstrukci fregat jsou využity prvky technologií stealth. Mnoho součástí výzbroje a elektroniky jsou výrobky jihoafrických firem.\n\nNa přídi se nachází dělová věž s jedním 76mm kanónem OTO Melara. Za ní se nachází dvě osminásobná vertikální vypouštěcí sila jihoafrických protiletadlových řízených střel Umkhonto s dosahem 12 km. Protilodní výzbroj je umístěna uprostřed nástavby. Tvoří ji dva čtyřnásobné kontejnery francouzských protilodních střel MM40 Exocet Block 2 s dosahem 70 km. Na zádi se nachází přistávací plocha a hangár pro jeden protiponorkový vrtulník AgustaWestland SuperLynx 300. Na střeše hangáru je umístěna dělová věž s 35mm dvojkanónem Denel 35DPG a po jeho stranách jsou dva dvojhlavňové 324mm protiponorkové torpédomety.\n\nPohonný systém je koncepce CODAG WARP, kombinující lodní šrouby s vodní tryskou (Water jet And Refined Propeller). Dva diesely MTU 16V 1163 TB 93 roztáčejí dvojici lodních šroubů, přičemž v bojové situaci fregatu ještě pohání pomocí vodních trysek jedna plynová turbína General Electric LM2500. Nejvyšší rychlost přesahuje 27 uzlů.\n\n"}
{"id": "613233", "url": "https://cs.wikipedia.org/wiki?curid=613233", "title": "Breitkopf &amp; Härtel", "text": "Breitkopf &amp; Härtel\n\nBreitkopf & Härtel je hudební vydavatelství se sídlem ve Wiesbadenu, Paříži a Lipsku. Pod vydavatelství patří také \"Deutscher Verlag für Musik\" (Německé vydavatelství pro hudbu). V roce 2000 převzali Breitkopf & Härtel také vydavatelství \"Musica Rara\" sídlící ve francouzském Monteux. Od roku 2011 patří k této společnosti rovněž Nepomuk Verlag ze švýcarské Basileje.\n\n"}
{"id": "613236", "url": "https://cs.wikipedia.org/wiki?curid=613236", "title": "Euro Hockey Tour 2010/2011", "text": "Euro Hockey Tour 2010/2011\n\nEuro Hockey Tour 2010/2011 byl 15. ročník hokejových turnajů Euro Hockey Tour.\n\nTurnaj se hrál od 11. do 14. listopadu 2010.\n\nVítěz: Finská hokejová reprezentace\n\nTurnaj se hrál od 16. do 19. prosince 2010.\n\nVítěz: Ruská hokejová reprezentace\n\nTurnaj se hrál od 10. do 13. února 2011.\n\nVítěz: Švédská hokejová reprezentace\n\nTurnaj se hrál od 21. do 24. dubna 2011.\n\nVítěz Česká hokejová reprezentace.\n"}
{"id": "613254", "url": "https://cs.wikipedia.org/wiki?curid=613254", "title": "Arrondissement Jonzac", "text": "Arrondissement Jonzac\n\nArrondissement Jonzac je francouzský arrondissement ležící v departementu Charente-Maritime v regionu Poitou-Charentes. Člení se dále na 7 kantonů a 114 obcí.\n\n"}
{"id": "613255", "url": "https://cs.wikipedia.org/wiki?curid=613255", "title": "Zdeněk Eichenmann", "text": "Zdeněk Eichenmann\n\nZdeněk Eichenmann (29. března 1967, Kladno) je bývalý lední hokejista, hráč kladenského hokeje.\n\nMomentálně je trenérem rakouského týmu EC Virgen, s kterým v sezoně 2017/2018 vyhrál korutanskou ligu.\n\nLední hokej začal hrát od brzkého mládí, začal již v roce 1974. Celou svoji mládežnickou kariéru prožil v mužstvech PZ Kladno a HC Kladno. Na soupisce kladenského seniorského mužstva pak byl od sezony 1984.\nPo dobu své základní vojenské služby (1987 - 1989) hrál hokej za Duklu Trenčín. V týmu se sešel s hráči jako je Vladimír Růžička st., Dušan Gregor, Robert Kron, Zdeno Cíger, Jaromír Látal, Jiří Látal, Ladislav Blažek, Jiří Hamal a další. Po ukončení vojenské služby se vrátil do mužstva Hc Poldi Kladno.\n\nV sezonách 1990/1991 a 1991/1992 se poprvé ujal role kapitána v Kladně, poté však přestoupil do HC Olomouc. A právě s tímto mužstvem slavil v sezoně 1993/94, tedy v první sezoně samostatné české extraligy, mistrovský titul. V Olomouci vydržel ještě následující dvě sezony, tedy sezonu 94/95 a 95/96, v obou těchto sezonách byl na Hané kapitánem. \n\nPoté se vrátil opět do Kladna, kde v sezoně 1996/1997 působil jako kapitán a zářil jako střední útočník v tehdy elitní formaci Eichnmann-Eiselt-Svoboda. Mužstvo pod vedením Jana Novotného a Lubomíra Bauera skončilo 6. místě, což bylo vzhledem k mladému a převážně nezkušenému kádru velice nečekané, dokonce to bylo na dlouhou dobu nejlepší umístění Kladna v extralize.\n\nV následující sezoně však Kladno ztratilo finančního partnera POLDI SONP, který zkrachoval. Tím se tým ještě více oslabil a v počátku sezony s97/98 se mu vůbec nedařilo. Jan Novotný se snažil všemožně řešit krizovou situaci, dokonce roztrhl Eichenmannovu formaci a v zájmu nového impulsu jmenoval kapitánem dalšího kladenského odchovance Josefa Zajíce. Kladno však 18 zápasů v řadě nebodovalo, což znamenalo pád na poslední příčku tabulky. Vedení zareagovalo a Jan Novotný byl odvolán. Novým trenérem se stal zkušený Zdeněk Šindler, který dal první pětku opět dohromady a znovu jmenoval kapitánem Zdeňka Eichenmanna. A právě jejich formace a zkušenosti trenéra Zdeňka Šindlera nejvíce přispěly k záchraně Kladna v extralize. \n\nPřed sezonou 1998/99 však odešel útočník Václav Eiselt, tím se nejvíce prosperující formace rozpadla definitivně. Kladno nezačalo špatně, v září pak vážně onemocněl trenér Zdeněk Šindler, týmu se dočasně ujal Otakar Vejvoda (starší). Trvající zdravotní problémy pak Šindlera přiměli k rezignaci na funkci hlavního trenéra, u mužstva tak zůstal právě Otakar Vejvoda st., kterého však vedení hned v následující sezoně odvolalo a nahradilo Eduardem Novákem. V obou těchto sezonách však Kladno převážnou část sezony obsazovalo poslední příčku tabulky a vždy v poslední chvíli uniklo baráži.\n\nZdeněk Eichenmann vydržel v potápějícím se Kladně do konce sezony 1999/2000. Mužstvo bylo v krizi, z toho pramenili neshody hráčů s trenéry a vedením, nakonec i neshody přímo mezi hráči. Ty pak pravděpodobně stály za odchodem Zdeňka Eichenmanna z Kladna. Nutno podotknout, že se tak pro něj stalo právě včas - v následujícím ročníku Kladno sestoupilo z nejvyšší soutěže. \n\nZdeněk se po ukončení kariéry v Kladně vydal do zahraničí. \n\nV sezoně 2000/01 a 2001/02 hrál za EV Regensburg, se kterým v prvním roce postoupil do 2. nejvyšší německé soutěže. Sešel se zde i s kladenským Davidem Čermákem a legendou českého hokeje Jiřím Lálou. Podstatnou část jeho působení v Regensburgu nastupoval pod původně českým trenérem Jiřím Ehrenbergerem. \n\nNásledně hrál 2 roky ve finském Hocky Kajany. Sezonu 2004/2005 započal v Berouně, poté odešel do německého FC Halle. V sezoně 2005/2006 a 2006/2007 hrál za HC Řisuty. Aktivní kariéru zakončil čtyřletým působením v Rakousku, kde oblékal dres alpského Hubenu, hrál zde do konce sezony 2009/2010.\n\nOd sezony 2011/12 se pak v Rakousku přesunul k práci trenéra, vede HC Virgen. V sezoně 2017/2018 s týmem vyhrál rakouskou korutanskou ligu. \n\nAni v současnosti však na hokej nezanevřel. Pravidelně se objevuje v českém výběru OLD BOYS FROM CZECH REPUBLIK. Hraje zde po boku takových velikánů jako je Milan Nový, Vladimír Kameš, Drahomír Kadlec, Jan Neliba a mnoho dalších skvělých hokejistů. Tento výběr trénuje Jan Havel.\n\nZdeněk Eichenmann je bezesporu kladenským srdcařem. Za Kladno odehrál podstatnou část své hokejové kariéry, celkem v dresu paní Poldi sehrál 567 utkání a vstřelil 151 branek.\n\n\nhttp://www.vasekladno.cz/sport/ledni-hokej/7867-zdenkuv-ec-virgen-je-mistrem\n"}
{"id": "613256", "url": "https://cs.wikipedia.org/wiki?curid=613256", "title": "Comanche County", "text": "Comanche County\n\nComanche County je název tří okresů ve Spojených státech amerických:\n"}
{"id": "613257", "url": "https://cs.wikipedia.org/wiki?curid=613257", "title": "Nachal Kacijon", "text": "Nachal Kacijon\n\nNachal Kacijon (: נחל קציון) je vádí v Horní Galileji, v severním Izraeli.\n\nZačíná v nadmořské výšce přes 500 metrů, nedaleko východního okraje vesnice Alma, v regionu cca 9 kilometrů severoseverovýchodně od města Safed. Stéká z jižních svahů hřebene Ramat Alma. Směřuje k východu, přičemž míjí archeologický areál \"Churvat Kacijon\" (חרבת קציון), doložený jako židovské sídlo v Talmudu. Nacházejí se tu dvě pohřební jeskyně a zbytky stavby z římského období identifikované některými vědci jako synagoga. Na místě později stávala arabská vesnice. Vádí pak ústí zprava do vádí Nachal Dišon.\n\nVádí je spolu s navazujícím Nachal Dišon turisticky využíváno. Vede podél něj značená trasa o délce cca 8 kilometrů, využívaná především v zimním a jarním období, kdy tudy protéká voda. Trasa představuje ekosystém zemědělsky využívané krajiny s občasnými sady a plochami původních lesních porostů středomořského typu.\n\n\n"}
{"id": "613258", "url": "https://cs.wikipedia.org/wiki?curid=613258", "title": "Coos County", "text": "Coos County\n\nCoos County je název dvou okresů ve Spojených státech amerických:\n"}
{"id": "613260", "url": "https://cs.wikipedia.org/wiki?curid=613260", "title": "Maurice Godin", "text": "Maurice Godin\n\nMaurice Godin (* 28. únor 1966, Toronto, Kanada) je americký herec, narozený v Kanadě.\n\nVyrůstal v Kanadě, kde se zpočátku věnoval především divadelnímu herectví. Herectví se učil na Ryerson Theatre School a vystupoval na několika známých festivalech, ke kterým patří \"Shaw Festival\" nebo \"Stratford Shakespearean Festival\".\n\nZahrál si v takových divadelních hrách, ke kterým patří i \"Romeo & Julie\", \"Tři mušketýři\" nebo \"Jana Eyrová\".\n\nKromě toho se objevuje i v seriálech a filmech. K těm známějším určitě patří seriály \"Život s Rogerem\", \"Perné dny\" či \"Dr. House\" a také filmy \"Plnou parou vzad!\", \"Dvojchyba\" nebo \"Tam, kde je srdce\".\n\nDvakrát byl nominován na cenu Gemini Awards. V roce 1992 za seriál \"E.N.G.\" a v roce 1995 za kráktý film \"Just for fun\".\n"}
{"id": "613261", "url": "https://cs.wikipedia.org/wiki?curid=613261", "title": "Člověk (rozcestník)", "text": "Člověk (rozcestník)\n\nČlověk může označovat:\n"}
{"id": "613262", "url": "https://cs.wikipedia.org/wiki?curid=613262", "title": "Arrondissement Saintes", "text": "Arrondissement Saintes\n\nArrondissement Saintes je francouzský arrondissement ležící v departementu Charente-Maritime v regionu Poitou-Charentes. Člení se dále na 9 kantonů a 107 obcí.\n\n"}
{"id": "613264", "url": "https://cs.wikipedia.org/wiki?curid=613264", "title": "Har Rejchan", "text": "Har Rejchan\n\nHar Rejchan (: הר ריחן) je hora o nadmořské výšce 708 metrů v Izraeli, v Horní Galileji.\n\nNachází se cca 1 kilometr severoseverozápadně od vesnice Richanija a cca 10 kilometrů severně od Safedu. Má podobu částečně zalesněného návrší, které vystupuje nad rovinatý terén v okolí vesnice Alma. Na západní a severní straně jej ohraničuje údolí vádí Nachal Dišon, do kterého na jihozápadní straně kopce ústí další menší vádí. Na severovýchodní straně sousedí s Har Rejchan další výrazné návrší - Har Almon (728 m n. m.), které odděluje krátké ale hluboké vádí Nachal Almon.\n\n"}
{"id": "613275", "url": "https://cs.wikipedia.org/wiki?curid=613275", "title": "Har Almon", "text": "Har Almon\n\nHar Almon (: הר עלמון) je hora o nadmořské výšce 728 metrů v Izraeli, v Horní Galileji.\n\nNachází se necelé 2 kilometry severně od vesnice Richanija a cca 11 kilometrů severně od Safedu. Má podobu částečně zalesněného návrší, které vystupuje nad rovinatý terén v okolí vesnice Alma. Na západní a severní straně jej ohraničuje údolí vádí Nachal Dišon. Na jihozápadní straně sousedí s Har Almon další výrazné návrší - Har Rejchan (708 m n. m.), které odděluje krátké ale hluboké vádí Nachal Almon\n\n"}
{"id": "613278", "url": "https://cs.wikipedia.org/wiki?curid=613278", "title": "Scott Foley", "text": "Scott Foley\n\nScott Kellerman Foley (* 15. července 1972 Kansas City, USA) je americký herec.\n\nNarodil se v Kansasu jako nejstarší ze tří dětí Hugha a Connie Foleyových. Otec pracoval v mezinárodní bance, a tak díky němu celá rodina bydlela v různých zemích. Když byl Scott ještě mladý chlapec, jeho matka zemřela.\n\nVystudoval Clayton High School.\n\nV USA se proslul především jako seriálový herec, který hlavní role vytvořil v seriálech \"Dawsonův svět\", \"Felicity\" a \"A.U.S.A.\". Vidět jsme jej mohli také v epizodních rolích seriálů \"Dr. House\" nebo \"Jednotka zvláštního určení\".\n\nZahrál si i v několika filmech, z nichž ty nejznámější mohou být \"Vřískot 3\", \"Hlubina\" nebo \"Yellowstone v plamenech\".\n\nMezi lety 1999 a 2002 byl pětkrát nominován v různých kategoriích na Teen Choice Award, žádnou však nezískal. Čtyři z nich byly za seriál \"Felicity\", jedna za film \"Vřískot 3\".\n\nOd roku 2000 do roku 2003 byl ženatý s herečkou Jennifer Garner. V roce 2007 si vzal herečku polského původu Mariku Domińczyk, jejíž sestra Dagmara Domińczyk – také herečka – je ženou dalšího amerického herce, Patricka Wilsona. Spolu mají dceru Malinu a syny Kellera a Konrada (narození dne 13. listopadu 2014). \n\n"}
{"id": "613293", "url": "https://cs.wikipedia.org/wiki?curid=613293", "title": "Veronika Bortelová", "text": "Veronika Bortelová\n\nVeronika Bortelová (* 11. června 1978 Praha) je česká basketbalistka hrající na pozici rozehrávače. Dlouho dobu hrála v USK Praha, odkud v roce 2006 odešla do polského týmu CCC Polkowice. Sezónu 2008/2009 odehrála v bulharském klubu Dunav Econt Ruse, poté se ovšem vrátila zpět do Polkowic. V říjnu 2010 přestoupila do Energy Toruň. V ročníku 2011/2012 absolvovala mateřskou pauzu a před sezónou 2012/2013 se vrátila do české nejvyšší soutěže, kde obléká dres pražského týmu DSK Basketball.\n\nS českou reprezentací odehrála mistrovství Evropy v roce 2001, kde tým skončil na 9. místě. V následujících devíti letech nebyla na reprezentační turnaje nominována, svůj návrat si ale odbyla na domácím mistrovství světa 2010, kde české hráčky vybojovaly stříbrné medaile. V roce 2011 se také zúčastnila mistrovství Evropy v Polsku, kde český tým skončil na čtvrtém místě.\n\nBortelová měří 169 cm a na MS 2010 nosila dres s číslem 6. Po Haně Horákové převzala v české reprezentaci kapitánskou funkci. První velký turnaj v této roli odehrála na Mistrovství Evropy 2013. Na MS 2014 ji s „kapitánskou páskou“ nahradila Eva Vítečková.\n\n"}
{"id": "613302", "url": "https://cs.wikipedia.org/wiki?curid=613302", "title": "Vymyšlenská pěšina", "text": "Vymyšlenská pěšina\n\nPřírodní rezervace Vymyšlenská pěšina byla vyhlášena roku 1989 a nachází u vesnice Mokrsko v katastrálním území Prostřední Lhota obce Chotilsko v okrese Příbram. Důvodem ochrany jsou skalnaté svahy s mozaikou lesních typů středního Povltaví.\n\n"}
{"id": "613305", "url": "https://cs.wikipedia.org/wiki?curid=613305", "title": "Kanton Mirambeau", "text": "Kanton Mirambeau\n\nKanton Mirambeau je francouzský kanton v departementu Charente-Maritime v regionu Poitou-Charentes. Jeho střediskem je město Mirambeau. Dělí se na 19 obcí.\n\n"}
