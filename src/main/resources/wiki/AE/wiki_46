{"id": "645616", "url": "https://cs.wikipedia.org/wiki?curid=645616", "title": "Mayská civilizace", "text": "Mayská civilizace\n\nPojmem Mayská civilizace (cca 2500 př. n. l. – 1520/1697 n. l.) se nepřesně rozumí území takzvané \"Mayské říše\" (spíše mozaika permanentně mezi sebou válčících městských států, nikdy však jednotný stát) a zároveň oblasti osídlené početnými mayskými národy, které se rozprostíraly na celém poloostrově Yucatán a protilehlém území až po Tichý oceán, tedy přesněji v celé dnešní Guatemale, celém dnešním Belize, severozápadním Hondurasu, v mexických státech Yucatán, Quintana Roo, Campeche, Chiapas a na východě mexického státu Tabasco.\n\nToto území je součástí Mezoameriky. Z více důvodů se dělí na tři/čtyři velmi odlišné oblasti (od severu na jih):\n\nObraz Mayů a jejich dějin se v posledních letech značně změnil, co v neposlední řadě souvisí se skutečností, že jejich komplikované písmo se postupně daří rozluštit až od posledních desetiletí 20. století, čili až v posledních letech jsme schopni rozumět jejich textům. Na přelomu tisíciletí bylo rozluštěno asi 85 % mayských hieroglyfů.\n\nDějiny Mayů dělíme na období:\n\nO prvních Mayích můžeme podle posledního výzkumu mluvit už asi od roku 6000 př. n. l., kdy po ustoupení ledovce byli nuceni lovci na Yucatánu sestoupit do nížin. Důkazy o prvních zemědělcích máme ale až z roku 2500 př.n.l. Většina nálezů ale pochází až z období po roce 1500 př. n. l. Mayové po dobu celých svých dějin pěstovali zejména kukuřici. Pozdní zvýšená závislost na kukuřici mohla přispět k pádu civilizace.\nNěkdy ve středním předklasickém období převzali Mayové od Olméků systém hierarchické společnosti vedené králi a šlechtici. Nížinní Mayové vytvořili kmenové konfederace, zatímco Mayové ve vysočinách se podrobovali nadřízeným králům nebo náčelníkům. V nížinách se králové objevili až od pozdního předklasického období (první zmínka je v hrobce ve městě Kʼo z let 350–300 př.n.l.), král se tehdy nazýval ajaw (ve staré ortografii ahau).\n\nPodobně jako mnohé jiné civilizace, ani mayská společnost nikdy netvořila jednotnou říši, ale v klasickém období k tomu měla blízko, protože v nížinách existovala dvě velká království – Tikalské a Calakmulské. Mayská nížinná civilizace klasického období dosáhla v každém ohledu nejvyšší kulturní úrovně ze všech známých kultur předkolumbovské Ameriky. Budovala se města s nádvořími na náboženské obřady, chrámy, paláci, či hřišti na míčové hry. Město se chápalo spíše jako kultové středisko než jako místo na bydlení. Mayské chrámy, stavěné jako mohutné stupňovité kamenné stavby, bývají pro svou podobnost s egyptskými pyramidami nazývány chrámové pyramidy. Na náboženské obřady se využívaly i jeskyně, sloužící jako poutní místa, ve kterých se měla uskutečňovat střetnutí s duchy. Lidské oběti nebyly zřídkavé.\n\nV klasickém období se mayská společnost členila na vládnoucí vrstvu (vládce, šlechtu, jejich rodinu s jejich družinou a dvořany) a kněze, střední vrstvu (jako dnes – specialisté, řemeslníci, manažeři a úředníci; vlivní lidé z této vrstvy se dostali i do vládnoucí vrstvy), bojovníky, otroky (výlučně zajatí nepřátelští vojáci) a ostatní. Společenské vrstvy se podobaly odděleným kastám. Kněží byli často současně vládci a naopak. Hospodářský základ tvořilo zemědělství, zejména pěstování kukuřice. Jako platidlo se používaly kakaové boby. Už v klasickém období byla civilizace silně válečnická.\nV porovnání s imperiální kulturou Inků si vyspělá mayská zaslouží označení intelektuální, přičemž přinejmenším písmo a kalendář pravděpodobně zdědili od Olméků. Za zmínku už jen stojí jejich základní intelektuální výdobytky:\n\nNa rozdíl od Egypta, starověké Indie, Řecka či Mezopotámie, které vznikaly na územích, kde se daří zemědělským plodinám (v místech s příznivým klimatem, s vhodnými vodohospodářskými poměry), Yucatán je spíše opakem podobného ideálu. Navzdory tomu je pozoruhodné, že civilizace s natolik primitivními materiály, hospodářskými a ekonomickými základy v klimaticky nevhodné oblasti dosáhla natolik výjimečných intelektuálních úspěchů.\n\nVrchol mayská kultura dosahuje po roku 800. Poté postupně došlo z dodnes sporných příčin k opuštění míst v jižních nížinách, čím tzv. klasické období skončilo. Mayové jižních nížin se změnili na primitivní pěstitele kukuřice, Mayové severních nížin se dostali pod vliv Toltéků (což znamenalo např. vzrůst obětování lidí) a později se rozpadli na hodně (ne nevyspělých) samostatných států. Mayové ve vysočinách se změnili v agresivní bojovníky.\n\nV takové situaci přišli okolo roku 1520 první španělští dobyvatelé, kteří okolo roku 1550 dobyli většinu mayského území (Petén až roku 1697). Dobývání jim trvalo poměrně dlouho, protože zejména severní Mayové byli ještě stále velmi vyspělí.\n\nMayové žili v území bohatém na vegetaci. Proces růstu potravy představuje proces obnovení světa rostlin a při zacházení s rostlinami dochází k zacházení se silami a mocemi světa. Pro vegetaci a symboliku spojenou s ní hrají důležitou roli bohové Itzamna, Ah K’in, Hunab Ku. Země je chápána dvěma způsoby: jako čtverec pole kukuřice nebo kruh jako želva plovoucí na vodě. Dále je svět rozdělen na 4 světové strany. Vertikálně je země rozdělena na 3 patra a 13 vrstev. V některých knihách jsou zmíněny mýty o konci světa a jeho následné obnově. Celkově mayské náboženství pracovalo s cyklickým časem, kdy se čas pohybuje v kruzích a ne od začátku do konce. Stvoření světa je neustálým procesem zasévání a úsvitu života. Strom světa spojuje tři patra světa – podsvětí, prostřední svět a nebe. V podsvětí měl kořeny, v prostředním světě kmen a v nebesích korunu s větvemi. Představuje vesmírnou osu, po níž se pohybují duše zemřelých. Slunce je také významným symbolem, a to symbolem řádu, vertikálnosti, tepla, světla, mužské energie, věku a obnovy. Je posvátnou energií zajišťující obnovu.\n\nV každém individuu existuje několik duší, například stín, dech, krev a kost. Ztráta duše vede k specifické nemoci. Dále existují esence, což jsou zvířata nebo přírodní události spojené s danou osobou, které ho chrání. Vladař (Mah K’in nebo ajaw) představuje střed všeho na zemi i na nebesích. Měl neomezenou moc ve všech oblastech lidského života (náboženské obřady, obchod, zemědělství, umění a řemesla). Spojuje pozemský svět s nadpřirozeným světem bohů a umožňuje komunikaci mezi nimi. Nosil zdobené pásy, náprsenky, nákolenky, náramky a obrovské čelenky zoomorfních tvarů, které symbolizovaly božstva. Předci jsou stále přítomnou silou na tomto světě. Často jsou přiřazeni k specifickým místům, jako například horám. Existuje zde také kult hrdinů, ke kterým se lze modlit a které lze uctívat. Mayské náboženství je polyteistické. Bohové jsou zde spojeni s přírodními úkazy. Máme zde bohy slunce, měsíce, počasí, plodin, ale také bohy smrti, manželství a obchodu. Další nadpřirozené bytosti jsou zvířecí lidé. Zvířecí lidé jsou bytosti zastávající určitou sociální roli (léčitelé, soudci, spisovatelé, hudebníci). Existují zde také různé škodolibé příšery a démoni, nebo tvorové pomocníci, jako trpaslíci a golemové.\n\nKosmický řád prostupuje všechny roviny a dimenze a světa a pro zachování společnosti je nutné její připodobnění ke kosmickému řádu. Rituály probíhaly v závislosti na spletitém systému kalendářů. Města byla stavěna v souladu s kosmickými tělesy a jevy. Například mohly být 3 budovy umístěné vůči jedné tak, aby ukazovaly roční dobu. Pokud slunce vycházelo nad první, byl letní slunovrat a pokud vycházelo nad třetí, byl zimní slunovrat. Pokud vycházelo nad prostřední, byla rovnodennost. Další významnou roli hraje v mayském náboženství Xibalba, neboli podsvětí. Nebyl to ucelený koncept posmrtného života. Některá společenství věřila, že lidé doprovázejí svého mrtvého krále do Xibalby, kterou prochází. Tam se vladaři dostávají po smrti. Zde čelí množství nástrah – pokud je překonají, dostanou se na nebesa. Jiní převzali model pekla a nebe.\n\nTa probíhá na principu proměny v zvíře. Jedná se o podobný princip jako u vlkodlaků.\n\nVztah Mayů s bohy funguje na principu vzájemnosti – bohové pečují o lidi a lidé o ně. Bohové svoji přízeň vyjadřují pomocí úrody, deště nebo slunečního svitu. Lidé o ně pečují pomocí uctívání bohů a obnovování jejich síly. To se dělo pomocí různých obřadů, např. obřadů prolévání krve. Mayská krajina je rituální topografií, kde jsou památky jako hory, studny a jeskyně přiděleny specifickým předkům a božstvům. Dary slouží pro obnovu vztahu s druhým světem a jejich množství, příprava a aranžmá se řídí striktními pravidly.\n\nTradičně nabízené byli kukuřičné chleby, kukuřice, nápoje z kakaa, med, květiny, gumové figury a cigarety. Tyto dary také mohli být skladovány a zakopány pod architekturou – podlahami, památníky a oltáři. Tradičně se obětují krocani, ale před příchodem Španělů se obětovali jeleni, psi, ryby a na zvláštní příležitosti (vstup nového panovníka na trůn, sucho, závažná nemoc panovníka) se obětovali lidé, a to dospělí i děti. Kanibalismus byl velmi vzácný. Rituální prolévání krve bylo součástí každodenních veřejných rituálů a hrálo klíčovou roli v obětní činnosti vyšších vrstev. Tradičně doprovázelo svěcení budov, zrození dětí, svatební obřady, veškeré politické dění, kalendářní mezníky a rituály životního cyklu. Provádělo se krvácením z stehna, jazyka nebo genitálií. Zvláštním typem prolévání krve byly obřady spojené s vladařem. Například při nástupu vladaře na trůn se prolitím krve otevřela cesta nadpřirozeným silám a předkům do světa lidí. Dalším případem bylo krvácení z genitálií, kdy si panovník snažil navodit vize a spojit se s bohy. Zároveň se jednalo o spojení mužské podstaty se ženskou, kdy se vladař stával matkou opatrovatelkou. Tradiční Mayové měli své vlastní náboženské funkcionáře, často hierarchicky organizované a pověřené povinností modlit se a obětovat za rodinu, místní skupiny nebo celou komunitu. Důležitější rituály předcházela očista. Ta se konala různými způsoby, například půstem, sexuální abstinencí nebo koupáním. Součástí náboženského života je také pouť a hostina. Ta se děla dnes i dříve. Dříve byla sponzorována bohatými a sloužily k redistribuci jídla a pití. Dále upevňuje komunitu jak mezi lidmi a bohy, tak mezi lidmi navzájem.\n\nŽivotní cyklus – rituály spojené s narozením, dospíváním, svatbou a smrtí.\n\nZdraví – rituály soustředěné na léčení pomocí navrácení ztracené duše nebo části duše zpátky do těla.\n\nPočasí – rituály přivolání deště, uvěznění větru nebo zapečetění zimy.\n\nZemědělství – rituály spojené s zasetím a sklizením kukuřice.\n\nDalšími příležitostmi byli oslavy lovu, získání teritoria, události spojené s vládcem a uctívání předků.\n\nJako zdroje sloužily 3 autentické knihy hieroglyfů: Drážďanský kodex, Madridský kodex a Pařížský kodex. Dále máme zdroje od samotných kolonizátorů, z nichž nejvýznamnější jsou Popol Vuh, Knihy Chilama Balama a Letopisy Cakchiquelů. Zbytek zdrojů tvoří vykopávky či antropologické studie. \n\nVšechny duchovní, ale i materiální úspěchy Mayů se zakládaly na originální a přitom jednoduché číselné soustavě. Její základ tvořilo dvacet číslic, včetně nuly (starověké kultury nulu většinou neznaly). Znalosti nuly a matematických operací s ní spojených se připisuje velká důležitost. Ukazují na neobvyklou intelektuální vyspělost národa.\n\nPraktičnost a využitelnost mayského způsobu zápisu čísel je porovnatelná s arabskou soustavou, která je dnes ve světe nejvíce rozšířená. Mayově však v tomto směru překonali sami sebe. Používali totiž i druhý, paralelní matematický aparát, založený na deseti základních číslicích. Pro praktické účely se však více využívala dvacítková soustava, na které se zakládal i mayský kalendář.\n\n\n"}
{"id": "645623", "url": "https://cs.wikipedia.org/wiki?curid=645623", "title": "Oscar Swahn", "text": "Oscar Swahn\n\nOscar Swahn (20. října 1847 Tanum − 1. května 1927 Stockholm) byl švédský sportovní střelec, který se ve věku 60 let a 263 dnů stal druhým nejstarším olympijským vítězem v individuálním závodě, ve věku 64 let a 257 dnů se stal nejstarším olympijským vítězem vůbec a ve věku 72 let a 279 dnů se stal i nejstarším olympijským medailistou. Jeho syn Alfred Swahn byl rovněž úspěšným sportovním střelcem a olympijským vítězem.\n\n9. července 1908\n9. - 10. července 1908\n10. července 1908\n\nZávodu se zúčastnily pouze 2 družstva.\n\n29. června - 1. července 1912\n3. července 1912\n2. - 4. července 1912\n4. července 1912\n26. července 1920\n26. července 1920\n27. července 1920\n\n"}
{"id": "645624", "url": "https://cs.wikipedia.org/wiki?curid=645624", "title": "Menachem Ben Sason", "text": "Menachem Ben Sason\n\nMenachem Ben Sason (: מנחם בן-ששון, přepisováno též Menachem Ben Sasson) je izraelský politik a bývalý poslanec Knesetu za stranu Kadima.\n\nNarodil se 7. července 1951 v Jeruzalému. Vysokoškolské vzdělání bakalářského typu v oboru historie a filozofie stejně jako doktorát v oboru dějiny židovského národa v islámských zemích získal na Hebrejské univerzitě. Postdoktorské studium absolvoval na Univerzitě v Cambridgi. Sloužil v izraelské armádě, v jednotkách nachal v kibucu Ejn Curim a v dělostřeleckých jednotkách.\n\nV letech 1997-2001 byl rektorem Hebrejské univerzity, předsedal institutu Jad Ben Cvi, zasedal ve správní radě památníku Jad vašem. Byl předsedou Světové unie židovských studií.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Kadima. Ve volebním období 2006-2009 zastával mimo jiné funkci člena finančního výboru, výboru pro ústavu, právo a spravedlnost (tomu i předsedal), výboru House Committee a výboru pro vědu a technologie. Byl předsedou vyšetřovací komise pro odposlechy a členem vyšetřovací komise pro integraci arabských zaměstnanců do veřejného sektoru.\n\n"}
{"id": "645629", "url": "https://cs.wikipedia.org/wiki?curid=645629", "title": "Polykormon", "text": "Polykormon\n\nPolykormon je růstová forma rostlin s několika oddělenými nadzemními částmi, které ale ve skutečnosti vyrůstají z jediného podzemního systému (kořen, oddenek, hlíza…). Vzhled nadzemních částí může sice působit jako populace několika rostlin, ale ve skutečnosti jde o jednoho (geneticky identického) jedince.\n\nPolykormony jsou typické pro byliny, které vytvářejí oddenky. Patří sem řada zástupců z čeledi rdestovitých, kosatcovitých, listnatcovité a další. Druhou velkou skupinou jsou traviny (čeleď lipnicovité).\n\nKonkrétními zástupci jsou například vraní oko čtyřlisté, konvalinka vonná, prvosenka, hasivka orličí, bažanka a řada travin, například rákosové porosty.\n\nPolykormony tvoří velmi často keře, ale i stromy, v České republice zejména lípy. Obvykle vznikají v případě, kdy se starý kmen rozpadne a z kořenů, nejčastěji v místě obvodu původního kmene, vyrazí výmladky. Ty mohou po čase srůst a vytvořit sekundární kmen, nebo zůstat samostatné. Příkladem mohou být některé významné a památné stromy: Tatrovická lípa, Vejdova lípa, z nesrostlých pak Bzenecká lípa nebo Bouchalovy lípy.\n\nMezi polykormony patří i největší žijící organismus na zemi nazývaný Pando, který roste ve státě Utah. Jde o topol osikovitý (\"Populus tremuloides\"), respektive velké množství kmenů vyrůstajících ze společného kořenového systému, který se neustále rozšiřuje. Pando se skládá zhruba z 50 tisíc kmenů, hmotnost celku je odhadována na 6 tisíc tun.\n"}
{"id": "645631", "url": "https://cs.wikipedia.org/wiki?curid=645631", "title": "Jazd (provincie)", "text": "Jazd (provincie)\n\nJazd ( ) je provincie Íránu, která leží v jeho centrální části. Má rozlohu 76 469 km² a je rozdělena do jedenácti krajů Maybod, Mehríz, Taft, Ardakan, Behabád, Chatam, Sadogh, Bafq, Abar Kúh, Tabas a hlavní město Jazd.\n\nObyvatelstvo jsou převážně muslimové šíitského vyznání. Existuje zde ovšem nezanedbatelná komunita lidí vyznávající původní náboženství Zoroastrismus.\n"}
{"id": "645632", "url": "https://cs.wikipedia.org/wiki?curid=645632", "title": "Turakové", "text": "Turakové\n\nTurakové (Musophagiformes) jsou řádem ptáků. Řád je zastoupen jedinou čeledí turakovití (Musophagidae) s 23 druhy. Turakové jsou středně velcí ptáci, obvykle nápadně zeleně a červeně zbarvení, díky specifickým a mezi ptáky unikátním pigmentům. Mají krátká zakulacená křídla a prodloužená ocasní pera, většina druhů má na hlavě chocholku. Žijí v Africe jižně od Sahary v tropických lesích, na savanách a stepích. Někteří mají melodický hlas (jiní drsný) a často se ozývají. Hnízda si stavějí na stromech, snášejí jedno až čtyři vejce, zpravidla dvě, na nichž sedí asi tři týdny. Mláďata mají husté černé prachové peří. Živí se zejména plody (ovoce, bobule), květy, pupeny a listy, v hnízdní době také hmyzem.\n\nV opeření turaků se nacházejí dvě unikátní barviva – červený turacin (na letkách) a zelený turakoverdin. Obě barviva jsou organickými sloučeninami obsahujícími ve své molekule atomy mědi. Turakoverdin je jedno z mála zelených barviv známých u ptáků; zelené zbarvení většiny ostatních druhů je výsledkem fyzikálních procesů a není způsobeno barvivem.\n\nTurakové byli ještě na konci 20. století řazeni do podřádu (nebo čeledi) řádu kukaček (Cuculiformes). Také současné výzkumy analýzy DNA ukazují, že jsou turakové příbuzní kukačkám, papouškům (Psittaciformes) a hoacinům (Opisthocomiformes), přičemž jejich nejbližšími příbuznými jsou právě hoacinové, kteří jsou jejich sesterskou skupinou.\n\nExistují tři vyhraněné linie turaků, které odpovídají tradičně rozlišovaným podčeledím. Šedě zbarvení sparáci a červeno-zeleně zbarvení turakové tvoří dvě vývojově samostatné skupiny. Bazálním druhem šedých sparáků je sparák bělobřichý (\"Corythaixoides leucogaster\"). Banánovci (\"Musophaga\") se nacházejí uvnitř kladu turaků a podle všeho se jedná o vysoce specializovanou skupinu „typických“ turaků.\n\nTurakové se řadí do jediné čeledi turakovití (Musophagidae), která se dělí do tří podčeledí zahrnujících 23 druhů.\n\nV zajetí byl turako poprvé úspěšně odchován v roce 1915 ve Francii (\"T. persa bufoni\"), poté v roce 1929 v USA v Kalifornii (\"T. leucotis donaldsoni\"). Turakové jsou citliví na obsah železa v potravě – ohrožuje je nadměrné ukládání železa v tkáních (hemochromatóza). Pohlaví ptáků se zjišťuje testem DNA, případně endoskopií.\n\nV ČR se turakové chovají v zoologických zahradách i v soukromých chovech. K nejběžněji chovanému druhu rodu turako patří turako chocholatý, méně se v chovech vyskytuje turako červenokorunkatý, turako Livingstonův aj., poměrně nově (2010) turako Schalowův. Asi nejvhodnějším druhem pro začínající chovatele je turako bělolící.\n\n\n"}
{"id": "645633", "url": "https://cs.wikipedia.org/wiki?curid=645633", "title": "Trichomonóza ptáků", "text": "Trichomonóza ptáků\n\nTrichomonóza je protozoární infekce horní části trávicího traktu ptáků. Je to onemocnění všeobecně rozšířené, nejčastěji se vyskytuje u holubů a dravců, ale postihuje také \"Psittaciformes\", pěvce a jiné volně žijící ptáky; u domácí drůbeže a bažantů je výskyt nemoci sporadický, trichomonády se zde působí jako příležitostní (fakultativní) patogen.\n\nPůvodcem onemocnění je prvok bičenka drůbeží \"Trichomonas gallinae\" (Rivolta 1878), (syn. \"T. columbae\"). Má tělo hruškovitého tvaru, jeho délka kolísá v rozmezí 6-18 µm a šířka 2-9 µm. Z předního konce odstupují 4 volné bičíky a bičík tvořící undulující membránu, která dosahuje asi do 3/4 těla. Úzký axostyl mírně přesahuje zadní část těla. Trichomonády se rozmnožují podélným dělením. Energii v anaerobním prostředí získávají glykolýzou sacharidů pomocí hydrogenosomů, buněčných organel nahrazujících mitochrondrie. Vyskytují se i kmeny nepatogenní a kmeny rozdílné patogenity. Trichomonády lze kultivovat na umělých pevných půdách.\n\nPřirozené infekce \"T. gallinae\" se vyskytují u holubů, kura domácího, krůt, papoušků (amazoňan modročelý, korely, andulky), kanárů, amadin, sokolů a dalších ptáků. Rezervoárem trichomonád v přírodě jsou latentně infikovaní dospělí ptáci (celoživotní nosičství). Nejzávažnější jsou však infekce holubů, kteří také představují trvalý zdroj (rezervoár) infekce. U holubů parazitují trichomonády v horní části trávicího traktu (dutina zobáku, jícen, vole), při generalizované formě (transport krevní cestou) také na serózách a v orgánech dutiny tělní. K prvotní infekci holoubat dochází při krmení rodiči tzv. holubím mlékem.\n\nTrichomonády nevyžadují mezihostitele nebo vektory a jsou přenášeny přímým kontaktem vnímavých ptáků s infikovanými jedinci; mohou se také šířit prostřednictvím kontaminovaného krmiva a pitné vody, volně poletujícím ptactvem a latentně infikovanými holuby. U sokolovitých ptáků držených v zajetí dochází k trichomonóze po zkrmování trichomonádami infikovaných holubů. Nemoc se u nich zpravidla projevuje postižením jater; změny na sliznicích horního trávicího traktu nemusí být vždy přítomny.\n\nInkubační doba u holubů se pohybuje v rozmezí 4-14 dní.\nKlinické příznaky jsou variabilní, závisejí na virulenci původce, věku,kondici a imunitě hostitele. Rozlišují se formy onemocnění: (1) slizniční, (2) generalizovaná (střevní, septická), a (3) tvrdý pupek (\"omphalitis necrotica\"). Průběh nemoci může být akutní nebo chronický.\n\nU infikovaných holubů se pozoruje matné peří, anorexie, vomitus, dyspnoe, celková slabost a vyhublost; u poštovních holubů klesá výkonnost a někdy i ztráta orientace. V dutině zobáku se může nacházet nazelenalá nebo nažloutlá tekutina, která odkapává ze zobáku. Nejvíce postižena bývají holoubata ve věku do 10-20 dní, u nichž mortalita může dosahovat 50-80 %. Postižená holoubata jsou slabá, špatně se vyvíjejí a rostou pomaleji. Nedostatečně přijímají potravu, mají průjem a špatně přepeřují. V dutině zobáku se zjišťuje zarudnutí sliznice a ložiskové sýrovité (kaseózní) nekrotické změny, které mohou postupně splývat v difteroidní povlaky a zasahovat až do hltanu, případně obturovat vstup do jícnu. Mohou také penetrovat do okolní tkáně a prominovat přes kůži hlavy a krku. U holoubat se někdy zjišťují nekrotické tuhé masy v okolí pupku, jako tzv. \"tvrdý pupek\". Při generalizované formě se pozorují dýchací potíže a pinguinní postoj; holubi mohou i náhle uhynout bez předchozích příznaků onemocnění.\n\nTaké u papouškovitých ptáků může trichomonóza představovat vážné onemocnění. Výskyt trichomonád ale u nich bývá často přehlédnut vzhledem k unikátní intracelulární lokalizaci parazita. U postižených andulek byly pozorovány stomatitida, dysfagie, vomitus, průjem a úhyn, doprovázené nálezem žlutých sýrovitých pablán v jícnu a voleti. Zpravidla bývají postiženy starší andulky, ve věku 1-3 roky, a změny mají proliferativní charakter. U 10týdenního amazoňana modročelého se trichomonóza projevovala nálezem velkých kasózních mas v distální části průdušnice.\n\nU výletků korel, amazoňana fialovotemenného, zelenolícího, aratinga zlatého a dlouhoocasého se trichomonóza projevovala nekrotickou dermatitidou v komisuře zobáku, depresí, stází volete a nálezem bílých kaseózních povlaků na jazyku a hltanu.\n\nU rekonvalescentů vzniká imunita, která pravděpodobně vysvětluje normální kondici u holubů s masivním nálezem trichomonád ve voleti. Může se ale také jednat o infekce méně virulentním kmenem trichomonád.\n\nDiagnóza trichomonózy se stanovuje mikroskopickým nálezem trichomonád ve výtěru z volete navlhčeným tamponem nebo v otiskových preparátech z orgánových lézí (nativní nebo barvené preparáty); trichomonády také mohou být kultivovány in vitro. Diagnózu podporuje klinický a pitevní nález. Změny připomínající trichomonózu se mohou vyskytovat při slizniční formě neštovic, herpesvirové infekci holubů, kandidóze a hypovitaminóze A.\n\nK léčbě se používají nitrofuranové a nitroimidazolové preparáty. Existují ale již kmeny trichomonád rezistentní na tyto preparáty. Antibiotika jsou indikována při podezření na sekundární bakteriální kontaminace. V pokročilých případech, kdy je postižena velká část sliznice horní části trávicího traktu, je prognóza nejistá.\n\nPrevence je založena na zoohygienických opatřeních (pravidelné umývání a dezinfikování krmítek a napáječek), v opakované kontrole zdravotního stavu holubů a zejména v kontrole zdravotního stavu u nově nakupovaných holubů (případně karanténa), kontrole a přeléčení rodičovských párů před líhnutím holoubat apod.\n\n"}
{"id": "645634", "url": "https://cs.wikipedia.org/wiki?curid=645634", "title": "Morelos", "text": "Morelos\n\nMorelos, oficiálně \"Estado Libre y Soberano de Morelos\" (do češtiny volně přeloženo jako \"Svobodný a suverénní stát Morelos\") je jeden ze 31 států, které spolu s jedním federálním distriktem tvoří federativní republiku Mexiko. Na severovýchodě a severozápadě hraničí s Méxicem, na severu s Ciudad de México, na východě s Pueblou a jihozápadě s Guerrerou. Se 4 941 km² je to druhý nejmenší stát Mexika. Podle sčítání lidu z roku 2010 tam žije 1 776 727 lidí.\n"}
{"id": "645640", "url": "https://cs.wikipedia.org/wiki?curid=645640", "title": "Seznam hvězd v souhvězdí Pastýře", "text": "Seznam hvězd v souhvězdí Pastýře\n\nToto je seznam významných hvězd v souhvězdí Pastýře (\"Bootes\"). Hvězdy jsou seřazeny podle zdánlivé hvězdné velikosti.\n\n\n"}
{"id": "645641", "url": "https://cs.wikipedia.org/wiki?curid=645641", "title": "David Tal", "text": "David Tal\n\nDavid Tal (: דוד טל) byl izraelský politik a poslanec Knesetu za stranu Kadima.\n\nNarodil se 26. ledna 1950 ve městě Rechovot. Vzdělání získal na střední škole začleněné do sítě World ORT. Sloužil v izraelské armádě, kde dosáhl hodnosti First Sergeant (Rav Samal). Profesí byl mechanik. Hovořil hebrejsky, arabsky a anglicky.\n\nZasedal v samosprávě města Rišon le-Cijon, byl ve vedení podniku Rishon Lezion Economic Company. Zastával post předsedy sociálního odboru odborové centrály Histadrut.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za stranu Šas. Ve volebním období 1996–1999 zastával mimo jiné funkci člena výboru pro ústavu, právo a spravedlnost, výboru práce a sociálních věcí, výboru státní kontroly a výboru pro vyšetření pádu mostu na makabiádě. Mandát obhájil ve volbách do Knesetu v roce 1999, opět za stranu Šas. Členem parlamentu ale zůstal jen do listopadu 2002. Zasedal ve výboru pro ústavu, právo a spravedlnost, ve výboru výboru práce, sociálních věcí a zdravotnictví, ve výboru pro zahraniční záležitosti a obranu a předsedal vyšetřovacímu výboru pro přezkoumání implementace a financování plánu národního zdravotního pojištění.\n\nVe volbách do Knesetu v roce 2003 byl znovu zvolen, nyní ale za politickou formaci Am Echad (odštěpenecká skupina tvořená převážně bývalými členy Strany práce). V letech 2003–2006 byl členem výboru pro ekonomické záležitosti, petičního výboru a výboru pro imigraci, absorpci a záležitosti diaspory. Do voleb do Knesetu v roce 2006 šel za stranu Kadima a byl opětovně zvolen. Zastával post člena parlamentního výboru pro ústavu, právo a spravedlnost, výboru práce, sociálních věcí a zdravotnictví, finančního výboru, předseda výboru House Committee, byl dále členem výboru pro ekonomické záležitosti, výboru pro zahraniční dělníky, výboru pro práva dětí. Předseda podvýboru pro šmitu a podvýboru pro přezkoumání bezpečnostních opatření pro členy Knesetu.\n\n"}
{"id": "645643", "url": "https://cs.wikipedia.org/wiki?curid=645643", "title": "Kermánšáh (provincie)", "text": "Kermánšáh (provincie)\n\nKermánšáh ( ) je provincie v Íránu, která leží v západní části země. Je tvořena 14 okresy Dáláho, Džavánrúd, Gílán-e gharb, Harsín, Islámábád-e gharb, Páva, Kangávar, Qasr-e širín, Sankar, Sahne, Sarpol-e zaháb, Ravánasr, Salás-e bábádžání a hlavní město je Kermánšáh.\n"}
{"id": "645644", "url": "https://cs.wikipedia.org/wiki?curid=645644", "title": "Joshua Millner", "text": "Joshua Millner\n\nJoshua Kearney Millner (5. července 1847, Dublin – 16. listopadu 1931, Rathmines) byl irský sportovní střelec reprezentující Velkou Británii, který na letních olympijských hrách v Londýně 1908 zvítězil v závodě na 1000 yardů s libovolnou puškou, čímž se ve věku 61 let a 4 dnů stal nejstarším olympijským vítězem v individuálním závodě. Na stejných olympijských hrách ještě také obsadil 9. místo ve střelbě na běžící terč a 15. místo ve střelbě na běžící terč na 2 výstřely.\n"}
{"id": "645647", "url": "https://cs.wikipedia.org/wiki?curid=645647", "title": "Patrick Thoresen", "text": "Patrick Thoresen\n\nPatrick Thoresen (* 7. listopadu 1983) je norský profesionální lední hokejista, hrající v Kontinentální hokejové lize, norský reprezentant. Jeho bratr Steffen také hraje hokej profesionálně a jejich otec Petter Thoresen je rovněž bývalým ledním hokejistou, který reprezentoval Norsko na pěti Zimních olympijských hrách.\n\nVyrůstal v Hamaru, kde také působil v klubu Storhamar Dragons v nejvyšší norské hokejové soutěži. V roce 2001 přesídlil do Severní Ameriky, kde hrával v juniorské QMJHL za týmy Moncton Wildcats a Baie-Comeau Drakkar. Ve druhém roce svého působení v Kanadě dosáhl výborné statistiky, když zaznamenal 108 bodů v 71 utkáních a byl druhý v klubovém bodování. Do NHL však nebyl draftován a vrátil se do Evropy. Ve švédské Elitserien nastupoval za Djurgårdens IF. První sezónu odehrál převážně v záložním týmu, v dalších dvou se prosadil v nejvyšší soutěži. Před sezónou 2006/2007 podepsal jako volný agent jednoletý kontrakt s Edmonton Oilers. Prosadil se do prvního týmu, v NHL odehrál v sezóně 68 utkání a stal se pátým Norem, který v NHL nastoupil. V sezóně zaznamenal 4 góly a 12 asistencí. Následující ročník se mu příliš nevydařil, Edmonton jej zařadil na listinu volných hráčů, odkud přestoupil do Philadelphia Flyers 11. dubna 2008 po kontaktu s Mikem Greenem utrpěl zranění, vrátil se ale v playoff a stal tak prvním Norem, který do bojů o Stanley Cup nastoupil. Po této sezóně se opět vrátil do Evropy a jeden rok hrál ve švýcarské lize za HC Lugano. Se 63 body skončil třetí v bodování ligy. V květnu 2009 podepsal dvouletý kontrakt s ruským rýmem Salavat Julajev Ufa hrajícím Kontinentální hokejovou ligu. V sezóně 2009/2010 byl s 57 body šestým nejproduktivnějším hráčem KHL, v +/− bodování byl dokonce nejlepší v celé lize. V sezóně 2010/2011 pokračoval v Ufě s výbornou produktivitou, skončil v rámci celé KHL druhý v kanadském bodování i v počtu vstřelených gólů a třetí v počtu asistencí. Obhájil nejlepší pozici v bodování +/-. S Ufou vyhrál jako první Nor playoff KHL a získal Gagarinův pohár. Sezónu 2011/2012 odehrál za tým SKA Petrohrad.\n\nV letech 2000 a 2001 reprezentoval Norsko na mistrovství světa do 18 let, v letech 2001 a 2002 na mistrovství světa juniorů do 20 let. V seniorské reprezentaci Norska hrál na mistrovství světa poprvé v roce 2004 – v divizi 1 a v roce 2006 poprvé v elitní kategorii MS. V roce 2010 na Zimních olympijských hrách 2010 zaznamenal pět asistencí ve čtyřech utkáních, na mistrovství světa ve stejném roce šest bodů v šesti utkáních.\nNa mistrovství světa 2012 přispěl k dobrým výkonům norského týmu, který postoupil do čtvrtfinále, kde podlehl budoucím mistrům světa z Ruska. Thoresen skončil s 18 body a sedmi vstřelnými góly druhý v obou statistikách za Jevgenijem Malkinem a byl jmenován do All-star týmu turnaje.\n\nTýmové\n\nIndividuální\n\n"}
{"id": "645652", "url": "https://cs.wikipedia.org/wiki?curid=645652", "title": "The Sparrows", "text": "The Sparrows\n\nThe Sparrows je kanadská blues-rocková skupina, působící v šedesátých letech 20. století. Vyvinula se ze skupiny Jack London & The Sparrows. Později ze skupiny The Sparrows vznikla známá skupina Steppenwolf.\n"}
{"id": "645655", "url": "https://cs.wikipedia.org/wiki?curid=645655", "title": "Julien Vauclair", "text": "Julien Vauclair\n\nJulien Vauclair (* 2. října 1979) je švýcarský profesionální lední hokejista.\n\nOd juniorských let hrával v Luganu, v týmu HC Lugano pak od roku 1998 působil i ve nejvyšší švýcarské hokejové lize. Ve stejném roce byl draftován do NHL týmem Ottawa Senators, ale zůstal ještě tři sezóny v mateřském klubu. V roce 2001 odešel do Severní Ameriky, kde nastupoval v týmech Grand Rapids Griffins a Binghamton Senators hrajících AHL. V prvním týmu Ottawy v NHL dostal šanci v jedinému utkání v sezóně 2003/2004, do statistik si připsal dvě trestné minuty. Po této sezóně se rozhodl pro návrat do Švýcarska a hraje od roku 2004 opět za HC Lugano.\n\nŠvýcarsko reprezentoval na juniorském mistrovství světa v letech 1998 a 1999, v letech 1999 až 2008 téměř pravidelně na seniorském mistrovství světa . Zahrál si i na Zimních olympijských hrách v letech 2002 a 2006.\n\nTýmové\n\nIndividuální\n\n"}
{"id": "645656", "url": "https://cs.wikipedia.org/wiki?curid=645656", "title": "RhB řada Ge 6/6 I", "text": "RhB řada Ge 6/6 I\n\nGe 6/6 je šestinápravová elektrická lokomotiva Rhétské dráhy (RhB). Její konstrukce i tvar mají velmi blízko k lokomotivám řad Ce 6/8 a Ce 6/8 SBB, proto jsou nazývány přezdívkou krokodýl.\n\nPrvních šest lokomotiv této řady objednala RhB roku 1921 pro albulskou dráhu, která byla elektrifikovaná roku 1919, neboť dosavadní typy elektrických lokomotiv RhB se pro tuto trať ukázaly být slabé a nedostatečně výkonné. Lokomotivy byly dodané v roce 1921, dostaly řadové označení Ge 6/6 a čísla 401 – 406. Lokomotivy dodalo konsorcium firem SLM, BBC a MFO. Další lokomotivy byly objednány v souvislosti s dokončením elektrizace trati Landquart - Davos. Celkem zařadila RhB do svého stavu 15 lokomotiv této řady, které pocházely ze čtyř dodávek – hned v následujícím roce po dodání prvních šesti lokomotiv následovaly lokomotivy 407 – 410, v roce 1925 pak stroje s čísly 411 a 412, a poslední tři byly dodány v roce 1929.\n\nLokomotivy Ge 6/6 umožnily RhB zcela ukončit parní provoz. Byly používány především k vozbě těžkých osobních i nákladních vlaků, včetně známého Glacier Expressu. Po více jak 50 letech provozu byla v roce 1974 vyřazena po nehodě první z těchto lokomotiv. Avšak již od roku 1958 začaly být tyto lokomotivy postupně vytlačovány na méně náročné výkony novými lokomotivami řady Ge 6/6. Tento proces dokončily po roce 1973 nově dodávané lokomotivy řady Ge 4/4 . V roce 1984 bylo vyřazeno sedm lokomotiv a v následujícím roce další dvě. Zbylé lokomotivy byly nasazovány již zřídka. Stroje 414 a 415 zůstávají provozní a jsou využívány především pro vedení nostalgických vlaků.\n\nLokomotiva se skládá ze tří částí – dvou podvozků s nízkými kapotami a lokomotivní skříně. Na rozdíl od normálněrozchodných krokodýlů přenáší lokomotivní skříň podélné síly. Na každém podvozku je uložen nad jalovým hřídelem jednofázový komutátorový trakční motor s cizí ventilací. Z jalového hřídele se přenášejí síly prostřednictvím šikmé spojnice na čep umístěný na spojnici druhé a třetí hnací nápravy. Tento čep je umístěn šikmo nad spojničním okem třetí nápravy. Všechna hnací dvojkolí podvozku jsou propojena spojnicemi. Toto provedení odpovídá řadě Ce 6/8 SBB. Lokomotiva nemá běhouny.\n\nV lokomotivní skříni je umístěn vzduchem chlazený transformátor, ventilátor transformátoru, kompresor a měnič pro napájení nízkonapěťových obvodů. Dva pantografové sběrače proudu jsou umístěny na převislých koncích střechy, pod skříní se nachází hlavní vzduchojem.\n\n"}
{"id": "645658", "url": "https://cs.wikipedia.org/wiki?curid=645658", "title": "Proplétací stroj", "text": "Proplétací stroj\n\nProplétací stroj (angl.: \"stitch bonding machine\", něm.: \"Nähwirkmaschine\") je zařízení na výrobu speciálních \"výplňkových\" osnovních pletenin a proplétání vlákenných roun, které se řadí k tzv. netkaným textiliím.\n\nPrincip proplétání: Proplétací dvoudílné jehly prostupují předkládaným výplňkem po celé pracovní šíři stroje tak, že na straně \"kladecích přístrojů\" vznikají spojovací kličky a za výplňkem očka. \n\nProplétat se dají textilní materiály v téměř každé formě, prakticky nejpoužívanější je zpevňování vlákenného rouna a proplétání osnovy s pásem příčných nití. \n\nNákres vpravo znázorňuje proplétání vlákenného rouna osnovní nití: Rouno z pavučinky od mykacího stroje (4) se propichuje jehlou (1), ke které se přivádí kladecím přístrojem (2) proplétací nit (3). Pohybem jehly se za pomoci odrážcí platiny (5) vytváří kolem svazku vláken očka (6), spojením oček řetízkovou nebo trikotovou vazbou vzniká proplet (7). \n\nProplétací stroj pracuje s otáčkami (= počtem propletených řádků) do 2 600 za minutu, zařízení s pracovní šířkou do 6 150 mm se většinou spojuje s mykacími stroji do jednoho agragátu. Proplety s hmotností 30–3 000 g/m se používají na dekorace, přikrývky, potahy, hadry na čištění aj.\nTvořením oček přímo z vlákenného materiálu vzniká řetízková vazba. Očka jsou vzájemně provázána a dávají propletu pevnost v podélném směru. Aby měl proplet dostatečnou pevnost, musí rouno obsahovat nejméně 20 % vláken delších než 40 mm. \nZařízení používá zesílené proplétací jehly, které s pomocí zvláštní techniky zaplňují při každé otáčce stroje přiváděné rouno určitým množstvím vláken. \nStroje pracují s maximálně 2 800 obr./min, proplety s hmotností 120–1 200 g/m se používají na vnitřní stěny aut a bot, podklady koberců aj. \nTrojdimenzionální proplety se vyrábějí technologií \"Kunit\" a \"Multiknit\". \n\nVlákna rouna se shrnují kartáčky, které je tlačí do háčku pletací jehly, kde se tvoří očko. Na lícní straně propletu \nvyčnívají smyčky s výškou cca 10 mm. \n\nMultiknit vzniká dodatečným propichováním kunitu, smyčky dosahují až 16 mm. \n\nPoužití: filtrace plynů, absobce olejových odpadů \n\nNa nitě základní osnovy se kladou jako výplněk pásy z 30–90 paralelně řazených „útkových“ nití a spojují se s ní propletením nitěmi vazné osnovy (německé \"Malimo\", český \"Arachne-Arutex\" aj.). Příčné niti jsou vedeny v háčkových jehlách umístěných na transportních řetězech, které pokládají pásy pod různým úhlem sklonu k základní osnově a tak se vytváří tzv. \"multiaxiální proplet\". Na stroji se dá instalovat také zařízení na sekání filamentů a kladení jako další výplněk propletu. Stroje se vyrábí s pracovní šířkou do 3 880 mm v jemnostech 2–5 jehel/cm a dosahují až 1 800 otáček/min. \n\nPoužití: Technické textilie, výztuž kompozitů\n\n\nOsnovní pletenina, Arachne (stroj), Heinrich Mauersberger\n"}
{"id": "645659", "url": "https://cs.wikipedia.org/wiki?curid=645659", "title": "Vakovec létavý", "text": "Vakovec létavý\n\nVakovec létavý (\"Petauroides volans\") je vačnatec z čeledi possumovitých.\n\nŽije jen v Austrálii. Jeho celková délka i s ocasem, který měří 45 až 60 cm, je zhruba 100 cm. Váží kolem 1 kg. Svůj dlouhý ocas používá ke kormidlování. Vakovci mají dvě barevné varianty, jednu černošedou až černou, druhá je velmi světle šedá, nebo dokonce mramorově krémově bílá. Má výborný zrak i sluch. Oči i uši jsou nasměrovány dopředu, což umožňuje binokulární vidění a přesný odhad vzdálenosti při skocích. I za naprosté tmy je schopen doplachtit až do vzdálenosti 100 metrů a zcela bez problémů přistát.\n\nVakovci žijí v párech. Pár vychovává jediné mládě. Celá rodinka žije pohromadě v dutinách stromů.\n\n"}
{"id": "645660", "url": "https://cs.wikipedia.org/wiki?curid=645660", "title": "Lovehunter", "text": "Lovehunter\n\nLovehunter je druhé studiové album britské hard rockové skupiny Whitesnake, vydané v říjnu 1979. Album bylo na čísle 29 na UK Albums Chart.\n\n\nBonusy (2006):\n\n\n"}
{"id": "645661", "url": "https://cs.wikipedia.org/wiki?curid=645661", "title": "Micha'el Nudelman", "text": "Micha'el Nudelman\n\nMicha'el Nudelman (: מיכאל נודלמן, \"Micha'el Nudlman\"; 30. června 1938 Kyjev – 14. února 2019 Kirjat Šmona) byl izraelský politik a poslanec Knesetu za stranu Kadima.\n\nNarodil se 30. června 1938 v Kyjevě v tehdejším Sovětském svazu, dnes na Ukrajině. Vysokoškolské vzdělání v oboru ekonomie získal na Lvovské polytechnice. Sloužil v sovětské armádě. V roce 1991 přesídil do Izraele. Hovořil hebrejsky, rusky, ukrajinsky a anglicky.\n\nZasedal v samosprávě města Kirjat Šmona, byl předsedou finančního odboru tamní radnice. Byl členem správní rady školy Tel Hai Academic College v nedalekém Tel Chaj.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za stranu Jisra'el be-Alija. Ve volebním období 1996–1999 zastával mimo jiné funkci člena výboru finančního, výboru pro vědu a technologie (tomu i předsedal) a výboru pro záležitosti vnitra a životního prostředí. Během funkčního období se rozešel se svou stranou a založil vlastní politickou formaci Jisra'el ha-Mitchadešet nazývanou zpočátku \"Alija\". Mandát obhájil ve volbách do Knesetu v roce 1999, ve kterých jeho strana Jisra'el ha-Mitchadešet nekandidovala, protože se mezitím sloučila se stranou Jisra'el Bejtejnu. V letech 1999–2003 zastával funkci člena petičního výboru, finančního výboru, výboru pro ekonomické záležitosti, výboru pro imigraci, absorpci a záležitosti diaspory, výboru pro status žen a výboru pro vzdělávání a kulturu. Zasedal v několika vyšetřovacích komisích a byl místopředsedou Knesetu, dočasně i předsedou.\n\nV Knesetu si udržel křeslo i po volbách do Knesetu v roce 2003, kdy Jisra'el Bejtejnu kandidovala v rámci strany ha-Ichud ha-Le'umi. Mandát ukončil předčasně, v únoru 2006. Do té doby měl za sebou působení v parlamentním finančním výboru, ve výboru pro imigraci, absorpci a záležitosti diaspory, výboru pro ekonomické záležitosti, výboru pro drogové závislosti, výboru pro vědu a technologie, petičním výboru a byl rovněž členem podvýboru pro násilí ve sportu. Zastával nadále post místopředsedy Knesetu. Během funkčního období Jisra'el Bejtejnu opustila formaci ha-Ichud ha-Le'umi, ale Nudelman přešel do nově vzniklé strany Kadima. Za ní kandidoval ve volbách do Knesetu v roce 2006. Byl potom členem výboru pro imigraci, absorpci a záležitosti diaspory (tomu i předsedal), finančního výboru, výboru pro vzdělávání, kulturu a sport, výboru státní kontroly, výboru pro vědu a technologie a petičního výboru.\n\nVe volbách do Knesetu v roce 2009 obnovil stranu Jisra'el ha-Mitchadešet, ale ta se do parlamentu nedostala. Zemřel 14. února 2019.\n\n"}
{"id": "645666", "url": "https://cs.wikipedia.org/wiki?curid=645666", "title": "Oaxaca", "text": "Oaxaca\n\nOaxaca [oachaka], oficiálně \"Estado Libre y Soberano de Oaxaca\" (do češtiny volně přeloženo jako \"Svobodný a suverénní stát Oaxaca\") je jeden ze 31 států, které spolu s jedním federálním distriktem tvoří federativní republiku Mexiko. Na západě hraničí s Guerrerem, na severozápadě s Pueblou, na severu s Veracruzem, na východě s Chiapasem a na jihu od něho leží Tichý oceán.\n\nV předhispánském období se na území Oaxacy vystřídalo několik mezoamerických kultur, nejvýznamnější z nich byli Zapotékové. Ve státě se nachází několik kulturních památek UNESCO – kromě historického jádra hlavního města Oaxaca de Juárez to jsou archeologické lokality Monte Albán, Yagul, Mitla a přilehlé jeskyně.\n\n"}
{"id": "645668", "url": "https://cs.wikipedia.org/wiki?curid=645668", "title": "Československá pošta", "text": "Československá pošta\n\nČeskoslovenská pošta byl státní podnik, od roku 1949 národní podnik, zajišťující poštovní služby na území Československé republiky. Jeho právní a organizační forma se po dobu existence Československa měnila. \n\nPo vzniku Československa vykonávalo československou poštovní správu ministerstvo pošt a telegrafů. Státní podnik Československá pošta byl vytvořen počátkem roku 1925. V roce 1928 patřil podnik do správy Ministerstva pošt a informací. V roce 1932 dostal podnik nový číselník svých objektů, který platil do roku 1939. Za Protektorátu spadala poštovní služba pod protektorátní správu a říšské ministerstvo pošt. \n\nPo roce 1945 bylo obnoveno ministerstvo pošt i státní podnik Československá pošta. V roce 1949 byl vydán Zákon 151/1949 Sb., o Československé poště, národním podniku. \n\nPo rozdělení Československa vznikl na území České republiky od 1. ledna 1993 státní podnik Česká pošta, na Slovensku Slovenská pošta.\n\nPodnik zajišťoval sběr, přepravu a doručování poštovních zásilek prostřednictvím svých poštovních úřadů (pošt). Zajišťoval také tisk a prodej poštovních známek a cenin. Od roku 1956 byl pověřen přijímat sázenky nově vzniklého státního podniku Sazka. O rok později k Sazce přibyly i sázenky Sportky.\n\nPrvní samostatné československé poštovní známky byly dodány na trh v prosinci 1918 a postupně nahradily známky Rakousko-Uherska. \n\nPo druhé světové válce vydávala Československá pošta poštovní známky podle zákona (§10, odstavec, 4, zákon č. 222/1946 Sb., o poště (poštovní zákon), ze dne 13. prosince 1946).\n\n"}
{"id": "645669", "url": "https://cs.wikipedia.org/wiki?curid=645669", "title": "Prospekt - revue - pro literaturu, umění výtvarné, divadlo, film", "text": "Prospekt - revue - pro literaturu, umění výtvarné, divadlo, film\n\nProspekt – revue – pro literaturu, umění výtvarné, divadlo, film bylo periodikum vydávané nakladatelstvím Kvasnička a Hampl v Praze od 7. listopadu 1930 do října 1931. Redigoval ji a za redakci odpovídal dr. J. J. Paulík. Bylo vydáno celkem devět čísel – poslední vyšlo jako dvojčíslo 9-10 v prosinci 1931. Přispívali do ní umělci a spisovatelé, divadelníci a překladatelé představující špičku tehdejší předválečné československé kultury. Úvodní fejetony a příspěvky se silným akcentem na estetiku tvorby psal J. J. Paulík. Jmenovitě v oblasti divadelní tvorby přispívali Jiří Frejka, ale také J. J. Paulík. Oblastí filmové tvorby se zabývali Artuš Černík, Lubomír Linhart, Vladimíra Vaňousková a Zdena Wattersonová, překlady z americké poezie Arnošt Vaněček, ruskou literaturou se zabýval např. Jiří Weil. Oblast výtvarného umění recenzoval František Matoušek. Divadlo a bibliofilii, včetně psaní feuilletonů obstarával dr. Miloslav Novotný. Z českých básníků na stránkách \"Prospektu\" publikovali Vilém Závada, Vítězslav Nezval, František Halas, Zdeněk Vavřík, Antonín Spálenka, Bohumil Mathesius, Miloš Holas. Dále do této revue přispívali Arne Novák, Pavel Eisner, Antonín Trýb, Josef Kopta, Ivan Olbracht, František Gottlieb, aj.\n"}
{"id": "645670", "url": "https://cs.wikipedia.org/wiki?curid=645670", "title": "Amira Dotan", "text": "Amira Dotan\n\nAmira Dotan (: עמירה דותן) je izraelská důstojnice, politička a bývalá poslankyně Knesetu za stranu Kadima.\n\nNarodila se 28. července 1947 v Tel Avivu. Sloužila v izraelské armádě, kde získala jako první žena hodnost brigádního generála (Tat Aluf). V roce 1972 dokončila vysokoškolská studia v oboru behaviorálních věd na Ben Gurionově univerzitě. Působí ve správní radě Ben Gurionovy univerzity. Hovoří hebrejsky, francouzsky a anglicky.\n\nV izraelském parlamentu zasedla po volbách do Knesetu v roce 2006, ve kterých kandidovala za stranu Kadima. Ve volebním období 2006–2009 zastávala mimo jiné funkci člena výboru pro zahraniční dělníky, výboru pro zahraniční záležitosti a obranu, výboru pro ústavu, právo a spravedlnost, výboru pro státní kontrolu, etického výboru a předsedala podvýboru pro zprávu státního kontrolora o plánu jednostranného stažení a podvýboru pro zahraniční záležitosti a publicitu.\n\n"}
{"id": "645671", "url": "https://cs.wikipedia.org/wiki?curid=645671", "title": "Fárs", "text": "Fárs\n\nProvincie Fárs ( ) je jednou z íránských provincií se správním městem Šíráz.\n\nNázev provincie Fárs pochází ze staroperského slova \"Pársa\" (Parsua)(), což byl původní název indoevropského etnika Peršanů a později i jejich země. Výraz Fárs je arabizovaná forma tohoto slova. V Evropě se během antiky vžil řecký název Persis, přenesený ve formě Persie od 6. století př. n. l. na většinu íránských krajů.\n\nProvincie Fárs se nachází na jihu Íránu. Na západě sousedí s provincií Búšehr, na jihu s provincií Hormozgán, na východě s provinciemi Jazd a Kermán na severu s Isfahánem.\nProvincie Fárs se administrativně dělí na 24 krajů.\n"}
{"id": "645672", "url": "https://cs.wikipedia.org/wiki?curid=645672", "title": "Křížová hora (Krušné hory)", "text": "Křížová hora (Krušné hory)\n\nKřížová hora je hora v Krušných horách, vedlejší vrchol Meluzíny, od které leží asi 1300 m východo-jihovýchodně. Od Božího Daru se nachází 7,5 km východo-jihovýchodně, v katastrálním území Osvinov obce Stráž nad Ohří. Vrchol je odlesněný, zakončený výraznou eklogitovou skalkou, ze které jsou pěkné výhledy. Nicméně se dle možností zalesňuje nebo sám od sebe zarůstá a výhledy zřejmě čase takové nebudou.\n\nAž na vrchol nevede žádná značená ani neznačená cesta. Nejlépe přístupný je ze silnice mezi Božím Darem a Měděncem, která vede severně od Meluzíny. Z rozcestí Pod Meluzínou odbočuje z této silnice k jihovýchodu červeně značená silnička. Červená značka pokračuje po 700 m nezpevněnou cestou a po 800 metrech dojde až na rozcestí Křížová hora, odkud je to k vrcholové skále zhruba 100 m vzhůru volným terénem.\n\nDruhou možností je pokračovat po zmíněné silničce, která se po dalších 700 m, zhruba v sedle mezi Meluzínou a Křížovou horou, začne stáčet doprava. V tomto místě z ní doleva odbočuje neznačená cesta, která po asi 300 m dojde na vrcholovou plošinu Křížové hory.\n\n"}
{"id": "645674", "url": "https://cs.wikipedia.org/wiki?curid=645674", "title": "Melanie Safka", "text": "Melanie Safka\n\nMelanie Anne Safka-Schekeryk (* 3. února 1947) je americká zpěvačka-skladatelka, známá především pod jménem Melanie, známá jako autorka hitů \"\"Brand New Key\"\" a \"\"Lay Down (Candles in the Rain)\"\". V pátek 15. srpna 1969 vystoupila na festivalu Woodstock.\n\n"}
{"id": "645675", "url": "https://cs.wikipedia.org/wiki?curid=645675", "title": "Uri'el Reichman", "text": "Uri'el Reichman\n\nUri'el Reichman (: אוריאל רייכמן, Uri'el Rajchman) je izraelský právník, politik a bývalý poslanec Knesetu za stranu Kadima.\n\nNarodil se 4. července 1942 v Tel Avivu. Sloužil v izraelské armádě, kde získal hodnost kapitána (Seren). V roce 1967 dokončil na Hebrejské univerzitě vysokoškolské studium práv v bakalářském cyklu, na které na téže škole navázal magisterským studiem práva dokončeným roku 1972. Doktorát z práva získal roku 1975 na University of Chicago. Hovoří hebrejsky, německy a anglicky.\n\nV letech 1985-1990 byl děkanem Právnické fakulty na Telavivské univerzitě, v letech 1990-1994 zastával post děkana na Ramot Mišpat. V letech 1994-2006 pak řídil Interdisciplinary Center ve městě Herzlija.\n\nStal se jedním ze zakladatelů strany Šinuj, do jejíhož vedení byl zvolen v roce 2004. V listopadu 2005 ji nicméně opustil a přešel do nově vzniklé Kadimy založené Arielem Šaronem. Za tuto stranu kandidoval v parlamentních volbách v roce 2006, po nichž se stal poslancem. Na mandát ale rezignoval jen pár dnů po volbách, 28. dubna 2006. Práce v parlamentu se nezúčastnil. V Knesetu ho nahradil Šaj Chermeš.\n\n"}
{"id": "645677", "url": "https://cs.wikipedia.org/wiki?curid=645677", "title": "Bouchalovy lípy", "text": "Bouchalovy lípy\n\nBouchalovy lípy jsou skupinou tří významných stromů (plus několika mladých na okraji) u obce Pastviny na Orlickoústecku. Jedná se o lípy malolisté (\"Tilia cordata\") a rostou severozápadně od známé Vejdovy lípy, na křižovatce polních cest při cestě k lesu \"Sekyří\". Z dálky vytvářejí dojem jediného stromu. Podle některých zdrojů jsou lípy geneticky identické a jde tedy o polykormon vzniklý vymlazením kořenů zaniklého stromu. Podle Františka Hrobaře (který tento názor nezastával), se jednalo o lípy malolisté (\"Tilia cordata\"), které byly ve 40. letech 20. století asi 110 let staré (dnes ~), dostahovaly výšky 23 metrů a obvodů 276, 180 a 172 centimetrů. Prostřední z lip (rozmístěných jako vrcholy pravoúhlého trojúhelníka) byla nejméně vyvinutá a téměř postrádala korunu. Stromy patřily Josefu Bouchalovi ze statku č. 113.\n\nPodle starých příběhů vyznačovala tato lípa jeden z rohů ohrady, kterou zde vybudovali pasáci vrchnosti ze Žampachu po roce 1200. Další dva rohy vyznačovaly památné Vejdovy lípy, u kterých stál původně pastevecký srub.\n\n"}
{"id": "645678", "url": "https://cs.wikipedia.org/wiki?curid=645678", "title": "Puebla (stát)", "text": "Puebla (stát)\n\nPuebla, oficiálně \"Estado Libre y Soberano de Puebla\" (do češtiny volně přeloženo jako \"Svobodný a suverénní stát Puebla\") je jeden ze 31 států, které spolu s jedním federálním distriktem tvoří federativní republiku Mexiko. Na východě sousedí s Veracruzem, na západě s Hidalgem, Méxicem, Tlaxcalou a Morelosem a na jihu s Guerrerem a Oaxacou.\n"}
{"id": "645679", "url": "https://cs.wikipedia.org/wiki?curid=645679", "title": "Historie svařování", "text": "Historie svařování\n\nHistorii svařování lze datovat již od doby prvních pokusů člověka při tepelném zpracování kovů zhruba již k roku 4000 př. n. l. Technika kovářského svařování byla používána od nejranějších metalurgických pokusů, výroby zbraní i primitivních nástrojů, vykování Železného pilíře v Dillí, výrobu mečů a dýk z Damascenské oceli a až do 19. století jako hlavní a jediná technika pro spojování kovů. \n\nKe konci 19. století se začalo rozvíjet svařování plamenem a obloukové svařování, které se stalo ve 20. století dominantní. Urychlení vývoje metod svařování nastalo především během první a druhé světové války. V druhé polovině 20. století byly vyvinuty speciální metody svařování využívající plazma, laser i elektronový paprsek. Poslední velkou invencí na poli svařování je metoda třecího svařování promíšením vyvinutá v 90. letech minulého století.\n\nV tehdejším Československu bylo svařování využíváno pro výstavbu tlakových nádob i mostů již v meziválečné době. Dva mosty v Plzni byly postaveny technologií svařování pod vedením Františka Faltuse. V roce 1949 byl Jozefem Čabelkou založen v Bratislavě mezinárodně uznávaný Výskumný ústav zváračský.\n\nZpracováním kovů se zabývá člověk již od nepaměti, kdy si našel vhodný kus železné nebo měděné rudy, kterou cíleným poklepáváním tvaroval ku své představě. Zpracované odlitky mědi nebo cínu s cizími vměstky lze nalézt z období ne staršího než 4000 př. n. l. Slitiny mědi a cínu, tj. bronzy, se objevily již ve třetím tisíciletí př. n. l. v zemích Blízkého východu. Egyptské bronzové zbraně jako dýky a oštěpy lze datovat již do roku 3200 př. n. l.. Velkým centrem zpracování bronzů byl Hissarlik, odkud byly bronzové výrobky vyváženy do celé oblasti Středozemního moře, na Britské ostrovy i do Číny.\nV Hissarliku (historická Trója v Malé Asii), Mezopotámii i Egyptu znali železo meteoritického původu – s vysokým obsahem niklu – okolo 3000 př. n. l., ale až zhruba v roce 1500 př. n. l. bylo zcela záměrně vyrobeno na jižních svazích Kavkazu. V 1350 př. n. l. měli znalosti o železe v Mezopotámii, Egyptě a Palestině, kde produkovali i významné objemy železa.\n\nSyrský Damašek se stal okolo roku 1300 př. n. l. významným výrobcem mečů a dýk, které vykazovaly vysokou pevnost a houževnatost zároveň. Karbonizované železo – wootz – pro výrobu Damascenské oceli bylo dováženo z Golkondy (centrální Indie). Meče a dýky byly vyráběny z prostřídaně kladených plátů oceli a železa, které byly rozžhaveny do červeného žáru a na plocho kovářsky po jednom svařeny s předchozími vrstvami.\n\nV Evropě lze hovořit o počátcích doby železné okolo roku 700 př. n. l., kdy byla do Římské říše dovážena ocel z indického Hajdarábádu.\n\nV Dillí byl někdy v letech 0 až 40 n. l. vyroben železný pilíř, který má průměr asi 40 cm, celkovou délku přibližně 19 m a v délce 12 m je zapuštěn do země. Pilíř je evidentně vyrobený technikou kovářského svařování z bloků vážících zhruba 33 kg. \n\nV Čínském císařství byla vyráběna ocel a odlitky z ní již za vlády dynastie Suej. Z Činy se dostala ocel přes Korejský poloostrov do Japonska okolo roku 400 n. l. Znalost zpracování si však Japonci osvojili až v osmém století.\n\nV Evropě se začaly hutě dominantně používat během 11 až 13. století. Jedny z prvních se objevily ve španělském Katalánsku. Během 14. a 15. století docházelo k dalšímu vývoji pecí pro tavení železa a bronzů. Roku 1540 italský metalurg Vannoccio Biringuccio vydal publikaci De la pirotechnia, která jako první popisovala procesy zpracování kovů. V 16. století bylo odlito první železné dělo. V následujícím století byla zvýšena výkonnost pecí výstavbou vyšších komínů. V polovině 18. století pak v Anglii začala průmyslová revoluce, kdy byly zdokonaleny postupy pro výrobu železa a oceli. \n\nNa počátku 19.století byl objeven elektrický oblouk, který byl později využit nejenom při zpracování železa ale i při svařování oceli a dalších kovů.\n\nHistoricky prvním způsobem svařování bylo svařování kovářské, které vznikalo spolu s poznáním tepelného zpracování kovů.\n\nObloukové svařování se začalo vyvíjet až v devatenáctém století po objevu fenoménu elektrického oblouku nezávisle na sobě Angličanem Humphrey Davyem (1801) a Rusem Vasilijem Petrovem (1803). V roce 1808 předvedl Humphry Davy hoření elektrického oblouku v Royal Institute v Anglii. Název elektrický oblouk však použil o mnoho let později\n\nNa základě poznatků Humphrey Davyho provedl Angličan Wilde jednoduché spojení dvou kusů železa elektrickým obloukem (1860), pro tento postup mu byl v roce 1865 udělen první patent týkající se svařování kovů za použití elektrického proudu.\n\nTeprve až v roce 1881 francouzský vědec Auguste DeMeritens použil, pravděpodobně jako první, elektrický oblouk jako takový při svařování olověných desek uhlíkovými elektrodami. Uhlíkovou elektrodu připojil na záporný pól a svařované předměty na kladný, tzv. přímé zapojení. Pro svůj postup si nechal ve Francii vydat patent (číslo \"146010\"). Jako zdroj elektrického proudu posloužily akumulátorové baterie.\nJeho žáci Nikolaj Benardos a Stanislaw Olszewski rozvinuli tuto metodu pro svařování ocelových plechů. Mj. oproti postupu podle DeMeritense, obrátili schéma zapojení elektrického oblouku. V roce 1885 si nechali metodu svařování uhlíkovou elektrodou patentovat ve Velké Británii (číslo patentu 12984), v USA, Belgii, Německu, Švédsku, Francii a v roce 1887 v Rusku. Svoji metodu pojmenoval \"Electrohefest\" (rusky: \"Электрогефест\") na počest starořeckého boha ohně a kovářství Héfaista. Při použití uhlíkové elektrody vznikala hořením oblouku ochranná atmosféra CO, která chránila svarovou lázeň od přístupu okolního vzduchu. Uhlíková elektroda ale zároveň způsobovala nauhličení svarového kovu a tím se zvyšovala jeho křehkost a tedy i náchylnost k praskání. Zdrojem stejnosměrného elektrického proudu byla baterie, případně generátor připojený k parnímu stroji. Benardos se stal prvním, kdo prakticky aplikoval metodu obloukového svařování. Jeho postup se využíval v Anglii při výrobě sudů, nádrží a litinových trubek, ve Spojených státech, kde jej společnost \"The Baldwin Locomotive Works\" používala pro opravy parních lokomotiv.\n\nDalší Rus Nikolaj Slavjanov použil v roce 1888 kovovou elektrodu, která se při svařování postupně odtavovala. Svůj postup nazval \"svařování kovů odléváním\".\nCharles L. Coffin si byl vědom potřeby ochrany roztaveného svarového kovu před negativními vlivy působení okolní atmosféry, proto v roce 1889 požádal o patent, ve kterém navrhl proces svařování v neoxidujícím médiu, které je možno aplikovat za zvýšeného i normálního atmosférického tlaku jako plyn nebo roztok. A v následujícím roce – bez znalosti práce Nikolaje Slavjanova – si nechal patentovat vlastní postup svařování elektrickým obloukem při použití kovových tyček jako elektrod.\n\nNa počátku 20. století se používalo ve Vítkovických železárnách a ve Škodových závodech obloukové svařování pro opravy ocelových odlitků. Pro špatnou kvalitu svarů bylo však obloukové svařování nahrazeno plamenovým.\n\nJiž v roce 1902 si nechal patentovat Henry E. Meyers z Montany ve Spojených státech přenosný svařovací agregát využívající střídavý proud.\n\nProces svařování holými kovovými elektrodami nebyl dostatečně efektivní při zvyšující se průmyslové potřebě. Pro zvýšení kvality svarů - zejména tažnosti - byly vyvinuty elektrody s kovovým jádrem a obalem z prvků a sloučenin, které zvýšily ochranu svarového kovu, pomohly při rafinaci svarové kovu a zvýšily stabilitu hoření elektrického oblouku. Právě Oscar Kjellberg, zakladatel švédské firmy \"ESAB\", v roce 1907 opatřil kovovou odtavující se elektrodu obalem z uhličitanů a křemičitanů (Německý říšský patent č. 231733 a US patent v roce 1910), tzv. obalovaná elektroda.\nV roce 1908 Nikolaj Benardos vyvinul proces elektrostruskového svařování, který umožňoval svařit silné plechy jedním průchodem ve vertikální pozici - zdola nahoru. Roztavený kov se do svarové lázeň se přidával při hoření elektrického oblouku pod tavidlem ze svařovacího drátu. Z boku chránily svarovou lázeň chránily uhlíkové příložky a shora tekutá struska.\n\nFirma \"Lincoln Electric Company\" představila v roce 1912 po pětiletém vývoji vlastní svařovací zařízení.\n\nVe Velké Británii Arthur Percy Strohmenger experimentoval v letech 1909 až 1912 s tlustými obaly kovových elektrod, používal širokou škálu materiálů od azbestové tkaniny až po jíl a vápenec. Výsledek své práce si nechal patentovat v USA až v roce 1928. Teprve při použití jeho elektrod bylo konečně možné svarový kov provést ve vysoké kvalitě bez jakýchkoliv nečistot. Obalované elektrody si hledaly dlouhou cestu ke svářečům, na vině byla jejich cena způsobená nákladným technologicko-výrobním postupem. Ke zlevnění došlo až po změně technologie výroby kovového jádra elektrody tažením a zároveň průtlačného lisování použitého při výrobě jejího obalu.\n\nBěhem první světové války byly kladeny zvýšené požadavky na vývoj nových postupů svařování v souvislosti se zbrojní výrobou. Obloukové svařování se používalo zejména v Anglii při opravách lodí, výrobě ocelových plášťů pum, min a torpéd. Angličané tak řešili nedostatek plynu při tehdy běžném svařování plamenem. Ve Spojených státech v Newyorském přístavu byly opraveny obloukovým svařováním kotle německých lodí, které byly zadrženy po vypuknutí světové války, a které jejich vlastní posádky poškodily. Rychlá oprava značně poničených lodí obloukovým svařováním přesvědčila - do té doby váhající - o přednostech tohoto postupu. I na opačné straně válečné line bylo použito obloukové svařování Anthony Fokkerem, a to při výrobě příhradových konstrukcí trupů německých stíhacích letadel Fokker z tenkostěnných ocelových trubek .\n\nV roce 1919 byla vyvinuta a patentována kovová elektroda s celulózovým obalem, která umožňovala vyrábět svary o vysoké houževnatosti a bez strusky. Ve stejném roce Claude Joseph Holslag použil svařovací zdroj střídavého proudu. O rok později se podařilo vyvinout elektrody pro nízkouhlíkové a niklové oceli a litinu. \n\nKrátce po válce, v roce 1920 Angličané již vyrobili svoji první celosvařovanou loď \"HMS Fuglar\", ve Švédsku Kjellberg člun \"ESAB IV\" a v USA byl spuštěn na vodu celosvařovaný tanker \"Poughkeepsie Socony\". O tři roky později byl v Torontu postaven první celosvařovaný most, dlouhý 152 m.\n\nJedním z klíčových momentů pro následující vývoj obloukového svařování byla práce Paula O. Nobleho, který si nechal v roce 1924 patentovat svůj postup svařování stejnosměrným proudem za použití svařovacím napětím ovládaného podávání svařovacího drátu.\nVýznamný americký fyzik a chemik, nositel Nobelovy ceny za chemii, Irving Langmuir studoval chování elektrickým obloukem ionizovaného plynu, který nazval plazmatem. Své výzkumy zaměřil i na chování atomárního vodíku a v roce 1924 navrhl a požádal si o patent, jehož předmětem bylo tzv. svařování atomárním vodíkem. \nHoření elektrického oblouku mezi dvěma elektrodami z \"ohnivzdorného kovu např. wolframu\", jak je uvedeno v patentové přihlášce ve vodíkové atmosféře způsobuje disociaci a rekombinaci molekul vodíku za uvolnění velkého množství tepla.\n\nLangmuir spolu s Peterem P. Alexanderem představili a nechali si patentovat v roce 1925 zařízení pro svařování využívající externě dodávanou ochrannou atmosféru směsi vodíku a dusíku o vysoké čistotě. \nV roce 1926 Philip K. Devers použil argon a Henry M. Hobart helium jako ochranné atmosféry pro svarovou lázeň. Oba patenty používaly kombinovaný svařovací hořák, kterým procházel jak svařovací drát tak proud ochranného inertního plynu.\nPeter P. Alexander o rok později navrhl jako ochrannou atmosféru směs propanu a vodíku při svařování nízkouhlíkovou elektrodou.\n\nElihu Thomson další rok navrhl směs propanu a oxidu uhličitého jako ochranné atmosféry při svařování kovovou nebo uhlíkovou elektrodou.\n\nV roce 1928 v East Pittsburghu byl přes Turtle Creek (tj. Želví potok) postaven první celosvařovaný most v USA společnými silami firem \"Westinghouse Electric\" a \"Manufacturing Company\". Most byl dlouhý 18,6 m a vážil cca 10 tun.. Ve stejném roce se ve Vítkovických železárnách začaly vyrábět první obalované elektrody máčením.\nV roce 1929 Stefan Bryła, polský inženýr, průkopník svařování a později profesor Varšavské univerzity, postavil v polské Maurzyce u Łowicze přes řeku Słudwia první celosvařovaný most v Evropě.\n\nVysokovýkonná metoda svařování pod tavidlem, byla v roce 1929 vyvinuta a přihlášena k patentu jako \"Method of Welding\" společností \"National Tube\". Práva na tento patent v roce 1935 zakoupila společnost \"Linde Air Product\", která přejmenovala metodu na \"Union-melt\".. O rok později byla metoda využita při výrobě tankeru o délce 153 metrů.\n\nV roce 1931 se v kladenské Poldině huti začaly svařovat korozivzdorné oceli atomárním vodíkem a ve Vítkovických železárnách nádoby pro krakování s tloušťkou stěny 50 mm. \nNa počátku třicátých let 20. století byly v Plzni postaveny dva svařované mosty. První, který byl postaven v roce 1931 ve Škodových závodech přes železniční trať, byl svařován holými elektrodami. Druhý, dnešní Tyršův most přes řeku Radbuzu, byl postaven o dva roky později. Se svým rozpětím 49,2 m byl v té době největší celosvařovaný most na světě. Autorem obou mostů byl významný český propagátor svařování, inženýr a později profesor ČVUT v Praze František Faltus.\n\nJohn J. Chyle z \"A. O. Smith Corporation\" vynalezl elektrodu s obalem z celulózy, křemičitanů a rutilu, které byly vhodné pro svařování ve všech polohách, pro kterou si v roce 1932 podal patentovou přihlášku. \n\nNa základě předchozích kroků Langmuira, Deverse a Hobarta, navrhli V. H. Pavlecka a Russ Meredith z Northrop Aircraft Inc. nový postup svařování s netavící se wolframovou elektrodou při svařování hořčíku, hliníku a niklu v ochranné atmosféře hélia v roce 1941. Tato nová metoda, nazvaná Heliarc, znamenala velký krok kupředu při svařování materiálů používaných v leteckém oboru, zvláště ve vojenském letectví na začátku II. světové války. Pro vyvinutý svařovací hořák byla podána patentová přihláška. \n\nV sovětském Kyjevě vyvinul ve třicátých létech akademik Jevgenij Oskarovič Paton metodu elektrického svařování ponořenou elektrodou pod struskou pomocí automatů, která umožnila za 2. světové války masovou výrobu koreb i věží sovětských tanků z tlustých ocelových plátů (až 180 mm) nesrovnatelně rychleji než dosavadními metodami. \n\nHobart a Devers pracovali na metodě svařování v ochranné atmosféře od dvacátých let minulého století kdy si nechali patentovat postupy svařování v inertních plynech. Teprve až v roce 1940 (1948) spolu úspěšně završili vývoj metody svařování tavící se elektrodou v ochranném inertním plynu v \"Battelle Memorial Institute\" za přispění sponzorského daru \"Air Reduction Company\". Uvedená a modernizovaná metoda se dnes používá pod názvem MIG. \n\nV roce 1942 G. L. Hopkins ze zbrojních závodů Woolrich zaznamenal vznik studených trhlin ve feritických ocelích za přítomnosti difúzního vodíku ve svařovacích elektrodách. \n\nProtože svařování tavící se elektrodou v ochranné atmosféře vyžadovalo použití inertních plynů, např. argonu nebo hélia, které byly velmi nákladné, přišli Ljubavský a Novošilov s použitím CO jako ochranné atmosféry v roce 1953. Díky tomu se metoda stala efektivní i pro svařování nelegovaných a nízkolegovaných ocelí. Použití CO zlevnilo tuto svařovací metodu tak, že se stala efektivní i pro svařování nelegovaných a nízkolegovaných ocelí. \n\nOd svařování s netavící se elektrodou v inertních plynech byla odvozena v roce 1953 metoda svařování plazmatem s lepší stabilitou hoření oblouku a vyšší koncentrací tepla.\n\nV roce 1954 vyvinul Bernard elektrodu plněnou tavidlem, tzv. trubičkový drát, který si o tři roky později nechal patentovat. Kromě dodávaného plynu tvořily ochrannou atmosféru také plyny, vznikající z tavidla při hoření oblouku. \n\nV Ústavu svařování v ukrajinském Kyjevě akademik Jevgenij Paton ve spolupráci s Výskumným ústavem zváračským v Bratislavě Jozefem Čabelkou zdokonalili metodu elektrostruskového svařování a představili v roce 1958 na světovém veletrhu v Bruselu.\n\nV roce 1959 byly vyvinuty plněné elektrody, které při hoření elektrického oblouku zajistily dostačující množství ochranné atmosféry z tavidla, aniž bylo třeba dodávat další plyny.\n\nKovem plněné (trubičkové) elektrody, které byly představeny na začátku 60. let 20. století, umožňovaly vyšší výkon odtavení.\n\nV roce 1957 si nechal Nelson E. Anderson patentovat způsob svařování tzv. impulsním proudem, při kterém dochází k pravidelnému střídání vysokého a nízkého svařovacího proudu.\n\nV šedesátých létech došlo k vývoji selenového usměrňovače, díky kterému bylo možné použít transformátor jako zdroj stejnosměrného svařovacího proudu. Pozdější modifikace umožnily použití vysokofrekvenčního proudu jako vhodného svařovací proudu zvláště pro metodu TIG(WIG). Poslední kroky vedly k optimalizování dynamických charakteristik svařovacích zdrojů, tj. průběhu svařovacího proudu a napětí v závislosti na čase.\n\nV roce 1961 byla vyvinuta vysokovýkonná metoda vertikálního svařování silnostěnných zařízení (zejména tlakových nádob) na základě metody elektrostruskového svařování. Kromě z tavidla vytvořené strusky, která chránila svar byla použita i externě dodávaná plynová ochranná atmosféra.\n\nV dalších letech až do současnosti leží těžiště vývoje svařování elektrickým obloukem zejména na zdokonalování svařovacích zdrojů, přídavných materiálů a ochranných plynech za účelem zvyšování efektivity svařovacích procesů.\n\nPrvním krokem k plamenovému svařování byl vynález hořáku pro kyslíko-vodíkový plamen americkým chemikem Robertem Harem v roce 1801.\n\nVlastnosti acetylenu jako plynu sice popsal již v roce 1836 Angličan Edmund Davy, ale až francouzský chemik Marcellin Berthelot mu dal název acetylen a zavedl jej do technické praxe v roce 1860. Objev postupu průmyslové výroby karbidu vápníku v roce 1892 Francouzem Henrim Moissanem umožnil zkonstruovat první vyvíječe acetylenu pro komerční účely. \nV následujících letech francouzský chemik Henry LeChatelier zkoumal fenomén hoření kyslíko-acetylenové směsi.\n\nPo vynálezu svařovacího hořáku Charlesem Picardsem v roce 1901 v Paříži, bylo kyslíko-acetylenové svařování představeno komerčně v roce 1903. Přesně o deset let později Percy Avery a Carl Fisher představili první tlakovou láhev pro acetylen.\n\nV padesátých letech 19. století James Joule experimentoval se svařováním svazků drátů teplem generovaným elektrickým proudem.\nElihu Thomson v roce 1886 tuto metodu zdokonalil a dnes je známa pod názvem svařování elektrickým odporem. Na přelomu 19. a 20. století byly dále rozvíjeny svařovací stroje pro režim měkkého odporového svařování, např. Thomson (1891), Lachman (1907), Harmatta (1912) z Rakousko-Uherska, Stanley (1915), Thomson (1916), Lashar (1918), a pro švové svařování Kicklighter (1915), a další.\n\nPrvní laserový paprsek se podařilo vytvořit použitím krystalu syntetického rubínu Theodoru Maimanovi v roce 1960. V roce 1964 C. Kumar N. Patel vyvinul výkonový plynový CO laser, vhodný pro svařování a řezání. V roce 1967 R. T. Houldcroft navrhl trysku pro laserové řezání, kterou bylo výrazně vylepšeno zaměření ohniska v ochranném plynu.\nPro svařování ventilů použil General Motors v roce 1976 CO laser jako první v automobilovém průmyslu. V roce 1987 bylo vyvinuto žárové stříkání kovových slitin za pomocí laseru. Další aplikace laseru byly vyvinuty v posledních desetiletích pro dělení silnějších materiálu s více ohnisky nebo použití laseru v kombinaci s metodami obloukového svařování.\n\nV padesátých letech 20. století byla ve Francii vyvinuta metoda elektronového svařování J. A. Stohrem. Elektronový svazek byl použit pro svařování částí kosmické lodi Sojuz 6 z hliníkových slitin v již roce 1967. V USA bylo využito elektronové svařování 70. letech 20. století pro svařování korozivzdorných ocelí a čistého tantalu a slitin titanu, např. Ti-6Al-4V pro kostry vojenských letadel F14 a F15.\n\nJiž během druhé světové války – v roce 1944 – L. R. Carl popsal \"svařování za velké rychlosti\" při experimentech s bronzem. V šedesátých letech 20. století použil V. Philipchuk experimentálně výbuch pro tváření hliníkových profilů a pravděpodobně jako první použil svařování výbuchem pro komerční účely a nechal si tento postup patentovat v Kanadě. Mezitím Arnold Holtzman z americké chemické společnosti DuPont pracoval na zpevňování kovů při využití explozí. V roce 1964 byl firmě DuPont udělen patent a v roce 1965 začala komerčně vyrábět bimetalické desky svařené výbuchem.\n\nDifúzní svařování bylo navrženo v Sovětském svazu N. F. Kazakovem v roce 1956. V následujících letech až do současnosti jsou vyvíjeny postupy pro difúzní svařování různých slitin kovových materiálů, např. niklových a kobaltových superslitin a dalších.\n\nTřecí svařování bylo poprvé představeno v Sovětském svazu v polovině padesátých letech 20. století, kdy bylo i použito pro svaření rotujících těles.\nV roce 1991 byla ve Velké Británii vyvinuta a představena nová inovativní metoda třecí svařování promíšením (Friction Stir Welding).\n\n\n"}
{"id": "645682", "url": "https://cs.wikipedia.org/wiki?curid=645682", "title": "Marija Lasickeneová", "text": "Marija Lasickeneová\n\nMarija Alexandrovna Lasickeneová, rozená Kučinová (rusky: Мария Александровна Ласицкене, roz. Кучина; * 14. ledna 1993 Prochladnyj, Kabardsko-Balkarsko) je ruská atletka, jejíž specializací je skok do výšky.\n\nPrvní úspěchy začala sbírat v roce 2009, kdy vybojovala stříbrnou medaili na Mistrovství světa do 17 let v italském Brixenu a stříbro na Evropském olympijském festivalu mládeže ve finském Tampere. O rok později na prvním ročníku Letních olympijských hrách mládeže v Singapuru vybojovala výkonem 189 cm zlatou medaili.\n\n26. ledna 2011 se stala v Třinci vítězkou mítinku Beskydská laťka, když překonala 197 cm, čímž vytvořila nový juniorský halový světový rekord. O tři dny později skočila na Hustopečském skákání 194 cm a obsadila druhé místo, když prohrála jen s krajankou Světlanou Školinovou. I to ji však stačilo k celkovému vítězství na Moravské výškařské tour. Na halovém ME 2011 v Paříži ji těsně unikla finálová účast, když v kvalifikaci obsadila deváté, první nepostupové místo. V témže roce se stala v estonském Tallinnu juniorskou mistryní Evropy. Titul získala výkonem 195 cm, čímž si vylepšila osobní rekord a vyrovnala rekord šampionátu Rusky Jeleny Jelesinové z roku 1989.\n\nV roce 2012 vybojovala na MS juniorů v Barceloně výkonem 188 cm bronzovou medaili. Na světové letní univerziádě v Kazani v roce 2013 získala stříbro, když ve finále překonala 196 cm a prohrála pouze s Polkou Kamilou Stepaniukovou, jež zvítězila díky lepšímu technickému zápisu.\n\nV roce 2014 se zařadila do světové výškařské špičky. Na jaře se stala mistryní světa v hale a v létě vicemistryní Evropy ve skoku do výšky. V následující sezóně nejprve v Praze získala titul halové mistryně Evropy a v létě vybojéovala zlatou medaili v soutěži výškařek na světovém šampionátu v Pekingu. Titul mistryně světa obhájila v roce 2017 v Londýně. V roce 2018 připojila k úspěchům druhý titul halové mistryně světa ve skoku do výšky. V roce 2019 zvítězila potřetí na MS, tentokrát v katarském Dauhá, a to výkonem 204 cm.\n\nV březnu 2017 se vdala za televizního sportovního komentátora Vladase Lasickase.\n\n\n"}
{"id": "645684", "url": "https://cs.wikipedia.org/wiki?curid=645684", "title": "Mel Galley", "text": "Mel Galley\n\nMel Galley (8. března 1948, Cannock, Staffordshire, Anglie – 1. července 2008) byl anglický hard rockový kytarista, člen skupin Whitesnake, Trapeze, Finders Keepers nebo The Claw. 7. února 2008 zjistil, že má rakovinu jícnu a 1. července 2008 zemřel.\n\n\n\n\n\n"}
{"id": "645687", "url": "https://cs.wikipedia.org/wiki?curid=645687", "title": "Búšehr (provincie)", "text": "Búšehr (provincie)\n\nProvincie Búšehr ( ) je íránská provincie nacházející se na jihu země na pobřeží Perského zálivu. Hlavním městem je přístav Búšehr. Provincie se dělí na devět krajů: Búšehr, Daštestán, Daští, Dajjer, Dejlam, Džam, Kangán, Ganáve a Tangestán. V provincii žije 886 267 obyvatel. Nachází s zde jediná íránská jaderná elektrárna Búšehr.\n"}
{"id": "645700", "url": "https://cs.wikipedia.org/wiki?curid=645700", "title": "Trapeze", "text": "Trapeze\n\nTrapeze byla anglická rocková skupina založená v březnu roku 1969. Ačkoli skupina samotná nikdy nezaznamenala komerční úspěch, několik jejích členů se později přidalo k známějším kapelám, včetně Deep Purple (Glenn Hughes), Black Sabbath (Glenn Hughes), Whitesnake (Mel Galley), Judas Priest (Dave Holland) a Uriah Heep (Peter Goalby).\n\n\n"}
{"id": "645702", "url": "https://cs.wikipedia.org/wiki?curid=645702", "title": "Czesław Domin", "text": "Czesław Domin\n\nCzesław Domin (6. července 1929 Michałkowice u Siemianowic Śląských, Polsko – 15. března 1996 Varšava) byl polský římskokatolický církevní představitel, v letech 1970-1992 pomocný biskup katovický a v letech 1992-96 diecézní biskup koszalinsko-kolobřežský.\n\nCzesław Domin po absolvování gymnázia Adama Mickiewicze v Katovicích roku 1948 studoval na Slezském duchovním semináři v Krakově a poté na teologické fakultě Jagellonské univerzity tamtéž. Po ukončení studia byl dne 28. července 1953 vysvěcen na kněze krakovským generálním vikářem Franciszkem Jopem. V letech 1953-57 působil na různých místech ve farní správě katovické diecéze a od 8. března 1957 začal pracovat v katovické diecézní kurii, a to nejprve jako notář. Později zde vykonával další funkce: od roku 1964 byl pastoračním referentem, od roku 1966 členem pastorální rady Katovické diecéze a od roku 1969 též její kněžské rady. Vedle toho od roku 1966 pracoval v redakci katolického týeníku \"Gość niedzielny\".\n\nKněz Domin neměl důvěru státních orgánů, a proto katovický církevní odbor roku 1969 zamezil jeho jmenování proboštem u sv. Marie Magdaleny v Tychách a poté i vikářem-ekonomem farnosti Neposkvrněného početí P. Marie v Katovicích. Avšak již 6. července 1970 jej papež Pavel VI. jmenoval pomocným biskupem katovickým a titulárním biskupem z Dagna (\"Dagnensis\"). Biskupské svěcení Domin přijal 15. srpna 1970 v katovické katedrále z rukou sídelního biskupa Herberta Bednorze. Za své biskupské heslo si zvolil \"Quis ut Deus\" (Kdo je jak Bůh; později užíval ve znaku polskou verzi \"Któż jak Bóg\").\n\nV tomto úřadu Domin působil v následujících jednadvaceti letech. Ve správě katovické diecéze vykonával různé funkce: byl generálním vikářem, arcijáhnem a později proboštem katedrální kapituly, diecézním ekonomem a členem diecézní správní, pastorační rady, kněžské rady a kolegia konzultorů. V době I. synodu katovické diecéze (1972-75) předsedal komisi pro rodinu a manželství. Roku 1979 získal hodnot magistra teologie na Akademii katolické teologie ve Varšavě.\n\nNa celopolské úrovni, v rámci polské biskupské konference, se zabýval zejména církevní charitou. Od roku 1980 byl předsedou komise pro charitu polské biskupské konference a v březnu roku 1981 jej tato konference jmenovala zástupcem církve ve společné nadaci Solidarity. Když byla po pádu komunistického režimu dne 30. listopadu 1990 reaktivována celopolská církevní dobročinná organizace \"Caritas\", stal se biskup Domin jejím prvním vedoucím (do roku 1993). Roku 1991 byl členem mimořádného shromáždění synodu evropských biskupů.\n\nKdyž počátkem roku 1992 rezignoval první biskup koszalinsko-kolobřežský Ignacy Jeż, jmenoval papež Jan Pavel II. biskupa Domina jeho nástupcem. 23. února 1992 se nový biskup ujal správy diecéze. Jeho činnost v této funkci však záhy přerušila nemoc a Czesław Domin zemřel dne 15. března 1996 v nemocnici ve Varšavě. Pochován je v koszalinské katedrále.\n\n\n"}
{"id": "645703", "url": "https://cs.wikipedia.org/wiki?curid=645703", "title": "Janusz Kamiński", "text": "Janusz Kamiński\n\nJanusz Zygmunt Kamiński (* 27. června 1959) je polský filmový režisér a kameraman. Od roku 1993 je jeho jméno spojeno s americkým režisérem Stevenem Spielbergem. V roce 1981 emigroval do USA a vystudoval zde filmovou školu. Působil jako kameraman při natáčení mnoha úspěšných filmů (Schindlerův seznam, , Zachraňte vojína Ryana ad.).\n\n"}
{"id": "645706", "url": "https://cs.wikipedia.org/wiki?curid=645706", "title": "Kasuárovití", "text": "Kasuárovití\n\nKasuárovití (Casuariidae) je jediná čeleď řádu kasuárové (Casuariiformes), velkých nelétavých ptáků ze skupiny běžců. Do této čeledi jsou řazeny tři druhy kasuárů (\"Casuarius\") a emu hnědý (\"Dromaius novaehollandiae\").\n\nTato skupina velkých nelétavých ptáků se vyvíjela po miliony let na jižních kontinentech (Jižní Amerika, Nový Zéland, Austrálie).\n\n"}
{"id": "645709", "url": "https://cs.wikipedia.org/wiki?curid=645709", "title": "Ethyl-nitrát", "text": "Ethyl-nitrát\n\nEthyl-nitrát (CHCHNO) se používá v organické syntéze a jako meziprodukt při přípravě některých léků, barviv a aromatických látek.\n\nEthyl-nitrát se nachází v atmosféře, kde může reagovat s jinými plyny a tím tvořit smog. Původně se myslelo, že je to znečišťující látka, která je tvořená hlavně při spalování fosilních paliv, ale nedávná analýza vzorků vody oceánů ukazují, že alkyl-nitráty je nasycená chladná voda v místech, kde stoupá z hlubin. Proto se usuzuje, že alkyl-nitráty jsou pravděpodobně tvořeny přírodními procesy.\n\nEthyl-nitrát se připravuje probubláváním plynného nitrylfluoridu přes ethanol při teplotě -10 °C.\n"}
{"id": "645710", "url": "https://cs.wikipedia.org/wiki?curid=645710", "title": "Nandu", "text": "Nandu\n\nNandu (\"Rhea\") je rod velkých nelétavých ptáků, jediný rod čeledi nanduovití (Rheiidae) a řádu nanduové (Rheiiformes). V současné době žijí v Jižní Americe dva druhy – nandu pampový (\"Rhea americana\") a nandu Darwinův (\"Rhea pennata\").\n\n"}
{"id": "645717", "url": "https://cs.wikipedia.org/wiki?curid=645717", "title": "Faetonovití", "text": "Faetonovití\n\nFaetonovití (Phaethontidae) je čeleď tropických vodních ptáků, jediná čeleď řádu faetoni (Phaethontiformes). Do čeledi patří jediný rod faeton (\"Phaethon\") se třemi druhy:\n\nFaetoni byli původně považováni za součást řádu veslonozí (Pelecaniformes). Moderní analýzy DNA však ukázaly, že se v tomto případě jedná o konvergentní vývoj a že faetoni nejsou s veslonohými ptáky nijak příbuzní, nejsou dokonce příbuzní ani se společným kladem veslonozí + brodiví. Stále není jasné, ke které další skupině mají faetoni nejblíže; každopádně je zřejmé, že se jedná o velmi starou linii moderních ptáků.\n\n"}
{"id": "645721", "url": "https://cs.wikipedia.org/wiki?curid=645721", "title": "Piotr Libera", "text": "Piotr Libera\n\nDr. Piotr Libera (* 20. března 1951 Szopienice u Katovic , Polsko) je polský římskokatolický církevní představitel, v letech 1996-2007 pomocný biskup katovický, v letech 1998-2007 generální tajemník polské biskupské konference a od 2007 diecézní biskup płocký.\n\nPiotr Libera po absolvování střední školy pokračoval od roku 1969 ve studiu na Slezském vyšším duchovním semináři v Krakově; to musel přerušit v letech 1970-72, kdy prodělal vojenskou službu ve speciální jednotce pro duchovní. Po ukončení studia byl dne 15. dubna 1976 vysvěcen na kněze a v následujících třech letech byl farářem u kostela Stětí sv. Jana Křtitele v Rudě Śląske. Ve letech 1979-80 byl vychovatelem ve Slezském vyšším duchovním semináři, který se v této době přestěhoval z Krakova do Katovic.\n\nV letech 1980-86 pobýval Piotr Libera v Římě, kde studoval klasickou filologii na Papežské salesiánské univerzitě. V letech 1986-89 přednášel na Slezském vyšším duchovním semináři latinu a patristiku. Od roku 1989 byl tajemníkem apoštolského nuncia v Polsku, arcibiskupa Józefa Kowalczyka.\n\nDne 23. listopadu 1996 jej papež Jan Pavel II. jmenoval pomocným biskupem katovickým a titulárním biskupem centurijským (\"Centuriensis\"). Biskupské svěcení přijal Piotr Libera dne 6. ledna následujícího roku přímo z rukou papeže v římské bazilice sv. Petra. Za heslo si zvolil \"Deust caritas es\" (Bůh je láska). V letech 1998-2007 byl biskup Libera generálním tajemníkem polské biskupské konference; v této funkci se zasazoval mimo jiné proti přílišné angažovanosti církve v politice. Libera byl rovněž hlavním organizátorem návštěvy papeže Benedikta XVI. v Polsku roku 2006.\n\nDne 2. května 2007 jmenoval Benedikt XVI. Piotra Liberu sídelním biskupem płockým. Nové diecéze se biskup ujal 31. května bohoslužbou v płocké katedrály za účasti mj. kardinálů Józefa Glempa a Miloslava Vlka.\n\n\n"}
{"id": "645722", "url": "https://cs.wikipedia.org/wiki?curid=645722", "title": "Hamadán (provincie)", "text": "Hamadán (provincie)\n\nProvincie Hamadán ( ) je íránská provincie s rozlohou 19 368 km². Hlavním městem je Hamadán. Provincie se dělí na 8 krajů a 23 okresů.\n"}
{"id": "645725", "url": "https://cs.wikipedia.org/wiki?curid=645725", "title": "Svatba naruby", "text": "Svatba naruby\n\nSvatba naruby (\"In & Out\") je americká komedie, kterou natočil režisér Frank Oz v roce 1997. V České republice film v roce 2005 vyšel na DVD.\n\nHoward Brackett je učitel angličtiny na střední škole v malém městě Greenleaf a má před svatbou se svou kolegyní Emily, se kterou se před 3 lety zasnoubil. Celé město čeká na předávání Oscarů, neboť jeden z bývalých žáků byl nominován. Cameron Drake při přebírání Oscara za roli homosexuálního vojáka poděkuje mj. svému homosexuálnímu učiteli Brackettovi, což ve městě všechny překvapí a Brackett popře, že by byl gay. Do města přijíždějí novináři a jedním z nich je Peter Malloy, který je sám gay. Zatímco ostatní záhy odjedou, on zůstane až do svatby, aby natočil o Howardovi reportáž. Howard se na své svatbě přizná, že je gay. Následně dostane výpověď ze školy. Do města přijíždí i Cameron. Na školní slavnosti k závěru školního roku vyjádří žáci i obyvatelé města Howardovi podporu a Cameron mu věnuje svou cenu Oscara.\nJoan Cusacková byla v roce 1998 byla nominována jako nejlepší herečka ve vedlejší roli na cenu Oscar i Zlatý glóbus.\n\nKevin Kline byl rovněž nominován na cenu Zaltý globus jako nejlepší herec v komedii a dále na cenu Golden Satellite Award. Společně s Tomem Selleckem byli nominováni na cenu MTV Movie Award v kategorii nejlepší filmový polibek.\n\nOscar, kterého Cameron Drake předá Howardu Brackettovi, patří skutečně Kevinu Klinesovi, který jej získal za roli ve filmu \"Ryba jménem Wanda\" (1988).\n\nJoan Cusacková, která je jen o 16 měsíců starší než Matt Dillon, hraje ve filmu jeho bývalou středoškolskou učitelku.\n\n"}
{"id": "645729", "url": "https://cs.wikipedia.org/wiki?curid=645729", "title": "Jicchak Ben Jisra'el", "text": "Jicchak Ben Jisra'el\n\nJicchak Ben Jisra'el (: יצחק בן ישראל) je izraelský důstojník, politik a bývalý poslanec Knesetu za stranu Kadima.\n\nNarodil se 26. července 1949 v Tel Avivu. Sloužil v izraelské armádě, kde působil od absolvování střední školy (ha-Gymnasia ha-Ivrit Herzlija v Tel Avivu) roku 1967 až do svého penzionování v roce 2002. Zastával několik armádních postů, řídil analytické a výzkumné oddělení při zpravodajské službě vojenského letectva. V letech 1991-1997 řídil výzkumné a vývojové oddělení izraelské armády a ministerstva obrany. V lednu 1998 byl povýšen na generálmajora (Aluf). Na Telavivské univerzitě vystudoval matematiku, fyziku a filozofii a v roce 1988 zde obdržel doktorát. Hovoří hebrejsky a anglicky.\n\nOd roku 2005 je ředitelem izraelské kosmické agentury, kde již od roku 2002 působil jako konzultant. Od roku 2002 vede na Telavivské univerzitě program bezpečnostních studií. V letech 2000-2002 byl ve správní radě podniku Israel Aerospace Industries. Zasedal ve správních radách firem Israel Corporation nebo Teva Pharmaceutical Industries. Je držitelem několika státních a vojenských ocenění, například ceny izraelského letectva, která mu byla udělena roku 1976 za vývoj systému C4.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Kadima. Mandát ale získal až jako náhradník za Šimona Perese (ten se stal prezidentem) v červnu 2007. V letech 2007-2009 v Knesetu působil jako člen finančního výboru, výboru pro zahraniční záležitosti a obranu, výboru pro drogové závislosti, výboru pro vědu a technologie a výboru petičního. Předsedal podvýboru pro prověření civilní obrany. Angažoval se v parlamentní lize izraelsko-indického přátelství.\n\n"}
{"id": "645737", "url": "https://cs.wikipedia.org/wiki?curid=645737", "title": "Šlomo Breznic", "text": "Šlomo Breznic\n\nŠlomo Breznic (: שלמה ברזניץ) je izraelský psycholog, vědec, politik a bývalý poslanec Knesetu za stranu Kadima.\n\nNarodil se 3. srpna 1936 v Bratislavě v Československu dnes na Slovensku. V roce 1949 přesídlil do Izraele. Vysokoškolské vzdělání v oboru psychologie získal na Hebrejské univerzitě, kde v roce 1960 získal bakalářský titul, v roce 1962 titul magisterský a roku 1965 doktorát. Sloužil v izraelské armádě, kde získal hodnost seržanta (Samal). Hovoří hebrejsky a anglicky.\n\nV letech 1977–1979 působil jako rektor Haifské univerzity. Věnoval se vědecké a odborné dráze, napsal cca 60 odborných studií a 7 knih.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Kadima. V letech 2006–2007 v Knesetu působil jako člen výboru pro státní kontrolu, výboru pro zahraniční záležitosti a obranu, výboru pro vědu a technologie a petičního výboru. Mandátu se vzdal v září 2007 a odešel z politiky. V Knesetu ho nahradil Jochanan Plesner.\n\n"}
{"id": "645743", "url": "https://cs.wikipedia.org/wiki?curid=645743", "title": "Avigdor Jicchaki", "text": "Avigdor Jicchaki\n\nAvigdor Jicchaki (: אביגדור יצחקי) je izraelský politik a bývalý poslanec Knesetu za stranu Kadima.\n\nNarodil se 13. září 1949 v Tel Avivu. Vysokoškolské vzdělání bakalářského směru v oboru účetnictví získal na Telavivské univerzitě. Sloužil v izraelské armádě, kde získal hodnost plukovníka (Aluf Mišne). Hovoří hebrejsky a anglicky.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Kadima. V letech 2006-2008 v Knesetu působil jako člen finančního výboru a výboru House Committee. Předsedal podvýboru pro úpravu zákonů. Byl předsedou poslaneckého klubu strany Kadima. Mandátu se vzdal v únoru 2008. V Knesetu ho nahradil Šlomo Mola.\n\n"}
{"id": "645747", "url": "https://cs.wikipedia.org/wiki?curid=645747", "title": "Úděl", "text": "Úděl\n\nÚděl může být:\n\n\n"}
{"id": "645754", "url": "https://cs.wikipedia.org/wiki?curid=645754", "title": "Nepřemožitelný", "text": "Nepřemožitelný\n\nNepřemožitelný (polsky \"Niezwyciężony\") je space opera známého polského spisovatele žánru sci-fi Stanisława Lema vydaná v roce 1964. Původně vyšla jako novela ve sbírce \"Niezwyciężony i inne opowiadania\".\n\nČesky vyšla kniha v letech 1976, 1994 a 2005.\nTěmto vydáním předcházela edice ve slovenštině v roce 1966.\n\nHvězdolet \"Nepřemožitelný\" je vyslán na planetu Regis III, aby zde pátral po ztracené sesterské lodi \"Kondor\". Nalezne ji po několika dnech pátrání. Systémy lodě jsou nepoškozené, avšak posádka je mrtvá. Zahynula za podivných okolností, vypadá to, že hladem a žízní, přičemž na palubě jsou dostatečné zásoby. Během pitvy jednoho člena posádky vyjde najevo, že má vymazanou paměť…\n\n\nHvězdolet druhé třídy s fotonovým pohonem \"Nepřemožitelný\" s 83 členy posádky pod velením astrogátora Horpacha má za úkol pátrat po ztracené sesterské lodi \"Kondor\", která se ztratila na planetě Regis III v soustavě Lyry. Po přistání na poušti rozdělí velitel úkoly. Za přísných bezpečnostních podmínek prozkoumává expedice z lodi okolí a blízký oceán. Zjistí překvapující informace, na souši se nevyskytuje jediná forma života, žádná fauna ani flóra, nic. V oceánu život je, astronautům se podaří za pomocí techniky odchytit místní rybu. Příliš se neliší od pozemských forem, kromě jedné zvláštnosti – disponuje orgánem citlivým na změnu intenzity magnetického pole.\n\nSatelit z nízké oběžné dráhy odhalí geometricky pravidelný útvar. Tato pravidelnost vylučuje možnost geologického původu. Astrogátor vydává rozkaz k přesunu.\nVědecký tým z \"Nepřemožitelného\" se vydává na průzkum. Stále platí nejvyšší třetí stupeň ochrany – což znamená ochranné silové pole nad konvojem a připravené zbraně k palbě.\nGeometrický útvar je spletencem zvláštních staveb a konstrukcí, džunglí kabelů. Vědci neregistrují žádnou aktivitu, tepelnou, elektrickou ani radioaktivní. Zdá se, že jde o ruiny.\n\nMezitím jiná skupina nalezne \"Kondora\", 300 kilometrů od podivného města. Celá posádka je mrtvá, uvnitř lodi je spoušť, vše je poničené a rozbité. Systémy lodi však nevykazují poruchu. Výzkumníci nemohou přijít na příčinu smrti lidí z Kondora. Nejsou na nich patrné žádné známky násilí, přesto se zdá, že zemřeli náhle. Palubní doktor vyloučí možnost hromadné otravy.\nPo pitvě jednoho mrtvého člena posádky vyjde najevo šokující zjištění – astronaut má kompletně vymazanou paměť.\n\nPrůzkumy okolí pokračují. Při jednom geologickém průzkumu jeskyní nalezne Kertelen záhadný starý automat. O chvíli později přijde o svou paměť. Ztratí nejen vědomí své totožnosti, ale i řeč a schopnost číst a psát. Z jeho osobnosti nezůstalo nic kromě nejprimitivnějších reflexů a nyní pouze vegetuje. Astrogátor Horpach se shodne s neurofyziologem Saxem, že Kertelenovu amnézii mohlo způsobit pouze velmi silné magnetické pole.\n\nTechnici přesunou z Kondora na \"Nepřemožitelného\" veškeré použitelné stroje a vybavení.\nKolona pod vedením Regnara zkoumá ruiny v mělkém kráteru. Znenadání se začíná vytrácet signál a zanedlouho je spojení s mateřskou lodí přerušeno úplně. Žádný z techniků ani fyziků to nedokáže zdůvodnit. Vypadá to, jakoby někde v poušti vyrostla kovová stěna bránící všem pokusům o kontakt.\nNa průzkum jsou vyslány 2 diskovité letouny LT 4 a LT 8. Jeden letí několik set metrů nad pouští a druhý slouží jako televizní retranslátor ve výšce 4 km. Objeví se překážka, tmavý mrak a pohltí LT 4. Se strojem je přerušeno spojení. LT 8 mrak sonduje radarovým paprskem a zjistí, že je tvořen miliony kovových mušek. Dostane povolení proti černému oblaku použít lasery. Mrak se brání a zničí i LT 8, přestože letoun použije i nejsilnější zbraň na palubě, paprsek antiprotonů.\n\nDalší záchranné mise se účastní Rohan, zástupce velitele Horpacha. S konvertoplánem přistanou u strojů Regnarovy expedice a naleznou 18 lidí s vymazanou pamětí. Čtyři lidé scházejí, mezi nimi i samotný Regnar.\n\nDoktor Lauda, biolog, přednese veliteli svou hypotézu. Jsou známa určitá fakta. Na planetě existuje život pouze v oceáně, na souši vymřel nebo byl vyhuben, našly se po něm stopy. Dále se ví, že soustavu Lyry obývala kdysi vyspělá civilizace technického typu. Jejich slunce se změnilo v novu a Lyřané byli nuceni opustit svou planetu. Doktor Lauda uvádí tezi, že na planetě Regis III mohlo přistát kosmické plavidlo Lyřanů, přičemž oni samotní v důsledku nějaké havárie (např. výbuch reaktoru či cokoli jiného) přistání nepřežili. Zůstaly pouze specializované automaty schopné snášet nejtvrdší podmínky. Ty se postupně osamostatnily a bránily se útokům místní dravé fauny. Přizpůsobily se prostředí, produkovaly další stroje a postupně zlikvidovaly veškerou faunu a flóru na souši. Začala evoluce mechanismů. Musely si zajistit zdroje energie a materiálu, rozvinula se forma hornictví a dobývání kovových rud, jichž je na Regis III dostatek. Naopak se zde nevyskytují vůbec radioaktivní prvky, čímž mohlo dojít k energetické krizi, což zase mohlo vést k válce mezi různými formami mechanismů. Boj o existenci zřejmě nepřežily energeticky náročné stroje, naopak uspěly ty, které byly miniaturizované a energeticky efektivní.\nTo by vysvětlovalo ony velmi malé černé mušky, které jsou schopny se v případě ohrožení shlukovat v obrovský mrak. Tento pseudohmyz mohl přemoci nepohyblivé systémy, jejichž ruiny nyní stojí v poušti částečně zasypané pískem. A to nejdůležitější – pravděpodobně reaguje na elektrické pole, které je vytvářeno i myšlenkovými pochody v mozku. \nJe zjevné, že boj proti takové formě inteligence bude velmi těžký, neboť disponuje neobyčejnou všestranností a miliony let pilovanou dokonalostí v ničení.\n\nVelitel lodi si hypotézu vyslechne, v podstatě s ní souhlasí většina odborníků na palubě. Horpach však potřebuje jistotu. Chce vzorky létajících mechanických mušek.\nMezitím je část Rohanovy skupiny v soutěsce napadena mrakem mušek a jediný, kdo přežije, je Rohan. Podaří se mu získat i několik vzorků. Jeho přežití se stane předmětem pátrání. Jak je možné, že robotický hmyz útočil na všechny ostatní členy a vymazal jim paměť, zatímco Rohan napadení unikl? Nakonec se jako nejpravděpodobnější zdá teorie, že Rohan upadl v době útoku do zvláštního stavu strnulosti, při němž byla potlačena aktivita mozku a to jej zachránilo.\nMechanický hmyz je podroben testům, z nichž vědci vypozorují určité vzorce reakcí. Žádají po Horpachovi další vzorky, ten souhlasí, ale už nemíní riskovat zdraví lidí. Rozkazuje vyslat \"Kyklopa\", osmdesátitunové samohybné vozidlo / vznášedlo schopné pracovat autonomně a vybavené nejtěžšími zbraněmi i nejsilnějšími obrannými prvky. \n\"Kyklop\" se pokouší vyprostit ze soutěsky dva uvízlé stroje a je napaden mrakem. Přestože mu svou antihmotou způsobuje ničivé škody, mrak je stále doplňován novými mechanickými muškami.\nNakonec se mrak stáhne a \"Kyklop\" se vrací zpět k lodi. Nereaguje na povely, jeho elektronický systém byl zřejmě nějakým způsobem přeprogramován. Představuje nyní smrtelné nebezpečí a musí být zlikvidován.\nHorpach si bere Rohana k sobě do kajuty. Je na něm vidět únava a rozrušení. Konzultuje s Rohanem situaci. Zástupce velitele se nabídne, že se sám vydá hledat do rokle zbývající čtyři členy Regnarovy skupiny. Přestože jsou všichni pod velkým psychickým vypětím a přejí si odlet, nebylo by správné nepokusit se o jejich záchranu. Každý astronaut má právo na přesvědčení, že ho ostatní neopustí za žádných okolností.\n\nRohanovi má pomoci kovová síťka na hlavě, která bude tlumit elektrické vlny. Zároveň s jeho vozidlem budou vypravena dvě další k odvedení pozornosti.\nPlán se relativně vydaří a Rohan se dostane k rokli, i když musí jít kus pěšky. V rokli objeví těla tří mrtvých astronautů. Vezme si jeden kyslíkový přístroj a zbraň a poté těla provizorně pohřbí. Poté se ze stěn soutěsky vyrojí mušky a shluknou se do černého mraku. Rohan není vyděšen, příliš se svým návratem nepočítá. Mrak okopíruje dno rokle a Rohan v něm rozezná i svou vlastní siluetu. Ohromeně přihlíží. Uvědomí si, že tato pustá krajina je určena pouze pro tyto neživé formy existence a člověk by je měl ponechat svému osudu.\nVyhledá vozidlo, které jej na pokraji vyčerpání dopraví zpět k hvězdoletu.\n\n"}
{"id": "645756", "url": "https://cs.wikipedia.org/wiki?curid=645756", "title": "Seznam hvězd v souhvězdí Rydla", "text": "Seznam hvězd v souhvězdí Rydla\n\nToto je seznam významných hvězd v souhvězdí Rydla (\"Caelum\"). Hvězdy jsou seřazeny podle zdánlivé hvězdné velikosti.\n\n\n"}
{"id": "645758", "url": "https://cs.wikipedia.org/wiki?curid=645758", "title": "Ports de Paris", "text": "Ports de Paris\n\nPorts de Paris (PDP) (česky \"Pařížské přístavy\") je francouzský státní podnik. Spravuje všechna přístavní zařízení, která se nacházejí na 500 km vodních cest v regionu Île-de-France. Jeho hlavním posláním je rozvíjet říční dopravu v tomto regionu. Zákonem č. 68-917 z 24. října 1968 získala společnost právní subjektivitu a finanční samostatnost a 1. ledna 2011 na ní byl převeden státní majetek s výjimkou přirozených toků a vodních kanálů, které jsou v majetku města Paříže. V únoru 2010 u příležitosti svého 40. výročí byl podnik přejmenován z původního Port autonome de Paris (PAP) na dnešní název.\n\nÚzemí spravované PDP má 10 km, roztroušených na 70 místech, která jsou rozložena podél řeky Seiny a jejích přítoků Oise, Marny a Loing. Hlavní přístavy PDP jsou:\n\nPDP byl v roce 2009 největším říčním přístavem ve Francii před Štrasburkem a druhý v Evropě za Duisburgem a před Lutychem. V tomto roce činil roční objem přepraveného nákladu 20,2 miliónu tun. Hlavní obchody jsou v rámci Île-de-France (9,3 miliónů tun), dále následují Haute-Normandie (8,3), Burgundsko (0,5), Pikardie (0,5), Belgie (0,7) a Nizozemsko (0,3). Vykládka převažuje nad nakládkou (11,8 mil. tun proti 8,2 mil. tun). Přepravované zboží tvoří hlavně stavební materiál (12,1 milionu tun), produkty k recyklaci (3,1), zemědělské produkty (2,1), kontejnerová doprava (1,2), energetické produkty včetně uhlí, které využívají elektrárny proti proudu od Paříže na Seině (1,2), kovové výrobky (0,4) a automobily (0,03). Objem přepravy dosáhl vrcholu v roce 2006 (22,3 mil. tun) a stagnuje.\n\nPDP má statut veřejného průmyslového a obchodního podniku. Je pod dohledem ministerstva životního prostředí, energetiky, udržitelného rozvoje a moře. Má asi 200 zaměstnanců. Jeho obrat činil 68,5 milionu eur a pochází především z pronájmu pozemků (58%) a nemovitostí (27%).\n\n"}
{"id": "645760", "url": "https://cs.wikipedia.org/wiki?curid=645760", "title": "Micha'el Melchi'or", "text": "Micha'el Melchi'or\n\nMicha'el Melchi'or (: מיכאל מלכיאור; narozen 31. ledna 1954 Kodaň) je izraelský rabín, politik a bývalý poslanec Knesetu za stranu Mejmad.\n\nNarodil se v Kodani v Dánsku a v roce 1986 přesídlil do Izraele. Je rabínem.\n\nPůsobil jako vrchní rabín Norska, byl mezinárodním ředitelem Nadace Elieho Wiesela. V Jeruzalému vedl vlastní kongregaci. Od roku 1995 je předsedou strany Mejmad.\n\nV izraelském parlamentu zasedl poprvé po volbách do Knesetu v roce 1999, ve kterých kandidoval za stranu Jeden Izrael, která byla koalicí sdružující Izraelskou stranu práce, stranu Gešer a stranu Mejmad, jíž předsedal Melchi'or. Mejmad byla levicovou ale nábožensky orientovanou formací. V letech 1999-2001 zastával Melchi'or post ministra sociálních záležitostí a diaspory. V letech 2001-2002 za vlády Ariela Šarona byl náměstkem ministra zahraničních věcí Izraele.\n\nMandát obhájil i ve volbách do Knesetu v roce 2003, kdy opět kandidoval se svou stranou Mejmad v koalici se Stranou práce (nyní již pod názvem kandidátky \"Strana práce-Mejmad\"). Ve funkčním období 2003-2006 působil jako předseda parlamentního výboru pro práva dětí a jako člen výboru pro imigraci, absorpci a záležitosti diaspory. Zasedal ve vyšetřovací komisi pro dohledání a restituci majetku obětí holokaustu. Znovu byl zvolen ve volbách do Knesetu v roce 2006. Působil pak ve výboru Knesetu pro televizi a rozhlas, výboru pro vědu a technologie, výboru pro práva dětí, výboru pro imigraci, absorpci a záležitosti diaspory a předsedal výboru pro vzdělávání, kulturu a sport. I v tomto volebním období zastával významné vládní posty. V období leden-červen 2005 to byl post náměstka ministra školství, kultury a sportu, od června do listopadu 2005 náměstka ministra sociálních věcí a diaspory.\n\nVe volbách do Knesetu v roce 2009 kandidoval Mejmad samostatně, respektive v koalici s Hnutím Zelených, ale nezískal potřebný počet hlasů pro přidělení mandátu v Knesetu.\n\n"}
{"id": "645762", "url": "https://cs.wikipedia.org/wiki?curid=645762", "title": "George Snowden", "text": "George Snowden\n\n\"Shorty\" George Snowden (4. července 1904 - květen 1982) byl americký černošský tanečník, tancující ve 20. a 30. letech 20. století v Harlemu v New Yorku. Je všeobecně spojován s pojmenováním \"lindy hop\" pro populární párový swingový tanec té doby. Je mu také často připisován vznik samotného tance, i když to není doloženo a je to nepravděpodobné.\n\nSnowden byl známý tanečník ze Savoye v Harlemu v New Yorku. Ač měřil pouze 150 centimetrů, byl velice talentovaný. Mnoho jeho tanečních choreografií bylo založeno na rozdílu ve výšce mezi ním a jeho nejznámější partnerkou Big Beou, se kterou pravidelně vyhrávali soutěže v Savoyi.\n\nSnowden se objevuje ve filmu z roku 1929 \"After Seben\", ve kterém tancuje breakaway, variantu charlestonu, ze kterého se později vyvinul lindy hop. Objevuje se také ve filmu z roku 1937 \"Ask Uncle Sol\", ve kterém tancuje s Big Beou.\n\nSnowden byl členem několika známých tanečních skupin, mimo jiné i Shorty Snowden Dancers, první taneční skupiny zaměřené na lindy hop.\n\n\n"}
{"id": "645766", "url": "https://cs.wikipedia.org/wiki?curid=645766", "title": "Ču-jin fu-chao", "text": "Ču-jin fu-chao\n\nBopomofo (oficiálně 注音符號, ču-jin fu-chao, zhuyin fuhao – „fonetické znaky“) je čínské písmo, vytvořené na počátku dvacátého století jako fonetická alternativa znakového písma. \n\nByla vytvořena Výborem pro sjednocení výslovnosti v letech 1912-1913, formálně vyhlášena byla v roce 1928. Zhruba od padesátých let bylo v pevninské Číně vytlačováno pchin-jinem (pinyinem), tedy upravenou latinkou, na Tchaj-wanu se však bopomofo stále běžně používá k výuce znaků na základních školách a také jako způsob zadávání čínského textu do počítačů a mobilních telefonů, i na Tchaj-wanu se však od bopomofa upouští ve prospěch latinky (viz také tchajwanský pchin-jin). Je používán jako primární písmo pro některé domorodé tchajwanské jazyky a je na něm také založena čínská varianta Braillova písma. \n\nCílem bopomofa nebylo nahradit znakové písmo, ale umožnit pomocný fonetický přepis čínštiny pro vědecké a výukové účely. Znaky písma bopomofo vytvořil filolog a kaligraf Čang Ping-lin zjednodušením čínských znaků, převážně různých starobylých a zaniklých variant. Znaků je třicet sedm, zastupují hlásky a některé hláskové skupiny tak, aby bylo možné zapsat všechny čínské slabiky (později bylo připojeno několik dalších znaků pro vyjádření nářečních hlásek). Tóny se v bopomofo značí diakritikou, píše se zleva doprava. \n"}
{"id": "645771", "url": "https://cs.wikipedia.org/wiki?curid=645771", "title": "Zásada přímého účinku", "text": "Zásada přímého účinku\n\nZásada přímého účinku (též zásada nebo princip bezprostředního účinku) je princip v rámci evropského práva, podle kterého lze za určité situace přímo aplikovat právo Evropské unie v rozhodnutích soudů členských států i v situaci, kdy není zapracováno ve vnitrostátním právním řádu. Nejedná se o princip explicitně zmíněný v primárním evropském právu, jeho platnost vyplývá z rozhodnutí Evropského soudního dvora ve sporu \"Van Gend en Loos\" (26/62), který byl dalšími rozsudky dále potvrzován v tom smyslu, že ho lze aplikovat teoreticky na všechna pravidla evropského práva, zejména na unijní nařízení a za určitých okolností i na unijní směrnice.\n\n"}
{"id": "645773", "url": "https://cs.wikipedia.org/wiki?curid=645773", "title": "MDR1", "text": "MDR1\n\nMDR1 je název genu kódujícího tzv. P-glykoprotein. Tento gen kóduje bílkovinu (ABC transportér) jménem P-glykoprotein, který zajišťuje transport léčiva z mozkomíšní tekutiny a tedy z mozku do krve. Mutace ale blokuje tvorbu P-glykoproteinu a podané léčivo se tedy v mozku hromadí a může způsobit závažné komplikace v podobě křečí, případně i selhání dýchání a může přivodit smrt. \n\nMutace tohoto genu jsou studovány mimo jiné u psů. Ne všechna psí plemena mají ale zmutovanou alelu genu MDR1 ve své genetické výbavě. Mutace byla dosud prokázaná u australského ovčáka, sheltie, bobtaila, kolie, dlouhosrstého vipeta a některých dalších. To, jestli je pes nositelem zmutované alely, je možné prokázat testem u veterinárního lékaře. \n\nPokud je test pozitivní, neměly by být psu podávány žádné léky patřící do skupiny makrocyklických laktanů, které působí jako širokospektrální antiparazitika (např. ivermectin). Celá problematika je součástí tzv. autoimunitních dědičných onemocnění.\n\n"}
{"id": "645774", "url": "https://cs.wikipedia.org/wiki?curid=645774", "title": "Lysenko", "text": "Lysenko\n\nPříjmení Lysenko označuje více osob:\n\n\n"}
{"id": "645776", "url": "https://cs.wikipedia.org/wiki?curid=645776", "title": "Dub královny Johanky", "text": "Dub královny Johanky\n\nDub královny Johanky býval statný a vysoký památný strom v zahradě jihočeského zámku Blatná. Oficiálně jako památný vyhlášen nebyl, zákona o ochraně přírody z roku 1992 se nedožil. Prý pod ním sedávala královna Johanka z Rožmitálu, než si vzala krále Jiřího. Vypráví se, že si pod tímto stromem před sňatkem často povídali, a dokonce si tu dali i slovo.\n\nDokud byl dub zdravý, tyčil se přes 30 metrů vysoko a jeho kmen dosahoval průměru 180 centimetrů. Pak ale korunu stromu srazil blesk a v sedmdesátých letech už ze stromu nebylo víc než 7 metrů vysoké torzo s vypálenou dutinou. I to ale bylo pozoruhodné, dutina se ve výšce 1-3 metrů na mnoha místech otevřela a jen umocňovala dojem z 800 let věku.\n\nKrálovnu Johanku měli lidé rádi a pozitivní vztah přetrval věky díky pověsti: Komu se prý Johanka u dubu zjeví, bude mít štěstí a radost. V 80. letech 20. století se ale i majestátní torzo rozpadlo a z kmene už zůstaly jen dva pahýly. V květnu 2002 při natáčení televizního pořadu Paměť stromů u těchto pozůstatků Luděk Munzar prorokoval, že tady už se Johanka nezjeví... Jeho slova se bohužel vyplnila, ještě roku 2002 smetla zbytek stromu povodeň.\n\nPodoba stromu se dochovala na mnoha malbách a kresbách, nejznámější pocházely od akademického malíře Jaroslava Turka. Ve svých verších ho (ve stejnojmenné sbírce) zachytil i básník Ladislav Stehlík.\n"}
{"id": "645778", "url": "https://cs.wikipedia.org/wiki?curid=645778", "title": "Colette Avital", "text": "Colette Avital\n\nColette Avital (: קולט אביטל, \"Kolet Avital\"; * 1. května 1940) je izraelská politička, bývalá poslankyně Knesetu za Stranu práce a neúspěšná kandidátka z voleb izraelského prezidenta z roku 2007.\n\nNarodila se v Bukurešti v Rumunsku. V roce 1950 přesídlila do Izraele. Hovoří hebrejsky, anglicky, francouzsky, německy, portugalsky, italsky a rumunsky. Profesí je diplomatka.\n\nPracovala jako izraelský tiskový a kulturní atašé v Bruselu, konzulka v Bostonu, zplnomocněnkyně izraelské vlády ve Francii, velvyslankyně v Portugalsku, generální konzulka v New Yorku. Zastávala četné funkce na izraelském ministerstvu zahraničních věcí. Publikovala články v The New York Times, The New York Post a Le Monde.\n\nV izraelském parlamentu zasedla poprvé po volbách do Knesetu v roce 1999, ve kterých kandidovala za stranu Jeden Izrael, která v sobě zahrnovala zejména Stranu práce. Mandát získala až dodatečně v listopadu 1999 jako náhradnice za Matana Vilnaje, který rezignoval. V letech 1999–2003 působila v parlamentním etickém výboru jako jeho předsedkyně, zasedala ve výboru státní kontroly, ve výboru pro ústavu, právo a spravedlnost, ve výboru pro status žen a výboru pro vzdělávání a kulturu. Předsedala vyšetřovací komiis pro dohledání a restituci majetku obětí holokaustu.\n\nMandát obhájila i ve volbách do Knesetu v roce 2003, kdy kandidovala za Stranu práce. Ve funkčním období 2003–2006 působila jako předsedkyně výboru pro imigraci, absorpci a záležitosti diaspory a jako členka výboru pro ústavu, právo a spravedlnost, výboru pro status žen. Dále předsedala komisi pro dohledání a restituci majetku obětí holokaustu. Znovu byla zvolena ve volbách do Knesetu v roce 2006. Zasedla pak ve výboru Knesetu pro imigraci, absorpci a záležitosti diaspory, výboru pro ústavu, právo a spravedlnost, výboru pro drogové závislosti, výboru House Committee a výboru pro zahraniční záležitosti a obranu. Po dvě volební období v letech 2003–2009 držela post místopředsedkyně Knesetu. V roce 2007 se zúčastnila prezidentských voleb, kde kandidovala proti Šimonu Peresovi a Re'uvenu Rivlinovi. V prvním kole se umístila na třetím místě se ziskem 21 hlasů a před druhým kolem hlasování svou kandidaturu stáhla a vyjádřila podporu Peresovi.\n\nVe volbách do Knesetu v roce 2009 kandidovala, ale vzhledem k nízkému procentuálnímu zisku Strany práce nezískala mandát v Knesetu.\n\n"}
{"id": "645779", "url": "https://cs.wikipedia.org/wiki?curid=645779", "title": "Stefan Cichy", "text": "Stefan Cichy\n\nStefan Cichy (* 30. března 1939 Przyszowice, Polsko) je polský římskokatolický církevní představitel, v letech 1998–2005 pomocný biskup katovický, v letech 2005–2014 sídelní a od roku 2014 emeritní biskup lehnický.\n\nStefan Cichy po ukončení střední školy studoval na Slezském vyšším duchovním semináři v Krakově (1957-63). Dne 23. června přijal kněžské svěcení. Poté byl farářem u sv. Štěpána v Katowicích-Bogucicích (1963-68) a v katedrální farnosti u Krista Krále (1968-71), současně pokračoval ve studiu na Papežské teologické fakultě v Krakově (1967-71) a na teologické fakultě Vídeňské univerzity (1971-74), kde získal doktorát z teologie (liturgiky).\n\nPo návratu ze studií (1975) se stal farářem u Neposkvrněného početí P. Marie v Katovicích a členem (v letech 1985-94 i předsedou) diecézní liturgické komise v Katovicích. V témže roce začal i přednášet liturgiku na Slezském vyšším duchovním semináři v Krakově; roku 1977 se stal jeho vicerektorem a o rok později i rektorem, kterým zůstal do roku 1992. Na počátku jeho působení, roku 1980, se seminář přesunul z Krakova do Katovic.\n\nV letech 1992-98 působil Stefan Cichy jako zpovědník kněží katovické arcidiecéze a 11. července 1998 se stal jejím generálním vikářem. 26. srpna téhož roku jej papež Jan Pavel II. jmenoval pomocným biskupem katovickým a titulárním biskupem z Bonusty (\"Bonustensis\"). Biskupské svěcení přijal dne 12. záři z rukou katovického arcibiskupa Damiana Zimoně. Jako biskupské heslo si zvolil \"Per Crucem ad Lucem\" (Skrz Kříž ke Světlu).\n\nPo odchodu prvního lehnického biskupa Tadeusze Rybaka na odpočinek počátkem roku 2005 jmenoval papež Jan Pavel II. Stefana Cichého jeho nástupcem.\n\nBiskup Stefan Cichy činně publikuje. Od roku 1985 psal do katolického týdeníku \"Gość niedzielny\", odborné články zejména z liturgiky psal mimo jiné do \"Collectanea Theologica\", \"Liturgia sacra\", \"Ruch Biblijny i Liturgiczny\" a \"Śląskie Studia Teologiczno-Historyczne\", jichž byl v letech 1996-99 šéfredaktorem. Z knih vydal mimo jiné:\n\nDne 16. dubna 2014 papež František přijal jeho rezignaci zdůvodu kanonického věku.\n\nV červenci 2009 mu rada města Legnice udělila čestné občanství města..\n\n"}
{"id": "645785", "url": "https://cs.wikipedia.org/wiki?curid=645785", "title": "Nadia Chilu", "text": "Nadia Chilu\n\nNadia Chilu ( נאדיה חילו, \"N'adija Chilu\", ناديا حلو‎, přepisováno též Nadia Hilou; žila 5. července 1953 - 26. února 2015) byla izraelská politička a poslankyně Knesetu za Stranu práce.\n\nNarodila se 5. července 1953 v Jaffě (součást Tel Avivu). Patří do komunity izraelských Arabů. Pochází z křesťanské rodiny. Hovoří arabsky, anglicky, francouzsky. Vysokoškolské vzdělání v oboru sociální práce získala na Telavivské univerzitě, kde roku 1976 získala bakalářský a roku 1991 magisterský titul.\n\nV letech 1997–2006 řídila odbor pro status žen při svazu místních samospráv. V letech 2002–2006 byla místopředsedkyní ženské organizace Na'amat. Zakládala a spoluřídila několik neziskových organizací.\n\nV izraelském parlamentu zasedla po volbách do Knesetu v roce 2006, ve kterých kandidovala za Stranu práce. Pracovala v parlamentním výboru pro vnitřní záležitosti a životní prostředí, výboru pro zahraniční dělníky, petičním výboru, výboru práce, sociálních věcí a zdravotnictví a výboru House Committee. Předsedala výboru pro práva dítěte.\n\nVe volbách do Knesetu v roce 2009 kandidovala, ale vzhledem k nízkému procentuálnímu zisku Strany práce nezískala mandát v Knesetu.\n\n"}
{"id": "645789", "url": "https://cs.wikipedia.org/wiki?curid=645789", "title": "Hans Hass", "text": "Hans Hass\n\nHans Hass (23. ledna 1919 Vídeň – 16. června 2013 tamtéž) byl rakouský průkopník potápění, mořský biolog, ekolog a filmař, známý svými cestopisnými knihami a dokumenty o životě žraloků.\n\nNarodil se ve Vídni, kde vystudoval gymnázium. Po maturitní zkoušce v roce 1937 strávil léto na francouzské riviéře, kde se seznámil s tehdy populárním spearfishingem a fotografováním pod vodou. Potápění jej uchvátilo a sám se pustil do zlepšování tehdy dostupného potápěčského vybavení – vytvořil vlastní ploutve, podmořský fotoaparát a filmovou kameru. V roce 1939 odjel s dvěma přáteli na prázdninovou potápěčskou expedici do Karibiku na ostrovy Curaçao a Bonaire, která se kvůli problémům způsobenými vypuknutím 2. světové války protáhla na více než půl roku. V Karibiku nasbíral fotografie do své knihy \"V říši korálů a žraloků\". Po svém návratu ukončil studium práv a přestoupil na biologii.\n\n\n\n\n"}
{"id": "645792", "url": "https://cs.wikipedia.org/wiki?curid=645792", "title": "Svařování netavící se elektrodou v ochranné atmosféře inertního plynu", "text": "Svařování netavící se elektrodou v ochranné atmosféře inertního plynu\n\nObloukové svařování netavící se elektrodou v ochranné atmosféře inertního plynu je tavná metoda svařování elektrickým obloukem, která se používá především pro svařování hliníku a hořčíku a jejich slitin, korozivzdorných ocelí, niklu, mědi, bronzů, titanu, zirkonia a dalších neferitických kovů. Technika svařování je podobná svařování plamenem, proto vyžaduje velmi zručné svářeče. Za předpokladu dodrženého technologického postupu lze získat vysokou kvalitu svarů. Její výkonnostní parametry – při ručním svařování – jsou v porovnání např. s metodami svařování MIG/MAG velmi nízké.\n\nMetoda je charakteristická dvěma rysy. Prvním je použití neodtavujících se wolframových elektrod, které jsou vyrobeny buď z čistého wolframu nebo jsou k wolframu přidávány vybrané legury. A druhým je použití inertních plynů, které chrání jak svarovou lázeň tak i samotné elektrody. V některých aplikacích se kromě argonu nebo hélia používá i vodík nebo dusík.\n\nV Evropě i v České republice se metoda často označuje zkratkou TIG nebo WIG, v USA je obvyklé označení GTAW. Číselné označení metody podle ISO 4063 je 141.\nPůvodní název metody Heliarc je odvozen od helia použitého při prvních pokusech svařování touto metodou.\n\nVýroba kvalitní oceli zahrnuje i rafinační procesy, které odstraní vodík, dusík a kyslík z taveniny, a tím dojde k zabránění tvorby nežádoucích bublin a pórů. I pro dosažení kvalitních svarů je nutné svarovou lázeň buď dostatečně rafinovat nebo ji chránit před okolní atmosférou.\n\nCharles L. Coffin si byl vědom potřeby takové ochrany roztaveného svarového kovu, proto v roce 1889 přišel s postupem svařování, při kterém využíval tavidla. V patentové přihlášce, je uveden „postup svařování v neoxidujícím médiu, který je možno aplikovat za zvýšeného i normálního (atmosférického tlaku) jako plyn nebo roztok“.\n\nO několik desítek let později, na začátku 20. let minulého století navrhl Irving Langmuir postup, kterým dosahoval vysokých teplot vhodných pro svařování při hoření elektrického oblouku mezi dvěma wolframovými elektrodami v atmosféře vodíku. Hoření elektrického oblouku ve vodíkové atmosféře způsobuje disociaci a rekombinaci molekul vodíku za uvolnění velkého množství tepla. Uvedený postup, který si nechal v roce 1924 patentovat se stal základem pro metodu svařování atomárním vodíkem.\n\nDalší patenty s různými ochrannými atmosférami následovaly, Langmuir a Alexander se směsí vodíku a dusíku v roce 1925, další rok navrhl Philip K. Devers argon a Henry M. Hobart helium, Alexander směs propanu a vodíku (1926) a Elihu Thomson směs propanu a oxidu uhličitého (1927).\n\nVýše uvedené výzkumy završili až v roce 1941 V. H. Pavlecka a Russ Meredith z Northrop Aircraft Inc., kteří navrhli postup svařování s netavící se wolframovou elektrodou, který byl vhodný pro svařování hořčíku, hliníku a niklu v ochranné atmosféře hélia. Metoda otevřela nové možnosti při svařování materiálů používaných v leteckém průmyslu, zvláště pak ve vojenském, na začátku II. světové války. Pro vyvinutý svařovací hořák byla podána patentová přihláška.\n\nNa konci 50. let minulého století si nechal Nelson E. Anderson patentovat způsob svařování tzv. impulsním proudem, při kterém dochází k pravidelnému a předem definovanému střídání vysokého a nízkého svařovacího proudu.\nSe selenovým usměrňovačem bylo možné použít transformátor jako zdroj stejnosměrného svařovacího proudu. Svařovací transformátory byly později modifikovány tak, aby umožnily generování vysokofrekvenčního proudu, který je velmi vhodný pro svařování touto metodou. Poslední kroky vedly k optimalizování dynamických charakteristik svařovacích zdrojů, tj. průběhu svařovacího proudu a napětí v závislosti na čase.\n\nPři svařování netavící se elektrodou v ochranné atmosféře inertního plynu hoří elektrický oblouk mezi wolframovou elektrodou a základním materiálem nebo svarovou lázní. Vzniklé teplo natavuje svarové hrany základního materiálu případně i přídavný materiál.\n\nMetoda se nejčastěji využívá při ručním svařování, kdy však vyžaduje vysokou zručnost svářeče. Podobně jako při plamenovém svařování svářeč jednou rukou drží hořák a druhou rukou z boku přidává přídavný materiál. Výkon odtavení při ručním svařování je velmi nízký a nemůže soupeřit s metodami svařování tavícími se elektrodami v ochranných atmosférách. V případě automatizování svařovacím robotem či jinou mechanizací se používají jako přídavné materiály svařovací dráty.\n\nJak už vyplývá z názvu, vždy se používá ochranná atmosféra inertních plynů, nejčastěji helium nebo argon, případně jejich směsi. V některých případech se používají směsi i s vodíkem nebo dusíkem. Vysoká čistota používaných plynů je vyžadována nejenom kvůli omezení opotřebení a zátěže wolframové elektrody, ale také aby se omezil přístup nežádoucích prvků ke svarové lázni, které mohou způsobit ve svarech vady (většinou póry, bubliny, zkřehnutí svarů apod.). Omezení přístupu kyslíku je nutné zejména u svařování hliníku, hořčíku, titanu, zirkonu, niklu, mědi, molybdenu, ale i dalších.\n\nV závislosti na druhu svařovaného materiálu se používá střídavý i stejnosměrný proud, případně usměrněný pulsní proud.\n\nJednou z největších výhod je možnost svařování široké škály materiálů, jak nízkouhlíkové a vysocelegované oceli tak i martenzitické oceli, ale hlavně hliníkové a hořčíkové slitiny, a dále pak titan, zirkon, molybden, nikl, měď, bronz i mosaz. S výhodou se používá i pro svařování různých materiálů navzájem, např. uhlíkové a korozivzdorné oceli, měď a mosaz, apod. Při svařování uhlíkových ocelí je zvýšené riziko vzniku pórů ve svarech.\n\nPřímé zapojení, elektroda je připojena na záporný pól, je základní zapojení elektrického obvodu pro tuto metodu svařování. Tepelná zátěž je nesymetricky rozdělena – zhruba jedna třetina připadá na elektrodu a dvě třetiny pro natavení svarových ploch základního materiálu. Výhodou je, že elektroda není tak tepelně namáhaná a zároveň dochází k velkému průvaru. Většinou se používá pro svařování ocelí, niklu, mědi a titanu. Při použití směsi ochranných plynů argonu s minimálně 75 % helia je možné svařovat i hliník. Vysoká tepelná vodivost hélia totiž výrazně napomáhá odstranění oxidů s vysokým bodem tavení.\n\nSvařování nízkolegovaných ocelí se používá spíše pro kořenové svary, u kterých je obecně požadována vysoká kvalita, nebo pro opracování přechodů svarů (někdy nazýváno \"tigováním\") zhotovených jinými metodami (např. MIG/MAG).\n\nPro svařování hliníku je vhodné přednostně používat střídavý elektrický proud. Ačkoliv teplota tavení hliníku je 650 °C, na jeho povrchu se nachází kompaktní vrstva AlO, který má bod tavení nad 2000 °C a brání tak snadnému natavení základního materiálu.\nPři použití střídavého proudu se vzájemně frekvenčně mění polarita na elektrodě a na základním materiálu. V okamžiku, kdy je na elektrodě kladný pól, pohybuje se po základním materiálu katodová skvrna v místech pokrytí oxidy – jakoby nepřímé zapojení. Protože tyto oblasti mají nižší emisní energii pro emise elektronů e, po zasažení katodovou skvrnou se oxidy snadněji odpařují v kombinaci s mechanickým efektem dopadů iontů Ar o relativně vysoké hmotnosti. Tento efekt se často nazývá čisticím účinkem.\nPři této polaritě však dochází k menšímu svařovacímu efektu ve srovnání se stavem, kdy je na elektrodě záporný pól – jakoby přímé zapojení – a na základní materiál dopadají urychlené elektrony e.\n\nSvařování impulsním proudem je moderní technika svařování, která umožňuje snižovat objem vneseného tepla do svaru a kontrolovaně provádět plynulé přechody ze svarového kovu do základního materiálu, tzv. bezvrubé přechody. Stejnosměrný nebo usměrněný proud má v \"základním režimu\" nízké hodnoty, zhruba 10 až 15 A, které postačují na udržení stabilního hoření oblouku. V definovaných okamžicích se zvyšují hodnoty svařovacího proudu. Modulace svařovacího proudu může být v čase popsána sinusoidou, obdélníkovým nebo lichoběžníkovým průběhem.\nFrekvence impulsů jsou požadovány v závislosti na druhu svařovaného materiálu a tloušťce svaru od jednotek hertzů pro svary větších tlouštěk od 4 do 6 mm, přes kHz pro svary od 1 do 3 mm až do cca 20 MHz pro velmi tenké plechy nebo titanové slitiny.\nVelmi výhodné je používání impulsního proudu při svařování v nucených polohách, jednostranně přístupných svarů (např. svary trubek) a svařování materiálů citlivých na přehřátí (např. mědi).\n\nTechnika svařování je velmi podobná metodě svařování plamenem, kdy je ale teplo do svaru dodávané hořením elektrického oblouku a proces není tak dynamický. Natavený přídavný materiál by se neměl při svařování dostat z oblasti plynové ochrany, ve které je chráněn proti oxidaci. Pokud bude přídavný materiál zoxidován může dojít ukládání nežádoucích vměstků (oxidů) do svarové lázně, to negativně ovlivňuje kvalitu svaru. Ze stejného důvodu bývá po vypnutí elektrického proudu po několik sekund tzv. dofukován ochranný plyn. Ten chrání tuhnoucí svarovou lázeň a zároveň i wolframovou elektrodu.\n\nMetodou se svařuje většinou tzv. dopředu, tj. před hořákem se pohybuje tyčka přídavného materiálu, ze kterého se tvoří svarový kov na okraji svarové lázně. Hořák je skloněn mírně vzad v úhlu 10° a tyčka je skloněna proti hořáku pod úhlem 70° od svislé.\nNetavící se elektrodu lze popsat jako jehlu s průměrem od 0,5 do 10 mm a v délce od 50 do 175 mm. Vyrábí se spékáním buď čistého wolframu (99,9 %) nebo wolframu s legurami oxidů kovů thoria, lanthanu, ceru, zirkonu nebo yttria zhruba v množství od 1 do 4 %. Druhy elektrod se rozlišují barevným proužkem umístěným na konci elektrody, kterým se nesvařuje.\n\nSledovaným faktorem při svařování je opotřebení elektrod. Kromě nežádoucího ponoření elektrody svářečem do svarové lázně, při kterém může dojít k otupení hrotu elektrody, je hrot elektrody při zátěži elektrickým proudem namáhán vysokou teplotou, která zapříčiňuje pomalé odpařování s rychlostí zhruba 4 mm za hodinu. Opotřebení elektrody se projevuje otupením hrotu elektrody, který je nutné pravidelně upravovat (zabrušovat). Hrot elektrody se zabrušuje na brusném kotouči, který by se měl používat pouze pro tyto elektrody, aby se zamezilo jejich kontaminování nežádoucími prvky či sloučeninami. Tvar hrotu závisí na použití druhu elektrického proudu, na polaritě zapojení u stejnosměrného proudu a na druhu ochranného plynu resp. směsi plynů.\n\nElektrody z čistého wolframu se používají s výhodou stabilního oblouku při svařování hliníku a hořčíku a jejich slitin střídavým proudem.\nLegované oxidy na jednu stranu snižují teplotu tavení elektrody, ale na druhou stranu zvyšují její životnost, dovolenou proudovou zátěž a zvyšují tak efektivitu svařování.\nOxidy thoria prodlužují životnost elektrod a přispívají tak ke vhodnějšímu využívání. Thorium zvyšuje emisi elektronů, stabilitu oblouku a zlepšuje jeho zapalování. Tyto elektrody jsou vhodné pro svařování tenkých hliníkových plechů střídavým proudem nebo pro svařování uhlíkových a korozivzdorných ocelí, titanových i niklových slitin stejnosměrným proudem při přímém zapojení.\nLegování oxidem lanthanitým zlepšuje stabilitu oblouku a jeho zapalování zvláště při střídavém proudu. Pro tyto vlastnosti lze lanthan použít jako náhradu za thorium v množství přibližně do 2 %.\nLanthanové elektrody se používají jak pro svařování střídavým proudem tak i stejnosměrným s přímým zapojením. Velmi často jsou používány pro svařování korozivzdorných ocelí.\nElektrody legované oxidem zirkoničitým nelze v žádném případě použít pro svařování stejnosměrným proudem. Proto se používají se jen pro střídavý proud, pro který jsou ideální díky stabilnímu oblouku a odolnosti proti oddělování wolframových vměstků.\nPro speciální použití, např. menší průměry elektrod, nebo jejich delší životnost se leguje wolfram kovy vzácných zemin. Nejvhodnější legurou wolframových elektrod pro stejnosměrný proud o nízkých hodnotách je oxid ceričitý, který umožňuje výborné zapalování oblouku při nízkých proudech. Cerové elektrody se používají pro svařování stejných materiálů jako thoriové.\n\nOchranné plyny chrání jak netavící se wolframovou elektrodu tak svarovou lázeň proti nežádoucím účinkům okolní atmosféry. Další funkcí je zabezpečení podmínek pro zapálení a stabilní hoření elektrického oblouku. Samostatně se používají argon a hélium, ve směsích pak argon + hélium, argon + vodík, argon + dusík. Plyny se používají pouze v čistotě minimálně 99,995 %, pro materiály s vysokou afinitou ke kyslíku jako je titan, zirkon a tantal se používají plyny s čistotou 99,999 %.\n\nNejčastěji užívaným plynem je \"argon\", který lze použít pro všechny svařované materiály. Díky nízké tepelné vodivostií a relativně malému ionizačnímu potenciálu se elektrický oblouk v argonu snadno zapaluje a stabilně hoří. Dalším běžně užívaným jednoatomovým plynem je \"helium\", které svojí vysokou tepelnou vodivostí výborně přenáší teplo do svarové lázně. To je výhodné při svařování kovů s vysokou tepelnou vodivostí (hliník, měď) a povrchovými vysokotavitelnými oxidy (hliník). Díky vyššímu tepelnému vyzařování při svařování není hélium příliš vhodné pro ruční svařování a dává se mu přednost při mechanizovaném způsobu, např. u svařovacích robotů. Protože je hélium téměř desetkrát lehčí než argon, je nutné pro dobrou ochranu svarové lázně nastavit vyšší průtok oproti argonu.\n\n\"Směs argonu a hélia\" kombinuje výhody obou plynů tj. snadného zapalování a hoření oblouku u argonu a vysokého tepelného výkonu oblouku u hélia. Se zvětšujícím se poměrem hélia vůči argonu se zvyšuje rychlost svařování a klesá náchylnost k pórovitosti svarů. Směsi se s výhodou používají u svařování hliníku a jeho slitin nebo mědi. Směsi se dodávají již namíchané v tlakových lahvích, a to v poměrech 30 % Ar + 70 % He nebo 50 % Ar + 50 % He nebo 70 % Ar + 30 % He.\n\nVyššího tepelného výkonu lze získat i při použití \"směsi argonu a vodíku\". Vodík dodává totiž oblouku, podobně jako hélium, vyšší tepelný výkon. Směs se používá výhradně ke svařování korozivzdorných austenitických ocelí, niklu a jeho slitin. Svařování nízkolegovaných feritických nebo martenzitických ocelí touto směsí plynů je vyloučeno z důvodu vysokého rizika vzniku trhlin za studena (tzv. vodíková křehkost). Při svařování hliníku a mědi způsobuje pórovitost vícevrstvých svarů. Obsah vodíku ve směsi se pohybuje od 5 do 10 %.\n\nI u \"směsi argonu s dusíkem\" je vyšší tepelný výkon, který se využívá u svařování materiálů s vysokým koeficientem tepelné vodivosti – zejména mědi. Pro svařování ocelí se tato směs nesmí používat, protože způsobuje zhoršení mechanických vlastností svarů, zejména zkřehnutí.\n\nPřídavný materiál se používá ve formě tyček pro ruční svařování a drátů navinutých na cívkách pro mechanizované svařování. V přídavných materiálech se dodávají všechny požadované legovací prvky, které mají zabezpečit dezoxidaci a odplynění svarového kovu a doplnit vypálené prvky.\nSvařovací tyčky se vyrábějí v průměrech od 1 do 8 mm a délkách od 600 do 1000 mm, svařovací dráty pak v průměrech 0,6 až 2,4 mm, pro navařování až 5 mm.\n\nPro snadnější svařování se používají i tavidla nebo v případě hliníkových slitin moření v NaOH, které rozruší vrstvičku vysokotavitelného AlO.\n\nPři svařování netavící se elektrodou se používá jak stejnosměrný tak i střídavý elektrický proud a tomu odpovídají i požadavky na rozdílné svařovací zdroje. Svařovací zdroj však musí mít – stejně jako při svařování obalenou elektrodou – strmou statickou (voltampérovou) charakteristiku, proto lze s výhodou používat týž zdroj pro svařování oběma metodami. Základem \"zdroje stejnosměrného proudu\" je buď usměrňovač nebo invertor doplněný o řídící jednotku a programátor. Řídící jednotka komplexně ovládá svařovací proces, zapálení oblouku, dynamický průběh proudu a napětí v čase, použití impulsů a ve spolupráci s programátorem zajišťuje předfuk a dofuk ochranných plynů, aktivaci chladicího okruhu hořáku a další činnosti závisející na stupni mechanizace.\n\nPro \"zdroj střídavého proudu\" se v minulosti používal transformátor se stabilizátorem, který byl zdrojem vysokofrekvenčních impulsů. V 90. letech minulého století se začaly více používat moderní invertorové zdroje s vysokofrekvenčním transformátorem.\n\nDo \"svařovacího hořáku\" je přiváděn elektrický proud, který napájí netavící se wolframovou elektrodu měděnou kontaktní špičkou, ochranný plyn a případně při vysoké proudové zátěži i chladicí médium, které snižuje tepelné zatížení hořáku. Netavící se elektrodu lze v hořáku upnout v takřka libovolné poloze, je tedy možno nastavit libovolný přesah elektrody z plynové hubice. To se s výhodou používá při osazení plynové hubice tzv. plynovým sítkem, které upravuje laminární proudění okolo elektrody a zajišťuje tak její efektivnější ochranu. Průměr, tvar a délka keramické plynové hubice se volí podle požadovaných parametrů svařování.\n\nNa hořáku je umístěn spínač, který podle naprogramování řídící jednotky spouští předfuk a dofuk a elektrický proud buď v dvoutaktním nebo čtyřtaktním režimu (umožnění plynulého náběhu a poklesu elektrického proudu).\n\nElektrický proud, ochranné plyny a chladicí médium jsou přiváděny do svařovacího hořáku \"multifunkčním kabelem\", který je připojený ke svařovacímu zdroji a tlakové láhvi s ochranným plynem nebo centrálnímu závodnímu rozvodu plynů. Centrálního rozvodu plynu se užívá spíše v mechanizovaných a robotizovaných výrobních procesech, kdy je požadavkem vysoká produktivita práce. Při ručním svařování se většinou používají tlakové láhve.\n\nKvalitu svarů ovlivňuje základní i přídavný materiál, ochranné plyny, klimatické podmínky svařování, technologický postup a v neposlední řadě lidský faktor.\n\nPři správném technologickém postupu při svařování, použití vhodné plynové ochrany dává metoda svařování netavící se elektrodou v ochranné atmosféře inertního plynu vynikající kvalitativní výsledky. S výhodou se používá pro nejnáročnější svary, zejména dynamicky namáhaných konstrukcí, pro kořenové housenky vícevrstvých svarů nebo k přetavování svarů vytvořených jinými (většinou vysokovýkonými metodami MIG/MAG) za účelem dosažení bezvrubých (jemné, pozvolné a oblé tvary) přechodů povrchových vrstev housenek.\n\nVadami v touto metodou provedených svarech většinou bývají póry a bubliny, které svědčí o nevhodném technologickém postupu či technologické nekázni, která vedla na nedostatečnou ochranu svarové lázně inertními plyny nebo použití znečištěných přídavných materiálů nebo svarových ploch.\n\nSvařování elektrickým obloukem s použitím ochranných plynů je spojené se zvýšeným rizikem negativního dopadu na zdraví a život osob, které tuto činnost provádějí. Při svařování je nutné dodržet celou řadu bezpečnostních opatření. Zejména se jedná o ochranu před úrazem elektrickým proudem a popálením, vznikem požáru, dýmovými zplodinami a udušením. V případě robotizovaného pracoviště přichází mimo jiné v úvahu také ochrana před úrazem pohyblivými částmi.\nV současné době se nedoporučuje používat netavící se wolframové elektrody legované oxidy thoria, protože thorium je radioaktivní prvek, který může významně poškodit zdraví.\n\nPři hoření relativně dlouhého a stabilního elektrického oblouku dochází k intenzivnímu nepřerušovanému UV záření. V případě svařování korozivzdorných ocelí v ochranné atmosféře argonu může docházet k vysokému vývinu ozónu. Množství vznikajícího ozónu lze regulovat použitím směsi ochranné atmosféry argonu s oxidem dusným. Oxid dusný se slučuje s ozónem za vzniku oxidu dusičitého.\n\nProtože se kromě inertních plynů používá ke svařování některých slitin i vysoce hořlavý a výbušný vodík, je nutné dbát zvýšené bezpečnosti při přepravě a manipulaci s tlakovými lahvemi.\n\n\n"}
{"id": "645794", "url": "https://cs.wikipedia.org/wiki?curid=645794", "title": "Volosť", "text": "Volosť\n\nVolosť (rusky во́лость) je jednotka administrativně-teritoriálního dělení v Rusku, Lotyšsku, Estonsku a některých dalších zemích.\n\nNa staré Rusi bylo celé teritorium země (knížectví) jako polosamostatný úděl, selská území, podřízená městu. Od konce 14. století jako součást ujezdu, od roku 1861 jako stavovské jednotky rolnického řízení. Byla zrušena Administrativně-teritoriální reformou 1923—1929. Mezi „volosti“ patřily i tzv. rolnické obce.\n\n\n"}
{"id": "645795", "url": "https://cs.wikipedia.org/wiki?curid=645795", "title": "Joram Marci'ano", "text": "Joram Marci'ano\n\nJoram Marci'ano ( יורם מרציאנו, narozen 31. října 1964 Ramla) je izraelský politik a bývalý poslanec Knesetu za Stranu práce.\n\nNarodil se ve městě Ramla. Získal středoškolské vzdělání. Sloužil v izraelské armádě, kde získal hodnost seržanta (Samal). Hovoří hebrejsky, anglicky a arabsky.\n\nV roce 1998 byl místostarostou města Lod. V letech 1999-2001 zastával post ředitele úřadu premiéra pro Centrální distrikt.\n\nV izraelském parlamentu zasedl po volbách do Knesetu v roce 2006, ve kterých kandidoval za Stranu práce. V letech 2006-2009 v Knesetu působil jako člen výboru pro televizi a rozhlas, výboru pro ekonomické záležitosti, výboru práce, sociálních věcí a zdravotnictví, výboru vnitřních záležitosti a životního prostřední (v něm působil jako místopředseda), výboru House Committee, výboru pro drogové závislosti a petičního výboru.\n\nVe volbách do Knesetu v roce 2009 kandidoval, ale vzhledem k nízkému procentuálnímu zisku Strany práce nezískal mandát v Knesetu. Do Knesetu nicméně nastoupil 9. prosince 2012 za Stranu práce jako náhradník poté, co na mandát rezignoval poslanec Amir Perec. V parlamentu setrval jen krátce do voleb v roce 2013 a do činnosti zákonodárného sboru se výrazněji nezapojil.\n\n"}
{"id": "645804", "url": "https://cs.wikipedia.org/wiki?curid=645804", "title": "Šakíb Šanán", "text": "Šakíb Šanán\n\nŠakíb Šanán ( שכיב שנאן, \"Šakiv Šna'an\", شكيب شنان) je izraelský politik a poslanec Knesetu za stranu Acma'ut.\n\nNarodil se 20. června 1960 ve městě Churfejš. Získal vysokoškolské vzdělání bakalářského typu na Telavivské univerzitě v oboru orientální, všeobecná a právní studia. Sloužil v izraelské armádě, kde působil v praporu Cherev a v průzkumné jednotce 244. Hovoří hebrejsky, anglicky a arabsky. Je členem komunity izraelských Drúzů.\n\nV letech 1989–1995 byl učitelem a vedoucím pracovníkem na střední škole ve městě Churfejš. V letech 1995–1996 dělal asistenta náměstkovi ministra vnitra. V letech 1997–2001 pak zastával post výkonného poradce ministra menšin. V letech 2005–2006 byl hlavním poradcem na mnisterstvu vnitra a v letech 2002–2008 zároveň pracoval jako oblastní supervizor při ministerstvu sociální péče.\n\nV izraelském parlamentu zasedl po volbách do Knesetu v roce 2006, ve kterých kandidoval za Stranu práce. Mandát ale získal až dodatečně v květnu 2008 jako náhradník za Efrajima Sne, jenž rezignoval. V letech 2008–2009 v Knesetu působil jako člen výboru pro vzdělávání, kulturu a sport.\n\nVe volbách do Knesetu v roce 2009 kandidoval, ale vzhledem k nízkému procentuálnímu zisku Strany práce nezískal mandát v Knesetu. Poslancem se nakonec stal 14. února 2012, když nahradil Matana Vilnaje.\n\n"}
{"id": "645808", "url": "https://cs.wikipedia.org/wiki?curid=645808", "title": "Stepokurovití", "text": "Stepokurovití\n\nStepokurové (Pteroclididae) je čeleď ptáků, jediná žijící skupina řádu stepokurů (Pteroclidiformes). 16 druhů stepokurů žije v otevřené bezlesé krajině Starého světa, především ve stepích a polopouštích. Vyskytují se v severní, jižní a východní Africe a na Madagaskaru, na Blízkém východě, v Indii až střední Asii a na Pyrenejském poloostrově. Stepokuři jsou tradičně řazeni do dvou rodů - dva středoasijské druhy do rodu \"Syrrhaptes\" a ostatní do rodu \"Pterocles\"; současné výzkumy však toto rozdělení zpochybňují.\n\nStepokuři mají hlavu a krk malé, podobně jako holubi, tělo je zavalité. Dorůstají velikosti od 24 do 40 cm a hmotnosti 150-500 g. Mezi pohlavími nejsou velké rozdíly ve velikosti, i když jsou samci o něco větší. Mají dlouhá špičatá křídla, někdy i ocas; létají rychle a přímo. Létací svaly jsou silné, v případě potřeby dovedou rychle vzlétnout. Krátké nohy jsou opeřené až po prsty, u rodu \"Syrrhaptes\" jsou opeřené i prsty. Celkové zbarvení je kryptické, což je adaptace na sběr potravy na zemi v otevřené krajině. Samci se od samic výrazně liší kresbou opeření. Péra na břichu jsou speciálně adaptována k absorbování vody a jejímu zadržení, což umožňuje dospělým ptákům, především samcům, nosit vodu mláďatům, která se mohou zdržovat řadu kilometrů od napajedel.\n\nStepokuři se živí především semeny rostlin. V žaludků střelených jedinců bylo nalezeno mnoho dalších druhů potravy, ale jejich množství bylo natolik malé, že je možné považovat je za náhodně zkonzumovaný materiál. Mnoho druhů se potravně vysoce specializovalo, takže v jejich potravě převažují semena jen několika málo druhů rostlin. Tento jev může někdy odrážet aktuální dostupnost semen, ale za jiných okolností odráží skutečný výběr jednotlivých druhů. Často jsou upřednostňována semena rostlin čeledi \"Leguminosae\". V zemědělských oblastech se často živí semeny obilnin. Semena sbírají na zemi nebo přímo z rostlin. U společně se vyskytujících druhů je technika sběru odlišná, aby se vyhnuly konkurenci; v Namibii se stepokur dvoupruhý (\"Pterocles bicinctus\") krmí pomalu a metodicky, zatímco stepokur jihoafrický (\"Pterocles namaqua\") sbírá potravu velmi rychle.\n\nStepokuři jsou sociální ptáci, sbírající potravu v hejnech čítajících až 100 jedinců. Jejich potrava je suchá, proto potřebují pravidelně navštěvovat napajedla, aby se napili. Při letu k napajedlu volají na ostatní jedince svého druhu, takže napajedlo mohou najednou navštívit stovky až tisíce ptáků. Některé druhy nepotřebují pít každý den a jeden druh, stepokur tibetský (\"Pterocles tibetanus\"), nelétá k napajedlům vůbec, pravděpodobně kvůli relativní dostupnosti vody v jeho životním prostředí. Většina druhů je stálá, ale stepokur kirgizský (\"Syrrhaptes paradoxus\") je invazivní.\n\nStepokuři jsou monogamní. S příchodem hnízdní sezóny, většinou načasované do doby dozrávání semen po místním období dešťů, sílí tendence k rozpadu hejn do jednotlivých párů. Hnízdiště není více než malý důlek v zemi příležitostně může mít tvar stopy. Většinou snášejí tři krypticky zbarvená vejce, příležitostně mohou být dvě, zřídka i čtyři. Partneři se v sezení střídají, samci sedí v noci a brzy ráno, samice během dne. Mláďata se líhnou obvykle po 20-25 dnech. Mláďata jsou nekrmivá, hnízdo opouštějí bezprostředně poté, co poslední vylíhnuté mládě oschne. Již po vylíhnutí jsou schopná sbírat potravu, ale potřebují se od rodičů naučit způsobu jejího sběru; proto zůstávají s rodiči po dobu několika měsíců. Zpočátku jsou mláďata příliš malá a mladá nato, aby byla schopna termoregulace, proto je rodiče ve dne stíní a v noci zahřívají.\n\nStepokuři se s člověkem potkávají minimálně, především proto, že mnoho druhů žije v suchých neobydlených oblastech a v malých počtech. Obecně nejsou vyhledáváni jako lovná zvěř, protože nejsou obzvlášť chutní; příležitostně jsou však ve velkých počtech loveni u napajedel. Pokus o introdukci do Nevady (USA) selhal, ale byli vysazeni na Havaji. Žádný druh není považován za ohrožený, ačkoliv došlo místně k zmenšení areálu, zvláště v Evropě.\n\nStepokuři byli původně zahrnováni mezi měkkozobé (\"Columbiformes\"), především kvůli citované schopnosti pít vodu sáním pomocí peristaltických stahů jícnu (\"Nicméně jediná další skupina, která vykazuje stejné chování, čeleď \"Pteroclidae\", je umístěna do příbuzenstva holubů jen na základě této pochybné, velmi staré charakteristiky\"). V novější době bylo prokázáno, že toho nejsou schopni a jsou nyní považováni za příslušníky samostatného řádu Pteroclidiformes. Byli považováni za blízce příbuzné pěvcům, jinými autory jsou kladeni do příbuzenstva bahňáků. Ve studii na základě analýzy DNA byli zařazeni do skupiny Metaves společně s holubovitými (Columbidae). V novější studii byli zařazeni na podobné místo, a to na sesterskou pozici vůči kladu tvořenému holubovitými a mesity (Mesitornithidae). Skvrnitě zbarvená nekrmivá mláďata a zbarvení vajec (ačkoliv ne jejich tvar) blízce připomíná mláďata a vejce řady bahňáků. Vejce jsou téměř eliptická.\n\nStepokuři a praví kuři nejsou vůbec příbuzní. Kuři patří do řádu hrabaví (Galliformes), zatímco stepokuři tvoří řád Pteroclidiformes. Vnější podobnost mezi oběma skupinami je důsledkem konvergentní evoluce.\n\n\n"}
{"id": "645809", "url": "https://cs.wikipedia.org/wiki?curid=645809", "title": "Le'on Litinecki", "text": "Le'on Litinecki\n\nLe'on Litinecki (: לאון ליטינצקי,‎ * 2. srpna 1967, Kazaň, Sovětský svaz) je izraelský politik a poslanec Knesetu za Jisra'el bejtejnu.\n\nNarodil se ve městě Kazaň v tehdejším Sovětském svazu, dnes v Rusku. V letech 1984–1990 studoval ale nedokončil obor lékařství na Kazaňské státní univerzitě. V roce 1991 přesídil do Izraele. Zde studoval na škole World ORT v Kfar Saba a pak absolvoval magisterské studium politologie na Telavivské univerzitě. Hovoří hebrejsky, anglicky a rusky.\n\nV roce 1995 byl v zaměstnaneckém výboru společnosti Israel Electric Corporation, od roku 1999 působil ve vedení odborové centrály Histadrut. Téhož roku se stal předsedou celostátní organizace ruskojazyčných Izraelců. V roce 2000 byl delegátem na Světovém sionistickém kongresu. V roce 2001 byl předsedou družstva Šomer Jisra'el. V roce 2006 působil jako předseda odboru nových imigrantů ve Fondu Berla Kacnelsona. Téhož roku se zároveň stal předsedou sekce nových imigrantů v rámci Strany práce a o rok později byl i předsedou sekce nových imigrantů v izraelské pobočce Sionistické všeobecné rady.\n\nV izraelském parlamentu zasedl po volbách do Knesetu v roce 2006, ve kterých kandidoval za Stranu práce. Mandát ale získal až dodatečně v červenci 2008 jako náhradník za Daniho Jatoma, jenž rezignoval. V letech 2008–2009 v Knesetu působil jako člen výboru pro vzdělávání, kulturu a sport.\n\nVe volbách do Knesetu v roce 2009 kandidoval, ale vzhledem k nízkému procentuálnímu zisku Strany práce nezískal mandát v Knesetu. Ve volbách v roce 2013 se ucházel o poslanecký mandát na společné kandidátní listině Likud Jisra'el bejtejnu, ale ani tentokrát jej nezískal. Podařilo se mu to až 5. listopadu 2014, kdy jako náhradník vystřídal Gideona Sa'ara, který rezignoval.\n\n"}
{"id": "645815", "url": "https://cs.wikipedia.org/wiki?curid=645815", "title": "Kňaz", "text": "Kňaz\n\nKňaz ( князь, княз) je označení někdejších slovanských hlav feudálních monarchií nebo i jiného politického zřízení (údělné knížectví) v 9.–16. stoletích u Slovanů a některých dalších národů. Představitel feudální aristokracie, později také vysoký dvorský titul, v závislosti na významu srovnatelný s princem nebo vévodou v západní a jižní Evropě, ve střední Evropě „kníže“ a v někdejší Svaté říši římské se tento titul nazývá Fürst, a v severských státech konung.\nTitul velkokníže Ruština Velikij kňaz (великий князь) nebo ženská forma kňagiňa княгиня) je dvorský titul členů carské rodiny v Rusku.\nKňagiňa (княгиня) – žena kňaze a také samostatný ženská forma dvorského titulu, kňažič (княжич) – syn kňaze (pouze u slovanů), kňažna (княжна) – dcera kňaze.\nVe středověkém Německu byl kníže () představitel vyšší říšské aristokracie, mající zvláštní výsady a tento titul nosili také představitelé vyššího duchovenstva (»církevní knížata«, mající také politická práva v Říši). Společně s titulem Fürst koexistoval také titul Prinz.\n\nV současné Evropě jsou nezávislými knížectvími Andorra, Monako a Lichtenštejnsko. Nositelem titulu „kníže-biskup“ je papež.\n\n\n\nExistují také přejatiny tohoto slovanského výrazu některými neslovanskými jazyky:\n\n\nPříbuzné výrazy, přímo přejaté z germánských jazyků.\n\n"}
{"id": "645817", "url": "https://cs.wikipedia.org/wiki?curid=645817", "title": "Mazor Bahajna", "text": "Mazor Bahajna\n\nMazor Bahajna (: מזור בהיינה) je izraelský duchovní, politik a bývalý poslanec Knesetu za stranu Šas.\n\nNarodil se 12. září 1973 ve městě Welkite v Etiopii. V roce 1982 přesídil do Izraele. Zde studoval na ješivě Porat Josef v Jeruzalému a byl prohlášen za rabína v ješivě Netiv ha-Šavim. Sloužil v izraelské armádě, kde dosáhl hodnosti vojína (Tura'i). Hovoří hebrejsky a amharsky.\n\nV letech 1994–1998 pracoval jako ředitel odboru organizace ALE, která se zabývala podporou židovského přistěhovalectví. V letech 1998–2000 působil jako ředitel oddělení v rámci vzdělávací sítě El ha-Ma'ajan. V letech 2001–2003 byl duchovním koordinátorem pro absorpci při ministerstvu náboženských záležitostí a roku 2006 působil coby poradce ministra financí. V letech 2003–2008 zastával funkci rabína v náboženské radě města Beerševa.\n\nV izraelském parlamentu zasedl po volbách do Knesetu v roce 2006, ve kterých kandidoval za Šas. Mandát ale získal až dodatečně v dubnu 2008 jako náhradník za Šlomo Benizriho, jenž rezignoval. V letech 2008–2009 v Knesetu působil jako člen výboru petičního, výboru pro práva dětí a výboru práce, sociálních věcí a zdravotnictví. Zasedal ve vyšetřovací komisi pro absorpci etiopských imigrantů v Izraeli.\n\nVe volbách do Knesetu v roce 2009 kandidoval, ale vzhledem k nízkému procentuálnímu zisku strany Šas nezískal mandát v Knesetu.\n\n"}
{"id": "645820", "url": "https://cs.wikipedia.org/wiki?curid=645820", "title": "Špania Dolina", "text": "Špania Dolina\n\nŠpania Dolina je původem hornická obec na středním Slovensku v okrese Banská Bystrica. Má bohatou historii a dnes je střediskem cestovního ruchu.\n\nObec se nachází nedaleko Banské Bystrice – asi 14 km severně od centra krajského města. Leží v bočním údolí obklopena kopci Starohorských vrchů. Centrum obce leží v nadmořské výšce 728 m. Příjezd do obce je po místní komunikaci, která odbočuje z hlavní silnice spojující Banskou Bystrici a Ružomberok.\n\nNázev je odvozen z latinského pojmenování \"Valis Dominorum\", v německé verzi \"Herrengrund\" (používané od roku 1535), což v překladu znamená Panská Dolina nebo Panské údolí. Přívlastek Špania se někdy odvozuje z latinského výrazu \"Spanatus\", což znamená Špánova, tedy Županova dolina. Od středověku se užívaly ještě další názvy, latinské \"Montania\" je v listině z roku 1263, \"Grueb\" bylo zapsáno roku 1458, v maďarských pramenech je obec označována \"Úrvölgy\", jednoduše také jen \"Baňa\".\n\nÚzemí obce bylo osídleno již v době bronzové, kdy byla známá zdejší naleziště mědi.\nArcheologické nálezy hornických nástrojů pocházejí z let 2000-1700 před naším letopočtem. Zdejší měď byla spektrální analýzou identifikována u bronzových artefaktů z Balkánu a dokonce až ze Středního Východu. Dokládá to, že místní doly byly v době bronzové napojeny na rozsáhlou síť dálkových obchodních cest. První písemná zmínka o obci pochází z roku 1254. V 15. století byla zmapována ložiska mědi a stříbra, těžena nejprve horníky z Banské Bystrice a okolí. Roku 1463 ustavili horníci Bratrstvo Božího Těla (Fraternitas Corporis Christi). Za svatého patrona své profese si zvolili svatého Klementa Římského. Bratrstvo se později proměnilo v cech, jehož barokní insignie z roku 1701 dodnes slouží při „aušusnické službě“.\n\nS těžbou ve velkém měřítku započala po roce 1494 mezinárodní důlní společnost, patřící rodinám Fuggerů a Thurzů. Obec razila v letech 1699 a 1739 dvě emise vlastních měděných mincí. Bohatý region přilákal mnoho zahraničních návštěvníků. Bankovní dům Fuggerů zde financoval laboratoř slavného alchymisty Paracelsa, který se zdejší cementační vitriolovou vodou experimentoval při svých pokusech o výrobu zlata. Francouzský filozof a spisovatel Charles Louis Montesquieu při okružní cestě střední Evropou roku 1728 na pobídku Isaaca Newtona navštívil měděné doly a napsal o nich.\nZ dolů byla mimo jiné financována výstavba paláců v centru Banské Bystrice. Těžba probíhala po čtyři staletí.\nMěděné doly byly uzavřeny v roce 1888, protože výtěžnost byla již prodělečná.\n\nDalším tradičním řemeslem, kterému se od 17. století věnovaly především ženy, bylo paličkování krajek. V roce 1883 zde byla otevřena škola k výuce tohoto řemesla.\n\nK 31. prosinci 2005 žilo na území obce 182 obyvatel. Podle sčítání lidu v roce 2001 se 95,3% obyvatel hlásilo ke slovenské národnosti, 3% k české. 82,8% bylo vyznání římskokatolického. Roku 2003 bylo v obci ustaveno hornické bratrstvo \"Herrengrund - Špania Dolina\", které se staré o údržbu a propagaci starých hornických tradic a památek. Hlavním zdrojem příjmů obce v současnosti je turistický ruch. Turisté přijíždí kvůli historickým a technickým památkám a aktivitám v okolí krajině – turistice, běžeckému lyžování, cyklistice.\n\n\nHistorický důlní revír Špania Dolina patří mezi nejvýznamnější mineralogické lokality na Slovensku. V této oblasti bylo nalezeno více než 100 druhů různých minerálů. Mezi místní rarity patří například minerál devillit CaCu4(SO4)2(OH)6 · 3H2O, též \"devillin\", slovensky \"devillín\", anglicky \"devilline\" (někdy je uváděn též jako \"úrvölgyit\" podle maďarského jména Španí Doliny), který byl pojmenován podle francouzského chemika Henri Etiena St-ClaireDevillea (1818 – 1881).\n\nKB Press 2005\n\n"}
{"id": "645821", "url": "https://cs.wikipedia.org/wiki?curid=645821", "title": "Loučná (Krušné hory, 1019 m)", "text": "Loučná (Krušné hory, 1019 m)\n\nLoučná je plochý vrchol v Krušných horách, ležící 7 km východně od Božího Daru, v katastrálním území Vykmanov u Měděnce obce Perštejn. Celá hora byla před několika lety téměř kompletně odlesněna a osázena sazenicemi smrku, borovice a javoru, jen místy zůstaly zachovány zbytky starších smrkových porostů.\nV srpnu 2010 přeměřili autoři projektu Tisícovky Čech, Moravy a Slezska vrcholovou plošinu Loučné pomocí nivelačního přístroje, ze kterého vyplývá, že Loučná má 2 vrcholy, oddělené mělkým sedlem a téměř stejně vysoké:\n\nLoučná, 1019,2 m n. m., souřadnice \nHlavní (severní) vrchol, leží asi 600 metrů severo-severozápadně od jižního.\n\nLoučná – J vrchol, 1018,8 m n. m., souřadnice \nVedlejší (jižní) vrchol, dříve považovaný za hlavní, bývá zakreslen v turistických mapách.\n\nNa žádný z vrcholů nevede žádná značená cesta.\n\nHlavní (severní) vrchol je nejlépe přístupný ze silnice mezi Božím Darem a Měděncem, která vede severně od Meluzíny. Zhruba v polovině cesty mezi rozcestími Pod Meluzínou a Pod Vysokou sečí odbočuje z Měděnecké silnice směrem na jih neznačená cesta, která po 500 m prochází těsně kolem vrcholu.\n\nVedlejší (jižní) vrchol je také nejlépe přístupný z Měděnecké silnice. Asi 800 m severovýchodně od rozcestí Pod Meluzínou odbočuje z této silnice k východu neznačená cesta. Po zhruba 400 m, za opuštěným lomem, z ní odbočuje vlevo vzhůru další cesta, která vede přes vrcholovou plošinu a dále pokračuje do sedla s Vysokou sečí a která bývá v zimě upravena pro běh na lyžích. Vrchol Loučné se nachází nalevo od této cesty, nedaleko posedu, uvnitř lesácké oplocenky s výsadbou borovic.\n\n"}
{"id": "645822", "url": "https://cs.wikipedia.org/wiki?curid=645822", "title": "Ján Steinhübel", "text": "Ján Steinhübel\n\nJán Steinhübel (* 21. května 1957 Modra) je slovenský historik, který se specializuje na raně středověké dějiny Slovenska, dějiny Velké Moravy, počátky uherského státu a příchod Slovanů na Slovensko. \n\nVystudoval archivnictví na Filozofické fakultě Univerzity Komenského v Bratislavě (1981). V roce 1992 obhájil na Historickém ústavu Slovenské akademie věd kandidátskou práci a získal titul CSc. Je autorem velkého množství odborných studii a monografie \"Nitrianske kniežatstvo. Počiatky stredovekého Slovenska\", za kterou byl oceněn \"Cenou Predsedy Nitrianskeho samosprávneho kraja za výnimočné historické dielo\". \n\n\n"}
{"id": "645824", "url": "https://cs.wikipedia.org/wiki?curid=645824", "title": "Jugoslávská fotbalová reprezentace", "text": "Jugoslávská fotbalová reprezentace\n\nJugoslávská fotbalová reprezentace byl fotbalový tým reprezentující Jugoslávii před jejím poválečným rozpadem v roce 1992. S rozpadem Jugoslávie se rozpadla i reprezentace na chorvatskou, slovinskou, makedonskou, bosenskou a reprezentaci Federativní republiky Jugoslávie (později reprezentaci Srbska a Černé Hory).\n\nSeznam zápasů jugoslávské fotbalové reprezentace na MS\n\nNejvětšího úspěchu na mistrovství světa dosáhli Jugoslávští fotbalisté hned na prvním šampionátu v roce 1930 v Uruguayi, kde byli vyřazení domácím celkem až v semifinále. Stejného výsledku dosáhli i na mistrovství v Chile v roce 1962. Zde je zastavila před branami finále reprezentace Československa.\n\nSeznam zápasů jugoslávské fotbalové reprezentace na ME\n\nNa mistrovství Evrpopy získala Jugoslávská reprezentace dvakrát stříbrnou medaili. V roce 1960 nestačili v boji o zlato výběru Sovětského svazu a o osm let později podlehli ve finále Itálii 2:0. \nV roce 1976 hostila Jugoslávie evropský šampionát na svých stadionech. Domácí prostředí ji nakonec vyneslo čtvrté místo, když v boji o bronzové medaile podlehl domácí tým Nizozemsku 3:2 v prodloužení.\nPoslední velkou akcí, na kterou se jugoslávský výběr kvalifikoval, bylo EURO 1992. Kvůli válečnému konfliktu a z toho plynoucích mezinárodních sankcí však byl tým vyřazen a nahradila jej reprezentace Dánska, která turnaj nakonec vyhrála.\n"}
{"id": "645829", "url": "https://cs.wikipedia.org/wiki?curid=645829", "title": "Perepelovití", "text": "Perepelovití\n\nPerepelovití (Turnicidae) je malá čeleď ptáků, připomínajících na první pohled křepelky, s nimiž však nejsou vůbec příbuzní. Žijí v teplých travnatých oblastech Asie, Afriky, Evropy a Austrálie. Celkem je rozlišováno 16 druhů ve dvou rodech, přičemž většina patří do rodu \"Turnix\" a jen jediný do rodu \"Ortyxelos\".\n\nPerepelové jsou malí, nenápadní ptáci, kteří dávají přednost běhu před letem. Samice jsou pestřeji zbarvené a zahajují tok. Perepelové žijí v polyandrii, samice se pohybují mezi několika samci a zahánějí konkurenční samice ze svého teritoria. Samci i samice společně stavějí hnízdo na zemi, na vejcích sedí jen samec, který se také stará o mláďata. Ta se líhnou po 12 až 13 dnech sezení, vzletnosti dosahují během dvou týdnů od vylíhnutí.\n\nPerepelové byli tradičně řazeni mezi krátkokřídlé (Gruiformes) nebo hrabavé ptáky (Galliformes). Taxonomie podle Sibleyho a Ahlquista je povýšila na úroveň řádu Turniciformes a umístila je mezi nejpůvodnějí zástupce skupiny Neoaves – buď proto, že jejich urychlená molekulární evoluce překročila hranice rozlišitelné při použití DNA-DNA hybridizace nebo proto, že autoři nepoužili přiměřené porovnávání. Na základě morfologie, DNA-DNA hybridizace a dat ze sekvence DNA je třeba řadit perepely do řádu dlouhokřídlých (Charadriiformes). V rámci tohoto řádu se zdají být starobylou skupinou, jak ukazuje nález fosilního perepelovitého ptáka rodu \"Turnipax\" ze spodního oligocénu a molekulární data.\n\nPerepelové jsou malí zemní ptáci. Nejmenším druhem je perepel nejmenší (\"Ortyxelos meiffrenii\"), jediný druh rodu \"Ortyxelos\", který dorůstá délky 10 cm a váží pouhých 20 g. Perepelové rodu \"Turnix\" jsou 12–23 cm dlouzí a váží 30-130 g. Na první pohled připomínají křepelky, od nichž se liší absencí zadního prstu a volete. Samice této čeledi mají rovněž unikátní hlasový orgán, tvořený zvětšenou průdušnicí a nafukovací částí jícnu, který používají při vydávání charakteristického volání.\n\n\n"}
{"id": "645833", "url": "https://cs.wikipedia.org/wiki?curid=645833", "title": "Vysoká seč", "text": "Vysoká seč\n\nVysoká seč je plochý vrchol v Krušných horách, ležící 2 km západo-severozápadně od Vykmanova a 8,5 km východně od Božího Daru. Podobně jako sousední hora Loučná byla i Vysoká seč před několika lety téměř kompletně odlesněna a nově osázena sazenicemi smrku, borovice a javoru. Díky dosud nízkému lesu je z vrcholové plošiny velmi dobrý výhled, především k jihozápadu (Meluzína) a západu (Klínovec).\n\nNa vrchol nevede žádná značená ani neznačená cesta. Nejlépe přístupný je ze silnice mezi Božím Darem a Měděncem, která prochází severním úbočím. Z této silnice odbočuje na rozcestí Pod Vysokou sečí červeně značená silnička směrem na jih, ze které po 500 m odbočuje doleva (na západ) neznačená cesta, která bývá v zimě upravena pro běh na lyžích. Po zhruba 750 m dojde pod vrchol, který je asi 100 m severně. Nejvyšší bod se nachází na západním okraji zbytku smrkového lesa a je označen geodetickým bodem.\n\n"}
{"id": "645836", "url": "https://cs.wikipedia.org/wiki?curid=645836", "title": "Šlomo Benizri", "text": "Šlomo Benizri\n\nŠlomo Benizri ( שלמה בניזרי, ‎ * 7. února 1961 Haifa) je izraelský rabín, bývalý politik a bývalý poslanec Knesetu za stranu Šas.\n\nNarodil se 7. února 1961 ve městě Haifa. Studoval na střední škole Nešer a pak byl prohlášen za rabína na talmudské škole při synagoze Or ha-Chajim. Sloužil v izraelské armádě, kde dosáhl hodnosti First Sergeant (Rav Samal). Hovoří hebrejsky, anglicky a marockou arabštinou. Působí jako duchovní.\n\nV izraelském parlamentu zasedl po volbách do Knesetu v roce 1992, ve kterých kandidoval za Šas. Byl pak členem parlamentního výboru pro drogové závislosti, finančního výboru a výboru House Committee. Mandát obhájil ve volbách do Knesetu v roce 1996. Ve funkčním období 1996–1999 zastával funkci náměstka ministra zdravotnictví. Opětovně byl zvolen do Knesetu ve volbách do Knesetu v roce 1999. V letech 1999–2000 potom zastával post ministra zdravotnictví. V letech 2001–2002 byl ve vládě Ariela Šarona ministrem práce a sociální péče. S malou přestávkou několika týdnů pak tento post zastával znovu v letech 2002–2003.\n\nVe volbách do Knesetu v roce 2003 byl opět zvolen. V letech 2003–2006 byl členem parlamentního výboru pro zahraniční záležitosti a obranu. Zvolen byl i ve volbách do Knesetu v roce 2006. Znovu usedl jako člen do výboru pro zahraniční záležitosti a obranu. Mandát ale ukončil předčasně v dubnu 2008, protože byl odsouzen za braní úplatků a poslán do vězení. V Knesetu jej nahradil Mazor Bahajna.\n\nK výkonu trestu nastoupil 1. září 2009 ve věznici Ma'ašijahu. Od prosince 2011 byl jeho spoluvězněm bývalý izraelský prezident Moše Kacav. Díky dobrému chování byl Benizri z vězení propuštěn 1. března 2012 po výkonu dvou třetin trestu.\n\n"}
{"id": "645838", "url": "https://cs.wikipedia.org/wiki?curid=645838", "title": "Tybee Island", "text": "Tybee Island\n\nTybee Island je město v Georgii ve Spojených státech amerických. Leží na stejnojmenném ostrově v Atlantském oceánu v nejvýchodnějším cípu Georgie. Podle sčítání v roce 2000 zde žilo 3392 obyvatel.\n\nMěsto je známé tím, že nedaleko něj 5. února 1958 letectvo Spojených států amerických ztratilo termonukleární bombu Mark 15. Při tréninkovém letu se zde ve vzduchu srazil bombardér Boeing B-47 Stratojet se stíhačkou F-86 Sabre. Pilot stíhačky se katapultoval, zatímco osádka bombardéru vyhodila bombu a nouzově přistála na nedaleké Hunterově letecké základně. Zbraň se nikdy nepodařilo najít, ovšem údajně neobsahovala nálož a tedy nepředstavuje nebezpečí.\n\n"}
{"id": "645839", "url": "https://cs.wikipedia.org/wiki?curid=645839", "title": "Demokratické hnutí za změnu", "text": "Demokratické hnutí za změnu\n\nDemokratické hnutí za změnu (: , \"Tnu'a demokratit le-šinuj\"), běžně známé pod svým hebrejským akronymem Daš (: ) byla krátce existující úspěšná centristická izraelská politická strana. Byla založena roku 1976 řadou známých nepoliticky angažovaných osobností a po počátečním úspěchu po méně než dvou letech zanikla.\n\nStrana byla založena 2. listopadu 1976 sloučením několika liberálních hnutí (včetně Šinuj) a při jejím vzniku stála řada veřejných osobností, jako byli Jigael Jadin, Amnon Rubinstein, Šmu'el Tamir, Me'ir Amit, Me'ir Zorea a další obchodníci, akademici, ale i někteří izraelští Arabové.\n\nVznik strany byl vyústěním rostoucí nespokojenosti s hlavními politickými stranami, a to především s vládnoucí stranou Ma'arach, která, včetně svých předchůdců, stála v čele Izraele od jeho vzniku v roce 1948. Kromě jomkipurské války, která se značně podepsala na morálce národa, čelila strana Ma'arach v polovině 70. let řadě skandálů. Patřily mezi ně například:\nPůvodně se strana jmenovala Demokraté-Šinuj (: , \"Demokratim-Šinuj\"), avšak zakrátko byla přejmenována na \"Demokratické hnutí za změnu\", a stejně jako u řady jiných izraelských politických stran, se mezi veřejností ujal její akronym – Daš. Nově vzniklá strana zaujala veřejnost a během několika týdnů od svého založení měla již více než 37 tisíc členů. Strana byla v Izraeli průkopníkem využití primárních voleb (primárek) k sestavení kandidátní listiny strany, což mělo poukázat na demokratičnost strany a zabránit využívání styků k zařazení do kandidátní listiny. V té době byly kandidátní listiny sestavovány stranickými sekretariáty, avšak od konce 70. let již prakticky všechny strany (s výjimkou ultraortodoxních jako je Šas či Sjednocený judaismus Tóry) následovaly příklad Daše a zavedly systém vnitrostranických primárních voleb.\n\nVe svém prvním volebním klání ve volbách v roce 1977 si strana vedla překvapivě dobře a získala 15 ze 120 poslaneckých mandátů v Knesetu. Díky tomuto zisku se stala třetí největší parlamentní stranou. Ve volbách v roce 1977 přelomově uspěla pravice v podobě Likudu premiéra Menachema Begina, následovaná Ma'arachem Jicchaka Rabina. Begin po volbách vytvořil pravicovou vládu s těsnou parlamentní většinou, kterou kromě Likudu tvořily strany Šlomcijon (strana Ariela Šarona), Národní náboženská strana a Agudat Jisra'el.\n\nPět měsíců po zahájení funkčního období Knesetu byl Daš v listopadu 1977 přizván do vlády. Strana se vstupem souhlasila a získala tak několik ministerských portfolií: Me'ir Amit se stal ministrem dopravy a ministrem komunikací, Šmu'el Tamir se stal ministrem spravedlnosti a Jigael Jadin byl jmenován místopředsedou vlády.\n\nStrana však nedokázala nalézt kontrolu nad rovnováhou sil a začaly se množit vnitřní rozpory. To vedlo k postupné dezintegraci a následnému rozpadu na tři samostatné subjekty. Dne 14. září 1978 stranu opustilo sedm poslanců, aby zreformovali Šinuj, dalších sedm založilo stranu Tnu'a demokratit (\"Demokratické hnutí\") a Asaf Jaguri založil stranu Ja'ad. Strany Šinuj a Ja'ad nakonec opustili vládní koalici, zatímco Demokratické hnutí ve vládě setrvalo.\n\nAni nově vzniklé strany však neměly dlouhého trvání, a tak se postupně začalo rozpadat i Demokratické hnutí. V roce 1980 jej opustili tři z jeho sedmi členů, aby založili stranu Achva a kromě nich též Mordechaj Elgrably, který zůstal nezařazeným poslancem. Čtyři měsíce před volbami v roce 1981 se hnutí rozpadlo úplně a Tamir, Jadin a Binjamin Halevy zůstali po zbytek funkčního období Knesetu nezařazenými poslanci. Tamir přišel v roce 1980 o svůj ministerský post, třeba že Jadin i nadále zůstal místopředsedou vlády. Nakonec se rozpadla i strana Achva, kterou před koncem funkčního období Knesetu opustili dva z jejích tří poslanců. K dalším změnám došlo, když dva poslanci Šinuj přešli k Ma'arachu.\n\nJedinou stranou, která na izraelské politické scéně stanula delší dobu byla Šinuj, která jako jediná z nástupnických stran Daš kandidovala ve volbách v roce 1981. V roce 1992 se nakonec spojila se stranami Mapam a Rac, čímž vznikl Merec. Strana však nakonec během 14. Knesetu se v polovině 90. let pod vedením Avrahama Poraze z této strany vystoupila.\n\nŠinuj nakonec postihl stejný osud jako její někdejší mateřskou stranu Daš. Ve volbách v roce 2003 zaznamenala mimořádný zisk patnácti mandátů (oproti šesti v předchozích volbách), čímž se stala třetí nejsilnější stranou po Likudu a Straně práce. Stala se součástí koaliční vlády Ariela Šarona, kterou nakonec koncem roku 2005 opustila pro neshody v otázce státního rozpočtu. Před volbami v roce 2006 se strana rozpadla ve tři uskupení poté, co většina jejích stávajících poslanců neuspěla v primárních volbách strany. Žádné ze zmíněných tří uskupení však ve volbách neuspělo.\n\n"}
{"id": "645841", "url": "https://cs.wikipedia.org/wiki?curid=645841", "title": "Dash", "text": "Dash\n\nDash může být:\n"}
{"id": "645843", "url": "https://cs.wikipedia.org/wiki?curid=645843", "title": "Manuel II. Portugalský", "text": "Manuel II. Portugalský\n\nManuel II. Portugalský (19. března 1889, Lisabon – 2. července 1932, Londýn; celým jménem \"Manuel Maria Filipe Carlos Amélio Luís Miguel Rafael Gabriel Gonzaga Francisco de Assis Eugénio de Bragança Orleães Sabóia e Saxe-Coburgo-Gotha\"), zvaný \"Nešťastný\" byl druhý syn portugalského krále Karla I. a v letech 1908 až 1910 posledním králem Portugalska. Pocházel z dynastie Braganza-Sasko-Koburské.\n\nManuel se narodil 19. listopadu 1889 portugalskému korunnímu princi Karlovi a jeho ženě Amélii Orleánské, půl roku před tím než jeho dědeček král Ludvík zemřel a Manuelův otec se stal králem. Manuel byl třetím dítětem a druhorozeným synem.\n\nInfant Manuel byl velkým obdivovatelem hudby, poslouchal Beethovena a Wagnera, a hrál na klavír.\n\nV roce 1903 cestoval se svou matkou, královnou Amélií a bratrem do Egypta. Později v roce 1907 začal studovat, aby mohl vstoupit do portugalské námořní akademie a následně námořnictva.\n\nDne 1. února 1908 se král Carlos I. s oběma syny a královnou vraceli z vánočního oddechu na venkovském sídle Vila Viçosa do hlavního města. Na Palácovém náměstí zaútočili na jejich vůz automatickými zbraněmi dva revoluční republikáni. Král byl mrtev na místě, starší syn, infant Luís Filipe byl smrtelně raněn a zemřel po dvaceti minutách. Mladší syn Manuel byl zraněn kulkou do ramene, ale přežil. Královna byla jako zázrakem nezraněna. Poté, co jeho starší bratr, korunní princ Ludvík Filip zemřel, stal se tak Manuel v 18 letech posledním králem Portugalska. Nepodařilo se mu nastolit politickou stabilitu a počátkem října 1910 byl revolučním převratem svržen.\n\nPortugalsko se tak stalo po San Marinu, Švýcarsku a Francii teprve čtvrtou republikou v Evropě. Ačkoliv se tato republika proklamovala jako demokratická, od počátku vyvolávala odpor především u vlastních obyvatel, což vedlo k období bojů a nestability. Nová vláda okamžitě zahájila perzekuci katolické církve, její iracionální protináboženská zášť byla zcela bezprecedentní. Pronásledování byli ale i příznivci krále – monarchisté, právě katolíci.\n\nManuel poté žil do konce svého života mimo Portugalsko v anglickém exilu. Na jaře roku 1912 Manuel navštívil Švýcarsko, kde poznal princeznu Augustu Viktorii z Hohenzollernu, kterou si příští rok 4. září 1913 vzal za ženu. Manželství bylo šťastné a klidné a vydrželo až do Manuelovy smrti v roce 1932. Nevzešli z něj ale žádní potomci a dědicové trůnu.\n\nManuel se z exilu několikrát pokoušel neúspěšně obnovit portugalskou monarchii (v roce 1911, 1912 a 1919). Ve své závěti z roku 1915 chtěl převést všechen svůj majetek na portugalský stát, zřídit muzeum a být také v Portugalsku pohřbený.\n\n30. ledna 1912 se v anglickém Doveru setkal s Miguelem vévodou z Braganzy, kterého podporovala část monarchistů, tzv. Miguelisté. Miguel byl synem portugalského vzdorokrále Michala I., a když jeho otec nespěl na trůnu během občanské války, byli nuceni opustit Portugalsko a vyloučeni z následnictví trůnu. Manuel a Miguel se dohodli na uznání Manuela jako právoplatného krále a Miguel a jeho potomci byli uznáni za sekundární dědice trůnu.\n\nBěhem první světové války byl Manuel proti portugalské účasti ve válce a rozhodně proti spojenectví s Německem, jelikož Portugalsko bylo tradičním spojencem Británie. Navíc by jako spojenec Německa po válce bylo ztratilo své zámořské kolonie.\n\nV roce 1922 se Manuel v Paříži setkal reprezentanty Miguelistů. Bylo dohodnuto, že jelikož nemá Manuel žádné potomky a ani blízké příbuzné, kteří by po jeho smrti mohli nastoupit na trůn, stane se jediným dědicem Duarte Nuno, vévoda z Braganzy. Duarte Nuno byl synem Miguela vévody z Braganzy, ten se ale v roce 1920 vzdal práva na trůn a titulu vévoda z Braganzy.\n\nManuel II. zemřel 2. července 1932 ve Fulwelle na předměstí Londýna.\n\n\n\n"}
{"id": "645845", "url": "https://cs.wikipedia.org/wiki?curid=645845", "title": "Nová liberální strana (Izrael)", "text": "Nová liberální strana (Izrael)\n\nNová liberální strana (: מפלגה ליברלית חדשה‎, \"Miflaga Libralit Chadaša\") byla izraelská parlamentní politická strana z počátku 90. let 20. století.\n\nStrana byla založena 15. března 1990 během funkčního období dvanáctého Knesetu pěti poslanci Likudu, kteří tuto stranu opustili. Všech pět poslanců pocházelo z někdejší Liberální strany, která se s Likudem roku 1988 sloučila a její původní název byl Strana za pokrok sionistické myšlenky.\n\nNavzdory tomu, že strana byla založena poslanci, kteří opustili Likud, se stala součástí vládní koalice vedené premiérem Jicchakem Šamirem z Likudu. V rámci koaliční dohody se stal Jicchak Moda'i ministrem financí. Dne 18. června 1990 nově vzniklou stranu opustil Avraham Šarir a 4. prosince téhož roku Josef Goldberg a oba se vrátili do Likudu.\n\nV březnu 1992 se strana krátce před parlamentními volbami přejmenovala na Novou liberální stranu. Ve volbách však získala pouze 0.6 % hlasů a nedokázala tak překročit volební práh.\n\n"}
{"id": "645847", "url": "https://cs.wikipedia.org/wiki?curid=645847", "title": "Nová liberální strana", "text": "Nová liberální strana\n\nNová liberální strana je název více politických stran:\n\n"}
{"id": "645849", "url": "https://cs.wikipedia.org/wiki?curid=645849", "title": "Battersea Bridge", "text": "Battersea Bridge\n\nBattersea Bridge je most v Londýně přes řeku Temži. Jedná se o konzolový most z litiny a žuly, který spojuje čtvrť Chelsea (v obvodě Kensington a Chelsea) severně od řeky s oblastí Battersea (v obvodě Wandsworth) na jih od řeky.\n\nZhruba v místě dnešního mostu fungoval od polovina šestnáctého století přívoz, který byl posléze v roce 1771 nahrazen dřevěným mostem s výběrem mýtného. Původně sice byl plánován most kamenný, ale na ten se nepodařilo sehnat dost prostředků. Dřevěný most byl mizerně navržen a zpočátku na něj mohli pouze pěší, povozy na něj byly vpuštěny až o rok později. Byl ovšem nebezpečný jak pro své uživatele, tak pro lodě, proto byly posléze dva pilíře odstraněny a patřičné části mostu zpevněny železem. Takto vyspravený most pak vydržel ze všech londýnských dřevěných mostů nejdéle a byl proto často cílem malířů, mimo jiné Williama Turnera a\nJamese Whistlera.\n\nV roce 1879 se starý most stal veřejným majetkem a v roce 1885 byl zbořen a nahrazen současným, který navrhl Joseph Bazalgette a postavila firma John Mowlem & Co. Z dnešních londýnských mostů se jedná o nejužší a jeden z nejméně frekventovaných mostů přes Temži, vede přes něj silnice A3220. Vzhledem ke své poloze v ohybu řeky je most i dnes pro lodě nepříjemný a mnohokrát do něj již nějaká narazila.\n"}
{"id": "645851", "url": "https://cs.wikipedia.org/wiki?curid=645851", "title": "Anisol", "text": "Anisol\n\nAnisol (též fenylmethylether; systematický název \"methoxybenzen\") je organická sloučenina se vzorcem CHOCH. Je to bezbarvá kapalina s vůní připomínající anýz; mnoho derivátů anisolu se skutečně používá v různých přírodních i umělých vůních. Většina anisolu se vyrábí synteticky a využívá se jako surovina v organické syntéze.\n\nAnisol se připravuje Williamsonovou etherovou syntézou, kdy reaguje fenolát sodný s brommethanem a podobnými methylačními činidly:\n\nAnisol podléhá elektrofilní aromatické substituci mnohem rychleji než benzen, který je na ni zase náchylnější než nitrobenzen. Methoxyskupina je řídicí skupina ortho/para, což znamená, že elektrofilní substituce probíhá přednostně na těchto třech pozicích. Silnější nukleofilie anisolu oproti benzenu odráží vliv methoxyskupiny, která činí benzenový kruh elektronově bohatší. Tato skupina silně ovlivňuje pí-oblak kruhu, mnohem více než jak činí indukční efekt elektronegativního kyslíku.\n\nDemonstrací nukleofilicity je například reakce anisolu s anhydridem kyseliny octové na 4-methoxyacetofenon:\nNa rozdíl od většiny acetofenonů, avšak v logickém důsledku vlivu methoxyskupiny, podléhá methoxyacetofenon druhé acetylaci. Bylo předvedeno mnoho podobných reakcí. Například PS převádí anisol na Lawessonovo činidlo, [(CHOCH)PS].\n\nEtherová vazba je velmi stabilní, methylovou skupinu však lze odstranit kyselinou jodovodíkovou:\n\nAnisol je prekurzor pro výrobu parfémů, hmyzích feromonů a léčiv. Například syntetický anetol (sloučenina přirozeně obsažená v anýzu) se vyrábí právě z anisolu.\n\nAnisol je relativně netoxický, LD pro potkany je 3 700 mg/kg. Hlavním nebezpečím je hořlavost.\n\n\n"}
{"id": "645861", "url": "https://cs.wikipedia.org/wiki?curid=645861", "title": "Kategorie vozidel", "text": "Kategorie vozidel\n\nKategorie vozidel je v evropských podmínkách označení pro skupiny silničních a zvláštních vozidel připuštěných k provozu na pozemních komunikacích, pro která platí shodné technické podmínky. \n\nRámcovou kategorizaci pro Evropskou unii stanoví směrnice 2007/46/ES (jež nahrazuje dřívější 70/156/EHS) v příloze II. V České republice stanoví kategorizaci zákon č. 56/2001 Sb., o podmínkách provozu vozidel na pozemních komunikacích, v příloze. Některá upřesnění obsahuje vyhláška č. 341/2002 Sb., o schvalování technické způsobilosti vozidel. Nyní nahrazena vyhláškou č. 341/2014 Sb. \n\nPříloha zákona č. 56/2001 Sb. vymezuje 7 základních kategorií vozidel: \n\nKategorie M, N, O a jejich podkategorie a kategorie terénních vozidel MG a NG jsou shodně definovány v evropské směrnici 2007/46/ES. Kategorie L, T, S, R a OT jsou nad rámec evropského značení přidány českými předpisy.\n\nMotorová vozidla kategorie L se podle zákona č. 56/2001 Sb. člení na skupiny, pro které příloha 18 vyhlášky 341/2002 Sb. zavádí zkratky: \n\nMotorová vozidla základní kategorie M mají nejméně čtyři kola a člení se podle zákona č. 56/2001 Sb. na kategorie:\n\nEvropská směrnice 2007/46/ES vozidla kategorie M člení do kategorií M1, M2 a M3 shodným způsobem. \n\nKategorie terénních vozidel se značí M1G, M2G, M3G.\n\nPodle přílohy 18 vyhlášky č. 341/2002 Sb. se vozidla kategorie M1 označují jako osobní automobil a vozidla kategorií M2 a M3 jako autobus. \n\nTrolejbusy (včetně hybridních trolejbusů, duobusů atd.) by podle obecných definic kategorií měly být považovány zároveň za autobusy i za drážní vozidla, avšak v praxi se v České republice schvalují pouze jako drážní vozidla a registraci a schvalování podle zákona č. 56/2001 Sb. nejsou podrobovány.\n\nMotorová vozidla základní kategorie N (nákladní automobily) mají nejméně čtyři kola a člení se podle zákona č. 56/2001 Sb. na kategorie:\nKategorie terénních vozidel se značí N1G, N2G, N3G.\n\nEvropská směrnice 2007/46/ES rozděluje vozidla do kategorií N1, N2 a N3 shodným způsobem. \n\nPřípojná vozidla základní kategorie O se podle zákona č. 56/2001 Sb. člení na kategorie:\n\nEvropská směrnice 2007/46/ES rozděluje vozidla do kategorií O1, O2, O3 a O4 shodným způsobem.\n\nZ definice přípojného vozidla je zřejmé, že potahové vozidlo, určené k tažení zvířetem, ani ruční vozík, určený k tažení nebo tlačení člověkem, se za přípojná vozidla nepovažují. Do kategorie O by podle definic měla spadat i přípojná vozidla nemotorových vozidel, zejména jízdních kol, avšak znění zákona a prováděcí vyhlášky s tím nepočítají.\n\nPro kategorii T, traktory zemědělské nebo lesnické, zákon neuvádí podrobnější rozlišení. Vyhláška č. 341/2002 Sb. zmiňuje kolové i pásové traktory.\n\nPříloha 18 vyhlášky 341/2002 Sb. člení kolové traktory do podrobnějších kategorií. Všechny jsou charakterizovány nejvyšší konstrukční rychlostí nepřevyšující 40 km/h, ve výjimečných případech dočasně i s vyšší, u traktorů s výše položeným těžištěm nebo větší světlou výškou je nejvyšší konstrukční rychlost omezena na 30 km/h. \n\nVozidla kategorie S se podle zákona č. 56/2001 Sb. člení na kategorie: \n\nVyhláška 341/2002 Sb. tyto kategorie píše velkými písmeny (SS, SP, SP1 atd.) a užívá též označení kategorií SPT, SPT1 (snad pracovní stroj přípojný traktorový) a SN (pracovní stroj nesený), které v zákoně nejsou zmíněny (pracovní stroj nesený sám není vozidlem, ale je na vozidle zavěšen a tvoří s ním jeden celek). \n\nZákon neobsahuje bližší rozdělení ani příklady vozidel spadajících do kategorie R. Některé příklady druhů vozidel jsou uvedeny v příloze 18 vyhlášky č. 341/2002 Sb. Podle obecné definice by do ní měla spadat zejména všechna nemotorová vozidla, která nejsou přípojnými vozidly: \n\nDále sem mohou patřit některé druhy motorových vozidel: \n\n"}
{"id": "645863", "url": "https://cs.wikipedia.org/wiki?curid=645863", "title": "Ronald Gene Simmons", "text": "Ronald Gene Simmons\n\nRonald Gene Simmons (15. července 1940 – 25. června 1990) byl vysloužilý seržant armády Spojených států amerických a sériový vrah, který provedl nejhorší rodinný masakr v historii USA.\n\nRonald Gene Simmons se narodil 15. července 1940 jako syn Loretty a Williama Simmonsových. Dne 31. ledna 1943 jeho otec zemřel na mrtvici, jeho matka si pak vzala Williama Griffena, technika armády Spojených států.\n\nRoku 1957 opustil Simmons školu a šel do námořnictva Spojených států, kde pracoval na Bremertonově námořní základně ve Washingtonu. Roku 1960 si vzal Rebeccu Ulibarri, s níž žil dalších 27 let, a se kterou zplodil sedm dětí.\n\nV roce 1963 opustil námořnictvo a šel do amerického letectva, odkud odešel v roce 1979 a dosáhl hodnosti seržanta. Účastnil se války ve Vietnamu, během 22 let vojenské služby získal vyznamenání, jako jsou Bronzová hvězda, Kříž republiky Vietnamu a Letecký pás ocenění.\n\nRoku 1981 zplodil se svou dcerou dítě. Roku 1983 proto uprchl před zatčením do Doveru v Arkansasu. Živil se různými špatně placenými pracemi.\n\n22. prosinec:\n\nKrátce před Vánocemi 1987 se Simmons rozhodl, že zavraždí celou svoji rodinu. Dne 22. prosince si opatřil pistoli Ruger 22. Po koupi odjel domů a zastřelil manželku Rebeccu a syna Geneho, kteří ho přišli přivítat. Pak uškrtil svou 3letou dceru Barbaru. Těla pak zakopal.\n\nSimmons mezitím čekal, až se vrátí zbylé děti ze školy. Po jejich příjezdu jim večer řekl, že pro ně má dárky, a že každý jim předá samostatně za domem. První obětí byla 17letá Loretta, kterou Simmons uškrtil a držel pod dešťovou vodou v sudu. Tři další děti, Eddy, Marianne a Becky, byli zabiti stejným způsobem.\n\n26. prosinec:\n\nKolem poledne 26. prosince přijeli na návštěvu zbývající členové rodiny. První být zabit byl Simmonsův syn Billy a jeho manželka Renata, oba byli zastřeleni. Pak Simmons uškrtil a utopil jejich 20měsíčního syna Traea. Následně zastřelil dceru Sheilu - se kterou měl kdysi incestní vztah - a jejího manžela Dennise McNultyho. Simmons poté uškrtil svou 7letou dceru (a zároveň vnučku) Sylvii Gail, a nakonec svého 21měsíčního vnuka Michaela. Simmons položil těla celé rodiny v úhledných řadách v obývacím pokoji.\n\nVšechny mrtvoly byly pokryty kabáty kromě Sheily, která byla položena na křesle. Po vraždách šel Simmons do baru na drink, pak se vrátil a zbytek večera a následující den strávil popíjením piva a sledováním televize.\n\n28. prosinec:\n\nRáno 28. prosince jel Simmons do Russellville. Vešel do advokátní kanceláře, kde zabil recepční, mladou ženu jménem Kathy Kendrickovou, kterou kdysi miloval, ale byl odmítnut. Poté odešel do kanceláře olejové společnosti, kde zastřelil makléře J.D. Chaffina a zranil majitele Rustyho Taylora.\n\nPozději odjel k benzínové pumpě, kde dříve pracoval, a kde zranil další dva lidi. Poté šel do kanceláře Woodline Motor Freight Company, kde zranil ženu. Simmons pak seděl v kanceláři a povídal si s jedním z tajemníků při čekání na policii. Když dorazili, vydal jim svou zbraň a bez odporu se vzdal.\n\nPolicisté poté odjeli k Simmonsovi domů oznámit rodině, že otec je ve vězení. Prohlídka se protáhla na dva dny a bylo objeveno 14 mrtvých těl.\n\nSimmons byl obviněn z 16 vražd, shledán vinným a odsouzen k trestu smrti. Odvolání odmítl a řekl, že si smrt zaslouží. Soud později jeho rozhodnutí označil za správné a inteligentní.\n\nSimmons musel být v cele smrti oddělen od ostatních vězňů, jeho život byl neustále ohrožen. To proto, že na něho ostatní vězni nadávali, že si nechce zachránit život.\n\nDne 31. května 1990 podepsal arkansaský guvernér (pozdější prezident) Bill Clinton Simmonsovu žádost na rychlou popravu, a 25. června 1990 byl Ronald Gene Simmons popraven smrtící injekcí. Žádný z jeho žijících příbuzných se nechtěl postarat o jeho tělo, a tak byl pohřben do hrobu pro chudé.\n\n\n"}
{"id": "645869", "url": "https://cs.wikipedia.org/wiki?curid=645869", "title": "Île aux Vaches", "text": "Île aux Vaches\n\nÎle aux Vaches (\"ostrov Krav\") je zaniklý ostrov na řece Seině v Paříži.\n\nÎle aux Vaches byl neobydlený ostrov, na kterém se nacházely jen pole a louky, které sloužily jako pastviny pro dobytek. Ostrov byl na konci 18. století spojen s île Notre-Dame, který ležel ihned po proudu, a vznikl tak současný ostrov sv. Ludvíka. Dnes odpovídá východní části tohoto ostrova.\n"}
{"id": "645870", "url": "https://cs.wikipedia.org/wiki?curid=645870", "title": "Île Notre-Dame", "text": "Île Notre-Dame\n\nÎle Notre-Dame (tj. \"ostrov Panny Marie\") je zaniklý ostrov na řece Seině v Paříži.\n\nOstrov Notre-Dame byl na konci 18. století spojen s île aux Vaches, který se nacházel ihned proti proudu, a vznikl tak současný ostrov sv. Ludvíka. Dnes odpovídá západní části tohoto ostrova.\n"}
{"id": "645873", "url": "https://cs.wikipedia.org/wiki?curid=645873", "title": "Dan Nave", "text": "Dan Nave\n\nDan Nave (: דני נוה) je izraelský politik a bývalý poslanec Knesetu za stranu Likud.\n\nNarodil se 21. června 1960. Vysokoškolské vzdělání bakalářského typu v oboru právo získal na Hebrejské univerzitě. Sloužil v izraelské armádě, kde dosáhl hodnosti First Sergeant (Rav Samal). Hovoří hebrejsky a anglicky.\n\nJiž před vstupem do parlamentu se pohyboval ve vrcholné politice. Byl předsedou izraelského poradního výboru pro vyjednávání s Palestinci, byl předsedou Fóra pro sledování antisemitismu. Stál také v čele štábu pracujícího na propuštění Jonathana Pollarda. Půosobil coby poradce politika a ministra Moše Arense.\n\nV izraelském parlamentu zasedl po volbách do Knesetu v roce 1999, ve kterých kandidoval za Likud. Byl pak členem parlamentního výboru pro práva dětí a v období let 2001–2003 zastával ve vládě ArielaŠarona post ministra bez portfeje. Poslanecký mandát obhájil ve volbách do Knesetu v roce 2003. V letech 2003–2006 potom sloužil ve funkci ministra zdravotnictví. Opětovně byl zvolen do Knesetu ve volbách do Knesetu v roce 2006. Byl potom členem parlamentního výboru pro zahraniční záležitosti a obranu, výboru pro ústavu, právo a spravedlnost a členem vyšetřovací komise pro odposlechy. Mandát ale ukončil předčasně v únoru 2007, protože rezignoval na politické funkce a odešel do soukromého sektoru. V Knesetu jej nahradil Juli-Joel Edelstein.\n\n"}
{"id": "645878", "url": "https://cs.wikipedia.org/wiki?curid=645878", "title": "Josef Šagal", "text": "Josef Šagal\n\nJosef Šagal ( יוסף שגל, původním jménem v ruštině: Иосиф Щеголев, \"Josif Sčegolev\") je izraelský politik a bývalý poslanec Knesetu za stranu Jisra'el Bejtejnu.\n\nNarodil se 25. března 1949 v Baku v tehdejším Sovětském svazu, dnes Ázerbájdžán. Vysokoškolské vzdělání bakalářského typu v oboru historie získal na Státní univerzitě v Baku. 12. srpna 1990 přesídlil do Izraele. Působil jako novinář. Hovoří hebrejsky, rusky a ázerbájdžánsky.\n\nV izraelském parlamentu zasedl po volbách do Knesetu v roce 2006, ve kterých kandidoval za Jisra'el Bejtejnu. Byl pak členem parlamentního výboru pro vzdělávání, kulturu a sport, výboru petičního, výboru pro drogové závislosti a výboru pro imigraci, absorpci a záležitosti diaspory.\n\nVe volbách do Knesetu v roce 2009 kandidoval, ale nebyl zvolen.\n\n\n"}
{"id": "645881", "url": "https://cs.wikipedia.org/wiki?curid=645881", "title": "Valparaíso (region)", "text": "Valparaíso (region)\n\nRegion Valparaíso je jedním z chilských regionů. Sousedí na severu s regionem Coquimbo, na jihu s regionem chilským metropolitním regionem. Na východě je ohraničen státní hranicí s Argentinou, na západě Pacifikem. Zabírá 2,16 % rozlohy celého Chile a žije zde 10,29 % chilské populace. Pod správu regionu patří i několik ostrovů a souostroví v jižním Pacifiku. Jedná se jmenovitě o Velikonoční ostrov ( de \"Isla de Pascua\"), Ostrovy Neštěstí (\"Islas Desventuradas\"), Ostrovy Juana Fernándeze (\"Archipiélago Juan Fernández\") a Sala y Gómez. Velikonoční ostrov a historické centrum města Valparaíso jsou zapsány do seznamu světového dědictví UNESCO.\n\nRegion se dále dělí na 8 provincie a 38 komun.\n"}
{"id": "645882", "url": "https://cs.wikipedia.org/wiki?curid=645882", "title": "Île Louviers", "text": "Île Louviers\n\nÎle Louviers nazývaný též île aux Javiaux je zaniklý ostrov na řece Seině v Paříži. V 19. století byl připojen k pravému břehu.\n\nOstrov se nacházel proti proudu od ostrova sv. Ludvíka a měl asi stejnou rozlohu. Od břehu jej oddělovalo říční rameno, přes které vedl most Grammont. Kolem roku 1730 bylo rameno Seiny rozšířeno.\n\nNejstarší zmínka o ostrovu pochází z roku 1408, kdy jej vlastnil Nicolas de Louviers, prévôt des marchands. Původně se zde nacházely pastviny. V roce 1700 ostrov získalo město a pronajímalo ho obchodníkům se dřevem. V roce 1816 byl ostrov ještě neobydlený a sloužil jako obrovské skladiště otopného dřeva pro obyvatele města. V roce 1847 bylo říční rameno, které ostrov oddělovalo od pravého břehu, a které v létě bylo obvykle vyschlé, zasypáno a vznikl tak Boulevard Morland. Během revoluce v červnu 1848 byl na území připojeného ostrova zřízen dočasný vojenský tábor.\n"}
{"id": "645884", "url": "https://cs.wikipedia.org/wiki?curid=645884", "title": "Bianca Castafiore", "text": "Bianca Castafiore\n\nBianca Castafiore je fiktivní postava z komiksové série Tintinova dobrodružství. Je to postava italské operní pěvkyně, která se poprvé objevila v příběhu \"Žezlo krále Ottokara\", poté \"7 křišťálových koulí\", \"Případ Hluchavka\", \"Šperky madam Castafiore\", \"Koks na palubě\", \"Tintin a los Pícaros\". Její árie jsou i v příběhu \"Tintin v zemi černého zlata\" a \"Tintin v Tibetu\". Její nejslavnější zpěv je árie Jewel z Fausta (jakou krásu zřím, do zrcadla když se popatřím...). Je oblíbenkyní Bordurijského plukovníka Sponzse. \n\nJe to rázná milánská slavice, jejíž hlas dokáže zničit i neprůstřelné sklo. Její zpěv nemá v oblibě především kapitán Haddock a Filuta, Tintinovi se však většinou velmi líbí (v některých dílech si při poslechu zacpává uši, v jiných s radostí poslouchá).\n"}
{"id": "645885", "url": "https://cs.wikipedia.org/wiki?curid=645885", "title": "Esterina Tartman", "text": "Esterina Tartman\n\nEsterina Tartman (: אסתרינה טרטמן) je izraelská politička a bývalá poslankyně Knesetu za stranu Jisra'el Bejtejnu.\n\nNarodila se 9. listopad 1957 v Jeruzalému. Sloužila v izraelské armádě, kde dosáhla hodnosti majora (Rav Seren).\n\nVíc než dvacet let se před vstupem do parlamentu zabývala veřejnými otázkami. Byla aktivní v ženských organizací jako Israel Women's Network nebo Na'amat. Zasedala v představenstvu výboru pro audit při jeruzalémské společnosti Moriah. Působila i ve vedení odborové centrály Histadrut, zejména v jeho finančním odboru.\n\nV izraelském parlamentu zasedla poprvé po volbách do Knesetu v roce 2003, ve kterých kandidovala za Jisra'el Bejtejnu. Mandát ale získala až jako náhradnice v únoru 2006, jen pár měsíců před volbami. Naplno se do práce Knesetu zapojila až po volbách do Knesetu v roce 2006, v nichž byla řádně zvolena. Byla pak členem parlamentního výboru pro ekonomické záležitosti, výboru státní kontroly (v něm byla místopředsedkyní), výboru pro zahraniční záležitosti a obranu, výboru House Committee a výboru pro vnitřní záležitosti a životní prostředí. Předsedala podvýboru pro mezinárodní bezpečnost, vztahy a obchod.\n\nVe volbách do Knesetu v roce 2009 kandidovala, ale nebyla zvolena.\n\n"}
{"id": "645886", "url": "https://cs.wikipedia.org/wiki?curid=645886", "title": "Pole dance", "text": "Pole dance\n\nPole dance (tanec na tyči) je moderní taneční disciplína. Spojuje dohromady prvky několika tanců, balet, valčík či salsa s moderní prvky gymnastiky, akrobacie, moderního a volného tance. Cvičenky tancují na vertikální tyči. Získala si velkou spoustu příznivců svojí formou fitness, která zaručuje komplexní zpevnění celého těla a vytvarování těla. Při pravidelných trénincích můžete zpozorovat zpevnění břišních svalů a horní poloviny těla. Pole dance ukáže vaší ženskost, avšak tento sport není pouze pro ženy i spoustu mužů se věnuje tomuto sportu. Existuje několik druhů pole dance, také se liší buď individuálním provedením či tance ve dvou \"double \".\n\nPole dance má pravděpodobně své kořeny v indickém cvičení s názvem Mallakhamba, který využívá vytrvalosti a síly na dřevěné tyči, která má však širší průměr než standardní pole dancové tyče, jehož vznik se datuje do 12. století.\n\nV roce 1920, v čínském cirkuse využili akrobaté tyče, která podpírala celý stan a byla uprostřed. Z tohoto vystoupení se rozvinul sport podobný pole dancu-Chinese pole, kde mají tanečníci dvě tyče a různě šplhají, přeskakují, drží pózy. Právě z tohoto sportu vychází dnešní podoba pole dancu.\n\nV 80 letech minulého století převážně v Kanadě a USA se tyče z cirkusů přesunuly do striptýzových barů.\n\nV roce 1990 se začalo využívat tyče jako kondičního cvičení a vznikla dnešní podoba pole dance. Od té doby se pole dance stal koníčkem spousta lidí, ale také sportem různých soutěží a mistrovství. Mezinárodní Pole Sport Federation v současné době vede kampaň, jejíž cílem je dostat Pole sport na Olympijské hry v roce 2016.\n\nHistorie pole dance se v České republice datuje pouze pár let nazpět. Tento sport se stal zálibou spíše mladší české generace a to spíše ženského pohlaví, avšak i muži se o tento sport začínají zajímat. Spousta chlapu s níž odklání od názoru, že tyč patří pouze do baru a slouží k striptýzu. A často tento sport také začínají zkoušet a poté provozovat. Pole dance přišel do České republiky v roce 2009, ale první studio, které nabízelo hodiny výuky tance, se otevřelo až v roce 2010 v Praze. Samozřejmě se v Praze nachází největší počet Pole dance studií. Studia se však začala otevírat i v jiných větších městech jako například Brno, Olomouc, Ostrava. Trend pole dance se v současné době přesouvá i do menších měst. Tanečníci se mohou zúčastnit několika soutěží, kde poměří své síly. Nejvyšší česká soutěž je Mistrovství ČR v pole dance, kdy se v červnu 2015 bude konat teprve 4 ročník.O\n\nPole dance lze rozřadit do různých kategorií podle stylu provedení.\n\nV kurzech pole dance se naučíte základní chůzi, kroky, otočky, spiny. Následně v pokročilém kurzu různé triky na tyči-sedy, lehy, inverty či jiné akrobatické prvky.\n\nPole dance je velmi náročný a zdatně vyspělý tanec. Využívají ho zřejmě lehké ženy ale i třeba děti\n\nTyto kurzy se zaměřují spíše na posílení svalstva potřebné k pole dance a je vhodné pro ty, kteří se rychleji chtějí dostat k náročnějším prvkům na tyči. Převažují zde statické prvky, kdy je potřeba si uvědomit, jak správně zpevnit tělo, samozřejmě se zde setkáte s různými spiny a otočkami.\n\nPole dance ART\n\nToto pole dancové odvětví je disciplinárně volnější, dává prostor pro propracování choreografie, ztvárnění příběhů důraz se klade i na použitých kostýmech k tématice.\n\nPole ART je velice oblíbenou sférou jak u soutěžících tak u divaků\n\nJedná se o zlehčenou verzi pole dance, která je vhodná i pro lidi s nadváhou či lidi středního věku či pro lidi, kteří se bojí, že by na normální hodinu neměli. Využívá se zde pomalejšího tempa, kdy si tělo déle zvyká na jiný pohyb. Výuka je zaměřená spíše na taneční kreace než na sílu v rukách.\n\nNeliší se mnoho od prostého pole dance, avšak se provozuje na vysoké úrovni a řadí se sem náročnější akrobatické kombinace. Tito tanečníci se účastní různých mistrovství, šampionátů a soutěží. Často zde sestavu vymýšlí choreograf.\n\nStandardní tyč je vyrobena z oceli, z mosazi, z titanu gold či z chromu, je dutá a je připevněná od podlahy ke stropu. Připevnění ke stropu zajišťuje větší stabilitu, avšak na trhu jsou i přenosné tyče, které nejsou připevněny ke stropu, kterým se říká stage. Průměr tyče je v rozpětí 40-50 mm, tedy 50 mm, 45 mm a 40 mm. Ze začátku se používaly tyče nejtlustší (50 mm), přičemž platí, že čím silnější tyč, tím je lehčí se udržet při tricích na tyči. Horší je to pak s úchopem tyče, kdy spiny mohou být obtížnější. Na soutěžích a u mnoha cvičenců jsou tedy nejrozšířenější tyče s průměrem 45 mm, protože tvoří kompromis mezi nejširší a nejužší.\n\nVyrábí se i tyče spinové, které se otáčí pomocí kuličkových ložisek, vytváří lepší dynamiku a zvyšují rychlost otáček. V České republice se preferují tyče statické, ale v zahraničí se učí již od začátků na tyčích spinových.\n\nO tyče se musí řádně pečovat, aby se prodloužila jejich životnost, promazávat šroubky, čistit také tyč čisticími prostředky na zrcadla. Teď už se většina tyčí vyrábí jak spinová, tak statická.\n\nZe začátku stačí krátké leginy či šortky a tričko či tílko. Čím jsou však lekce pokročilejší, tím méně oblečení je potřeba. Na pokročilejších hodinách a při pokročilejších kouskách je potřeba se držet tyče holým tělem či latexem, který neklouže. Proto cvičenky volí většinou sportovní podprsenku a sportovní kalhotky (s nohavičkami). Důležité je sledovat kvalitu oblečení, je-li vhodné pro intenzivní trénink, přece jenom se hodně potíte, tedy často oblečení perete. Nenosí se boty ani ponožky, můžete zvolit například piškoty či jít bosky. Při vystoupeních můžeme vidět i boty na vysokém podpatku a platformě, které dodávají ženskost. Mnoho žen má obavy z toho, že musí ukázat své tělo, ale po pár hodinách uvidíte, že je to přirozené pro tento sport.\n\nNa trhu je již spoustu značek, které se zabývají oblečením pro pole dance. Mezi oblíbené značky patří například Dragonfly či Siluet.\n\nMezi další pomůcky patří například gripy. Přípravky proti klouzání rukou po tyči a pocení. Existuje několik forem jako například forma prášku, který však tyč spíše ničí. Dostává se do spár tyče a ucpává otvory. Další jsou gripy ve formě vosku či gripy, které optimálně zvláční pokožku a ta lépe přilne k tyči. Lze si mazat jen ruce či celé tělo. Další formou je tekutá forma, která se používá výhradně na ruce. Další formou je sprej proti klouzání, který zvláční pokožku a kůže lépe přilne k tyči.\n\nJe seriál soutěží, kdy dvojice soutěžících bojují o nejlepší umístění v národním i mezinárodním žebříčku, Soutěž vznikla v roce 2012 a už se rozšířila do jiných zemí. Mimo samotné soutěže se zde pořádají i Freestyle battle, kdy soutěžící nejsou vázáni žádnými povinnými prvky a snaží se udělat co největší dojem na porotu a diváky.Cílem Pole Battle League je podpora pole sportu jako takového a vytvoření zdravého soutěžního prostředí, které sportovce motivuje k lepším výkonům. Vystoupení soutěžících hodnotí odborná porota. Soutěžící mají zakázáno vystupovat na vysokých podpatcích, s rukavicemi, s návleky, nesmí promovat vlastní studio, spodní část oblečení musí zakrývat pozadí a vrchní díl musí být ryze sportovního typu.\n\nV roce 2015 bude v ČR probíhat teprve 4 ročník mistrovství ČR v pole dance. Mistrovství se řídí poměrně přísnými pravidly IPSF. Soutěžící mají možnost se kvalifikovat na mistrovství světa do Londýna. Otevírá se spoustu kategorií, mezi novinky patří kategorie \"amaterů\". Je otevřena kategorie pro ženy, muže, dvojice, juniory a děti.\n\nDo finále se vybírají soutěžící, kteří předloží video vlastní choreografie a hudby, které musí obsahovat určité prvky, podle kategorie, do které se jednotlivý soutěžící hlásí. Soutěžící hodnotí zkušená porota, která je složena ze zkušených a certifikovaných porotců IPSF, kdy se každý jeden porotce věnuje specifické části choreografie.\n\nFinalisté, kteří na MČR splní kritéria pro MS pak reprezentují Českou republiku. V roce 2015 Česká republika na MS získala 3 zlata, 1 stříbro a 1 bronz a stala se tak historicky nejúspěšnější reprezentací. Za čtyři roky se česká pole dance komunita dokázala vyšplhat na světovou úroveň.\n\nMistrovství České republiky v pole sport je každoročně pořádáno Czech pole & aerial sports. Mistrovství České republiky jsou věnovány zvláštní webové stránky s detailními informacemi.\n\nhttp://www.poledance.cz/praha\nhttp://is.muni.cz/th/375946/fsps_b/Pole_dance.pdf\nhttp://www.polebattle.cz/\n"}
{"id": "645891", "url": "https://cs.wikipedia.org/wiki?curid=645891", "title": "Thein Sein", "text": "Thein Sein\n\nThein Sein (* 20. dubna 1945) je bývalý prezident Myanmaru vládnoucí v letech 2011–2016, který v letech 2007–2011 působil ve funkci předsedy vlády. V čele státu tak nahradil Than Šweie, který vedl vojenskou juntu od roku 1988 z pozice předsedy Státní rady pro mír a rozvoj.\n\nV úřadu premiéra působil od 24. října 2007 pod generalissimem Than Šweiem, kdy nahradil So Vina. Původně jej barmská vojenská junta dosadila do funkce úřadujícího premiéra za So Vina, který byl v péči lékařů, už v dubnu 2007, ale plnohodnotným premiérem se stal až po So Vinově smrti 24. října 2007. Úřad prezidenta státu byl obnoven po dvaceti třech letech. Naposledy před ním jej krátce v roce 1988 zastával Maung Maung v rámci Socialistické republiky Barmského svazu.\n"}
{"id": "645893", "url": "https://cs.wikipedia.org/wiki?curid=645893", "title": "The Mothers of Invention", "text": "The Mothers of Invention\n\nThe Mothers of Invention byla americká rocková skupina, fungující v letech 1964–1969 a 1970–1975, frontmanem skupiny byl Frank Zappa.\n\n\n\n"}
{"id": "645898", "url": "https://cs.wikipedia.org/wiki?curid=645898", "title": "Joe Johnston", "text": "Joe Johnston\n\nJoseph Eggleston „Joe“ Johnston II (* 13. května 1950 Austin, Texas) je americký filmový režisér a bývalý tvůrce speciálních efektů. K jeho nejvýznamnějším filmům patří \"Jumanji\", \"Jurský park 3\", \"Ohnivý oceán\" a \"Vlkodlak\". Svoji kariéru zahájil jako technik efektů ve filmu \"\", v dalších dvou dílech původní trilogie působil i jako art director. V roce 1981 získal Oscara za nejlepší vizuální efekty ve filmu \"Dobyvatelé ztracené archy\".\n\n\n"}
{"id": "645904", "url": "https://cs.wikipedia.org/wiki?curid=645904", "title": "Boulevard Morland", "text": "Boulevard Morland\n\nBoulevard Morland je bulvár v Paříži. Nachází se ve 4. obvodu.\n\nUlice vede od křižovatky s \"Boulevardem Bourdon\" a končí u \"Boulevardu Henri-IV\". Ulice je orientována podél Seiny od východu na západ. Směrem na západ pokračuje nábřeží \"Quai des Célestins\" a na jihu na ni navazuje most Morland, který odděluje Seinu od Bassin de l'Arsenal.\n\nUlice byla původně nábřežím podél říčního ramene, které oddělovalo ostrov Louviers od pravého břehu. Když bylo rameno zasypáno a ostrov připojen ke břehu, bylo nábřeží přeměněno na bulvár.\n\nBulvár nese jméno francouzského plukovníka Françoise Louise de Morlan, řečeného Morland (1771-1805), který zahynul v bitvě u Slavkova.\n\n"}
{"id": "645907", "url": "https://cs.wikipedia.org/wiki?curid=645907", "title": "Juri Štern", "text": "Juri Štern\n\nJuri Štern (: יורי שטרן, původním jménem v ruštině: Юрий Штерн, \"Jurij Štern\") byl izraelský politik a bývalý poslanec Knesetu za stranu Jisra'el Bejtejnu.\n\nNarodil se 29. března 1949 v Moskvě v tehdejším Sovětském svazu, dnes v Rusku. Vysokoškolské vzdělání získal na Lomonosovově univerzitě v Moskvě, kde obdržel doktorát z ekonomie. Pracoval jako ekonom. V roce 1981 přesídlil do Izraele. Mluvil hebrejsky, rusky a anglicky.\n\nV letech 1971-1981 přednášel na ekonomické fakultě univerzity v Moskvě, v letech 1978-1981 se zapojil do neoficiálních struktur sionistického hnutí v tehdejším Sovětské svazu. Po přesídlení do Izraele působil v letech 1983-1985 jako předák izraelské osady \"El David\" (dnes Nokdim). Působil v organizacích sdružujících ruskojazyčné Izraelce. V letech 1989-1992 byl poradcem výboru Knesetu pro imigraci a absorpci. V letech 1990-1995 zastával post ředitele odboru absorpce a podnikání při Federaci izraelských komor obchodu. Zároveň reprezentoval izraelské komory obchodu v Sovětském svazu (v letech 1990-1991). Publikoval množství novinových článků v denících The Wall Street Journal, Ma'ariv nebo The Jerusalem Post, rovněž i množství odborných článků o ekonomii ještě během svého života v Sovětském svazu.\n\nV izraelském parlamentu zasedl po volbách do Knesetu v roce 1996, ve kterých kandidoval za stranu Jisra'el be-Alija. Byl pak členem výboru pro zahraniční otázky a obranu a výboru práce a sociálních věcí. Ze strany ale pro neshody odešel a spolu s Micha'elem Nudelmanem založili novou formaci nazvanou \"Alija\", později Jisra'el ha-Mitchadešet.\n\nMandát obhájil ve volbách do Knesetu v roce 1999, nyní již na kandidátní listině sdružující strany Jisra'el Bejtejnu a ha-Ichud ha-Le'umi. Ve funkčním období 1999-2003 zastával v Knesetu post předsedy výboru pro zahraniční dělníky, člena výboru pro ekonomické záležitosti, výboru House Committee, výboru státní kontroly, výboru petičního, finančního výboru, výboru pro vzdělávání, kulturu a sport a výboru pro imigraci, absorpci a záležitosti diaspory. Zasedal v několika vyšetřovacích komisích. V období let 2001-2002 zastával také post náměstka v úřadě premiéra.\n\nDo voleb do Knesetu v roce 2003 kandidoval opět v rámci koaliční kandidátní listiny Jisra'el Bejtejnu a ha-Ichud ha-Le'umi. Byl pak členem parlamentního výboru pro záležitosti vnitra a životního prostřední, výboru House Committee, výboru státní kontroly (tomu i předsedal). V období 2003-2006 byl zároveň předsedou parlamentního klubu poslanců ha-Ichud ha-Le'umi a Jisra'el Bejtejnu. Ve volbách do Knesetu v roce 2006 byl opětovně zvolen, nyní již za samostatnou kandidátní listinu Jisra'el Bejtejnu. Zapojil se pak jako předseda do práce výboru státní kontroly. Předsedal i podvýboru pro mezinárodní bezpečnost, vztahy a obchod.\n\nZemřel během funkčního období 6. ledna 2007 na rakovinu. V Knesetu jej nahradil David Rotem.\n\n"}
{"id": "645912", "url": "https://cs.wikipedia.org/wiki?curid=645912", "title": "Antofagasta (region)", "text": "Antofagasta (region)\n\nRegion Antofagasta je jedním z chilských regionů. Sousedí na severu s regionem Tarapacá, na jihu s regionem Atacama. Na východě je ohraničen státní hranicí s Argentinou a Bolívií, na západě Pacifikem. Zabírá 16,67 % (druhý největší region) rozlohy celého Chile a žije zde 3,36 % chilské populace. Velkou část regionu zabírá poušť Atacama.\n\nRegion se dále dělí na 3 provincie a 9 komun.\n"}
{"id": "645915", "url": "https://cs.wikipedia.org/wiki?curid=645915", "title": "Brkoslav", "text": "Brkoslav\n\nBrkoslav (\"Bombycilla\") je rod zpěvných ptáků. Podle většinového názoru jde o jediný rod čeledi brkoslavovití (Bombycillidae).\n\nBrkoslavi mají jemné měkké peří (vědecké rodové jméno \"Bombycilla\" je Vieillotovým pokusem o latinský překlad německého názvu \"Seidenschwänze\" = \"hedvábný ocas\"). Mají unikátní červené špičky některých křídelních per, u nichž osten přesahuje prapor; u brkoslava severního (\"Bombycilla garrulus\") a brkoslava amerického (\"Bombycilla cedrorum\") vypadají tyto špičky jako voskové, podle čehož získali své anglické jméno (\"waxwing\"). Nohy jsou krátké a silné, křídla zašpičatělá. Samci a samice se od sebe neliší. Všechny tři druhy mají převážně hnědé opeření, černou masku, táhnoucí se přes oko, černou skvrnu na bradě, hranatý ocas s červeným nebo žlutým konečkem a špičatou chocholku. Zobák, oko a nohy jsou tmavé. Volání je jednoslabičné, vysoce posazené, drnčivé nebo zvonivé.\n\nBrkoslavi jsou stromoví ptáci severských lesů. Jejich hlavní potravou jsou plody, kterými se živí od časného léta (jahody, plody moruše a muchovníku) přes pozdní léto a podzim (maliny, ostružiny, třešně a plody zimolezu) do pozdního podzimu a zimy (plody jalovce, hrozny, šípky, jablka, jeřabiny, plody skalníku, dřínu, jmelí). Plody trhají přímo na stromech a keřích, příležitostně i za letu jako kolibříci. Na jaře nahrazují plody v potravě mízou, poupaty a květy. V teplejších obdobích roku sbírají řadu druhů hmyzu z listí, ze země nebo je chytají v letu; často hnízdí v blízkosti vody, kde je létající hmyz početný.\n\nBrkoslavi si často volí hnízdiště v místech s bohatou nabídkou plodů a hnízdí v pozdější části roku, aby využili období zrání ovoce. Namlouvání však může začít probíhat již v zimě. Součástí vytváření párů je rituál, při němž si partneři předávají několikrát kus ovoce nebo i nejedlé předměty (ovoce jeden z partnerů nakonec sní). Po tomto rituálu může následovat páření. Protože v oblasti s bohatými zdroji potravy může hnízdit mnoho ptáků, brkoslavi nejsou teritoriální - což je možná důvod, proč u nich neexistuje pravý zpěv. Nicméně ptáci mohou napadat vetřelce, čímž pravděpodobně chrání partnera. Oba partneři nosí hnízdní materiál, hnízdo staví z větší části samice, obvykle na vodorovné větvi nebo v rozvětvení daleko od kmene, a to v různé výšce nad zemí. Hnízdo je velké, z řídce propletených větviček, trávy a lišejníků; samice jej vystýlá trávou, mechem a jehlicemi borovic, může jej maskovat kousky trávy, květů, mechů a lišejníků. Na vejcích sedí samice, kterou samec krmí, po vylíhnutí mláďat se v krmení střídají oba rodiče.\n\nBrkoslavi nejsou praví tažní ptáci, v mimohnízdní sezóně se však potulují mimo hnízdiště a v zimě přesunují se na jih od svého hnízdního areálu. V letech, kdy je nedostatek plodů, mohou zalétnout velké počty ptáků daleko od svého areálu, často v hejnech čítajících až několik tisíc ptáků.\n\nNěkteří autoři řadí do čeledi brkoslavovitých další druhy ptáků, jako např. palmovníky (Ptilogonatidae), hedvábníky (Hypocoliidae) nebo brkoslavce (Dulidae). Současné molekulární analýzy jejich příbuznost potvrdily, když identifikovaly klad zahrnující tyto skupiny a pištce žlutobokého (\"Hylocitrea bonensis\").\n\nDo čeledi patří tři druhy brkoslavů:\n\n"}
{"id": "645922", "url": "https://cs.wikipedia.org/wiki?curid=645922", "title": "Plektin", "text": "Plektin\n\nPlektin je obrovský protein o velikosti 500 kDa, který se váže na intermediární filamenta v buňkách a zprostředkovává jejich vazbu na řadu dalších buněčných struktur (tzv. cross-linkování). Je schopen propojovat tato filamenta s mikrotubuly, s mikrofilamenty či s myosinem a dále kotví intermediární filamenta k plazmatické a jaderné membráně Na cytoplazmatické membráně se obvykle asociuje s buněčnými spoji, tzv. hemidezmozomy. Vyskytuje se téměř ve všech tělních buňkách (např. v pokožce či ve svalech), nicméně chybí v neuronech.\n\nPlektin se váže na intermediární filamenta tvořená např. laminem B nebo vimentinem. Vazbu plektinu je schopna regulovat např. proteinkináza A (PKA) či proteinkináza C (PKC).\n\nMutace v plektinu jsou spojovány s celou řadou vážných onemocnění, zejména autoimunní pemfigus a dále skupina geneticky podmíněných onemocnění spojených s porušením intermediárních filament. Tato nemoc kombinuje příznaky poruchy keratinových filament v pokožce (tzv. epidermolysis bullosa), desminových filament ve svalech (svalová dystrofie) a neurofilament v nervové tkáni (neurodegenerace). Myši s nefunčním genem pro plektin umírají několik dní po narození, neboť jejich cytoskelet není schopen odolat mechanickému tlaku, jenž je běžný ve vnějším prostředí.\n"}
{"id": "645925", "url": "https://cs.wikipedia.org/wiki?curid=645925", "title": "Faraonovy doutníky", "text": "Faraonovy doutníky\n\nFaraonovy doutníky ( \"Les Cigares du pharaon\") je čtvrtý díl komiksové série Tintinova dobrodružství, napsaných a ilustrovaných belgickým spisovatelem a ilustrátorem Hergém.\n\nSoubor byl vydáván jako černobílý komiks v časopise \"Le Petit Vingtiéme\" od 8. prosince 1932 do 8. března 1934. Samostatně byl vydán v černobílém albu roku 1934. V roce 1955 Hergé album přepracoval a zkrátil na obvyklých 62 stran a vydal již barevně. V České republice album vydalo nakladatelství Albatros v roce 2004.\nTintin se vydává na Dálný východ. Cílem jeho cesty je Šanghaj, tam ale dorazí až ve druhé části příběhu, v albu Modrý lotos. Vydává se po stopách Faraonových doutníků značky \"Flor Fina\", jejichž tabákový obal slouží jako schránka pro pašování opia. Většinu členů příslušné mezinárodní pašerácké bandy sice po mnoha peripetiích odhalí a předá policii, její vůdce však stále uniká a bude demaskován až ve druhé části příběhu. K prvnímu setkání s doutníky i s úklady pašeráků dojde nedaleko Káhiry v hrobce faraona Semtam-Chaose (v originále \"Kih-Oskh\"). K faraonově hrobce ho přivede profesor Filemon Silikon, kterého se postupně zmocňuje šílenství. Profesor Silikon je nakonec ubytován v ústavu pro duševně choré.\n"}
{"id": "645926", "url": "https://cs.wikipedia.org/wiki?curid=645926", "title": "Dub v Žehušické oboře", "text": "Dub v Žehušické oboře\n\nDub v Žehušické oboře (také zvaný Císařský nebo Tisíciletý) byl nejmohutnějším dubem na českém území. Dub stále žije, ale v minulosti přišel o část kmene a koruny. Původně měl obvod 1236 cm a patřil mezi pozůstatky původních dubin typických pro tuto oblast, podle kterých byla pojmenována řeka Doubrava. Mezi kmeny stromu bylo vestavěné pódium, na kterém hráli muzikanti při pořádání honů a slavností. Příliš vysoká zátěž ale dub roku 1973 rozlomila (ve výšce 150 cm dosahoval obvodu 1600 cm), část stromu odumřela a dodnes zbyl jeden kmen, částečně vykotlaný a otevřený, který je mírně esovitě prohnutý.\n\nDub není oficiálně vyhlášený jako památný strom (stromy v přírodních rezervacích obvykle jako památné vyhlašovány nebývají, protože se na ně vztahuje ochrana daného území). Dubu v Žehušické oboře byl věnován prostor v televizním pořadu Paměť stromů, konkrétně v dílu číslo 10: Stromy u hradů a zámků. Žehušická obora je mimo jiné známá chovem bílých jelenů a za mírný poplatek bývala veřejně přístupná. Po změně vlastníka již od roku 2011 veřejnosti přístupná není.\n"}
{"id": "645927", "url": "https://cs.wikipedia.org/wiki?curid=645927", "title": "Binjamin Elon", "text": "Binjamin Elon\n\nBinjamin Elon (: , též Benny Elon, , narozen 10. listopadu 1954, zemřel 5. května 2017), byl izraelský rabín, politik a bývalý poslanec Knesetu za stranu Národní jednota (\"ha-Ichud ha-le'umi\").\n\nNarodil se v Jeruzalému do rodiny Menachema Elona. Vzdělání náboženského typu získal na ješivě Merkaz ha-rav. V roce 1978 získal rabínské osvědčení. Sloužil v izraelské armádě, kde působil jako kaplan. Hovořil hebrejsky a anglicky.\n\nV letech 1979–1982 působil jako rabín v kibucu Šluchot. V období 1983–1985 byl vyslancem Židovské agentury v Severní Americe se zaměřením na židovské studentské skupiny. Byl děkanem talmudského ústavu Bejt Orot, který zakládal. Spolu se svou ženou založili v izraelské osadě Bejt El nakladatelství.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za stranu Moledet, kterou spoluzakládal. V letech 1996–1999 byl členem výboru pro ústavu, právo a spravedlnost, výboru pro status žen, výboru pro zahraniční dělníky a výboru pro záležitosti vnitra a životního prostředí. Mandát obhájil ve volbách do Knesetu v roce 1999, nyní již za střechovou kandidátní listinu ha-Ichud ha-Le'umi, do níž jako jedna ze součástí vplynula i strana Moledet. Ve funkčním období 1999–2003 zastával v parlamentu funkci člena výboru pro ústavu, právo a spravedlnost, výboru House Committee, výboru etického, výboru pro zahraniční záležitosti a obranu, výboru pro zahraniční dělníky, výboru pro záležitosti vnitra a životního prostředí a výboru pro jmenování soudců.\n\nZvolen byl opětovně ve volbách do Knesetu v roce 2003. Byl pak členem finančního výboru Knesetu. Do parlamentu se dostal i po volbách do Knesetu v roce 2006. Ve funkčním období 2006–2009 byl předsedou výboru pro vědu a technologie a členem petičního výboru. Voleb do Knesetu v roce 2009 se neúčastnil.\n\nV letech 2001–2002 a znovu v letech 2003–2004 zastával post ministra turismu.\n\n"}
{"id": "645939", "url": "https://cs.wikipedia.org/wiki?curid=645939", "title": "Coquimbo (region)", "text": "Coquimbo (region)\n\nRegion Coquimbo je jedním z chilských regionů. Sousedí na severu s regionem Atacama, na jihu s regionem Vaparaíso. Na východě je ohraničen státní hranicí s Argentinou, na západě Pacifikem. Zabírá 5,63 % rozlohy celého Chile a žije zde 4,20 % chilské populace.\n\nRegion se dále dělí na 3 provincie a 15 komun.\n\nSoučasnou vlajku přijal chilský region 27. prosince 2013. Nová vlajka je dle vexilologů příkladem zcela nevexilologické vlajky, porušující zásady vytváření vlajek.\n"}
{"id": "645944", "url": "https://cs.wikipedia.org/wiki?curid=645944", "title": "Cvi Hendel", "text": "Cvi Hendel\n\nCvi Hendel (: צבי הנדל) je izraelský politik a bývalý poslanec Knesetu za stranu ha-Ichud ha-Le'umi.\n\nNarodil se 16. října 1949 v Rumunsku. V roce 1959 přesídlil do Izraele. Nedokončil vysokoškolské vzdělání. Sloužil v izraelské armádě, kde působil jako instruktor. Hovoří hebrejsky, jidiš a maďarsky.\n\nAngažoval se v organizacích sdružujících izraelské osadníky v Guš Katif tedy v pásmu Gazy, sám žil v osadě Ganej Tal. Předsedal Oblastní radě Chof Aza a byl aktivní v radě Ješa. Publikoval články v denících Ma'ariv a Nekuda. V roce 2005 byl nuceně vystěhován ze svého domova v rámci realizace plánu jednostranného stažení.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za Národní náboženskou stranu. Během volebního období se pak od ní odtrhl a založil vlastní politickou formaci Tkuma. V letech 1996–1999 byl členem výboru House Committee, finančního výboru a výboru pro ekonomické záležitosti. Mandát obhájil ve volbách do Knesetu v roce 1999, nyní již za střechovou kandidátní listinu ha-Ichud ha-Le'umi, do níž jako jedna ze součástí vplynula i strana Tkuma. Mandát ale získal až v říjnu 1999 jako náhradník. Zasedal ve výboru práce, sociálních věcí a zdravotnictví, výboru finančním, výboru pro ekonomické záležitosti a výboru státní kontroly.\n\nZvolen byl opětovně ve volbách do Knesetu v roce 2003. Byl pak členem výboru pro ekonomické záležitosti a výboru House Committee. V období 2003–2006 fungoval jako předseda parlamentního klubu poslanců ha-Ichud ha-Le'umi. V letech 2003–2004 zastával rovněž post náměstka ministra školství Izraele. Do parlamentu se dostal i po volbách do Knesetu v roce 2006. Ve funkčním období 2006–2009 byl členem výboru pro imigraci, absorpci a záležitosti diaspory, výboru pro zahraniční dělníky a výboru pro zahraniční záležitosti a obranu.\n\nVoleb do Knesetu v roce 2009 se účastnil, ale mandát nezískal.\n\n"}
{"id": "645950", "url": "https://cs.wikipedia.org/wiki?curid=645950", "title": "František M. Hník", "text": "František M. Hník\n\nprof. PhDr. ThDr. h. c. František Maria Hník (9. února 1905 Úpice – 28. dubna 1962 Olomouc) byl český teolog, sociolog, duchovní a biskup Církve československé (husitské), profesor a děkan Husovy československé evangelické fakulty bohoslovecké (HČEFB), po roce 1950 profesor a děkan Husovy československé bohoslovecké fakulty (HČBF) v Praze.\n\nPo absolvování gymnaziálního studia v Hradci Králové a s následnou maturitou v Rychnově nad Kněžnou studoval od roku 1923 na Vyšší škole sociální péče v Praze (absolvoval 1925) a na filozofických fakultách v Praze i na Masarykově univerzitě v Brně, kde v roce 1927 dosáhl doktorátu filozofie. V témže roce se oženil s Marií, roz. Urválkovou, s níž pak měl dva syny – Pavla a Tomáše. Roku 1927 vstoupil do Církve československé, byl vysvěcen na kněze a jako duchovní působil nejprve v Náchodě (1927–1931), poté v pražském úřadu Ústřední rady CČS, kde zastával tajemnickou funkci pro mezinárodní a zahraniční styky (1931–1939); souběžně jako mimořádný profesor přednášel psychologii a sociologii náboženství na \"Vysoké škole bohovědné CČS a jiných svobodných církví křesťanských\" (1932–1934) a v letech 1935–1936 byl také farářem v náboženské obci Praha-Podolí/Braník.\n\nV roce 1931 získal jako stipendista magisterský titul na \"Meadville Theological School\" v Chicagu/USA. Paralelně se teologicky dovzdělával na HČEFB i v rámci studijních pobytů na britských univerzitách v Oxfordu, Londýně a Birminghamu. Tak se připravil ke své habilitaci na Husově československé evangelické fakultě bohoslovecké, na níž se stal roku 1936 docentem pro obory sociologie a křesťanská sociální etika. Udržoval rovněž čilé kontakty s rozvíjejícím se mezinárodním náboženským a ekumenickým hnutím.\n\nV kritickém roce 1938 nacházel se v Anglii, kam byl povolán učitelsky hostovat na \"Manchester College\" v Oxfordu. Tam jej i s rodinou zastihla okupace ČSR a následná válka. Dal se k dispozici velvyslanectví v Londýně a zahájil sérii přednášek o Československu po celé Anglii a Skotsku. Vydával časopis \"Spirit of Czechoslovakia\" (Duch Československa). Z jeho podnětu byla na pamětní den Husův 6. 7. 1940 založena \"Společnost anglo-československého křesťanského přátelství\"; předsedali jí arcibiskupové z Canterbury Dr. William Temple (do své smrti v roce 1944), následně pak Dr. Geoffrey Fischer. Univerzita ve skotském Aberdeenu mu roku 1942 udělila čestný doktorát teologie. Po ustavení exilové vlády v Londýně byl povolán do jejího ministerstva zahraničních věcí a vedl tam až do konce války oddělení pro kulturní styky.\n\nDo vlasti se vrátil v dubnu 1945 přes Moskvu spolu se Státní radou československou ve funkci osobního tajemníka náměstka předsedy vlády Josefa Davida. Podílel se na obnovení činnosti Husovy československé evangelické fakulty bohoslovecké (se sekcí pedagogů CČS) v Praze, v roce 1945 (s účinností od října 1939) byl jmenován řádným profesorem sociologie a křesťanské etiky, v letech 1946–1947 vykonával funkci jejího děkana. Aktivně se zúčastnil přípravy a průběhu všech tří zasedání II. řádného sněmu Církve československé v letech 1946 a 1947.\n\nKritickým pro jeho život se stal rok 1948. Musel se do jisté míry přizpůsobit novým poměrům a okolnostem, měl-li se jako jeden ze „západních emigrantů“ vyhnout novému exilu, nebo skončit v komunistických vězeních. Po osamostatnění Husovy československé bohoslovecké fakulty vedl její katedru sociální teologie (1950–1955) a stal se na léta 1950 až 1952 jejím prvním děkanem.\n\nDruhé kritické období pro něj představovaly roky 1954 až 1956, kdy se po něm žádalo, aby přerušil svou vědeckou a učitelskou dráhu a přijal úřad biskupa v reorganizující se diecézi ostravsko-olomoucké. V lednu 1956 byl olomouckým biskupem právoplatně zvolen a ujal se tohoto úřadu. Jak se však záhy ukázalo, musel čelit jak nepřízni státní správy, tak intrikám některých lokálních duchovních. Jakmile Církevní oddělení tehdejšího ministerstva školství a kultury převzalo a použilo argumentaci, že „vzhledem ke svérázné mentalitě tamějšího duchovenského sboru je tam Hník stále cizí“, nabídl svou rezignaci. Po dalším šikanování, zklamáních a útrapách odešel nemocný F. M. Hník v září 1960 do invalidního důchodu, zemřel v ústraní 28. dubna 1962 ve věku 57 let.\n\n\n\n\n\n\n"}
{"id": "645951", "url": "https://cs.wikipedia.org/wiki?curid=645951", "title": "Hannu Mäkelä", "text": "Hannu Mäkelä\n\nHannu Mäkelä (* 18. srpna 1943, Helsinky) je finský básník, prozaik a dramatik.\n\nHannu Mäkelä pochází z učitelské rodiny a sám dva roky vyučoval finský jazyk a literaturu ve večerní škole. V letech 1965 až 1986 pracoval jako redaktor v nakladatelství \"Otava\", kde vedl oddělení umělecké literatury. Od roku 1987 je spisovatelem na volné noze.\n\nMäkelä je plodný a všestranný spisovatel. Píše romány, povídky, básnické sbírky, divadelní a rozhlasové hry i televizní scénáře a vydal více než sto knih. Ve svých prózách se zabývá problematikou střetu silného jedince s institucionalizovanými mechanismy společnosti, které omezují jeho osobní svobodu, v básnické tvorbě se projevuje jako umělec soucítící s lidmi starými, nemocnými a opuštěnými. Největší popularitu doma i v zahraničí si však získal především svými knihami pro děti, zejména humorným cyklem o smolařském lesním skřítkovi panu Hú, jenž má po nocích strašit děti, což dělá nerad a také špatně, protože většinu kouzel, která se naučil od svého dědečka, buď úplně zapomněl, nebo si je popletl. Knihy o panu Hú patří k nejpřekládanějším dílům finské dětské literatury.\n\nMäkelä je nositelem celé řady literárních cen. Roku 1976 například obdržel \"Anni Swan - mitali\" (Medaile Anni Swanové) určenou pro autory knih pro děti a mládež, roku 1982 \"Eino Leinon palkinto\" (Cena Eino Leinona), udělovanou zejména za poezii, a roku 1995 nejprestižnější finské literární ocenění \"Finlandia-palkinto\" (Cena Finlandia).\n\n\n\n\n"}
{"id": "645954", "url": "https://cs.wikipedia.org/wiki?curid=645954", "title": "Zappa Records", "text": "Zappa Records\n\nZappa Records je nezávislé americké hudební vydavatelství, které v roce 1977 založil Frank Zappa. První album vydané u tohoto vydavatelství bylo koncertní album \"Sheik Yerbouti\" (1979), následovala rocková opera \"Joe's Garage\" (1979), v tomtéž roce zde vyšlo ještě album \"Touch Me There\" L. Shankara. V roce 2006 zde vyšlo například také album \"Go with What You Know\" Dweezila Zappy.\n\n"}
{"id": "645955", "url": "https://cs.wikipedia.org/wiki?curid=645955", "title": "Efrajim Ejtam", "text": "Efrajim Ejtam\n\nEfrajim Ejtam (: אפרים איתם, též Effi Ejtam, אפי איתם) je izraelský politik a bývalý poslanec Knesetu za stranu ha-Ichud ha-Le'umi.\n\nNarodil se 25. července 1952 v kibucu Ejn Gev. Sloužil v izraelské armádě, kde dosáhl hodnosti brigádního generála (Tat Aluf). Během své vojenské kariéry byl za své hrdinské činy během jomkipurské války vyznamenán medailí Za zásluhy. Mimo to se zúčastnil operace Entebbe, kde velel jednotce Sajeret Golani, velel pěšímu praporu během operace Lítání a během první intifády velel brigádě Givati. Hovoří hebrejsky a anglicky. Vysokoškolské vzdělání bakalářského typu získal na Haifské univerzitě, kde v současnosti pokračuje v magisterském studiu.\n\nV izraelském parlamentu zasedl poprvé po volbách do Knesetu v roce 2003, ve kterých kandidoval za Národní náboženskou stranu. Během volebního období se pak od ní odtrhl a založil vlastní politickou formaci Achi. V letech 1996–1999 byl členem výboru pro zahraniční záležitosti a obranu. Mandát obhájil ve volbách do Knesetu v roce 2006, nyní již za střechovou kandidátní listinu ha-Ichud ha-Le'umi, do níž jako jedna ze součástí vplynula i strana Achi. Zasedal ve výboru pro zahraniční záležitosti a obranu, výboru pro vnitřní záležitosti a životní prostředí. Předsedal prověrkovému parlamentnímu týmu pro výcvik vysokých důstojníků izraelské armády. Ještě před koncem volebního období přešla strana Achi z ha-Ichud ha-Le'umi do strany Likud.\n\nVoleb do Knesetu v roce 2009 se Ejtam neúčastnil.\n\nZastával i vládní posty. V období duben–září 2002 byl ministrem bez portfeje. V letech 2002–2003 držel post ministr národní infrastruktury. V letech 2003–2004 pak sloužil na pozici ministra bydlení a výstavby.\n\n"}
{"id": "645961", "url": "https://cs.wikipedia.org/wiki?curid=645961", "title": "Diogo Gomes", "text": "Diogo Gomes\n\nDiogo Gomes (1402, Lagos, Portugalsko – po 1482) byl portugalský mořeplavec ve službách prince Jindřicha Mořeplavce. V letech 1456–1457 velel výpravě, která se plavila podél pobřeží západní Afriky k jihu.\n\nV mládí pracoval u královského dvora. V roce 1445 nebo 1446 se účastnil výpravy Lançarote de Freitase, která byla vypravena jako obchodní flotila čítající 14 lodí a navazovala na úspěšnou Lançarotovou výpravu v roce 1443, která přivezla otroky na trh do Lagosu z pobřeží západní Afriky. Po vyplutí z Lagosu se 3. lodi staly nezvěstnými, přesto se zbývajícími dopluli do zálivu Arguin. Tato výprava nebyla tak úspěšná. Narazili na odpor Berberů a museli bojovat. Poté Lançarote de Freitas pokračoval dál na jih, zatímco on se ujal velení jedné z lodí a přes ostrov Tidra se vrátil do Portugalska.\n\nV roce 1456–1457 byl jmenován velitelem výpravy, která měla plout co nejdále na jih a prozkoumat možnost obchodu ze západního pobřeží Afriky do Timbuktu, se kterým obchodovali kočovné kmeny se severu z Tuniska. S třemi loděmi plul na jih k ústí řeky Gambie vplul do ústí a pokračoval proti proudu řeky až do Kuntauru, kde se od místních obyvatel dozvěděl o možnosti obchodu s městem Timbuktu. Jako první popsal vnitrozemí Gambie a byl prvním kdo spatřil pohoří Fouta Djallon, ležící na území dnešní Guineii.\n\nV roce 1460 podnikl výpravu při které objevil některé ostrovy v souostroví Kapverdy. I když to bylo později popřeno, protože ostrovy před ním navštívil v roce 1456 Alviso Cadamosto. Po návratu do Portugalska napsal kroniku portugalských plaveb.\n\n\n\n"}
{"id": "645967", "url": "https://cs.wikipedia.org/wiki?curid=645967", "title": "René Černý", "text": "René Černý\n\nGenerálmajor (in memoriam) René Černý (26. července 1914 Kvíček [dnes část Slaného] – 23. května 1950 Plzeň-Bory) je bývalý důstojník prvorepublikové armády příslušník obrany národa, zástupce velitele tankové roty Čs. obrněné brigády u Dunkerque, který byl popraven ve vykonstruovaném soudním procesu. JUDr. in memoriam.\n\nPo dobrovolném absolvovaní základní vojenské služby setrval v další činné službě. Ve 30. letech 20. století absolvoval Školu pro důstojníky jezdectva v záloze. V prvorepublikové armádě působil v nejrůznějších pozicích jako je např. velitel čety či zpravodajský důstojník. Před odchodem do zahraničí, začal studovat práva na PF Masarykovy university v Brně.\n\nPřed svým odchodem do zahraničí působil v Obraně národa, kde se podílel na organizaci odchodu čs. vojáků do zahraničí. Po jeho prozrazení musel také ilegálně utéct do zahraničí. Ve Francii působil jako zpravodajsky důstojník, kde taktéž po pádu Francie musel utéct lodí do Velké Británie. Zde působil v 1. československé smíšené brigádě, jako velitel čety. Na konci 2. světové války se jako zástupce velitele roty zúčastnil obléhaní Dunkerque. Za svoji činnost během druhé světové války obdržel řadu československých a spojeneckých vyznamenání.\n\nPo válce absolvoval VŠV v Praze a působil na škole jako profesor taktiky týlových jednotek. Po únorovém převratu v roce 1948 byl okamžitě zbaven pedagogické činnosti a postupně převelen k týlovým jednotkám. Svoji situaci se pokusil vyřešit útěkem na Západ, byl však udán a na státní hranici spolu se snoubenkou zatčen a odsouzen na 19 let vězení, degradaci na vojína atd… Dále byl rozsudek v roce 1950 změněn za pokus o útěk z Borské věznice. Téměř současně byl odsouzen ve vykonstruovaném procesu za „pokus o státní převrat“ k trestu smrti. Rozsudek byl vykonán v květnu 1950.\n\nV letech 1990 -1994 byl na základě rehabilitačních řízení v plném rozsahu rehabilitován a povýšen in memoriam do generálské hodnosti. Ve Slaném byla odhalena pamětní deska a příležitostně také vycházejí články v odborném i v populárním tisku.\n\n"}
{"id": "645968", "url": "https://cs.wikipedia.org/wiki?curid=645968", "title": "Nisan Slomi'anski", "text": "Nisan Slomi'anski\n\nNisan Slomi'anski ( ניסן סלומיאנסקי) je izraelský politik a poslanec Knesetu za stranu Židovský domov.\n\nNarodil se roku 1946 ve městě Ramat Gan v tehdejší mandátní Palestině. Sloužil v izraelské armádě v jednotkách nachal a ve vojensko-náboženské přípravce hesder ješiva. Dosáhl hodnosti poručíka (Segen). Studoval na ješivě \"Nachal Jicchak\" napojené na hnutí Bnej Akiva v obci Nechalim. Získal pak osvědčení pro funkci rabína na náboženském institutu Kerem be-Javne. Vysokoškolské vzdělání bakalářského typu v oboru fyzika a matematika a magisterské v oboru fyzika získal na Bar-Ilanově univerzitě, na Telavivské univerzitě dosáhl magisterský titul z židovského práva. Hovoří hebrejsky a anglicky.\n\nV letech 1977–1998 byl starostou izraelské osady Elkana na Západním břehu Jordánu. Je jedním ze zakladatelů osadnického hnutí Guš Emunim a člen rady Ješa. Zasedal ve vedení Židovského národního fondu a v předsednictvu školy Orot a Ulpenat Elkana. Byl členem akademického senátu Bar-Ilanovy univerzity jako zástupce studentů.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za Národní náboženskou stranu. Mandát ale získal až v květnu 1997 jako náhradník. Během zbytku volebního období byl členem výboru petičního, výboru House Committee, výboru státní kontroly, výboru pro zahraniční záležitosti a obranu a výboru pro vnitřní záležitosti a životní prostředí. Předsedal podvýboru pro civilní správu. Mandát ve volbách do Knesetu v roce 1999 neobhájil a do Knesetu se vrátil až po volbách do Knesetu v roce 2003. Zasedal ve výboru pro vnitřní záležitosti a životní prostředí, výboru pro zahraniční dělníky, výboru finančním, výboru pro ústavu, právo a spravedlnost a výboru pro jmenování rabínských soudců. V letech 2003–2006 byl předsedou poslaneckého klubu Národní náboženské strany.\n\nOpětovně byl zvolen ve volbách do Knesetu v roce 2006, nyní již za střechovou kandidátní listinu Národní jednoty. Zastával post člena výboru pro jmenování rabínských soudců, pro drogové závislosti, finančního výboru a výboru House Committee.\n\nVoleb do Knesetu v roce 2009 se Slomi'anski účastnil za stranu Židovský domov, ale mandát nezískal. Získal ho ve volbách v roce 2013. Mandát obhájil rovněž ve volbách v roce 2015.\n\n"}
{"id": "645981", "url": "https://cs.wikipedia.org/wiki?curid=645981", "title": "Opus magnum", "text": "Opus magnum\n\nOpus magnum, tedy \"Velké dílo\" alchymistů, spočívalo ve výrobě Kamene filosofů (\"Lapis philosophorum\"). Cesta k tomuto náročnému cíli se dělila v jednotlivé pracovní úseky či stupně. Operace \"Velkého díla\" měly vést k transmutaci neušlechtilých látek ve zlato za použití „rudého kamene“. Výsledkem méně komplikovaného procesu zvaného „Malé dílo“ byl bílý elixír, který umožňoval jen přeměnu ve stříbro.\n\nPracovní předpisy byly velmi variabilní, neboť každý alchymista, který se upsal Dílu, měl vlastní představy o jeho provedení. Jednotni byli všichni v tom, že postupné vznikání Kamene je doprovázeno charakteristickým sledem barev. Již v řecké alchymii byl popsán jako černání, bělání, žloutnutí a rudnutí. Východiskem byla většinou „čerň“ (\"nigredo\"), ztotožňovaná s původním stavem matérie, s \"materia prima\". Proces pokračoval různými barevnými stupni, většinou od žluti přes zeleň a běl k duhovému zbarvení, tzv. pavímu chvostu (lat \"cauda pavonis\"), až nakonec rudé zbarvení oznámilo, že se Dílo zdařilo. Barvy procesu měly pro alchymisty značný význam, což se ukazuje zvláště na důvtipném barevném utváření symbolických podob různých stadií Díla.\n\nNávody na výrobu Kamene filosofů jsou spletitou směsí praktických postupů, stojících v popředí pozornosti zejména na počátku Díla, a teoretických spekulací, a s jeho postupem nutně stále více ztrácejících na jasnosti. Alchymická literatura nabízí nemálo variant procesu, lišících se počtem jednotlivých stupňů, užitými materiály i délkou trvání. Velmi časté je provedení transmutace v sedmi stupních, jako u Pseudo- Paracelsa (\"De natura rerum\", 1572) nebo Stephana Michelspachera (\"Cabala, speculum artis et naturae in alchimia\", Augšpurk 1615), nebo ve dvanácti stupních, jak tomu chce třeba George Ripley (ve spisu \"Liber Duodecim Portarum\", Štrasburk 1659). Michael Maier v manuskriptu téměř připraveném pro tisk dokonce navrhoval a podrobně vykládal proces osmnáctistupňový. Nejdůležitějšími kroky bylo nalezení vhodné výchozí substance, její čištění a následná preparace ve hermetické nádobě nebo baňce.\n\nV průběhu Opus magnum se měla udát konjunkce, tj. sjednocení protikladných principů. Multiplikací bylo možno znásobit množství Kamene. Vrcholnou a závěrečnou fází celého Díla pak byla transmutace neušlechtilých materiálů ve zlato, příp. stříbro. Význam jednotlivých manipulací nebyl stanoven jednotně, nýbrž psalo se o něm tak vágně a mnohoznačně, jak jen možno v hádankovité řeči alchymistů, přesycené symboly a umožňující takřka jakoukoli interpretaci.\n\nZákladní význam měla volba výchozího materiálu. V oblibě bylo především zlato a rtuť, ale v zásadě bylo možno užít látku jakoukoli. Cílem Opus magnum pak bylo převést zvolený materiál do jeho prapůvodního stavu (\"materi prima\") a opětovně jej zkombinovat tak, aby vznikl Kámen filosofů, dokonale sjednocující protiklady. Délka procesu silně kolísala. Opus magnum bylo přirovnáváno ke stvoření světa a jako takové se mělo realizovat v sedmi dnech. Jiní autoři vycházeli z koloběhu rostlinné přírody. Operace byly tudíž podle nich závislé na průběhu ročních období roku. A podle dalšího názoru trvalo Opus magnum devět měsíců, stejně dlouho jako od početí dítěte po jeho zrození. \n\n"}
{"id": "645990", "url": "https://cs.wikipedia.org/wiki?curid=645990", "title": "Tarapacá", "text": "Tarapacá\n\nRegion Tarapacá je jedním z chilských regionů. Sousedí na severu s regionem Arica y Parinacota, na jihu s regionem Antofagasta. Na východě je ohraničen státní hranicí s Bolívií, na západě Pacifikem. Zabírá 5,58 % rozlohy celého Chile a žije zde 1,83 % chilské populace. Až do roku 2007 byl součástí tohoto regionu i region Arica y Parinacota.\n\nRegion se dále dělí na 2 provincie a 7 komun.\n"}
{"id": "645993", "url": "https://cs.wikipedia.org/wiki?curid=645993", "title": "Jednosměrná výztuž", "text": "Jednosměrná výztuž\n\nJednosměrná výztuž (angl.: \"unidirectional tape\", něm.: \"unidirektionales Gelege\")\nje plošná textilie zhotovená z rovingů nebo z nití kladených rovnoběžně do jednoho určitého směru. \n\nNapřímená, nezprohýbaná poloha jednotlivých rovingů dává výztužím tažnou pevnost v podélném směru, která se nedá dosáhnout např. u tkanin ze stejného materiálu (kde jsou osnovní a útkové niti zprohýbány). Výztuže se vyrábí hlavně ze skleněných, uhlíkových a aramidových vláken. \n\nJednosměrné výztuže se používají jako „armatura“ ke zpevnění kompozitů, která je v konečném výrobku (s váhovým podílem 50-70 %) uložena v pryskyřičné matrici. \n\nHlavní způsoby výroby:\n\nJedno- a vícesměrné výztuže jsou polotovar k výrobě kompozitů, které se uplatňují prakticky všude, kde je zapotřebí mimořádně pevný a lehký konstrukční materiál. Jsou to například:\nčluny, lodě, listy rotorů, křídla letadel, nádrže na plyn, lyže, protézy a mnoho jiných. \n"}
{"id": "645995", "url": "https://cs.wikipedia.org/wiki?curid=645995", "title": "Ludvík Dietrich", "text": "Ludvík Dietrich\n\nRytíř Ludvík Dietrich z Dietrichů (8. března 1803 Brno – 11. června 1858 Olomouc ) byl český hudební skladatel a kytarista.\n\nPocházel z drobné moravské šlechty. Byl synem zemského advokáta, který měl v Jesenci u Konice na Prostějovsku malé panství. První zmínka o něm je z roku 1351 a patřilo postupně příslušníkům různých rodů drobné šlechty, mezi nimi i rytířům z Dietrichů. Obci vévodí poutní kostel sv. Libora postavený v letech na začátku 18. století podle návrhu architekta Jana Blažeje Santiniho a zámek. V zámku hrála zámecká kapela, jejíž repertoár měl významný vliv na Ludvíkovo hudební vzdělání.\n\nVystudoval gymnázium a lyceum v Olomouci a filosofii v Brně. Vedle toho studoval hudbu u Gottfrieda Riegera. Stal se v Olomouci učitelem hudby a pokračoval ve studiu skladby Antonína Emila Titla. Byl vynikajícím virtuosem na kytaru a značná část jeho díla je tvořena skladbami pro tento hudební nástroj.\n\nJeho tvorba byla do značné míry ovlivněna moravskou lidovou písní. Oblíbil si ji již v dětství v Jesenci a jeho zájem podporovalo i přátelství s Františkem Sušilem, autorem sbírky moravských národních písní, a příslušnost ke skupině vlastenců vedených Aloisem Šemberou. Pod jejím vlivem skládal vlastenecké písně na slova moravských a českých básníků. Vznikly tak \"Vlastenské písně\", \"Písně z Rukopisu královéhradeckého\" na slova Václava Hanky, \"Růže stolistá\" na slova Ladislava Čelakovského, či písně na jeho vlastní slova, jako např. \"Kdož jste duchem Moravané\".\n\nByl jedním z prvních moravských skladatelů, kteří zhudebnili texty na husitská témata. Zkomponoval oratorium \"Jan Hus\" (také \"6. červenec\"), či na slova vlasteneckého kněze Františka Matouše Klácela písňovou baladu \"Navrácení poslů z Kostnice\". \n\nPřes veškeré úspěchy, kterých dosáhl jako kytarový virtuóz a skladatel zemřel v chudobě. Většina jeho velkých skladeb se nedochovala. Nesmrtelnost mu zajišťuje píseň \"Moravo, Moravo\" napsaná na text Václava Hanky (Hanka autorství připsal králi Jiříkovi z Poděbrad) ze sbírky \"Vlastenské písně\". Separatistická hnutí na Moravě dokonce vyhlásila tuto píseň moravskou národní hymnou.\n\n\n\n\n\n\n"}
{"id": "645996", "url": "https://cs.wikipedia.org/wiki?curid=645996", "title": "Zandžán", "text": "Zandžán\n\nProvincie Zandžán ( ) je provincie v severozápadním Íránu v oblasti zvané \"íránský Ázerbájdžán\". Hlavním městem je Zandžán. Provincie má rozlohu 21 773 km², sousedí s provinciemi Východní a Západní Ázerbájdžán, Hamadán, Kurdistán, Gílán, Kazvín a Ardabíl a je rozdělen do 7 krajů, 16 okresů, 18 měst a 46 venkovských okresů.\n\nV provincii Zandžán panuje typické vysokohorské podnebí, které je charakterizováno sněhovou pokrývkou v horských oblastech a mírným klimatem v nížinách v zimě. Letní období jsou teplá.\n"}
{"id": "645997", "url": "https://cs.wikipedia.org/wiki?curid=645997", "title": "Kirk Van Houten", "text": "Kirk Van Houten\n\nKirk van Houten je fiktivní postava amerického animovaného seriálu Simpsonovi. Kirk je otec Milhouse. Poprvé se objeví v epizodě \"Milhouseův románek\". Se svou ženou Luann se nejprve rozvedli a později se znovu vzali. Nosí brýle, hnědý svetr a hnědé tepláky.\n\nKirk původně býval šťastný, dobře zabezpečený pán, vlastnící továrnu na sušenky. Měl rodinný dům. Jednoho dne nastává zlomový okamžik, Kirk přichází o práci, náhle je na tom mizerně a jeho žena se s ním rozvede. Odstěhoval se tedy do bytů pro svobodné, kde žil ve špíně a bídě až do doby, kdy skončil ve vězení, ale líbilo se mu tam, protože po dlouhé době měl teplé jídlo a vnucovali se mu ženy. Do vězení se dostal za to, že k němu do bytu vlezl Bart a jeho rodiče si mysleli, že ho někdo unesl. Když Barta našli u Kirka v bytě, tak si mysleli, že je únosce Kirk.\n\nKirk se později dal s Luann zase dohromady. Bart a Milhouse chtěli tento vztah zničit, ale skončilo to tak, že se rozhádali Bártovi rodiče a Milhousovi rodiče se dali dohromady. Kirk s Luann se nakonec znova vzali a Kirk se nyní má mnohem lépe.\n\n\nKirk na stránkách Simpsonsweb.cz\n"}
{"id": "646000", "url": "https://cs.wikipedia.org/wiki?curid=646000", "title": "Gid'on Pat", "text": "Gid'on Pat\n\nGid'on Pat (: , * 22. února 1933) je bývalý izraelský politik a dlouholetý poslanec Knesetu, který od konce 70. let do počátku 90. let zastával řadu ministerských funkcí v izraelské vládě.\n\nNarodil se v Jeruzalémě ještě za dob britské mandátní Palestiny. Během své povinné vojenské služby sloužil v brigádě Nachal a následně studoval ekonomii na New York University, kde získal titul bakaláře.\n\nDo Knesetu poprvé kandidoval ve volbách v roce 1969 za stranu Gachal, a to z 27. místa její kandidátní listiny. Jelikož však strana získala ve volbách pouhých 26 poslaneckých mandátů, Pat se do Knesetu nedostal. Poslancem se však nakonec stal již 29. ledna 1970, kdy nahradil zesnulého Arje Ben Eli'ezera. Svůj poslanecký mandát obhájil v letech 1973 a 1977 a po druhých zmíněných volbách byl jmenován ministrem bydlení a výstavby ve vládě Menachema Begina. V lednu 1979 bylo jeho portfolio vyměněno a Pat se tak stal ministrem průmyslu, obchodu a turismu.\n\nPo volbách v roce 1981 se z nově získaného portfolia oddělil turismus, nicméně Pat zastával obě portfolia až do srpna 1981, kdy se vzdal postu ministra turismu. Po volbách v roce 1984 byl jmenován ministrem vědy a rozvoje a po volbách v roce 1988 se vrátil zpět do čela ministerstva turismu. Přestože uspěl ve volbách v roce 1992, novou vládu již sestavovala Strana práce a Pat tak přišel o svou ministerskou funkci. V následujících volbách v roce 1996 již nebyl zvolen.\n\n"}
{"id": "646005", "url": "https://cs.wikipedia.org/wiki?curid=646005", "title": "Tymoteusz Szretter", "text": "Tymoteusz Szretter\n\nTymoteusz Szretter (16. května 1901 Tomachów u Rovna – 20. května 1962 Varšava) byl polský pravoslavný teolog a kněz, biskup a metropolita polské pravoslavné církve pro Varšavu a celé Polsko.\n\nNarodil se pod jménem Jerzy Szretter ve Volyni a posléze studoval pravoslavnou teologii na Varšavské univerzitě. Studium dokončil v roce 1930 a vzápětí byl ordinován. V roce 1938 po smrti své ženy přijal řeholní sliby a 27. listopadu se stal biskupem.\n"}
{"id": "646008", "url": "https://cs.wikipedia.org/wiki?curid=646008", "title": "Katedrála svatého Martina", "text": "Katedrála svatého Martina\n\nKatedrála svatého Martina může být:\n\n\nSvatému Martinovi jsou katedrály i spoluzasvěcovány:\n\n"}
{"id": "646011", "url": "https://cs.wikipedia.org/wiki?curid=646011", "title": "Elijahu Gabaj", "text": "Elijahu Gabaj\n\nElijahu Gabaj (: ) je izraelský politik a bývalý poslanec Knesetu za stranu ha-Ichud ha-le'umi.\n\nNarodil se 5. ledna 1943 v Bagdádu v Iráku. V roce 1951 přesídlil do Izraele. Sloužil v izraelské armádě, kde získal hodnost desátníka \"(rav turaj)\". Vysokoškolské vzdělání bakalářského typu v oboru pedagogika a politologie získal na Bar-Ilanově univerzitě. Studoval pak i magisterský program v oboru veřejná správa. Hovoří hebrejsky, anglicky a arabsky.\n\nOd roku 1993 byl členem městské rady a od roku 1997 místostarostou Jeruzaléma se zodpovědností městského inženýra a městské veřejné dopravy. Předtím v letech 1996–1997 byl starostou beduínského města Lakija. Je jedním ze zakladatelů hnutí Hiba zaměřeného na rozvoj dědictví sefardských Židů, zasedal ve vedení Sionistické všeobecné rady. Publikoval množství odborných článků.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za Národní náboženskou stranu. Mandát ale získal až v lednu 1998 jako náhradník za zesnulého poslance Zevuluna Hammera. V parlamentu pak působil ve výboru pro ekonomické záležitosti a výboru pro vzdělávání a kulturu. Mandát ve volbách do Knesetu v roce 1999 neobhájil a mimo parlament zůstal až do voleb do Knesetu v roce 2006. Tehdy kandidoval za společnou kandidátní listinu ha-Ichud ha-le'umi. V Knesetu pak zastával post člena výboru pro televizi a rozhlas, výboru House Committe a výboru pro ekonomické záležitosti.\n\nVoleb do Knesetu v roce 2009 se účastnil za novou formaci Židovský domov, která se ale sloučila s Likudem. Mandát ovšem nezískal, protože byl na kandidátní listině zařazen na nevolitelnou pozici.\n\n"}
{"id": "646016", "url": "https://cs.wikipedia.org/wiki?curid=646016", "title": "Ja'akov Ben Jezri", "text": "Ja'akov Ben Jezri\n\nJa'akov Ben Jezri (1. října 1927 Fás – 17. února 2018 Kfar Saba) byl izraelský politik a bývalý poslanec Knesetu za stranu Gil.\n\nNarodil se 1. ledna 1927 ve městě Fás v Maroku. 30. listopadu 1949 přesídlil do Izraele. Sloužil v izraelské armádě, kde získal hodnost First Sergeant (Rav Samal). Měl středoškolské vzdělání s maturitou. Pracoval jako úředník. Hovořil hebrejsky, francouzsky a arabsky.\n\nV letech 1955-1963 zasedal v samosprávě města Pardes Chana. V letech 1974-1993 byl oblastním ředitelem zdravotní pojišťovny Klalit, kde již předtím od roku 1958 působil jako zaměstnanec.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu penzistů Gil. V letech 2006-2009 byl ministrem zdravotnictví. Voleb do Knesetu v roce 2009 se účastnil, ale strana Gil tentokrát nepřekročila potřebný práh pro zisk mandátů.\n\n"}
{"id": "646023", "url": "https://cs.wikipedia.org/wiki?curid=646023", "title": "Graffovo kvarteto", "text": "Graffovo kvarteto\n\nGraffovo kvarteto je české smyčcové kvarteto založené v roce 1997.\n\n\nGraffovo kvarteto bylo založeno v roce 1997. Soubor vzniknul ve třídě primária Janáčkova kvarteta kvarteta Miloše Vacka na brněnské konzervatoři. Zakládající sestavu tvořili Štěpán Graffe a Lukáš Bednařík (housle), Lukáš Cybulski (viola) a Jaroslav Havel (violoncello). Po odchodu Jaroslava Havla převzal v roce 2002 post violoncellisty Michal Hreňo. V této sestavě hraje soubor stále. Po absolutoriu konzervatoře pokračovalo kvarteto ve studiu na HF JAMU. Zde se rozvíjelo pod vedením člena legendární sestavy Janáčkova kvarteta Prof. Adolfa Sýkory. \nV rámci mezinárodních kurzů soubor spolupracoval např. s G.Pichlerem (Alban Berg Quartett), N. Braininem a S. Nisselem (Amadeus Quartet), L. Mezöm (Bartók Quartet), M. Škampou (Smetanovo kvarteto) aj. Od roku 2008 členové kvarteta soukromě studují u Jerry Hornera (člena amerického Fine Arts Quartet). \n\nKvarteto koncertovalo v Evropě, Americe i Africe v řadě prestižních koncertních sálů (Dvořákova síň pražského Rudolfina, Spivey Hall v Atlantě, USA atd.) a na mnoha hudebních festivalech. Na svém kontě má několik CD nahrávek. V roce 2010 bylo CD s kvartety J. Haydna, F. Mendelssohna a J. Suka označen na britském prestižním hudebním portálu MusicWeb International jako \"Nahrávka měsíce\".\n\nGraffovo kvarteto získalo četná ocenění na mezinárodních soutěžích. (Beethovenův Hradec-2. cena, ACT Musical Festival London-1. cena, \"Verfemte Musik\" Schwerin-1. cena). Kvarteto získalo také dvakrát cenu Nadace Leoše Janáčka za interpretaci Janáčkových smyčcových kvartetů, v roce 2005 zvláštní cenu francouzské asociace \"Forum Voix Etouffés\" a v roce 2008 výroční cenu Českého spolku pro komorní hudbu při České filharmonii.\n\n\n\n\n"}
{"id": "646024", "url": "https://cs.wikipedia.org/wiki?curid=646024", "title": "Radan Rusev", "text": "Radan Rusev\n\nRadan Rusev (13. září 1947 Praha – 11. dubna 1999 Praha) byl český herec.\n\nPo studiu herectví na DAMU v Praze (1969) působil dvě sezóny v Olomouci, pak v Karlových Varech a v letech 1976–1981 v Činoherním studiu v Ústí nad Labem. Od roku 1981 byl ve svobodném povolání. Kromě divadla se věnoval také dabingu. V televizi hrál v několika seriálech: \"Arabela, Největší z Pierotů, Náhrdelník a Hříchy pro diváky detektivek\".\n\n\n"}
{"id": "646026", "url": "https://cs.wikipedia.org/wiki?curid=646026", "title": "Kurdistán (íránská provincie)", "text": "Kurdistán (íránská provincie)\n\nKurdistán ( , , [Parêzgeha Kurdistanê]) je provincie v Íránu, která se nachází na severozápadě země. Sousedí s Irákem a íránskými provinciemi Zandžán, Západní Ázerbájdžán a Kermánšáh. Hlavním městem je Sanandadž (). Provincie je rozdělena do deseti krajů : Piranshahr, Báne, Bídžár, Dehgolán, Dívándarre, Sarvabád, Qorve, Saqqez, Kámjárán a Mariván.\n\nJe nejhornatější provincií v Íránu a má obecně mírné a docela příjemné klima celé jaro a léto. Zimy jsou dlouhé a mohou být velmi chladné s bohatou nadílkou sněhu.\n\nMezi hlavní aktivity obyvatel patří zemědělství a chov hospodářských zvířat. Pšenice, ječmen a ovoce jsou hlavní zemědělské produkty. V provincii je též rozšířen chemický a potravinářský průmysl.\n"}
{"id": "646027", "url": "https://cs.wikipedia.org/wiki?curid=646027", "title": "Simon Nicol", "text": "Simon Nicol\n\nSimon John Breckenridge Nicol (13. října 1950, Muswell Hill, Londýn) je britský kytarista, zpěvák, multi-instrumentalista a hudební producent. Byl zakládajícím členem britské folk rockové skupiny Fairport Convention a jako jediný ze zakládajících členů ve skupině také zůstal. Byl též členem skupiny Albion Band a účastnil se mnoha hudebních projektů buď jako producent, spolupracující nebo sólový umělec. Během své hudební kariéry získal několik hudebních cen.\n"}
{"id": "646030", "url": "https://cs.wikipedia.org/wiki?curid=646030", "title": "Panské Nové Dvory", "text": "Panské Nové Dvory\n\nPanské Nové Dvory () jsou částí města Frýdku-Místku, rozkládají se východně od Frýdku na území sousedícím s obcí Dobrá a na severu s Bruzovicemi. V této části města byl zřízen místní osadní výbor.\n\nGeomorfologicky leží Panské Nové Dvory v soustavě Vnějších Západních Karpat, podsoustava Západobeskydské podhůří, celek Podbeskydská pahorkatina.\n\nNa území Panských Nových Dvorů se nachází několik pozoruhodných přírodních lokalit, například přírodní rezervace Novodvorský močál a několik mokřadů. V nedalekém Frýdeckém lese se nachází bývalý vojenský areál, který sloužil jako palebné postavení zapojené po protiletecké a raketové obrany Ostravy.\n\nPanské Nové Dvory vznikly v roce 1664 jako samostatná vesnice z panského folvarku, který ustanovil v roce 1640 Jiří hrabě z Oppersdorfu v rámci šlechtického režijního podnikání. Přilehlé území však bylo bahnité a majitelům nevynášelo, proto nechal Jan Bernard hrabě Pražma z Bílkova (poručník nezletilých synů Jiřího z Oppersdorfu) pozemky odvodnit založením několika rybníků. Tyto rybníky byly napájeny nedaleko pramenícími potoky Vlčkem a Černým potokem. Pozemky, které byly původně součástí katastru obce Bruzovice, byly následně rozparcelovány pro založení nové vesnice a Panské Nové Dvory se tak staly jednou z vesnic frýdeckého panství. Chovu ryb se nicméně pro kvalitu vody a její železitost nedařilo a rybníky se nakonec postupně proměnily v pole.\n\nPrvními obyvateli Panských Nových Dvorů se stali osadníci Václav Jež, Adam Haluška, Pavel Špaček, Adam Špak a Martin Polan. Prvním připomínaným fojtem je Jan Charvát z domu č.p. 21. Od konce 18. století fojtové sídlili v domě, který dnes nese číslo popisné 2440. Nedaleko stojí kaple sv. Jana Nepomuckého z roku 1899 a na blízkém rozcestí lze spatřit dřevěný kříž, u kterého se dle vyprávění zastavoval průvod se zločinci odváděnými na popraviště na Vršavci. Robotně byli Novodvořané poddáni folvarku v Bruzovicích.\n\nV polovině 19. století měly Panské Nové Dvory již 206 obyvatel a 27 popisných čísel. Novodvořané také patřili k prvním obrozencům a národním nadšencům na Frýdecku, účastnili se schůzí Občanské besedy, v období první republiky patřili rovněž mezi horlivé čtenáře, do knihovny chodilo 25 procent obyvatel, což bylo nejvíce z celého frýdeckého okresu.\n\nV roce 1919 bylo navrženo spojení Panských Nových Dvorů s městem Frýdek, to se ale uskutečnilo až po 60 letech. Poslední samostatné sčítání obyvatel proběhlo v roce 1950. K 1. lednu 1979 přestaly být Panské Nové Dvory evidovány jako samostatná část obce a staly se součástí části Frýdek dne 1. ledna 1979.\n\nDne 16. srpna 2014 se uskutečnily oslavy 350 let obce a 80 let hasičského sboru Panských Nových Dvorů. Slavnostně byla představena výstava o obci a ukázka hasičské techniky. O uspořádání se zasloužil Osadní výbor na Panských Nových Dvorech a sdružení dobrovolných hasičů.\n\nNovodvorský močál se rozkládá v jihovýchodní části Panských Nových Dvorů. Vznikl samovolným vývojem na místě dřívějšího rybníka, jehož pozůstatky včetně provalené hráze lze na místě ještě pozorovat. Močál je napájen potokem Vlček pramenícím poblíž ve Frýdeckém lese. Na několika místech potoka jsou znatelné vířící prameny.\n\nMočál se skládá ze dvou částí, lesní a volné. Lesní část je tvořena jasanem ztepilým (\"Fraxinus excelsior\") a olší lepkavou (\"Alnus glutinosa\"), které doprovází dub letní (\"Quercus robur\") a bříza bělokorá (\"Betula pendula\"), vzácně i jilm horský (\"Ulmus glabra).\" Keřové patro tvoří zejména krušina olšová (\"Frangula alnus\"). Volná část bez lesního porostu je tvořena přesličkou lesní (\"Equisetum sylvaticum\"), ostřicí třeslicovitou (\"Carex brizoides\"), papratkou samičí (\"Athyrium filix-femina\"), kyčelnicí žláznatou (\"Dentaria glandulosa\"), řeřišnicí hořkou (\"Cardamine amara\"), třtinou šedavou (\"Calamagrostis canescens\") a ostružiníkem (\"Rubus\").\n\nV přírodní rezervaci roste ohrožený ďáblík bahenní (\"Calla palustris\"), prstnatec májový (\"Dactylorhiza majalis\") a vachta trojlistá (\"Menyanthes trifoliata\").\n\nŽije zde čolek horský (\"Triturus alpestris\") a několikrát tu byla pozorována i vydra říční (\"Lutra lutra\"). V období s dostatkem vody se zde vyskytuje střevle potoční (\"Phoxinus phoxinus\") a poblíž tůní můžeme spatřit skokana hnědého (\"Rana temporaria\").\n\nÚzemí mezi Frýdkem-Místkem a Dobrou je protkáno loukami a močály. Jeden z nejvýznamnějších močálů je v oblasti Panských Nových Dvorů. Na severu jej ohraničuje železnice směrem na Český Těšín a sahá k silnici propojující Panské Nové Dvory a Kamenec. Z východu jej napájí potoky Vlček a Černý potok. Podél potoka Vlček stojí tůň s několika desítkami centimetrů vody. Při dešti zadrží mokřad a nasycená půda ohromné množství vody, která pak v období sucha pomalu odtéká a pomáhá tak udržet množství vody v krajině.\n\nV mokřadu roste kosatec žlutý (\"Iris pseudacorus\"), tužebník jilmový (\"Filipendula ulmaria\"), kyprej vrbice (\"Lythrum salicaria\"), pcháč bahenní (\"Cirsium palustre\"), vrbina obecná (\"Lysimachia vulgaris\") a vrbovka chlupatá (\"Epilobium hirsutum\"). Z trav zde rostou zejména ostřice (\"Carex\"). Břehy mokřadu jsou tvořeny převážně letitými duby (\"Quercus\").\n\nPojmenovaná podle zbojníků - zbujů, kteří se v blízkém frýdeckém lese podle pověsti ukrývali. Nedaleko ní se nachází několik bludných balvanů ze švédské žuly, které sem přivalil pevninský ledovec.\n\n\nVojenský areál ve Frýdeckém lese sloužil jako palebné postavení zapojené po protiletecké a raketové obrany Ostravy. Sídlil zde protiletecký raketový oddíl, jež se skládal z útvaru a palpostu. Palpost byl obehnán drátěným plotem na betonových sloupech a skládaným betonovým plotem. Areál je pozorovatelný také z leteckých snímků.\n\nV areálu se nachází několik torz vojenských objektů. Vrátnice byla první budovou u jediného vstupu do areálu, který byl směrem od útvaru na severu. Vrátnice byla přízemní budova se sedlovou střechou s malým spádem.\n\nZa vrátnicí po levé straně při vstupu do areálu stojí obdélníková budova, která sloužila jako stanoviště pohotovostní směny. Jedná se o obdélníkovou budovu.\n\nKruhová zpevněná plocha o poloměru 11 metrů obehnaná nízkou zídkou byla stanovištěm radiolokátoru. Nedaleko stojí budova pro odpočinek směny a dále řada železobetonových sloupů sloužících jako kryté stání pro přepravníky raket.\n\nNa východě areálu je šest čtyřstěnných železobetonových jehlanů, které sloužily jako zásobníky raket.\n\nUprostřed areálu je stanoviště řídicích kabin. Bylo umístěno pod úrovní terénu a skládalo se z několika mobilních buněk, které dohromady sloužily jako velitelství. Hned za stanovištěm řídicích kabin je palebné stanoviště proti nízko letícím blízkým cílům. Je obestavěno 15 železobetonovými panely zformovanými spolu s 4 chybějícími díly - mezerami - do tvaru pravidelného devatenáctiúhelníku. U řídicího stanoviště se nachází ještě železobetonový bunkr.\n\nPo areálu je rozmístěno šest odpalovacích ramp, zpevněných ploch kruhového tvaru s okolním zemním valem výšky okolo dvou metrů. U každé rampy je protitlakový bunkr, kde sídlila obsluha.\n\n\n\n"}
{"id": "646033", "url": "https://cs.wikipedia.org/wiki?curid=646033", "title": "Moše Šaroni", "text": "Moše Šaroni\n\nMoše Šaroni (: משה שרוני) je izraelský politik a bývalý poslanec Knesetu za stranu Gil.\n\nNarodil se roku 1929 ve městě Buhuşi v Rumunsku. Roku 1948 přesídlil do Izraele. Sloužil v izraelské armádě, kde získal hodnost majora (Rav Seren). Roku 1978 absolvoval odborný certifikovaný kurz v oboru lidských zdrojů na Haifské univerzitě. Na téže škole pak v roce 1987 dokončil bakalářské studium samosprávného managementu. Hovoří hebrejsky, rumunsky a jidiš.\n\nV roce 1991 se stal předsedou organizace důchodců v Haifě. Zastával také post v odboru penzistů při Svazu místních samospráv. Koncem 90. let 20. století byl místopředsedou Svazu rumunských přistěhovalců v Haifě.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu penzistů Gil. V letech 2006-2009 byl předsedou jejího parlamentního klubu. Zároveň byl předsedou parlamentního výboru pro práci, sociální věci a zdravotnictví, členem výboru House Committee, finančního výboru, výboru pro zahraniční záležitosti a obranu, výboru pro zahraniční dělníky a výboru pro ústavu, právo a spravedlnost.\n\nVoleb do Knesetu v roce 2009 se účastnil, ale strana Gil tentokrát nepřekročila potřebný práh pro zisk mandátů.\n\n"}
{"id": "646035", "url": "https://cs.wikipedia.org/wiki?curid=646035", "title": "Seznam památných stromů v Česku", "text": "Seznam památných stromů v Česku\n\nAbecední seznam památných stromů České republiky obsahuje památné stromy (vyhlášené podle zákona o ochraně přírody z roku 1992 i památné v historickém smyslu) a významné stromy. Seznam obsahuje jen malou část z celkového počtu památných stromů, a to převážně ty, o kterých již na Wikipedii existuje článek. Kompletní najdete v samostatné kategorii.\n\nNejvyšší, nejmohutnější a nejstarší stromy v České republice jsou uvedeny v článku Nejvýznamnější památné stromy České republiky. V příslušných kategoriích lze nalézt existující články o památných stromech: , , a .\n\n"}
{"id": "646039", "url": "https://cs.wikipedia.org/wiki?curid=646039", "title": "Jicchak Ziv", "text": "Jicchak Ziv\n\nJicchak Ziv (: יצחק זיו) je izraelský politik a bývalý poslanec Knesetu za stranu Gil.\n\nNarodil se 11. listopadu 1937 v Tel Avivu v tehdejší mandátní Palestině. Sloužil v izraelské armádě, kde získal hodnost Staff Sergeant (Samal Rišon).\n\nV izraelském parlamentu zasedl po volbách do Knesetu v roce 2006, ve kterých kandidoval za stranu penzistů Gil. V letech 2006-2009 byl místopředsedou Knesetu. Byl členem výboru pro televizi a rozhlas, výboru pro imigraci, absorpci a záležitosti diaspory, výboru House Committee, výboru pro ekonomické záležitosti, finančního výboru, výboru pro drogové závislosti, výboru petičního, výboru pro záležitosti vnitra a životního prostředí, výboru pro vzdělávání, kulturu a sport a výboru pro zahraniční dělníky.\n\nVoleb do Knesetu v roce 2009 se účastnil, ale strana Gil tentokrát nepřekročila potřebný práh pro zisk mandátů.\n\n"}
{"id": "646044", "url": "https://cs.wikipedia.org/wiki?curid=646044", "title": "Jicchak Galanti", "text": "Jicchak Galanti\n\nJicchak Galanti (: יצחק גלנטי) byl izraelský politik a bývalý poslanec Knesetu za stranu Gil.\n\nNarodil se 12. února 1937 v Damašku v Sýrii. 5. května 1945 přesídlil do dnešního Izraele. Sloužil v izraelské armádě, kde získal hodnost desátníka (Rav Turaj). Vysokoškolské vzdělání získal na Haifské univerzitě, kde v roce 1981 dokončil bakalářské studium oboru geografie a politologie a roku 1990 magisterské studium oboru geologie a archeologie. Hovoří hebrejsky, anglicky a arabsky.\n\nByl předsedou sdružení penzionovaných zaměstnanců společnosti Israel Electric Corporation.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu penzistů Gil. V letech 2006–2009 byl předsedou výboru práce, sociálních věcí a zdravotnictví, členem výboru pro ústavu, právo a spravedlnost, výboru pro vzdělávání, kulturu a sport, výboru státní kontroly, finančního výboru, výboru House Committee, výboru pro zahraniční záležitosti a obranu a výboru pro zahraniční dělníky. Působil rovněž jako předseda poslaneckého klubu strany Gil.\n\nVoleb do Knesetu v roce 2009 se účastnil, ale strana Gil tentokrát nepřekročila potřebný práh pro zisk mandátů.\n\n"}
{"id": "646050", "url": "https://cs.wikipedia.org/wiki?curid=646050", "title": "Ílám", "text": "Ílám\n\nProvincie Ílám ( ) je íránskou provincií v jihozápadní části země. Hraničí s Irákem a provinciemi Chúzestán, Lorestán a Kermanšáh. Hlavním městem provincie je Ílám.\n\nProvincie Ílám patří mezi nejteplejší oblasti Íránu, ačkoliv v hornatých oblastech na severu a východě provincie je poměrně chladno. Průměrné roční srážky dosahují 578 mm. Nejvyšší horou je Kabír Kúh s výškou 2 790 m a součástí pohoří Zagros.\n"}
{"id": "646052", "url": "https://cs.wikipedia.org/wiki?curid=646052", "title": "Elchanan Glazer", "text": "Elchanan Glazer\n\nElchanan Glazer (: אלחנן גלזר) je izraelský politik a bývalý poslanec Knesetu za stranu Gil.\n\nNarodil se 13. srpna 1947 v Rechovotu v tehdejší mandátní Palestině. Sloužil v izraelské armádě, kde získal hodnost majora (Rav Seren). Vysokoškolské vzdělání získal na Technionu, kde vystudoval ekonomické řízení a pracovní právo. Předtím prošel kurzem pro průmyslový management na Institutu pro produktivitu práce. Hovoří hebrejsky a anglicky.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu penzistů Gil. V letech 2006-2009 byl členem výboru finančního, výboru pro zahraniční záležitosti a obranu, výboru státní kontroly, výboru petičního, výboru pro záležitosti vnitra a životního prostředí, výboru pro drogové závislosti. Předsedal společnému výboru pro počítačový vládní projekt Merkava.\n\nBěhem volebního období se se svou stranou rozešel a založil vlastní formaci ha-Derech ha-Tova. Voleb do Knesetu v roce 2009 se účastnil, přičemž svou stranu začlenil do strany Comet. Ta ale nepřekročila potřebný práh pro zisk mandátů.\n\n"}
{"id": "646054", "url": "https://cs.wikipedia.org/wiki?curid=646054", "title": "Neoproterozoikum", "text": "Neoproterozoikum\n\nNeoproterozoikum je poslední, najmladší éra proterozoika. Časový interval trvání neoproterozoika je 1 000-542 mil. roků. Předcházelo mu mezoproterozoikum a po něm následovalo fanerozoikum (kambrium).\n\nNeoproterozoikum se rozděluje na tři periody:\n\nJednotlivé oblasti používaly různá označení konce (nebo celého) neoproterozoika: Čína sinium, ruští geologové vendium, v Austrálii a Severní Americe ediakarium, další názvy byly varangium, protokambrium, eokambrium nebo prekambrium . V roku 2004 bylo přijato jako oficiální název nejmladší periody neoproterozoika označení ediakarium.\n\nZačátek neoproterozoika provází rozpad superkotinentu Rodinia, s jehož rozpadem je pravděpodobně spojené i zalednění celé Země. Přibližně před 600 mil. roky se utvořil nový superkontinent Pannotia.\n\n"}
{"id": "646056", "url": "https://cs.wikipedia.org/wiki?curid=646056", "title": "Sara Marom Šalev", "text": "Sara Marom Šalev\n\nSara Marom Šalev (: שרה מרום שלו) je izraelská politička a bývalá poslankyně Knesetu za stranu Gil.\n\nNarodila se 23. září 1934 v Dorohoi v Rumunsku. V roce 1948 přesídlila do Izraele.\n\nV izraelském parlamentu zasedla po volbách do Knesetu v roce 2006, ve kterých kandidovala za stranu penzistů Gil. V letech 2006–2009 byla členem výboru pro záležitosti vnitra a životního prostředí, výboru pro zahraniční dělníky, výboru pro imigraci, absorpci a záležitosti diaspory, výboru pro status žen a petičního výboru.\n\nVoleb do Knesetu v roce 2009 se účastnila, ale strana Gil nepřekročila potřebný práh pro zisk mandátů.\n\n"}
{"id": "646060", "url": "https://cs.wikipedia.org/wiki?curid=646060", "title": "Barna", "text": "Barna\n\nBarna může označovat:\n\n"}
{"id": "646062", "url": "https://cs.wikipedia.org/wiki?curid=646062", "title": "Pforzheim", "text": "Pforzheim\n\nPforzheim je město v Bádensku-Württembersku v Německu. Žije zde kolem 119 000 obyvatel. Po světě je známé zejména koncentrací výroby šperků a hodinek. Proto se mu někdy přezdívá „Goldstadt“ (Zlaté město). Leží na severním okraji pohoří Černý les mezi městy Stuttgart a Karlsruhe. Jedná se o samostatný městský okres, který se rozkládá na soutoku tří řek (Enz, Nagold a Würm) na hranici Bádenska a Württemberska, přičemž spadá do Bádenska. Nachází se zde úřady okresu Enz, který jej ze všech stran obklopuje.\n\nPočátky dějin města spadají do roku 90, kdy zde Římané založili osadu „Portus“ poblíž dnešního staroměstského mostu (\"Altstädter Brücke\"). Osada se nacházela na silnici mezi vojenským táborem Argentoratum (dnes Štrasburk) a a táborem na území čtvrti Bad Cannstatt, která je dnes součástí Stuttgartu. V letech 259/260 byla ale úplně zničena germánskými kmeny Franků a Alamanů. Až do přelomu šestého a sedmého století není osídlení oblasti doloženo. Až z následujícího období se dochovaly lidské hroby.\n\nPrvní písemná zmínka o městě pochází z roku 1067. V této době neslo název \"Phorzheim\" a navštívil je římský císař Jindřich IV.. Během následujících let mu bylo uděleno právo pořádat trhy. V té době náleželo klášteru v Hirsau.\n\n23. února 1945 se město stalo cílem ničivého spojeneckého kobercového bombardování. Tehdy zahynulo kolem 17 000 lidí a bylo zničeno kolem 83% městské zástavby. Během následujících zhruba 20 let ale bylo postupně znovu vybudováno.\n\n\n\n"}
{"id": "646063", "url": "https://cs.wikipedia.org/wiki?curid=646063", "title": "Ministr turismu Izraele", "text": "Ministr turismu Izraele\n\nMinistr turismu Izraele (: , \"sar ha-tajarut\") je člen izraelské vlády, který stojí v čele ministerstva turismu. Jedná se o relativně méně významný post v rámci izraelské vlády a od května 2015 jej zastává Jariv Levin ze strany Likud.\n\nTato funkce vznikla roku 1964 a prvním ministrem se stal Akiva Govrin. V letech 1977 až 1981 však bylo portfolio turismu přičleněno pod ministerstvo obchodu a průmyslu. Jediným izraelským premiérem, který tento post kdy zastával byl Ehud Barak, a to v době, kdy byl zároveň premiérem, zatímco jediným izraelským prezidentem, který tento post zastával byl Moše Kacav (1996–1999).\n\nPouze jednou v historii této funkce existoval náměstek ministra, a to na přelomu 60. a 70. let.\n\n\n"}
{"id": "646064", "url": "https://cs.wikipedia.org/wiki?curid=646064", "title": "Šmu'el Halpert", "text": "Šmu'el Halpert\n\nŠmu'el Halpert (: שמואל הלפרט) je izraelský rabín, politik a bývalý poslanec Knesetu za stranu Sjednocený judaismus Tóry.\n\nNarodil se 5. února 1939 ve městě Kluž v Rumunsku. V roce 1960 přesídlil do Izraele. Zde absolvoval školu talmudských studií napojenou na vižnickou větev chasidismu. Získal oprávnění k výkonu rabínské profese. Hovoří jidiš, německy a rumunsky.\n\nPůsobí v centrálním vedení organizace Agudat Jisra'el včetně jejího světového předsednictva. Publikuje v nábožensky orientovaných médiích.\n\nV izraelském parlamentu zasedl poprvé po volbách do Knesetu v roce 1981, ve kterých kandidoval za Agudat Jisra'el. V letech 1981–1984 zastával post člena výboru pro zahraniční záležitosti a obranu, výboru House Committee a výboru pro záležitosti vnitra a životního prostředí. V následujících volbách do Knesetu v roce 1984 mandát neobhájil. Do Knesetu se vrátil až po volbách do Knesetu v roce 1988. Nastoupil tehdy jako člen do výboru pro zahraniční záležitosti a obranu, finančního výboru, výboru práce a sociálních věcí, výboru pro televizi a rozhlas a výboru pro vzdělávání a kulturu. V Knesetu zůstal i po volbách do Knesetu v roce 1992. Pracoval jako člen výboru práce a sociálních věcí a výboru pro vzdělávání a kulturu. Mandátu se ovšem vzdal v červnu 1994 v rámci předem dohodnuté rotace poslanců, která měla zajistit mandáty i dalším frakcím v rámci střechové organizace Sjednocený judaismus Tóry, jejíž součástí se Agudat Jisra'el stala.\n\nOpětovně byl zvolen za volbách do Knesetu v roce 1996. Zapojil se do práce ve výboru pro imigraci a absorpci, výboru pro vědu a technologie a výboru pro vzdělávání a kulturu. Ve funkci člena parlamentu pokračoval i po volbách do Knesetu v roce 1999. Ve funkčním období 1999–2003 se stal místopředsedou Knesetu a byl členem výboru pro drogové závislosti, petičního výboru, etického výboru, výboru pro práva dětí, výboru pro imigraci, absorpci a záležitosti diaspory a výboru pro vzdělávání a kulturu. Ve volbách do Knesetu v roce 2003 nebyl zvolen, ale mandát získal dodatečně v únoru 2005 jako náhradník po rezignaci poslance Jisra'ele Eichlera. Nastoupil coby člen do výboru práce, sociálních věcí a zdravotnictví a do výboru pro záležitosti vnitra a životního prostředí. Znovu se dočkal zvolení ve volbách do Knesetu v roce 2006. Působil pak jako člen výboru pro vzdělávání, kulturu a sport a výboru pro práva dětí.\n\nVe volbách do Knesetu v roce 2009 nebyl zvolen.\n\nZastával i vládní posty. V letech 1990–1991 byl náměstkem v úřadu premiéra, v letech 1991–1992 pak zaujal funkci náměstka ministra práce a sociální péče. Do vlády se vrátil ještě v letech 2005–2006, kdy byl náměstkem ministra dopravy.\n\n"}
{"id": "646066", "url": "https://cs.wikipedia.org/wiki?curid=646066", "title": "Frýnichos", "text": "Frýnichos\n\nFrýnichos ( ) byl žák Thespa, řecký divadelník, tvůrce tragédií. Vyznamenal se tím, že (podle Sudy) zavedl ženské role, ovšem hrané muži.\n\nJeho první slavná hra byla o dobytí Milétu Peršany a uspěl s ní v roce 511 př. n. l. v dramatické soutěži. \n\nDalší významnou hru vytvořil v roce 476 př. n. l. a pojednávala o řeckém vítězství nad Xerxem I. v bitvě u Salamíny. Její realizaci financoval Themistoklés, a jedním z cílů bylo připomenout Athéňanům jeho velké skutky. Z této hry později vycházel Aischylos při psaní Peršanů.\n\nÚdajně zemřel na Sicílii.\n"}
{"id": "646070", "url": "https://cs.wikipedia.org/wiki?curid=646070", "title": "Ja'akov Kohen", "text": "Ja'akov Kohen\n\nJméno a příjmení Ja'akov Kohen nebo Ja'akov Cohen či Ya'akov Cohen má více nositelů:\n\n"}
{"id": "646076", "url": "https://cs.wikipedia.org/wiki?curid=646076", "title": "Principia Mathematica", "text": "Principia Mathematica\n\nPrincipia Mathematica (\"PM\") jsou třísvazkové dílo pojednávající o základech matematiky, napsané Alfredem Northem Whiteheadem a Bertrandem Russellem a vydané v letech 1910, 1912 a 1913. V roce 1927 vyšlo druhé vydání s důležitým Úvodem, Dodatkem A, jenž nahradil větu *9, a zcela novým Dodatkem C. \n\nDílo není totožné s Russellovou knihou \"Principy matematiky\" z roku 1903 ani se spisem \"Philosophiae Naturalis Principia Mathematica\" Isaaca Newtona.\n\n\"Principia Mathematica\" se snaží odvodit veškeré matematické pravdy z dobře definovaného souboru axiomů a odvozovacích pravidel zapsaných aparátem symbolické logiky. Jedním z hlavních inspiračních zdrojů pro napsání \"PM\" byla Fregova dřívější práce v logice, která vedla k paradoxům (Russellův paradox). Autoři \"PM\" se těmto paradoxům vyhnuli tím, že vytvořili propracovanou teorii typů. V ní má každý matematický objekt svůj typ. Typy jsou uspořádány v hierarchii a množiny mohou obsahovat pouze objekty nižšího typu.\n\n\"Principia Mathematica\" jsou považována za jedno z nejdůležitějších děl z oboru matematické logiky a filosofie od Aristotelova \"Organonu\".\n\nPrincipia obsahují teorii množin, kardinální čísla, ordinální čísla a reálná čísla. Pokročilé partie reálné analýzy již zpracovány nebyly. V principu bylo možné dále postupovat v odvozování matematických vět dále. Bylo to ovšem velmi zdlouhavé.\n\nAutoři plánovali vydat ještě čtvrtý svazek o základech geometrie, ale nakonec se této myšlenky vzdali s tím, že je dosavadní práce duševně vyčerpala.\n\nJak uvádí Rudolf Carnap v článku „Die logizistische Grundlegung der Mathematik“ („Logicistické základy matematiky“, 1931), chtěl Russell vytvořit teorii, která by umožnila odvodit celou matematiku z ryze logických axiómů. Principia však vyžadují vedle základních axiomů teorie typů další tři axiomy, které nelze považovat za čistě logické: axiom nekonečna, axiom výběru a axiom reducibility. Vzhledem k tomu, že první dva axiomy jsou existenční, mohl Russell formulovat matematická sdělení na nich závislá jako podmíněná tvrzení. Axiom reducibility je však nezbytný k tomu, aby mohly být formálně správně vyjádřena tvrzení z reálné analýzy, a není tedy možno přeformulovat tato tvrzení jako podmíněná. Frank P. Ramsey se snažil dokazovat, že Russellova rozvětvená teorie typů není potřebná (prostá teorie typů axiom reducibility nevyžaduje), ale jeho argumenty nebyly obecně přijaty.\n\nVedle otázky postavení axiómů jako logických pravd, tu zůstávají následující zásadní otázky:\n\nV roce 1931 vrhly Gödelovy věty o neúplnosti na tyto dvě související otázky zásadní a nečekané světlo.\n\nGödelův první teorém dokazuje, že Principia nemohou být současně konzistentní a úplné. Podle této věty pro každý dostatečně silný logický systém (včetně Principií), existuje tvrzení, G, která v podstatě říká: „Prohlášení G nelze dokázat.“ Pak platí: jestliže G je dokazatelné, pak je nepravdivé, a systém je tedy v rozporu, a jestliže G není dokazatelné, pak je pravdivé, a systém je proto neúplný.\n\nGödelův druhý teorém dokazuje, že žádný formální systém, který obsahuje základní aritmetiku, nemůže být použit k dokázání své vlastní konzistence. To znamená, že výrok „systém Principia Mathematica je bezrozporný“ nemůže být v systému Principia Mathematica dokázán – pokud ovšem není systém vnitřně sporný (v takovém případě by byl dokazatelný jak výrok, tak jeho negace).\n\nLudwig Wittgenstein (např. ve svých přednáškách o základech matematiky na Cambridge v roce 1939) kritizoval Principia z různých pozic, například:\n\n\n\nPřesto Wittgenstein připouštěl, že Principia mohou vyjasnit některé aspekty každodenní aritmetiky.\n"}
{"id": "646081", "url": "https://cs.wikipedia.org/wiki?curid=646081", "title": "Île aux Juifs", "text": "Île aux Juifs\n\nÎle aux Juifs (\"Židovský ostrov\"), někdy nazýván také île des Templiers (\"ostrov Templářů\") je zaniklý ostrov na řece Seině v Paříži. Byl připojen k ostrovu Cité.\n\nNacházel se západně od ostrova Cité, v prostoru dnešního Square du Vert-Galant poblíž Palais de la Cité. Jedno z ramen Seiny ostrov oddělovalo od jižních hradeb Palais de la Cité a druhé od augustiniánského kláštera, který byl založen v roce 1300.\nOstrov vlastnilo opatství Saint-Germain-des-Prés. Ostrov odvozuje svůj název pravděpodobně od poprav, které zde byly ve středověku vykonávány a odsouzení byli židé nebo jiného náboženství. Právě na tomto ostrově byli upáleni 18. března 1314 Jacques de Molay, poslední velmistr templářů a Geoffroy de Charnay, normandský velkopřevor.\n\nOstrov byl připojen k ostrovu Cité při stavbě Pont Neuf, která začala v roce 1577 a byla dokončena během vlády Jindřicha IV.\n"}
{"id": "646082", "url": "https://cs.wikipedia.org/wiki?curid=646082", "title": "Gone, But Not Forgotten", "text": "Gone, But Not Forgotten\n\nGone, But Not Forgotten (\"tj. Pryč, přesto nezapomenut\") je americký film, který natočil režisér Michael D. Akers v roce 2003. Příběh pojednává o muži postiženém ztrátou paměti.\n\nDrew je lesní strážce v národním parku. Při bouřce najde v lese zraněného muže, který následně trpí ztrátou paměti. V nemocnici si vzpomene pouze na své jméno Mark. Drew chce Markovi zpříjemnit rekonvalescenci, a proto ho vezme na projížďku po parku a navrhne mu, aby se doléčil u něj doma. Oba muži se sblíží a zamilují se do sebe. Když je objeveno v lese Markovo auto, podaří se zjistit jeho totožnost a přijede si pro něj jeho žena Catherine. Doma Markovi řekne, že ví, že ji podváděl s muži, a proto se s ním chce rozvést. Markovi se postupně vrátí paměť a vrátí se zpátky k Drewovi.\n"}
{"id": "646084", "url": "https://cs.wikipedia.org/wiki?curid=646084", "title": "Ja'akov Kohen (politik)", "text": "Ja'akov Kohen (politik)\n\nJa'akov Kohen (: יעקב כהן) je izraelský rabín, politik a bývalý poslanec Knesetu za stranu Sjednocený judaismus Tóry, respektive za její součást Agudat Jisra'el.\n\nNarodil se 13. července 1953 ve městě Bnej Brak. Absolvoval školu talmudských studií Bejt Talmud le-Hora a získal oprávnění k výkonu rabínské profese. Pracoval pak jako rabín a ředitel ješivy. Hovoří jidiš.\n\nV roce 1980 založil a do roku 2001 řídil ješivu Chasidej Bnej Brak. Byl předsedou svazu izraelských ješiv a vzdělávacích ústavů. Podílí se na vedení města Bnej Brak.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Sjednocený judaismus Tóry. Působil ve výboru pro ekonomické záležitosti, výboru pro vědu a technologie a výboru po zahraniční dělníky. Mandátu se vzal během funkčního období v červenci 2008. Šlo o předem dohodnutou rotaci poslanců, která měla zajistit mandáty i dalším frakcím v rámci střechové organizace Sjednocený judaismus Tóry. Jeho místo pak zaujal poslanec Uri Maklev.\n\n"}
{"id": "646086", "url": "https://cs.wikipedia.org/wiki?curid=646086", "title": "Seznam ornitologických časopisů", "text": "Seznam ornitologických časopisů\n\nSeznam ornitologických časopisů uvádí jak časopisy vědecké, tj. s primárními články, tak různé zpravodaje a popularizační časopisy.\n\n\n\n"}
{"id": "646087", "url": "https://cs.wikipedia.org/wiki?curid=646087", "title": "Jehošua Menachem Pollack", "text": "Jehošua Menachem Pollack\n\nJehošua Menachem Pollack (: יהושע מנחם פולק) je izraelský politik a bývalý poslanec Knesetu za stranu Sjednocený judaismus Tóry.\n\nNarodil se roku 1948. Působil jako místostarosta Jeruzalému.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Sjednocený judaismus Tóry. Mandát ale získal až dodatečně v lednu 2009 jako náhradník za zemřelého poslance Avrahama Ravice, jen pár týdnů před koncem funkčního období. Na práci Knesetu se již výrazněji nepodílel.\n\nVe volbách do Knesetu v roce 2009 kandidoval, ale nebyl zvolen.\n\n"}
{"id": "646098", "url": "https://cs.wikipedia.org/wiki?curid=646098", "title": "Sefardové a orientální komunity", "text": "Sefardové a orientální komunity\n\nSefardové a orientální komunity (: ספרדים ועדות מזרח, \"Sfaradim ve-Edot Mizrach\") byla izraelská politická strana a jedna z předchůdkyň současného Likudu.\n\nStrana Sefardové a orientální komunity zastupovala sefardské a mizrachi Židy, kteří v Izraeli žili již před vyhlášením izraelské nezávislosti a byla součástí jak Minchelet ha-Am, tak prozatímní vlády (1948–1949).\n\nV prvních parlamentních volbách v roce 1949 získala strana pod svým oficiálním názvem \"Seznam národní jednoty Sefardů a orientálních komunit\" celkem 3,5 % hlasů, což představovalo 4 poslanecké mandáty ve 120členném Knesetu. Čtyři zvolení poslanci (Moše Ben Ami, Elijahu Elijašar, Avraham Elmalich a Bechor-Šalom Šitrit) se stali součástí koaliční vlády Davida Ben Guriona ze strany Mapaj a Šítrit byl jmenován ministrem policie.\n\nPřed následujícími volbami v roce 1951 si strana změnila název na \"Seznam Sefardů a orientálních komunit, staromilci a imigranti\". Ve volbách však zaznamenala propad a se ziskem 1,8 % hlasů obsadila pouhé dva poslanecké mandáty (tj. polovinu oproti předešlým volbám). Tyto dva mandáty si rozebrali Eliašar a Binjamin Sason, avšak strana nebyla přizvána do koaliční vlády.\n\nDne 10. září 1951 se strana sloučila se Všeobecnými sionisty, toho času druhou největší parlamentní stranou, čímž se stala vládní stranou (pátá a šestá vláda). Z šesté vlády však byli Všeobecní sionisté vyloučeni poté co se zdrželi při hlasování o důvěře vládě.\n\nNěkteří členové strany sloučení se Všeobecnými sionisty nepodporovali, a tak se část z nich odtrhla, aby založila novou stranu. Ani v následujících dvou volbách (1955, 1959) však nedokázali překročit volební práh.\n\nPozději se Všeobecní sionisté sloučili s Progresivní stranou a dali tak vzniknout Liberální straně. Ta byla svého času třetí největší stranou Knesetu a později se sloučila s Cherutem, čímž vzniklo uskupení Gachal, z něhož se nakonec stal současný Likud.\n\n"}
{"id": "646100", "url": "https://cs.wikipedia.org/wiki?curid=646100", "title": "SCS Software", "text": "SCS Software\n\nSCS Software je český výrobce počítačových her. Firma byla založena v polovině 90. let. Společnost vyvíjí herní série \"18 Wheels of Steel\", \"Hunting Unlimited,\" American Truck Simulator a \"Euro Truck Simulator\" a také jednotlivé hry, např. \"Bus Driver\", Trucks & Trailers a Scania Truck Driving Simulator. SCS Software vyvinul svůj vlastní herní engine Prism3D, který používá drtivá většina jeho her.\n\n\n"}
{"id": "646109", "url": "https://cs.wikipedia.org/wiki?curid=646109", "title": "Tisíciletý dub", "text": "Tisíciletý dub\n\nNázev Tisíciletý dub nesla řada významných nebo památných stromů, většina z nich však zanikla:\n\n"}
{"id": "646111", "url": "https://cs.wikipedia.org/wiki?curid=646111", "title": "Husův dub", "text": "Husův dub\n\nNázev Husův dub nese několik významných nebo památných stromů, většina z nich však zanikla:\n\n"}
{"id": "646114", "url": "https://cs.wikipedia.org/wiki?curid=646114", "title": "Osecký dub", "text": "Osecký dub\n\nOsecký dub (také známý jako Tisíciletý dub v Oseku, Tlustý dub nebo Husitský dub) byl památný strom v Oseku na Teplicku. Dub nebyl vyhlášený jako památný ze zákona, protože se roku 1992 (Zákon o ochraně přírody) nedožil, byť je u něj umístěna informační tabulka \"Památné stromy\".\n\n\nNa konci 19. století se již v kmeni otevíraly tři značné dutiny, z nichž severní byla vyzděna a další (směrem k silnici) vsadili místní prosklenou a zeleně natřenou skřínku s obrázkem umučeného Krista, nad nějž umístili železný kříž (patrné na dobovém snímku). V okolí rostly ořechové stromy.\n\nNa přelomu 19. a 20. století byl dub zobrazován ještě živý, z velmi silného kmene vybíhalo asi 5-6 slabších větví, původní korunu již neměl. Kdy přesně dub zanikl není známo, pravděpodobně se tak stalo v první polovině 20. století. Do současnosti (2010) se zachovalo několik metrů vysoké torzo kmene bez kůry s pozůstatky vyzdívky (část vyzdívky byla poškozena v lednu 2011).\n\nO památném stromu mluví pověst snad z barokního období: Dub stál v místě, které bylo vyměřené pro stavbu kláštera. Mniši nedovolili starý strom porazit a stavba kláštera se posunula jižně. Zbývá jen dodat, že klášter stojí zhruba 780 metrů jižně od torza. Že by mniši kvůli stromu posunuli klášter téměř o kilometr?\n\nDub také bývá nazýván \"Husitský\", \"Husův\" nebo \"Žižkův\". Není sice historicky prokázané, že by se pod ním Hus nebo Žižka objevili, ale přes Osek a okolí se prohnaly celkem tři husitské výpravy: První v čele s Janem Želivským, která Osek, klášter a okolí vyplenila a zastavena byla až 6. srpna 1421 u Mostu. Druhá výprava v roce 1426 byla vedená Prokopem Holým (cílená proti Ústí a Mostu). A do třetice se roku 1429 přes klášter a Osek přehnali táborité.\n\nV roce 1883 byl strom zdoben železným křížem a obrazem Ježíše Krista.\n\nPamátný dub se již kolem roku 1900 dostal na několik místních pohlednic (dvě z nich jsou nazývané \"Gruss aus Ossegg\"). Dnes je znázorněn ve znaku města.\n\n\n\n"}
{"id": "646116", "url": "https://cs.wikipedia.org/wiki?curid=646116", "title": "Avraham Ravic", "text": "Avraham Ravic\n\nAvraham Ravic (: אברהם רביץ, žil 13. ledna 1934 – 26. ledna 2009) byl izraelský politik a bývalý poslanec Knesetu za stranu Sjednocený judaismus Tóry.\n\nNarodil se v Tel Avivu. Absolvoval školu rabínských studií v Hebronu. Sloužil v jednotkách Lechi a pak v izraelské armádě. Hovořil jidiš a anglicky.\n\nV izraelském parlamentu zasedl po volbách do Knesetu v roce 1988, ve kterých kandidoval za stranu Degel ha-Tora. Působil ve výboru pro ústavu, právo a spravedlnost, výboru finančním a výboru pro vzdělávání a kulturu. Znovu byl zvolen ve volbách do Knesetu v roce 1992, nyní již za střechovou organizaci Sjednocený judaismus Tóry, do které se zapojila Degel ha-Tora. Mandát získal ovšem až jako náhradník poté, co několik dnů po volbách rezignoval poslanec Jicchak Perec. V Knesetu pracoval jako člen výboru pro jmenování rabínských soudců, výboru pro imigraci a absorpci, výboru pro ústavu, právo a spravedlnost, výboru pro drogové závislosti, výboru pro televizi a rozhlas a výboru pro vzdělávání a kulturu. Mandát obhájil ve volbách do Knesetu v roce 1996. Po nich se v Knesetu zapojil jako člen do činnosti výboru pro jmenování rabínských soudců a předsedal finančnímu výboru.\n\nZnovu se stal poslancem i po volbách do Knesetu v roce 1999. Stal se tehdy místopředsedou Knesetu a byl členem výboru pro ústavu, právo a spravedlnost, výboru pro ekonomické záležitosti, výboru pro zahraniční záležitosti a obranu a výboru pro jmenování rabínských soudců. Zasedal ve vyšetřovací komisi pro dohledání a restituci majetku obětí holokaustu. V Knesetu zůstal i po volbách do Knesetu v roce 2003. Opět se podílel na činnosti komise pro dohledání a restituci majetku obětí holokaustu. Jako člen zasedal ve výboru pro ekonomické záležitosti a výboru pro ústavu, právo a spravedlnost. Naposledy byl zvolen ve volbách do Knesetu v roce 2006. Pracoval coby člen výboru práce, sociálních věcí a zdravotnictví a výboru pro zahraniční záležitosti a obranu.\n\nZemřel během funkčního období 26. ledna 2009. Na několik zbývajících týdnů do voleb jej nahradil Jehošua Menachem Pollack.\n\nZastával i vládní posty. V letech 1990-1992 byl náměstkem ministra bydlení a výstavby. V období let 2001-2003 zastával funkci náměstka ministra školství a v letech 2005-2006 náměstka ministra sociální péče a sociálních služeb.\n\n"}
{"id": "646119", "url": "https://cs.wikipedia.org/wiki?curid=646119", "title": "Nováček roku (Svenska hockeyligan)", "text": "Nováček roku (Svenska hockeyligan)\n\nNejlepší nováček je ocenění pro nejlepšího hokejistu, který hrál ve svém prvním ročníku ve švédské nejvyšší lize Svenska hockeyligan.\n"}
{"id": "646120", "url": "https://cs.wikipedia.org/wiki?curid=646120", "title": "Konipasovití", "text": "Konipasovití\n\nKonipasovití (Motacillidae) je čeleď malých zpěvných ptáků, s charakteristicky prodlouženým ocasem. V současné době je rozlišováno 65 druhů konipasů, lindušek a linduškovců v 6 rodech.\n\n"}
{"id": "646122", "url": "https://cs.wikipedia.org/wiki?curid=646122", "title": "Avigdor Kahalani", "text": "Avigdor Kahalani\n\nAvigdor Kahalani (: אביגדור קהלני, narozen 16. června 1944) je penzionovaný izraelský brigádní generál a politik. Během své vojenské kariéry obdržel medaili Za zásluhy a medaili Za hrdinství, bojoval v šestidenní v jomkipurské válce a v armádě strávil třicet let. Jako politik působil po dvě funkční období jako poslanec Knesetu a v letech 1996 až 1999 zastával v izraelské vládě post ministra vnitřní bezpečnosti.\n\nNarodil se v Nes Cijoně ještě za dob britské mandátní Palestiny. Vystudoval bakalářský obor historie na Telavivské univerzitě a magisterský obor politologie na Haifské univerzitě. V rámci své vojenské kariéry studoval na Command and General Staff College v Fort Leavenworthu v Kansasu a americkou National Defense College.\n\nKahalani působil po třicet let v Izraelských obranných silách jako voják z povolání a během této doby dosáhl hodnosti brigádního generála. Během své služby v průběhu šestidenní války v roce 1967 byl těžce zraněn, když byl zasažen jeho tank Centurion. Za svou službu v této válce byl odměněn medaili Za zásluhy. Během jomkipurské války v roce 1973 sloužil jako velitel obrněného pluku na Golanských výšinách a za výjimečný výkon během několika tankových bitev mu byla udělena medaile Za hrdinství. Během války velel Kahalani skupině narychlo sestavených tanků a obrněných posádek z různých jednotek (izraelské síly byly v té době v nesourodém stavu v důsledku překvapivého arabského útoku). Kahalaniho skupina odrazila mnohem lépe početně vybavené syrské síly, které měly v počátečních dnech války obsadit izraelské pozice na Golanských výšinách. Tato bitva se později ukázala být jedním z rozhodujících okamžiků války. Po válce bylo údolí, v němž se bitva odehrála, přejmenováno na tzv. údolí Slz (\"ha-emek Bacha\"). Během své kariéry Kahalani velel například 7. brigádě nebo 38. divizi.\n\nPo opuštění armády vstoupil do politiky. Nejprve působil jako místostarosta Tel Avivu a v roce 1992 byl v parlamentních volbách zvolen poslancem Strany práce. Během svého prvního funkčního období byl členem zahraničního a branně-bezpečnostního výboru a výboru pro vzdělávání a kultur. Mimo to byl aktivní ve výboru pro záchranu jemenských Židů a rovněž tak zastával post Golanské lobby. Dále byl předsedou \"Přátel nadace LIBI\" a prezidentem Izraelského sdružení pro léčbu drogové závislosti.\n\nBěhem svého prvního funkčního období opustil Stranu práce a společně s Emanuelem Zismanem založil Třetí cestu. Nově vzniklá strana v následných volbách v roce 1996 získala čtyři poslanecké mandáty a stala se součástí koaliční vlády Benjamina Netanjahua, v níž Kahalani obsadil post ministra vnitřní bezpečnosti.\n\nVe volbách v roce 1999 však strana nepřekročila volební práh a Kahalani přišel o svůj poslanecký mandát. Později vstoupil do strany Likud, za níž kandidoval ve volbách v roce 2003 ze 43. místa kandidátní listiny. Strana však získala pouze 38 mandátů a Kahalani se tím pádem do Knesetu nedostal.\n\nOd listopadu 2007 je předsedou Organizace pro vojáka.\n\nJe ženatý a má tři děti.\n\n\n"}
{"id": "646126", "url": "https://cs.wikipedia.org/wiki?curid=646126", "title": "Králíček (pták)", "text": "Králíček (pták)\n\nKrálíček (\"Regulus\") je rod malých zpěvných ptáků, jediný rod čeledi králíčkovití (Regulidae). V současné době je rozlišováno šest druhů králíčků.\n\n"}
{"id": "646129", "url": "https://cs.wikipedia.org/wiki?curid=646129", "title": "Ran Kohen", "text": "Ran Kohen\n\nRan Kohen (: רן כהן) je izraelský politik a bývalý poslanec Knesetu za stranu Merec-Jachad.\n\nNarodil se 20. června 1937 v Bagdádu v dnešním Iráku. V roce 1950 přesídlil do Izraele. Sloužil v izraelské armádě, kde působil u výsadkových jednotek a získal hodnost plukovníka (Aluf Mišne). Na Telavivské univerzitě vystudoval bakalářský program v oboru ekonomie a filozofie. Hovoří hebrejsky, anglicky a arabsky.\n\nPůsobil jako předseda frakce Šeli a Merec v rámci odborové centrály Histadrut. Byl generálním tajemníkem kibucu Gan Šmu'el. Předsedal organizaci Bejt Or Aviva zaměřené na pomoc drogově závislým.\n\nV izraelském parlamentu zasedl poprvé po volbách do Knesetu v roce 1984, ve kterých kandidoval za stranu Rac. Působil jako člen ve výboru pro imigraci a absorpci, výboru státní kontroly a výboru pro vzdělávání a kulturu. Předsedal podvýboru pro práva nevidomých. Znovu byl zvolen ve volbách do Knesetu v roce 1988, opět za stranu Rac. Pracoval jako člen výboru House Committee a výboru práce a sociálních věcí. Zvolen byl i ve volbách do Knesetu v roce 1992, nyní již za kandidátní listinu Merec, do které se sdružilo několik levicových formací včetně strany Rac. Zastával pak funkci člena parlamentního výboru pro zahraniční záležitosti a obranu a výboru House Committee. V období 1992–1996 zastával post předsedy poslaneckého klubu strany Merec. V roce 1992 byl po několik měsíců náměstkem ministra bydlení a výstavby.\n\nMandát obhájil ve volbách do Knesetu v roce 1996. Po nich se v Knesetu zapojil jako člen do činnosti výboru pro zahraniční záležitosti a obranu a předsedal výboru státní kontroly. Znovu se stal poslancem i po volbách do Knesetu v roce 1999. Stal se tehdy opět předsedou výboru státní kontroly. Byl členem výboru pro zahraniční záležitosti a obranu a předsedal podvýboru pro záležitosti zpravodajských služeb. Navíc v letech 1999–2000 zastával post ministra průmyslu, obchodu a práce.\n\nV Knesetu zůstal i po volbách do Knesetu v roce 2003, přičemž strana Merec se pozměnila na kandidátní listinu Merec-Jachad. Podílel se činnosti výboru pro práva dětí, váboru státní kontroly, výboru pro zahraniční dělníky a podvýboru pro kontrolu armády. Naposledy byl zvolen ve volbách do Knesetu v roce 2006. Pracoval coby člen výboru pro zahraniční záležitosti a obranu, výboru práce, sociálních věcí a zdravotnictví a výboru pro práva dětí. Předsedal výboru pro zahraniční dělníky a podvýboru pro zákon o rovných právech pro zdravotně postižené.\n\nVoleb do Knesetu v roce 2009 se již neúčastnil.\n\n"}
{"id": "646131", "url": "https://cs.wikipedia.org/wiki?curid=646131", "title": "Okres Prudnik", "text": "Okres Prudnik\n\nOkres Prudník (polsky \"Powiat prudnicki\") je okres v polském Opolském vojvodství. Rozlohu má 571,16 km a v roce 2016 zde žilo 56 043 obyvatel. Sídlem správy okresu je město Prudník.\n\nMěstsko-vesnické:\n\nVesnická:\n\n\nPowiat Prudnický tvoří spolu se Správním obvodem obce s rozšířenou působností Krnov a s powiatem Głubczyckým turistickou destinaci Slezsko bez hranic (polsky \"Śląsk bez granic\").\n"}
{"id": "646133", "url": "https://cs.wikipedia.org/wiki?curid=646133", "title": "Mistrovství světa v šachu žen", "text": "Mistrovství světa v šachu žen\n\nZápasy a turnaje o titul mistryně světa v šachu – přehled šachových událostí, ve kterých se bojovalo o titul nejlepší šachistky na světě - mistryně světa v šachu. První ženské mezinárodní soutěže v šachu se konaly na konci 19. a na začátku 20. století. Oficiálně jsou mistryně světa titulovány od roku 1927 z iniciativy FIDE, která na rozdíl od šampionátu mužů od začátku organizovala tyto turnaje.\n\nTurnaje v letech 1927 až 1939 byly organizovány zároveň s kongresy FIDE a šachovými olympiádami. Celkem proběhlo 7 turnajů, které všechny vyhrála Věra Menčíková z celkovou bilancí 78 výher, 4 remíz a 1 prohry. Nejvíce účastnic bylo v roce 1937, kdy se hrálo švýcarským systémem. V ostatních turnajích hrály účastnice systémem každá s každou. V letech 1930, 1931 a 1933 se hráčky střetly každá s každou dvakrát, přičemž v odvetách měly opačné barvy figur. Nejvíce zemí (18) se zúčastnilo v roce 1939, nejméně (5) v letech 1930 a 1931, kdy FIDE omezila počet startujících z každé země na jednu. Sovětské šachistky se těchto šampionátů nezúčastňovaly, jelikož Sovětský svaz nebyl členem FIDE. Také se konal dvakrát zápas o titul mistryně světa, když v obou případech byla vyzývatelkou mistryně světa Věry Menčíkové německá šachistka Sonja Grafová. Oba zápasy vyhrála Menčíková. U prvního zápasu z roku 1934 není zcela zdokumentováno, zda šlo o oficiální zápas o titul mistryně světa, zatímco druhý zápas z roku 1937 již byl zcela oficiální podporovaný FIDE a předcházel mu turnaj, který vyzývatelka vyhrála.\n\nPo smrti Věry Menčíkové v roce 1944 zorganizovala FIDE turnaj o uvolněný trůn na přelomu let 1949 a 1950. V něm zvítězila a Ljudmila Ruděnková. Až do 90. let pak systém ženských zápasů a turnajů o titul mistryně světa probíhal podle přesného schématu FIDE. Od roku 1951 byly zavedeny pásmové a od roku 1971 mezipásmové turnaje. O titul se bojovalo jednou za tři roky s výjimkou a 80. let, kdy to dvakrát bylo jednou za dva roky. Do roku 1988 proběhlo 13 zápasů a jeden turnaj tří hráček, který v roce 1956 vyhrála Olga Rubcovová. První zápas se hrál v roce 1953 na 14 partií, další od roku 1959 se hrály na 16 partií, přičemž remíza 8:8 stačila mistryni světa na uhájení titulu. K tomu skutečně došlo v roce 1981. Právo na odvetu poražená šampiónka neměla s výjimkou roku 1958, kdy bylo poskytnuto Jelizavetě Bykovové. Všechny tyto zápasy se konaly v Sovětské svazu s výjimkou první poloviny zápasu v roce 1986, jež proběhla v Bulharsku. Účastnice zápasů byly jen sovětské šachistky. Desetkrát byl titul obhájen a třikrát zvítězila vyzyvatelka. Třikrát se hrálo všech 16 partií, v ostatních zápasech stačilo k rozhodnutí partií méně, přičemž nejméně (11) se jich hrálo v roce 1962.\n\nV 90. letech spolu s rozpadem Sovětského svazu se mimo jeho hranice přestěhoval šampionát a vzápětí i titul. V roce 1991 v Manile zvítězila Číňanka Sie Ťün a titul s přestávkou mezi lety 1996 a 1999 držela až do roku 2001, kdy už se o titul bojovalo novým systémem. Na tři roky ji o titul připravila Maďarka Zsuzsa Polgárová, ale svůj titul neobhajovala a tak o něj přišla podobně jako mezi muži v roce 1975 Robert Fischer.\n\nV roce 2000 se v Novém Dillí konal šampionát poprvé vyřazovacím způsobem a to včetně mistryně světa Sie Ťün, která titul obhájila. O rok později však v turnaji v Moskvě nestartovala a o titul ji připravila její krajanka Ču Čchen. Další šampionát se konal v roce 2004 v Elistě opět bez účasti obhájkyně a zvítězila Bulharka Antoaneta Stojanovová. Poté se další mistrovství konaly opět vyřazovacím způsobem v sudých letech a titul putoval mezi Čínskou lidovou republikou a Ruskem. Při tomto novém systému tak od roku 2001 žádná mistryně světa svůj titul neobhájila. Podařilo se to až Chou I-fan, když FIDE obohatila systém mistrovství v lichých letech o zápasy mezi obhájkyní a vyzyvatelkou (vítězkou cyklu Grand Prix). Chou I-fan v roce 2011 porazila Koneruovou z Indie. V následujícím roce ale znovu ve vyřazovacím turnaji o titul přišla, ale měla právo utkat se s vítězkou turnaje, Annou Ušeninovou v odvetném zápase. Ten na domácí půdě v Tchaj-čou v roce 2013 přesvědčivě ovládla 5,5:1,5 (+4-0=3) a vrátila se na mistrovský trůn. V roce 2015 o titul opět přišla, když se nezúčastnila turnaje v Soči.\n\n\n\n"}
{"id": "646135", "url": "https://cs.wikipedia.org/wiki?curid=646135", "title": "Národní demokratická strana", "text": "Národní demokratická strana\n\nNázev Národní demokratická strana označuje více různých subjektů:\n"}
{"id": "646137", "url": "https://cs.wikipedia.org/wiki?curid=646137", "title": "Arthur Leigh Allen", "text": "Arthur Leigh Allen\n\nArthur Leigh Allen (18. prosince 1933 – 26. srpna 1992) byl Američan a hlavní podezřelý v případu amerického sériového vraha Zodiaka. \n\nArthur Leigh Allen se narodil v Honolulu na Havaji Ethanovi a Bernice Allenovým, měl mladšího bratra Ronalda. Ethan Allen byl poručíkem v námořnictvu a byl svědkem bombardování Pearl Harboru. V roce 1943 se Allen s rodinou přestěhoval do Valleja v Kalifornii a žil blízko námořní základny, kde pracoval jeho otec.\n\nArthur byl nadprůměrně inteligentní, jeho IQ dosahovalo 137. V roce 1949 dokončil střední školu a nastoupil na univerzitu, kde studoval umění a literaturu. V roce 1957 studia dokončil a krátce poté se připojil k námořnictvu. Na konci roku však byl propuštěn. Na začátku roku 1958 se Allen zapsal na Kalifornskou polytechnickou státní univerzitu a v roce 1960 získal titul magistra.\n\nDne 15. června 1958, byl Allen zatčen a obviněn z narušování pořádku a výtržností po hádce s přítelkyní, ale později bylo od obvinění upuštěno.\n\nV roce 1960 dostal Allen práci na základní škole v Atascaderu. Pracoval i v tamní nemocnici, ale jen do roku 1962. Byl propuštěn a zatčen krátce poté, co byly v jeho autě nalezeny střelné zbraně. V roce 1966 začal vyučovat na škole ve Valley Springs a pracoval tam až do roku 1968, kdy byl vyhozen za sexuální obtěžování studentky.\n\nV roce 1969 se Allen vrátil k rodičům a pracoval na čerpací stanici. V roce 1970 pracoval Allen jako školník, odkud však byl vyhozen pro napadání dětí. Nastoupil na Sonoma State University a v roce 1974 získal bakalářský titul.\n\nTéhož roku byl opět zatčen za obtěžování malého chlapce. Roku 1977 byl Allen propuštěn na čestné slovo. Následující rok začal pracovat v železářství, kde zůstal zaměstnán až do své smrti 26. srpna 1992, kdy zemřel na selhání ledvin.\n\nAllen byl obviněn na základě nepřímých důkazů, které byly uvedeny a prozkoumány v knize Roberta Graysmithe Zodiac. Např. značka psacího stroje k dopisu zaslaném do policejního oddělení Riverside po vraždě Cheri Jo Batesové z roku 1966 měla název Royal, stejnou značku vlastnil i Allen. Ten mimo jiné vlastnil a nosil hodinky značky Zodiac, nosil boty o velikosti 10, jejichž otisky byly nalezeny u jezera Berryessa, kde leželi pobodaní studenti Bryan Hartnell a Cecilia Shepard. Allen žil a pracoval ve Vallejo kousek od místa, kde byla zastřelená jiná oběť, Darlene Ferrin.\n\nV lednu 1969 měl Allen údajně rozhovor se svým obchodním partnerem Donaldem Cheneyem, kterému popisoval svůj námět na román. Tvrdil, že vrah by sám sebe nazýval \"Zodiakem\" a používal by znak z hodinek značky Zodiac jako svůj symbol. Mohl by psát policii výsměšné dopisy s detaily těchto vražd a mohl by si na pistoli připevnit svítilnu a střílet v noci. Zmiňoval se prý i o jistém školním autobusu, který by rád vyhodil do povětří.\n\nPolicie proto Allena několikrát vyslýchala, byl posazen k polygrafu, kde prošel. Přeživší svědkové ho sice poznávali, žádný přímý důkaz však nebyl nalezen. V roce 2002 bylo zjištěno, že vzorky DNA ze Zodiakových dopisů se neshodují s Allenovými.\n\n\n"}
{"id": "646138", "url": "https://cs.wikipedia.org/wiki?curid=646138", "title": "František Domažlický", "text": "František Domažlický\n\nFrantišek Domažlický (rozený František Tausig) (13. května 1913 Praha – 29. října 1997 tamtéž) byl český houslista, violista a hudební skladatel.\n\nZačínal jako amatérský houslista, trumpetista, harmonikář, kapelník a skladatel populárních písniček. V roce 1935 získal 1. cenu v soutěži o nejlepší trampskou písničku. Pak teprve začal s vážným studiem hudby u Otto Šilhavého, který byl žákem Otakara Ševčíka.\n\nZa 2. světové války byl František Domažlický vězněn nejprve v Terezíně, později v koncentračních táborech Auschwitz-Birkenau (Osvětim) a Schwarzheide (jeden z pobočných táborů Sachsenhausenu). V závěru války přežil i pověstný pochod smrti. Ještě v Terezíně zkomponoval několik písní a sborů a \"Píseň beze slov\" pro smyčcové kvarteto.\n\nPo válce studoval na Akademii múzických umění v Praze hru na housle u Františka Daniela a skladbu u Jaroslava Řídkého a Emila Hlobila. Absolvoval \"Symfonií pro velký orchestr\". Od roku 1950 hrál na housle a violu v několika pražských orchestrech až na 15 let zakotvil ve Filmovém symfonickém orchestru. \n\nKomponoval hudbu v dosti tradičním, pozdně romantickém duchu, přístupnou širokému okruhu posluchačů. Řada jeho skladeb není interpretačně příliš náročná a patří k oblíbenému repertoáru studentů a amatérských hudebníků.\nFrantišek Domažlický prožil i část svého života v Blevicích (u Zákolan), kde na svém statku komponoval a také choval koně.\n\n\n\n\n\n"}
{"id": "646140", "url": "https://cs.wikipedia.org/wiki?curid=646140", "title": "Zahava Gal-On", "text": "Zahava Gal-On\n\nZahava Gal-On ( זהבה גלאון, \"Zahava Gal'on\") je izraelská politička a poslankyně Knesetu za stranu Merec.\n\nNarodila se 4. ledna 1956 ve Vilniusu v tehdejším Sovětském svazu, dnes Litva. V roce 1956 přesídlila do Izraele. Sloužila v izraelské armádě, kde získala hodnost seržanta (Samal). Absolvovala učitelský kurz a kurz pro speciální pedagogiku. Na Hebrejské univerzitě studuje v magisterském programu. Hovoří hebrejsky, anglicky, rusky a jidiš.\n\nPůsobila jako ředitelka organizace Be-celem a ředitelka institutu International Center for Peace in the Middle East.\n\nV izraelském parlamentu zasedla poprvé po volbách do Knesetu v roce 1999, ve kterých kandidovala za stranu Merec. Působila jako člen ve výboru pro status žen, výboru pro zahraniční záležitosti a obranu, výboru House Committee a předsedala vyšetřovací komisi pro obchod se ženami. Znovu byla zvolena ve volbách do Knesetu v roce 2003, nyní za kandidátní listinu Merec-Jachad. Pracovala jako člen výboru House Committee, výboru pro ústavu, právo a spravedlnost a předsedala opět vyšetřovací komisi pro obchod se ženami a podvýboru pro obchod se ženami.\n\nMandát obhájila ve volbách do Knesetu v roce 2006. Po nich se v Knesetu zapojila jako člen do činnosti výboru pro ústavu, právo a spravedlnost, výboru House Committee, výboru pro status žen a nadále předsedala vyšetřovací komisi pro obchod se ženami. V období 1999–2006 působila jako předsedkyně poslaneckého klubu Merec.\n\nVoleb do Knesetu v roce 2009 se účastnila, ale mandát nezískala. Do Knesetu zasedla až jako náhradnice v březnu 2011 po rezignaci Chajima Orona. V únoru 2012 se stala předsedkyní strany Merec a v předčasných volbách v roce 2013 byla opět zvolena do Knesetu. Mandát obhájila rovněž ve volbách v roce 2015.\n\n"}
{"id": "646149", "url": "https://cs.wikipedia.org/wiki?curid=646149", "title": "Jan Maxián", "text": "Jan Maxián\n\nJan Maxián (* 16. července 1983 Praha, Československo) je český herec, dabér a hudebník.\n\nJeho otec, František Maxián ml., je profesor klavíru, jeho matka je houslistka a violistka, dědeček František Maxián byl český klavírista a pedagog.\n\nPřes pěvecký sbor se již v dětství dostal k dabingu, v roce 2004 absolvoval na Pražské konzervatoři hudebně-dramatický obor. Divadelní dráha začíná v roce 2003 za studia konzervatoře spoluprací s Východočeským divadlem Pardubice, kde hraje jako host i v současné době.\nV letech 2009 až 2011 hrál Martina, jednu z hlavních postav lyrikálu Kudykam, nejprve od října 2009 do ledna 2011 ve Státní opeře Praha, po té v červnu a listopadu v Janáčkově divadle Brno. V Branickém divadle hraje ve hře Den na zkoušku (role - Muž). V divadle Kalich hraje v hudební komedii Je úchvatná (klavírista Cosma McMoon) a muzikálech Tajemství (rytíř Jan) a Jack Rozparovač (Robert Anderson). Je spoluautorem hudby a alternuje ve dvou hrách divadelního souboru Cirk La Putyka - La Putyka a UP'END'DOWN v divadle La Fabrika.\n\nJeho filmografie začíná v roce 1991, kde hrál osmiletého Mozarta ve filmu \"Variácie slávy\", dále hrál ve filmech \"Řád saténových mašlí\", \"Vražda kočky domácí\" a \"Rytmus v patách\" a v seriálu \"Světla pasáže\" a \"Vyprávěj\". Namluvil rovněž role ve filmech \"Kvaska\", \"Ztracený princ\" a \"Bathory\".\n\nSpolupracoval s řadou kapel, v současné době je klávesistou a zpěvákem skupiny Nightwork. Spolu s Petrem Kalábem a Jakubem Prachařem je spoluautorem hudby pro muzikál \"Quasimodo\" uváděný v divadle Hybernia.\n\nSvůj hlas propůjčil hercům jako jsou Elijah Wood, Tobey Maguire, Robert Pattinson a Chris Hemsworth nebo řadě animovaných postav jako je titulní postava seriálu Spongebob v kalhotách nebo Mort z filmové série Madagaskar a seriálu Tučňáci z Madagaskaru.\n\n\n\nDivadlo DIK Praha\n\nVýchodočeské divadlo Pardubice\n\nDivadlo Radka Brzobohatého Praha / Branické divadlo Praha\n\nDivadlo Kalich Praha\n\nDivadlo Broadway Praha\n\nStátní opera Praha / Janáčkovo divadlo Brno\n\nLa Fabrika (nyní přesunuto do nového prostoru Jatka78) - soubor Cirk La Putyka\n\n\n\n\n\n\nFilm Rytmus v patách je prezentován zahraničnímu publiku spolu s následným koncertem herců z filmu pod vedením Emila Viklického. Jan Maxián se účastnil vystoupení 8.11.2011 v Paříži a v květnu 2012 vystoupení v Severní Americe - Los Angeles (24.5.2012), Stanford (29.5.2012), Seatle (31.5.2012).\n\nModeroval pořady jako: Kapka naděje (2015, Live, TV Prima), Večerníček, jak ho neznáte (ČT 2015 - výročí Večerníčku), křest alba Laktační psychóza od skupiny Mateřská.com, v jehož jedné písni rovněž vystupuje (2013). Vystupuje s Ostravskou filharmonií s komponovaným pořadem Smartphonie a Hudební zeměkoule. Moderuje firemní eventy a společenské události.\n\nDne 22. srpna 2013 vystoupil s řadou dalších sólistů za doprovodu ČNSO na open air koncertu Noc na Karlštějně pořádaném u příležitosti 40. výročí natáčení filmu.\n\nTros Discotequos\n\nJan Maxián - Vojtěch Dyk - Jakub Prachař. Různá vystoupení jako např. EURO 2016 - Český dům Lyon, Charitativní koncerty v La Fabrice, aj.\n\n\n\n\nSeznam dabingových rolí je shromažďován dobrovolníky na stránkách Dabingfóra (viz externí odkazy). Jeho dabingová činnost je rozsáhlá, svůj hlas propůjčil\nhercům jako jsou Elijah Wood (například Frodo ve filmové sérii \"Pán prstenů\" a \"\") nebo Tobey Maguire (například titulní role v trilogii \"Spiderman\"-Spider-Man (film), Spider-Man 2, Spider-Man 3), Robert Pattinson (například série \"Stmívání\"), Ryan Merriman, Tom Welling, Ashton Kutcher, Jared Padalecki, Colin Hanks, David Krumholtz, James Maslow ze seriálu a skupiny Big Time Rush, Drake Bell ze seriálu Drake a Josh a Leon Thomas III ze seriálu Victorious, Chris Hemsworth ve filmech \"Thor\", \"\", \"Avengers\" nebo \"Sněhurka a lovec\" nebo řadě animovaných postav jako je titulní postava seriálu Spongebob v kalhotách nebo Mort z filmů \"Madagaskar\", \"\", \"Madagaskar 3\" nebo seriálu Tučňáci z Madagaskaru a postavy Brocka Bouldera ze seriálu Pokémon.\nRozsáhlý rozhovor na téma dabingu - jak ho vnímá, jak ho prožívá, poskytl pro webový magazín Koncept (viz externí odkazy).\n\n\n\n"}
{"id": "646150", "url": "https://cs.wikipedia.org/wiki?curid=646150", "title": "Mlynaříkovití", "text": "Mlynaříkovití\n\nMlynaříkovití (Aegithalidae) je čeleď malých zpěvných ptáků, zahrnující 13 druhů ve čtyřech rodech.\n\n\n"}
{"id": "646151", "url": "https://cs.wikipedia.org/wiki?curid=646151", "title": "Čahármahál a Bachtijárí", "text": "Čahármahál a Bachtijárí\n\nProvincie Čahármahál a Bachtijárí je íránská provincie na jihozápadě země. Hlavním městem je Šahr-e Kord. Provincie se dělí na 7 krajů. Jsou to Ardal, Borúdžín, Šahr-e Kord, Fársán, Kúhrang, Kijár a Lordegán.\n"}
{"id": "646152", "url": "https://cs.wikipedia.org/wiki?curid=646152", "title": "Kam zmizela ta roztomilá rozesmátá holka v květovaných šatech: Básně a povídky", "text": "Kam zmizela ta roztomilá rozesmátá holka v květovaných šatech: Básně a povídky\n\nKam zmizela ta roztomilá, rozesmátá holka v květovaných šatech: Básně a povídky (anglicky \"Betting on the Muse: Poems and Stories\", v doslovném překladu \"Sázím na múzu\") je posmrtně vydaná obsáhlá sbírka básní a povídek (1996) kultovního amerického spisovatele a básníka Charlese Bukowského.\n\nMá široký záběr, od vzpomínek na dětství v době Velké hospodářské krize, přes historky z neklidného mládí a neméně bujarého období středního věku až po filozofické básně, které autor tvořil na sklonku života.\n\nJe věnována spisovatelově druhé ženě Lindě Lee.\n\nČesky sbírku obsahující více než sto básní a deset povídek vydalo nakladatelství Pragma v roce 2003, přeložil Robert Hýsek.\n\n\nZpověď zbabělce\n\nHenry vede neplodné rozhovory se svojí manželkou. Ona chce jet do galerie, ale jemu se nechce. Je známý básník, nemá rád lidi a vykládá jí, že se stane žábou. Jeho žena se cítí nedoceněná. Henry se jde holit do koupelny. Někdo zvoní. Manželka se zvedne z postele, kde si listovala v knize D. H. Lawrence a nahlédne do koupelny. Je prázdná až na odpornou tlustou žábu v umyvadle.\n\nNiklák\n\nGaines jde do práce a tam zjistí, že předáka teď dělá neoblíbený Henderson. Trochu se s ním chytne a dostane padáka. Jede na dostihy a tam spatří nádhernou ženskou - Nicki. Dá se s ní do řeči a poradí jí tip na vítěze příštího dostihu. Za chvíli jej vyhodí její šamstr. Nicki si vsadí 100 dolarů na koně, který jí poradil Gaines a vyhraje.\n\nGaines kromě tohoto dostihu další projede. Jde ze záchodu a odchytí jej Nicki. Vtiskne mu do ruky polovinu výhry – rovných 575 dolarů a lísteček se svým číslem. Gaines je vítěz.\n\nNehostinný vesmír\n\nCarl sedí na stoličce u baru, když dovnitř vejdou dvě mladá děvčata. Hledají místo k sezení, ale všude je obsazeno. Carl blokuje volné stoličky vedle sebe. Holky se s ním dají do řeči, on ale nemá náladu se bavit o blbostech. Odradí Cristinu s Tinou a ony odejdou na konec baru za jiným týpkem.\n\nCarlovi volá do baru bývalá žena Rissy a stěžuje si mu, že ji její nový zmlátil. Chce se s Carlem sejít. Ten jí odpoví, že jejich manželství bylo prohlášeno za neplatné a zavěsí. Rissy je neodbytná a volá znovu. Carl opět zavěsí.\nHolky mezitím prchají s řevem z baru, protože štamgast Barney dal Toni facku. Carl chce po barmanovi Blinkym lístky na zápas.\n\nUběhne deset minut a děvčata jsou zpátky i se svým obrovským pasákem. Má duchaplné řeči o tom, že by se lidé navzájem neměli urážet. Dostane se do konfliktu s osazenstvem baru a přestože jim dává co proto, trefí ho kulka do břicha. Carl mizí z baru, sedá do auta a ujíždí domů.\n\nNa gauči sedí Rissy…\n\nVýkupné\n\nKratší povídka na 5 stránek. Marty s Kellym drží Juniora jako rukojmí a vymáhají po jeho otci výkupné. Ten na jejich požadavky reaguje odmítavě, dokonce i tehdy, když mu Marty pohrozí, že synáčkovi uříznou ucho. Kellovi se to nelíbí a navrhuje se na to vykašlat. Marty si hraje na tvrďáka a stojí si za svým. Nažhaví kudlu, přistoupí ke svázanému Juniorovi zezadu a odchlípne mu levé ucho. Vtom zahodí kudlu do rohu a uteče. Kell jej následuje.\n\nHvězda\n\nJames Stagler, 81letá bývalá filmová hvězda, žije s o 34 let mladší Wandou, která se o něj stará. Vaří, pere mu a obstarává jeho finance. Vyřizuje všechny věci za něj. Ale James se nemá jako v bavlnce, protože Wanda se velmi změnila. Ovládá ho a nutí jej dělat vše po jejím.\n\nVolá jej k obědu. James rád jí v klidu. Wanda na něj naléhá, ale on vzdoruje, hodí talíř s jídlem na podlahu. Chce, aby Wanda odešla a zmizela z jeho života. Wanda se rozzuří, shodí jej ze židle a skočí po něm. Nasadí mu kravatu. James z posledních sil popadne ze země vidličku a bodne ji do zad. Wanda přestane. Na vidličku si nedosáhne ani jednou rukou. James jí slíbí, že ji vytáhne, pokud mu dá slovo, že potom odejde. Wanda souhlasí.\n\nJames jí uvěří a vidličku vytáhne. Wanda mu vztekle vytrhne vidličku z ruky a bodá jej do břicha a do obličeje. Když přestane, James se už nehýbá. Zvoní telefon, volá producent Stanhouse s nabídkou 500 000 dolarů na roli pro Jamese Staglera. Wanda mu sdělí, že se James rozhodl svou hereckou kariéru ukončit.\n\nZapadák\n\nHarry zapadne do baru. Chce se něčeho napít. Barman je zvídavý, v baru se všichni znají. Harry je odtažitý, chce mít klid. Odmítá se zapojit do hry, v níž poražený platí všem rundu. Tím si vyslouží antipatie všech přítomných v baru. Zvedne se a odchází, jeden ze štamgastů mu při odchodu podkopne nohu. Harry si to nenechá líbit, vylije mu skleničku za triko.\nNasedá do auta, ale to ještě není všemu konec. Opilci vyběhnou z baru a snaží se mu převrátit auto, jeden si mu lehne na kapotu. Harry opatrně vycouvá, pak se rozjede, až muž z kapoty sletí, taktak se vyhne dalšímu ožralovi blokujícímu ulici a odjíždí domů.\n\nKam zmizela ta roztomilá, rozesmátá holka v květovaných šatech\n\nHarry je zdrchaný životem. Netouží po problémech, už si něčím prošel. Chystá se ke spánku, když vtom zazvoní telefon. Je to Diana, jeho hysterická přítelkyně. Píchla pneumatiku a ječí do telefonu, neví si rady. Harry zachovává klid a vysvětluje jí, ať zavolá do autoklubu. Nakonec jí slíbí, že za ní přijede.\n\nZařídí odvoz do autoservisu, doveze ji domů, pomáhá jí s úklidem, koupí jí vše potřebné. Přestože si uvědomuje, že se ponižuje, nedokáže odmítnout. Investoval své city a to je vážné.\n\nSebevražda\n\nMarvin Denning už nějakou dobu přemýšlí nad sebevraždou. Život mu přerostl přes hlavu, dny jsou prázdné a bezútěšné a z lidí se mu dělá špatně.\n\nNa mostě vystoupí z auta a stoupne si na římsu. Ještě bude muset přelézt plot. Míjející řidiči na něj pokřikují, ať skočí. Marvin stojí a dívá se dolů. U jeho auta zastaví policejní vůz. Policisté ho legitimují a chtějí vědět, co má v úmyslu. Marvin se vymluví na problém s autem. Strážci zákona mu řeknou, že do něj strčí a ať se pokusí nastartovat. Marvin to udělá a odjíždí, hlídkový vůz je mu v patách.\n\nZastaví u restaurace a jde dovnitř. Sedne si k volnému stolu, objedná si pití a musí poslouchat bezduchý rozhovor od vedlejšího stolu. V baru hraje stupidní hudba. „\"Jestli nezvedneš sluchátko, máš mě u sebe zakrátko\".“\n\nMarvin přemýšlí, že se k mostu vrátí pozdě v noci, kdy nebude provoz. Představuje si dopad a cítí se lépe.\nDovnitř vtrhnou dva maskovaní lupiči. Nešetří vulgaritami a vyberou kasu. Jeden z nich hlídá a druhý obchází stoly s plátěným pytlem, kam mu návštěvníci restaurace házejí peněženky, hodinky, šperky a další cennosti.\n\nDojde k Marvinovi a oboří se na něj. Marvin mu odmítne vydat peněženku. Provokuje jej ke střelbě. Lupič jej udeří pažbou do temene, Marvin kontruje a uštědří mu silný kopanec do břicha. Lupič naslepo vystřelí, kulka proletí kolem Denningovy hlavy a rozbije lampičku. Oba zloději prchají i se svým lupem.\n\nV restauraci se hosté baví o jeho odvaze a servírka mu ošetřuje ránu na hlavě. Přijíždí policie, je to tatáž hlídka, která jej legitimovala na mostě. Policisté jsou podezřívaví, domnívají se, že Marvin patří k lupičům. Hosté a majitel se jej zastávají.\n\nTělnatá servírka Diana jej pozve po směně k sobě domů. Svěří se mu, že je panna. Marvin neodmítne.\n\nUdělá jí to a zatímco se ona sprchuje, Marvin se oblékne a chystá se vypadnout. Vábí ho most. Diana jej uvidí oblečeného. Sedne si na postel a potichu pláče. Marvin chvíli stojí na místě a pak se jí zeptá, jestli si spolu nedají večeři. Diana ožije a jde do kuchyně něco nachystat. Marvin se vysvleče a lehne si zpět do postele. Diana se vrací do pokoje s láhví vína, dvěma skleničkami a krásným úsměvem na tváři…\n\nMoje šílenství\n\nBukowského úvaha, vzpomíná na věci, kterými si prošel, na všechno to strádání, nelehké přežívání, hledání klidu a pochopení. Během jednoho obzvlášť těžkého období vzal do ruky kousek tužky a začal psát básně na okraj novin. Jeho první sbírka poezie mu vyšla ve čtyřiceti letech a jmenovala se \"Květ a pěst a zvířecí nářek\" (\"Flower, Fist and Bestial Wail\", 1960). Od té doby stále píše. To mu pomáhá zkrotit tygra, který ho kouše do krku. Psaní mu dává sílu zvládnout nápory šílenství, zoufalství a beznaděje. A pokud se někdo cítí obdobně a chtěl by o tom napsat, Bukowského rada zní: Běž do toho.\n\nSmrt odpoledne\n\nBukowski sedí v restauraci u Mussa s Blackwellem, oba pojídají. Bukowski má krůtí sendvič s hranolky a Blackwell steak s hranolky. Pro Bukowského Musso znamená útočiště, když se cítí na dně. A na dně se cítí většinu času. \nČíšník Fellini ho štve svým přiblblým úsměvem a chvástáním se o výhrách na dostizích. Když mu Bukowski řekne svou nedávnou výhru (blufuje), Fellini se přestane usmívat.\n\nBlackwell mu vykládá o filmu, který viděl předchozí den v televizi. Je to typická nuda s hloupým a předvídatelným dějem.\n\nSedí dál a zabíjejí čas. Proč nemůže existovat něco, co by mělo podstatný význam. Věcí, pro které se vyplatí vydávat energii je tak zoufale málo...\n\nopičák\n\nBáseň o flašinetáři, který s malým opičákem přijede do čtvrti, kde bydlí malý Hank s rodiči. Před jejich domem začne flašinetář hrát. Dveře se rozlétnou a z domu vyběhne Bukowského otec a osopí se na něj. Pustí se s ním do hádky, flašinetář brzo zjistí, že s takovým člověkem je to ztráta času a odchází. Děti přišly o svou atrakci.\n\nžena na ulici\n\nKterá by prosvítila pokoj a duši. Ale je na ulici.\n\njá proti světu\n\nBáseň o tom, proč se člověk stane zlým, o špatné situaci doma a o nenávisti na ulici. Vyprávění z pohledu malého Bukowského (chlapce) v ich formě. Oni si vybijou zlost na něm, on zas na někom dalším.\n\ntajemství\n\nVše výjimečné, krásné, silné je iluze, podfuk, nekupuj to, nevěř tomu.\n\ntajemství\nneměj strach, ve skutečnosti nikdo\nnemá krásnou ženskou a\nnikdo v sobě nemá zvláštní a\nskrytou sílu, nikdo není\nvýjimečný nebo úžasný nebo\nkouzelný, to tak jenom vypadají,\nje to podfuk, švindl, habaďůra,\nnekupuj to, nevěř tomu.\nsvět je našlapaný\nmiliardama lidí, jejichž životy\na smrti jsou na nic, a\nkdyž někdo z nich vynikne\na ocitne se na výsluní\ndějin, pusť to z hlavy, není to tak\njak se zdá, je to jen\ndalší číslo, co má opět\nvytřít bláznům\nzrak.\n\nNa světě nejsou žádní silní chlapi\nani žádné krásné ženy.\nkdyž nic, tak můžeš zemřít s tímhle\npoznáním\na tak dosáhneš\njediného možného\nvítězství.\n\nPohled z černošské čtvrti, 12. března 1965:\n\nO marnosti, vystupují zde velicí negativní černoši i běloši, o absurditě materiálna. \"Viděl jsem vás NY, Miami, Philly Frisco..., a neviděl jsem nic. Vaši nejlepší chlapi jsou opilci a vaši nejhorší chlapi je zavírají za mříže, vaši nejlepší chlapi jsou zabijáci a nejhorší chlapi jim prodávají kulky...\"\n\nvůbec nevíš\n\nJaké to je být sám v cizím městě, v laciném podnájmu, žít v něm se šváby a myšmi, jaká je to pohoda.\n\nnedopusť\n\nNikdy nestavěj na lidech, stav raději na písku, na žumpě, na vodě, ale nikdy na lidech, kteří zpustošili celá staletí.\n\nněco nevýslovného\n\nVýsledek zkušenosti a prožitku nelze zvrátit. Byl probodnut vlastní hloupostí. To, co by někdo přešel mávnutím ruky, jej málem zabilo. Nic už nebude jako dřív. Něčemu věřil, odkryl svůj štít a to byla chyba.\n\npsaní\n\nPsaní je všelék, nejlaskavější bůh, nejlepší psychiatr, poslední naděje.\n\nsilnej chlap\n\nBáseň věnovaná člověku, který poskytl útočiště v časech nejtěžších. John Thomas.\n\njá sázím na múzu\n\nO tom, že vše je nahraditelné, že vše jednou vyhasne. Ale spisovatel může pořád odpalovat do oblak, až do poslední minutky života. Smrt nezvítězí.\n\nkluk\n\nI sebevětší talent a snaha se dá promrhat.\n\npředstavte si\n\nO rozdílu v přemýšlení lidí a o lidském odpadu, lidi, kteří uvažují o nicotě a lidi, kteří přemýšlejí, co si dají k obědu. Kontrast.\n\nnikdo nevyhraje\n\nNikdo nevyhraje, protože není co vyhrát mezi mrtvými těly a prázdnými ksichty na ulici.\n\njak básně plynou\n\nNejlepší spisovatelé toho řekli hodně málo a ti nejhorší zase až moc.\n\njen se tomu poddej\n\nNajdi si své drobné štěstí v té obklopující všudypřítomné marnosti. Nebuď náročný a chraň si ho.\n\núpadek\n\nLetadlo na obloze, jaký má smysl dívat se na něj, když obloha shnila. Všichni to máme za pár.\n\nsrdce, co se směje\n\nBuď vždy sám sebou. Buď ve střehu a nenech se zadupat do bláta.\n\nco teď?\n\nKdyž smrt klepe na dveře?\n\n"}
{"id": "646153", "url": "https://cs.wikipedia.org/wiki?curid=646153", "title": "Avšalom Vilan", "text": "Avšalom Vilan\n\nAvšalom Vilan (: אבשלום וילן, neformálně אבו וילן, \"Abu Vilan\") je izraelský politik a bývalý poslanec Knesetu za stranu Merec-Jachad.\n\nNarodil se 11. února 1951 ve vesnici Negba. Sloužil v izraelské armádě, kde získal hodnost\nprvního seržanta (Rav Samal). Absolvoval bakalářské studium oboru ekonomie a filozofie na Hebrejské univerzitě. Hovoří hebrejsky a anglicky.\n\nV letech 1993–1996 působil jako vyslanec hnutí ha-Kibuc Arci a ha-Šomer ha-Ca'ir v Severní Americe. V letech 1996–1999 byl tajemníkem organizace izraelských kibuců ha-Kibuc Arci. Je spoluzakladatelem hnutí Šalom achšav a působil jako tajemník strany Mapam.\n\nV izraelském parlamentu zasedl poprvé po volbách do Knesetu v roce 1999, ve kterých kandidoval za stranu Merec. Působil jako člen ve výboru pro zahraniční dělníky, finančního výboru a výboru pro imigraci, absorpci a záležitosti diaspory. Znovu byl zvolen ve volbách do Knesetu v roce 2003, nyní za kandidátní listitu Merec-Jachad. Pracoval jako člen výboru pro ekonomické záležitosti, výboru pro vzdělávání, kulturu a sport, výboru pro status žen, výboru pro televizi a rozhlas a předsedal vyšetřovací komisi k násilí ve sportu a podvýboru pro prevenci násilí ve sportu.\n\nMandát obhájil ve volbách do Knesetu v roce 2006. Po nich se v Knesetu zapojil jako člen do činnosti výboru pro záležitosti vnitra a životního prostředí a výboru státní kontroly.\n\nVoleb do Knesetu v roce 2009 se účastnil, ale mandát nezískal.\n\n"}
{"id": "646160", "url": "https://cs.wikipedia.org/wiki?curid=646160", "title": "Kohgíluje a Bójer-Ahmad", "text": "Kohgíluje a Bójer-Ahmad\n\nProvincie Kohgíluje a Bójer-Ahmad je jednou ze 31 íránských provincií nacházející se na jihozápadě země. Sousedí s provinciemi Chúzistán na západě, Čahármahál a Bachtijárí a Isfahán na severu a Fárs a Búšehr na východě.\nHlavním městem je Jásúdž. Provincie se dělí na 5 krajů (šahrestán).\n"}
{"id": "646161", "url": "https://cs.wikipedia.org/wiki?curid=646161", "title": "Aharon Abuchacira", "text": "Aharon Abuchacira\n\nAharon Abuchacira (: אהרן אבוחצירא, narozen 28. října 1938) je bývalý izraelský politik, někdejší starosta Ramly a dlouholetý poslanec Knesetu, který na přelomu 70. a 80. let zastával řadu ministerských postů v izraelské vládě. V roce 1982 rezignoval na své politické funkce po usvědčení z krádeže, porušení důvěry a podvodu.\n\nNarodil se v oblasti Tafilalt v Maroku a v roce 1949 podnikl aliju do Izraele. Studoval v ješivě Bnej Akiva v Kfar ha-Ro'e, následně v učitelském semináři v Jeruzalémě a nakonec získal bakalářský titul na Bar-Ilanově univerzitě. Po studiích pracoval jako středoškolský učitel.\n\nV roce 1969 byl zvolen do městské rady Ramly a od roku 1972 byl jejím starostou. Poslancem byl poprvé zvolen ve volbách v roce 1977, kdy kandidoval za Národní náboženskou stranu, načež byl jmenován ministrem náboženství ve vládě Menachema Begina.\n\nV červnu 1980 začala izraelská policie vyšetřovat tvrzení, že Abuchacira v letech 1978 až 1979 od náboženských institucí obdržel 52 500 šekelů za státní financování neexistujících ješiv. Přestože se Abuchacira proti obviněním ohradil a označil je za „provokaci a urážku na cti“, izraelský nejvyšší státní zástupce Jicchak Zamir v prosinci 1980 požádal parlamentní imunitní výbor Knesetu o odejmutí Abuchacirovy parlamentní imunity, aby mohl být obviněn z úplatkářství.\n\nDne 13. ledna 1981 plénum izraelského parlamentu rozhodlo o odejmutí Abuchacirovy imunity. Abuhacira na protest proti tomu opustil Národní náboženskou stranu a založil vlastní s názvem Tami. Ta v následujících parlamentních volbách, konaných téhož roku, získala tři poslanecké mandáty, a stala se součástí koaliční vlády Menachema Begina. Navzdory vyšetřování byl Abuchacira jmenován ministrem absorpce imigrantů a ministrem práce a sociální péče. Na obě ministerské funkce však 30. dubna 1982 rezignoval poté, co byl 19. dubna shledán vinným. Obě ministerská portfolia převzal jeho spolustraník a poslanec Aharon Uzan. Abuhacira byl odsouzen k odnětí svobody v délce čtyř let a tří měsíců.\n\nNavzdory usvědčení byl ve volbách v roce 1984 zvolen poslancem, i když strana získala pouhý jeden mandát. Ke konci funkčního období se sloučila s Likudem a ve volbách v roce 1988 získala v rámci kandidátní listiny strany jedno místo. V následujících volbách v roce 1992 však již úspěšná nebyla.\n\n"}
{"id": "646163", "url": "https://cs.wikipedia.org/wiki?curid=646163", "title": "František Benedikt Klíčník", "text": "František Benedikt Klíčník\n\nFrantišek Benedikt Klíčník (též Klitznik, Klitschnik) (1678, Ivanovice na Hané – 8. dubna 1755, Brno) byl brněnský měšťan, donátor a stavitel 18. století, současník Mořice Grimma. Jeho díla jsou v barokním stylu a vychází z kontextu podunajské stavitelské tradice. Působil převážně na Moravě.\n\nPřesné datum a místo narození není známo, pokřtěn byl 13. května 1678 ve farním kostele v Ivanovicích na Hané. 6. ledna 1706 si podal na brněnský magistrát žádost o udělení měšťanského práva ve městě Brně a zároveň poprosil o možnost zhotovení mistrovského kusu. Následně byl 19. února 1706 prohlášen za mistra, čímž se stal členem brněnského zednického a kamenického cechu a teprve poté mu bylo 23. února uděleno právo měšťanské.\n\nFrantišek Klíčník připojil ke svému jménu druhé jméno Benedikt až v průběhu dvacátých let 18. století, pod vlivem úzké spolupráce s benediktiny, pro které realizoval barokní přestavbu benediktinského kláštera v Rajhradě. Jakožto velice zbožný člověk je zmiňován v souvislosti s několika náboženskými korporacemi, přičemž v několika z nich byl též členem, např. elitní Konfederace pěti set osob ustanovené při bratrstvu sv. Jana Nepomuckého ve Žďáru nad Sázavou, bratrstva sv. Barbory na brněnském Petrově a rovněž augustiniánské opaskové konfraternity v Brně.\n\nPrvní manželka Anna Marie Gloßerová zemřela v polovině ledna 1727 a po dvou měsících se František Benedikt Klíčník znovu oženil s Marií Kateřinou Scheblovou. Z každého manželství se narodilo 5 dětí, dospělosti se však dožily pouze čtyři (2 z prvního manželství a 2 z druhého): Marie Františka (provdaná Hammerschmiedová), František Augustin (farář v Senici a později v Dubu nad Moravou), František Xaverius Jan (též Frantz Anton, brněnský Ringsmann) a Jan Nepomuk (vikář olomoucké diecéze).\n\nV Brně vlastnil František Klíčník stavební podnik s množstvím tovaryšů a učňů, který fungoval vedle stavební firmy Mořice Grimma. Ačkoliv na Moravě a především v Brně realizoval celou řadu světských staveb, do současnosti se dochovaly především stavby církevní. Podílel se mimo jiné na realizaci všech tří nejvýznamnějších moravských projektů architekta Santiniho.\n\nFrantišek Benedikt Klíčník se významně stavebně podílel na obnově řady katolických církevních objektů v období po třicetileté válce.\nVýznamným prvkem v díle stavitele Klíčníka jsou výrazné a plasticky prolamované nadokenní římsy. Časté je využití štukového dekoru.\n\n\n"}
{"id": "646164", "url": "https://cs.wikipedia.org/wiki?curid=646164", "title": "Vojtěchův dub", "text": "Vojtěchův dub\n\nVojtěchův dub (také známý jako dub Václava Vojtěcha) je památný strom, který roste u rodného domu Václava Vojtěcha nedaleko Skřivan. Mimo známého cestovatele dala stromu vyniknout i účast v celostátní anketě Strom roku 2006.\n\n\nDub roste u hájovny 2 kilometry severovýchodně od Skřivan (směrem na Myštěves)\n\nDub je zdravý, široce rozložitý, ve spodní části koruny je záměrně ponecháno několik suchých větví.\n\nV hájovně pod dubem se roku 1901 narodil český cestoval a spisovatel Václav Vojtěch.\n\nStrom se umístil na 3. místě ve finále ankety Strom roku 2006. Do soutěže byl navržen obcí Skřivany a polární sekcí České geografické společnosti. Strom a hájovna jsou součástí místní naučné stezky.\n\n\n"}
{"id": "646166", "url": "https://cs.wikipedia.org/wiki?curid=646166", "title": "Cvija Greenfeld", "text": "Cvija Greenfeld\n\nCvija Greenfeld (: צביה גרינפלד) je izraelská politička a bývalá poslankyně Knesetu za stranu Merec-Jachad.\n\nNarodila se roku 1945 v Jeruzalému. Patří do komunity utraortodoxních Židů.\n\nDo parlamentu se dostala po volbách do Knesetu v roce 2006. Mandát ale získala až dodatečně v listopadu 2008, několik měsíců před koncem funkčního období, jako náhradnice za Josiho Bejlina. V Knesetu se zapojila do činnosti výboru pro ústavu, právo a spravedlnost a výboru pro imigraci, absorpci a záležitosti diaspory.\n\nVoleb do Knesetu v roce 2009 se účastnila, ale mandát nezískala.\n\n"}
{"id": "646170", "url": "https://cs.wikipedia.org/wiki?curid=646170", "title": "Freak Out!", "text": "Freak Out!\n\nFreak Out! je debutové studiové dvojalbum americké skupiny The Mothers of Invention, vydané 27. června 1966 u Verve Records. Album bývá často označováno za první konceptuální album. Jedná se také o jedno z prvních rockových dvojalb, i když album \"Blonde on Blonde\" od písničkáře Boba Dylana bylo vydané jedenáct dní před tímto. Ve Spojeném království bylo album původně vydané jako jeden disk.\n\nAlbum produkoval Tom Wilson, který s Mothers podepsal smlouvu ještě v době, kdy se jmenovali The Soul Giants. Zappa o mnoho let později uvedl, že Wilson podepsal smlouvu v domnění, že jsou bílí bluesoví hudebníci. Na albu jsou mimo Zappy, který hraje na kytaru a zpívá ještě také zpěvák Ray Collins, baskytarista Roy Estrada, bubeník Jimmy Carl Black a kytarista Elliot Ingber, který se později pod přezdívkou „Winged Eel Fingerling“ připojí ke skupině Magic Band Captaina Beefhearta. Na albu je znát satirický výraz vnímání frontmana Franka Zappy.\n\nPřed nahráním tohoto alba skupina hrála předělávky rhythm and bluesových písní, přestože Zappa chtěl hrát vlastní skladby. Hudební rozsah alba Freak Out! sahá od rhythm and blues, přes doo-wop o avantgardní hudbu. Ačkoli bylo album zpočátku přijaté špatně ve Spojených státech, v Evropě mělo úspěch. Po krátké době mělo již úspěch i v USA.\n\nV roce 1999 bylo album uvedeno do Grammy Hall of Fame Award a v roce 2003 ho časopis \"Rolling Stone\" zařadil do svého seznamu „500 nejlepších alb všech dob“. V roce 2006 byl natočen dokument \"The MOFO Project/Object\", vydaný na počest 40. výročí vydání alba.\n\nNa počátku 60. let 20. století se Zappa setkal s Rayem Collinsem, který pracoval jako tesař a o víkendech zpíval se skupinou The Soul Giants. Jeho skupina zrovna hledala kytaristu, tak Collins Zappovi místo nabídl a on ho přijal. Skupina předtím hrála rhythm and blues, ale když do ní Zappa vstoupil, ostatní členy přemluvil k hraní vlastního materiálu a začal shánět nahrávací smlouvu. Zatímco většině členů se představa hrát vlastní skladby líbila, tak frontman, saxofonista Davy Coronado měl pocit, že by to skupinu mohlo zničit a sám tedy radši skupinu opustil. V tomto okamžiku se skupina přejmenovává na The Mothers of Invention a pozici lídra kapely přebírá Frank Zappa.\n\nNa začátku roku 1965 se skupina přestěhovala do Los Angeles, kde Zappa dostal manažerskou smlouvu s Herbem Cohenem. Získali stabilní práci v klubech po Sunset Strip. Skupina získala nahrávací smlouvu a nové album produkoval zaměstnanec MGM Records Tom Wilson, album mělo vyjít u společnosti Verve Records, která spadá pod MGM. Skupina podepsala smlouvu 1. března 1966 a rychle začala pracovat na svém prvním albu.\n\nAlbum se nahrávalo v TTG Studios v Hollywoodu v Kalifornii od 9. do 12. března 1966. První se nahrávaly skladby „Any Way The Wind Blows“ a „Who Are the Brain Police?“ Některé skladby byly nahrány již v roce 1965, tedy před nahráváním alba \"Freak Out!\", byly to skladby „Motherly Love“ a „I Ain't Got No Heart“ a vyšly až v roce 2004 na posmrtném albu \"Joe's Corsage\". Například skladbu „Any Way The Wind Blows“ nahráli již v roce 1963 a vyšla na albu \"The Lost Episodes\".\n\n\"Freak Out!\" bylo vydané 27. června 1966 a název skupiny byl The Mothers of Invention. Zappa MGM navrhl, aby se skupina jmenovala „The Mothers Auxiliary“. Zvláštní osobností na albu byla Suzy Creamcheese, Zappou vymyšlená postava. V roce 2006 vyšlo album \"The MOFO Project/Object\", vydané při příležitosti 40. výročí vydání původního alba v „Zappa Family Trust“.\n\nVšechny skladby napsal Frank Zappa, mimo „Go Cry On Somebody Else's Shoulder“ tu napsal Frank Zappa a Ray Collins.\n\n\n"}
{"id": "646171", "url": "https://cs.wikipedia.org/wiki?curid=646171", "title": "Greasy Love Songs", "text": "Greasy Love Songs\n\nGreasy Love Songs je album hudební skupiny Frank Zappa and the Mothers of Invention, nahrané v listopadu 1968 a vydané v dubnu 2010.\n\n"}
{"id": "646172", "url": "https://cs.wikipedia.org/wiki?curid=646172", "title": "Joe's Corsage", "text": "Joe's Corsage\n\nJoe's Corsage je posmrtné album kytaristy Franka Zappy a skupiny The Mothers of Invention, ze začátku 60. let 20. století. Bylo nahráno ještě před vydáním jejich debutového alba Freak Out! (1966). Album sestavil Joe Travers, a její název vznikl se Zappova alba z roku 1979 Joe's Garage.\n\nVšechny skladby napsal Frank Zappa, pokud není uvedeno jinak.\n\n\n"}
{"id": "646173", "url": "https://cs.wikipedia.org/wiki?curid=646173", "title": "Joe's Domage", "text": "Joe's Domage\n\nJoe's Domage je posmrté hudební album experimentátora Franka Zappy, vydané 1. října 2004. je druhou ze série archiváře Joe Traverse, který začal s Joe's Corsage (2004).\n\nVšechny skladby napsal Frank Zappa.\n\n"}
{"id": "646174", "url": "https://cs.wikipedia.org/wiki?curid=646174", "title": "Ab'as Zakur", "text": "Ab'as Zakur\n\nAb'as Zakur (: עבאס זכור, : عباس زكور, přepisováno též Abbas Zakour) je izraelský politik a bývalý poslanec Knesetu za stranu Sjednocená arabská kandidátka.\n\nNarodil se 30. prosince 1965 ve městě Akko. Roku 1990 vystudoval bakalářský program v oboru islámská studia na Univerzitě al-Kuds v Abu Dis. Hovoří arabsky. Je členem komunity izraelských Arabů.\n\nPůsobil jako ředitel novin al-Motak.\n\nV izraelském parlamentu zasedl po volbách do Knesetu v roce 2006, ve kterých kandidoval za stranu Sjednocená arabská kandidátka. Pracoval ve výboru pro vzdělávání, kulturu a sport a ve výboru pro status žen.\n\nBěhem funkčního období odešel ze strany a ve volbách do Knesetu v roce 2009 kandidoval za stranu Balad, mandát ale nezískal.\n\n"}
{"id": "646178", "url": "https://cs.wikipedia.org/wiki?curid=646178", "title": "Joe's Garage", "text": "Joe's Garage\n\nJoe's Garage je rocková opera od Franka Zappy z roku 1979. Původně bylo album vydané jako dvě samostatná alba, z nichž na prvním byl Act I a na druhém Act II & III.\n\nVšechny skladby napsal Frank Zappa.\n\n\n\n\n\n"}
{"id": "646180", "url": "https://cs.wikipedia.org/wiki?curid=646180", "title": "Absolutely Free", "text": "Absolutely Free\n\nAbsolutely Free je druhé album skupiny The Mothers of Invention v čele s Frankem Zappou.\n\nVšechny skladby napsal Frank Zappa.\n\n\n\n"}
{"id": "646181", "url": "https://cs.wikipedia.org/wiki?curid=646181", "title": "Apostrophe (')", "text": "Apostrophe (')\n\nApostrophe (') je osmnácté album Franka Zappy z roku 1974. Dosáhlo čísla 10 na Billboard Top 200 Albums Chart.\n\n\n\n\n"}
{"id": "646182", "url": "https://cs.wikipedia.org/wiki?curid=646182", "title": "Waka/Jawaka", "text": "Waka/Jawaka\n\nWaka/Jawaka je studiové album Franka Zappy, původně vydané v 5. července 1972. V roce 1989 bylo digitálně remasterované a vydané na verzi CD v roce 1989 a v roce 1995.\n\nVšechny skladby napsal Frank Zappa.\n\n"}
{"id": "646183", "url": "https://cs.wikipedia.org/wiki?curid=646183", "title": "200 Motels (soundtrack)", "text": "200 Motels (soundtrack)\n\n200 Motels OST je soundtrack od Franka Zappy k filmu 200 Motels.\n\n\n\n\n\n\n"}
{"id": "646184", "url": "https://cs.wikipedia.org/wiki?curid=646184", "title": "Guitar", "text": "Guitar\n\nGuitar je živé album Franka Zappy z roku 1988, jedná se o pokračování alba \"Shut Up 'n Play Yer Guitar\" z roku 1981.\n\n"}
{"id": "646187", "url": "https://cs.wikipedia.org/wiki?curid=646187", "title": "Joe's Xmasage", "text": "Joe's Xmasage\n\nJoe's Xmasage je kompilační album složené z hudby Franka Zappy, posmrtně vydané 21. prosince 2005. Složil ho archivář Joe Travers.\n\nVšechny skladby napsal Frank Zappa.\n"}
{"id": "646189", "url": "https://cs.wikipedia.org/wiki?curid=646189", "title": "Wásil Táhá", "text": "Wásil Táhá\n\nWásil Táhá ( וואסל טאהה, \"Wa'sil Tah'a\", واصل طه) je izraelský politik a bývalý poslanec Knesetu za stranu Balad.\n\nNarodil se 24. dubna 1952 ve městě Kafr Kana. Vystudoval bakalářský program v oboru blízkovýchodní studia na Haifské univerzitě. Hovoří arabsky a anglicky. Je členem komunity izraelských Arabů.\n\nV izraelském parlamentu zasedl poprvé po volbách do Knesetu v roce 2003, ve kterých kandidoval za stranu Balad. Pracoval ve výboru pro jmenování islámských soudců, výboru pro status žen a výboru pro záležitosti vnitra a životního prostředí. Mandát obhájil ve volbách do Knesetu v roce 2006. Po nich se v Knesetu zapojil do práce výboru pro status žen, výboru práce, sociálních věcí a zdravotnictví a výboru pro jmenování islámských soudců.\n\nVoleb do Knesetu v roce 2009 se neúčastnil.\n\n"}
{"id": "646191", "url": "https://cs.wikipedia.org/wiki?curid=646191", "title": "Claude Garamond", "text": "Claude Garamond\n\nClaude Garamond (1480, možná 1499 Paříž – 4. listopadu 1561 tamtéž) byl francouzský typograf, řezač písma a písmolijec. Vzdělání v typografii získal u pařížského knihtiskaře Geoffroye Toryho a posléze u Antoine Augereaua, s kterým spolupracoval. Ze známých písem lze zmínit zejména jeho antikva z roku 1540, dnes nazývaná Garamond, ale navrhl také Grecs du roi, řecké písmo z roku 1541 pro jednoho z Garamondových velkých zákazníků Roberta Estienna.\n"}
{"id": "646194", "url": "https://cs.wikipedia.org/wiki?curid=646194", "title": "Psychastenie", "text": "Psychastenie\n\nPsychastenie je označení duševního onemocnění charakterizovaného fobiemi, nutkavými představami nebo přílišnou úzkostí. V současné době se již jako samostatná psychiatrická diagnóza nepoužívá.\n\nPostižený má pocit vlastní nedostačivosti, méněcennosti, nedůvěřuje si, bojí se života, žije ve stálých obavách z budoucnosti. Je nerozhodný, pochybovačný, špatně se přizpůsobuje novým životním podmínkám, těžko navazuje bližší a vřelejší vztahy k lidem.\nVelmi často trápí tyto nemocné chorobné strachy, často těžko pochopitelného obsahu.\nPostižený např. prožívá těžkou úzkost, přechází-li sám volné prostranství nebo naopak jede-li sám v těsné zdviži.\nJsou sužováni nutkavými představami, nutkavým jednáním, které jim samý se zdá nesmyslným.\nSnaží-li se potlačit nutkání, prožívají tísnivý pocit strachu, že se něco stane, který je tak nesnesitelný, že raději svému nutkání povolí.\nNěkteří jsou puzeni k stálému počítání bezvýznamných předmětů (aut na ulici).\nVelmi tíživá bývá pro nemocného vtíravá představa, že jednou někomu, zpravidla blízkému milovanému člověku ublíží nebo ho zabije.\n"}
{"id": "646197", "url": "https://cs.wikipedia.org/wiki?curid=646197", "title": "Grado Labs", "text": "Grado Labs\n\nGrado Labs je americký výrobce zvukové techniky, známý především výrobou otevřených dynamických audiofilských sluchátek a gramofonových přenosek.\n\nFirmu založil Joseph Grado, původně hodinář pracující pro Tiffany & Co a operní zpěvák, který našel zálibu v Hi-Fi a po získání zkušeností u Saula Marantze a Shermana Fairchilda začal v roce 1953 s výrobou gramofonových přenosek. V roce 1955 si otevřel továrnu v Brooklynu v New Yorku na místě, kde dříve býval obchod s potravinami, který vlastnil Josephův otec sicilského původu. Na tomto místě sídlí firma dodnes a také je tu vyráběna většina produktů. Skoro všechny výrobky Grado jsou ručně dělané a jsou vyráběny pouze v malých počtech. Ze začátku paletu výrobků firmy Grado tvořily přenosky, gramofony, gramofonová raménka a reproduktory. Později se však produkce omezila výhradně na gramofonové přenosky. Koncem osmdesátých let se Joseph začal zabývat vývojem dynamických sluchátek a v roce 1989 představil řadu sluchátek \"Joseph Grado Signature Series\". Joseph Grado zemřel 6. února 2015 ve věku 90 let.\n\nV roce 1990 firmu odkoupil Josephův synovec, John Grado, který předtím ve firmě na různých pozicích pracoval a který stojí v čele firmy dodnes. Začátkem devadesátých let John představil řadu sluchátek, jejichž vylepšené verze dosud tvoří hlavní část portfolia firmy. Dále se John věnoval vylepšování a rozšiřování stávající nabídky gramofonových přenosek.\n\nJonathan Grado, Johnův syn, začal během svého studia na univerzitě spravovat firemní facebookovou stránku a účet na Twitteru. Po vystudování oboru grafický design a po sbírání zkušeností prací v Sonos se v roce 2014 stal viceprezidentem pro marketing.\nGrado Labs je držitelem čtyřiceti osmi patentů. Výrobky Grado získaly řadu ocenění v prestižních audio magazínech jako \"What Hi-Fi\". V roce 2014 se firma Grado Labs umístila mezi osmi nejlepšími v soutěži \"America's Most Social Small Business\" podle Mashable. Ve stejném roce si americká letecká společnost JetBlue Airways vybrala sluchátka značky Grado pro prémiové lety třídy \"Mint Class\".\n\nGrado se zaměřuje na výrobu otevřených dynamických sluchátek. Produkty jsou rozděleny do několika modelových řad:\n\nVšechny supraaurální a circumaurální modely, kromě \"eGrado\", se vyznačují impedancí 32 Ω a citlivostí 99,8 dB SPL na 1 mW. Model \"eGrado\" disponuje impedancí 32 Ω a citlivostí 101 dB SPL na 1 mW. Měniče těchto sluchátek používají neodymové magnety a membrány vyrobené ze speciálního polymeru. Mušle jsou vyrobené z nerezonujícího materiálu jako plast, kov ze speciální velmi tvrdé slitiny hliníku nebo ručně opracovaný mahagon vybraných druhů. Kabel sluchátek (\"SR125e\" a výše) je zhotoven z vysoce kvalitní bezkyslíkaté mědi s dlouhými krystaly (UHPLC).\n\nNaušníky supraaurálních a circumaurálních sluchátek jsou vyrobeny z molitanu. Řada \"Prestige\" (kromě \"SR225e\" a \"SR325e\") je dodávána s nejmenším typem supraaurálních náušníků bez výřezu, typ \"eGrado\" má vlastní ještě menší velikost. Modely \"SR225e\", \"SR325e\", \"PS500e\" a řada \"Reference\" jsou dodávány s molitany střední velikosti, které již mají kruhový výřez. Modely řady \"Statement\" a \"PS1000e\" jsou vybaveny plně circumaurálními náušníky. Od \"SR325e\" výše mají všechny modely hlavový most zhotovený z pravé kůže.\n\nV roce 2009 prošly všechny modely od \"SR60\" výše změnami designu, které značí písmeno \"i\" v názvu, tedy kromě modelu \"SR325is\", kde přibylo právě písmeno \"s\" v názvu. Modely řady \"Professional\" byly s novým designem již uvedeny na trh. V roce 2014 byla představena 3. generace sluchátek s označením \"e\" v názvu. Roku 2016 vstoupil na trh zcela nový model \"GS2000e\" s mušlemi v kombinaci mahagonu a javoru, který je možné za příplatek 170 dolarů objednat s 4pinovým XLR konektorem namísto klasického jacku pro připojení ke sluchátkovým zesilovačům se symetrickým výstupem. Roku 2017 byl uveden další nový model, \"PS2000e\", který má mušle vyrobené v kombinaci javoru a hliníku a také nabízí za příplatek kabel se symetrickou koncovkou XLR. Sluchátka \"GS3000e\" z roku 2018 mají mušle ze vzácného dřeva cocobolo a jedná se o nový nejvyšší model řady \"Statement\".\n\nV roce 2018 firma Grado představuje svá první sluchátka využívající bezdrátový přenos pomocí Bluetooth a zároveň první otevřená bezdrátová sluchátka na světě. Nový model se nazývá \"GW100\" a stává se tak zakladatelem nové řady \"Wireless\". Má supraarurální náušníky, přepracovaný hlavový most a uchycení mušlí a podporuje bezdrátové kodeky apt-X a AAC. Udávaná výdrž baterie činí až 15 hodin přehrávání.\n\nZde je tabulka aktuální nabídky náhlavních sluchátek Grado:\nV posledních letech se nabídka Grado rozšířila také o intraaurální sluchátka. Nyní jsou v nabídce modely \"iGe\", \"GR8e\" a \"GR10e\". Modely \"GR8e\" a \"GR10e\" jsou vyráběny v Japonsku, model \"iGe\" je vyráběn v Číně. Model \"iGe\" má na kabelu mikrofon a třítlačítkové ovládání pro zařízení Apple. Zde je tabulka aktuální nabídky intraaurálních sluchátek Grado:\n\nGrado také vyrábí sluchátka pro firmu Alessandro High-End Products, výrobce kytarového příslušenství. V nabídce jsou modely: \"Music Series One\" (vychází z \"SR125\"), \"Music Series One verze 2009\" (vychází z \"SR125i\"), \"Music Series Two\" (vychází z \"SR325\") a \"Music Series Pro\" (vychází z \"RS1\"). \n\nPředchozí produkci Grado tvořila sluchátka \"SR40\", \"SR100\", \"SR200\", \"SR300\" a \"SR325\", která byla nahrazena typy uvedenými v tabulce výše. Grado v minulosti vyrábělo ještě tisícikusovou sérii \"The Joseph Grado Signature Products HP-1000\", která sestávala z typů \"HP-1\" (s přepínači polarity), \"HP-2\" a \"HP-3\". Tyto modely se vyráběly se dvěma variantami kabelu (\"The Joseph Grado Signature Ultra-Wide Bandwidth Reference Cable\" a \"Signature Laboratory Standard\"). Exkluzivně pro komunitu \"Head-Fi.org\", diskusního fóra převážně o sluchátkách, byly vydány limitované edice v podobě modelů \"HF-1\" a \"HF-2\". Oba tyto modely byly opatřeny pořadovými čísly. \"HF-1\" z roku 2005 měl mušle z kombinace plastu a mahagonového dřeva, byl osazen náušníky střední velikosti a byl vyroben v počtu 481 kusů. \"HF-2\" z roku 2009 měl mušle z kombinace hliníku a mahagonového dřeva, náušníky taktéž střední velikosti a bylo vyrobeno 550 kusů. Model \"HF3\" z roku 2019 má mušle z dubu červeného, náušníky střední velikosti a opletený kabel. Model \"WH1 (The White Headphone)\" z roku 2019 má mušle z na bílo natřeného javoru a velké circumaurální náušníky. Bylo také vyrobeno 250 kusů modelu \"PS1 Pro\" speciálně pro německého distributora značky. \"PS1 Pro\" s mušlemi z hliníku a se středními molitany byl tehdy nejdražším modelem sluchátek Grado. V prosinci 2013 byla vydána limitovaná edice sluchátek s dřevěnými mušlemi zhotovenými ze sudů od whiskey značky Bushmills, zároveň se jednalo o první uzavřená sluchátka v historii firmy. \n\nŘadu \"Heritage Series\" tvoří v limitovaném počtu vyráběné modely s mušlemi zhotovenými z různých druhů dřeva. V roce 2015 byl jako první z této řady uveden model \"GH1\" s mušlemi vyrobenými z javoru, který vyrostl ve čtvrti Sunset Park nedaleko sídla firmy v Brooklynu. Druhý model této řady je v roce 2017 představený \"GH2\" s mušlemi z exotického dřeva cocobolo. V roce 2018 byly představeny další dva modely této řady, tentokrát s mušlemi z norské borovice. Model \"GH3\" dostal menší dřevěné mušle a malé náušníky, zatímco \"GH4\" oplývají většími dřevěnými mušlemi a mají střední vykrojené náušníky. \n\nGrado nabízí ke sluchátkům i příslušenství: náhradní molitanové náušníky, náhradní silikonové nástavce a náhradní mazové filtry pro intraaurální modely, prodlužovací kabel o délce 450 mm s 6,3mm jack konektory, redukce z 6,3mm na 3,5mm jack a rozbočku s konektory 6,3 mm umožňující zapojení dvou sluchátek do jednoho výstupu.\nGrado Labs nabízí také vlastní sluchátkový zesilovač. \"Grado Reference RA1\" je napájen dvěma devítivoltovými bateriemi nebo síťovým adaptérem (dle typu). Je vybaven jedním RCA vstupem a jedním 6,3mm jack konektorem pro sluchátka. Šasi zesilovače je zhotoveno z mahagonu. V nabídce je také varianta \"RA1-HG\" pro sluchátka s vysokou impedancí.\n\nPřenosky se podobně jako sluchátka člení do několika modelových řad:\n\nSérie \"Lineage\" tvořící vrchol nabídky se vyznačuje použitím velmi kvalitních komponent jako diamantová jehla, vodiče z 24 karátového zlata a šasi ze dřeva cocobolo. Přenosky této řady kompletuje sám John Grado. \n\nSérie \"Statement\" a \"Reference\" tvoří vysoce kvalitní modely s šasi zhotovenými z ručně opracovaného australského dřeva Jarrah. V sérii \"Prestige\" se nachází kromě klasických typů i modely určené pro gramofony s 78 otáčkami za minutu a modely pro diskžokeje.\n\nNabídka Grado Labs zahrnuje i předzesilovač pro gramofonové přenosky, model \"PH-1\". Má mahagonové šasi podobně jako firemní sluchátkový zesilovač.\n\n"}
{"id": "646201", "url": "https://cs.wikipedia.org/wiki?curid=646201", "title": "Azmí Bišára", "text": "Azmí Bišára\n\nAzmí Bišára ( עזמי בשארה, \"Azmi Biš'ara\", عزمي بشارة) je izraelský politik a bývalý poslanec Knesetu za stranu Balad.\n\nNarodil se 22. července 1956 ve městě Nazaret. Získal doktorát z filozofie na Humboldtově univerzitě. Hovoří arabsky, německy a anglicky. Je členem komunity izraelských Arabů.\n\nJe zakladatelem a prvním předsedou Národního výboru arabských středních škol. Zakládal rovněž Svaz arabského studentstva v Izraeli. Stál i za vznikem politické strany Balad. Učil filozofii na Univerzitě Bir Zeit.\n\nV izraelském parlamentu zasedl poprvé po volbách do Knesetu v roce 1996, ve kterých kandidoval za společnou kandidátní listinu Chadaš-Balad. Pracoval ve výboru pro ekonomické záležitosti, výboru pro ústavu, právo a spravedlnost a výboru pro zahraniční dělníky. Mandát obhájil ve volbách do Knesetu v roce 1999. Po nich se v Knesetu zapojil do práce výboru pro vzdělávání a kulturu, výboru pro ústavu, právo a spravedlnost a výboru pro státní kontrolu. Znovu zasedl v parlamentu po volbách do Knesetu v roce 2003. Ve funkčním období 2003–2006 byl členem výboru pro ústavu, právo a spravedlnost a výboru pro práva dětí.\n\nOpětovně byl zvolen ve volbách v roce 2006. Zasedl opět ve výboru pro ústavu, právo a spravedlnost. Na mandát rezignoval v dubnu 2007. V té době čelil v Izraeli podezření ze spolupráce s nepřítelem a dalších vážných zločinů. Mělo jít například o spolupráci s libanonským hnutím Hizballáh, kterému měl za úplatu poskytovat informace o izraelských vojenských cílech. Rozhodl se proto opustit Kneset i Izrael.\n\nVe funkci ho nahradil Sajid Nafa. Voleb do Knesetu v roce 2009 se Biš'ara neúčastnil a zůstal v zahraničí.\n\n"}
{"id": "646208", "url": "https://cs.wikipedia.org/wiki?curid=646208", "title": "Moudivláčkovití", "text": "Moudivláčkovití\n\nMoudivláčkovití (Remizidae) je čeleď malých zpěvných ptáků. Většina druhů staví složitá zavěšená hnízda, obvykle v blízkosti vody. V současné době je rozlišováno třináct druhů v pěti rodech.\n\n\n"}
{"id": "646210", "url": "https://cs.wikipedia.org/wiki?curid=646210", "title": "Jimmy Carl Black", "text": "Jimmy Carl Black\n\nJimmy Carl Black (1. února 1938, El Paso, Texas, Spojené státy – 1. listopadu 2008, Londýn, Anglie, Spojené království), rodné jméno James Inkanish, Jr., byl americký bubeník a zpěvák skupiny The Mothers of Invention.\n\n\n\n\n\n\n"}
{"id": "646213", "url": "https://cs.wikipedia.org/wiki?curid=646213", "title": "Kanyla", "text": "Kanyla\n\nKanyla (z latinského \"„cannulae“\", \"píšťalky\") je trubice, která se vsouvá do těla (lidského nebo zvířecího), obvykle pro zavádění nebo odstraňování tekutin nebo získávání informací. Může však sloužit i jiným účelům.\n\nKanylace je zavedení kanyly, dekanylace je trvalé odstranění kanyly, zvláště tracheostomické, pokud již není dále potřeba.\n\nKanyla bývá často spojena s trokarem, což umožňuje propíchnutí těla a zavedení kanyly do určeného prostoru. Existuje řada různých druhů kanyl, lišících se především tvarem hrotu; pro různé účely se hodí odlišné kanyly. Nitrožilní kanyly se používají především při hospitalizaci v nemocnici. V kardiochirurgii se kanyly používají pro vytvoření kardiopulmonárního bypassu. Nosní kanyla je plastová hadička vedoucí pod nosem a používaná k podávání kyslíku.\n\nNitrožilní kanyla se zavádí do žíly pro podávání léčiv a roztoků a pro odběr vzorků krve. Nitrotepenná kanyla se zavádí do tepny, většinou do tepny vřetenní (\"arteria radialis\"), a používá se během velkých operací a při urgentních stavech k přímému měření krevního tlaku a k opakovaným odběrům tepenné krve.Následkem zavedení kanyly může dojít ke komplikacím, které lze rozdělit do čtyř skupin:\n\n\nNosní (nasální) nebo ústně-nosní (orálně-nasální) kanyla se skládá s ohebné trubičky s několika krátkými, otevřenými větvemi pro pohodlné vsouvání do nozder a/nebo úst. Tyto kanyly lze použít pro zavádění plynu (například čistého kyslíku) nebo směsi plynů (např. běhemn anestezie nebo pro měření toku vzduchu) do nosu a/nebo úst.\nPři tracheostomii se používá odpovídající typ kanyly. O odstranění tracheostomie se hovoří jako o dekanylaci.\n\n\n"}
{"id": "646216", "url": "https://cs.wikipedia.org/wiki?curid=646216", "title": "Sheik Yerbouti", "text": "Sheik Yerbouti\n\nSheik Yerbouti je dvojitý vinyl Franka Zappy, složený z materiálu zaznamenaného v roce 1977 a 1978. Poprvé byl vydán 3. března 1979 jako první vydané album na Zappa Records. Distribuce alba byla provedena společností C.B.S.. Reedice na CD byly vydány u EMI v roce 1986 a u Rykodisc v roce 1990 a 1995.\n\nZákladní nahrávky byly pořízeny živě na koncertech pomocí mobilních nahrávacích studií The Basic Street Truck, Tfemanor Truck, The RCA Truck, The Ol' Four Truck. Následně byly nahrávky dotvářeny, upravovány a míchány ve studiu The Village Recorders. Zappa s výchozím zvukovým materiálem také experimentoval, například ve skladbě \"Rubber Shirt\" je metodou xenochrony zkombinována nahrávka bicích Terryho Bozzia z jedné skladby s nahrávkou basové kytary Patricka O'Hearna ze skladby jiné, přičemž je změněna rychlost basové linky. Na výsledné zvukové podobě alba měl velký podíl tehdy mladičký zvukový mistr Joe Chicarelli, který se tímto albem prosadil.\n\nSkladatelem všech skladeb je Frank Zappa s výjimkou skladby \"Rubber Shirt\", jejímiž autory jsou Frank Zappa, Terry Bozzio a Patrick O'Hearn.\n\n\n\n\n\n\n"}
{"id": "646217", "url": "https://cs.wikipedia.org/wiki?curid=646217", "title": "Dragutin", "text": "Dragutin\n\nJméno Dragutin může mít více významů:\n\n\n"}
{"id": "646218", "url": "https://cs.wikipedia.org/wiki?curid=646218", "title": "Ja'ir Caban", "text": "Ja'ir Caban\n\nJa'ir Caban (: יאיר צבן, narozen 23. srpna 1930) je izraelský politik, akademik a sociální aktivista.\n\nNarodil se v Jeruzalémě ještě za dob britské mandátní Palestiny a během izraelské války za nezávislost bojoval v řadách elitních úderných jednotek Palmach. Byl jedním ze zakladatelů kibucu Cor'a u Jeruzaléma.\n\nV 50. letech se přestěhoval do Tel Avivu a začal studovat v učitelském semináři ha-Kibucim a následně pracovat jako učitel v chudších telavivských čtvrtích. Téměř 20 let studoval obecnou a židovskou filosofii na Telavivské univerzitě.\n\nPo více než 45 let byl politicky činným. V letech 1965 až 1973 byl členem politického vedení původní komunistické strany Maki a v letech 1972 až 1973 pak byl jejím předsedou. V roce 1977 byl jedním ze zakladatelů Levicového tábora Izraele (\"Machane smol le-Jisra'el\"), který kandidoval jak ve volbách do Knesetu, tak ve volbách do odborového svazu Histadrut. V roce 1981 byl zvolen poslancem Knesetu, kde šestnáct let zastupoval strany Ma'arach, Mapam a Merec. V roce 1992 jej premiér Jicchak Rabin jmenoval ministrem absorpce imigrantů a paralelně byl až do roku 1996 členem bezpečnostního kabinetu. Jako ministr absorpce imigrantů usiloval o navázání plné spolupráce s Židovskou agenturou. V letech 1996 až 2002 působil jako předseda akademické rady Lavonova institutu pro výzkum dělnického hnutí a přednášel na Telavivské univerzitě.\n\nOd roku 1996 působil jako předseda správní rady jeruzalémské akademické instituce \"Meitar - The College of Judaism as Culture\". V roce 2000 inicioval vydání encyklopedie \"The Encyclopedia of Jewish Culture in the Era of Modernization and Secularization\", jejímž hlavním editorem byl profesor Jirmijahu Jovel a sám Caban zastával funkci generálního ředitele projektu. Encyklopedie byla nakonec vydána v hebrejštině roku 2007.\n\nBěhem své kariéry se mimořádně zasazoval v boji proti náboženskému útlaku, za pluralistický přístup a za umožnění rovnocenného postavení reformním a konzervativním hnutím. V důsledku své práce byl pozván na Kongres reformního hnutí (Atlanta, 1995) a na Konferenci amerických rabínů konzervativního hnutí (1996). V roce 1997 získal čestný doktorát na Hebrew Union College.\n\nJe ženatý a s manželkou Šulamit má dvě děti (Semadar a Dror).\n\n"}
{"id": "646222", "url": "https://cs.wikipedia.org/wiki?curid=646222", "title": "Martin de Viviès", "text": "Martin de Viviès\n\nMartin de Viviès je vědecká základna na ostrově Amsterdam ve francouzském zámořském teritoriu Francouzská jižní a antarktická území (TAAF).\n\nOstrov Amsterdam nacházející se v jižní části Indického oceánu je nejzápadnějším místem TAAF. Leží poblíž lodní trasy z jihu Afriky do Austrálie, od které jako nejbližší pevniny je vzdálen asi 3200 km. Do Antarktidy je to z ostrova ještě o 100 km dále a do Afriky dokonce o 1000 km. Základna se nachází poblíž severního mysu ostrova. Její polohu udávají souřadnice 37° 47' jižní zeměpisné šířky a 77° 34' východní zeměpisné délky. Ostrov je vzdálen od antarktické konvergence, asi 500 km, proto zde ještě mnoho nezasahuje vliv studeného počasí z Antarktidy. Na ostrově je mírné oceánské podnebí, na základně je průběrná roční teplota +12 C. Hojnost dešťových srážek se také podílí na téměř stabilní vlhkosti vzduchu okolo 80 %. Samotný ostrov je sopečného původu, leží na rozhraní dvou tektonických desek, Africké a Australské.\n\nV minulosti byl zájem o tato území minimální, ostrov Amsterdam, shodně jako menší ostrov Svatý Pavel nacházející se asi 80 km jižněji, nebyl nikdy trvale obydlen. V 18. a 19. století ho většinou navštěvovali jen velrybáři a lovci tuleňů, případně na něm hledali záchranu trosečníci. Na ostrov si Francie činila nárok již od roku 1792 a v roce 1924 se ostrov stal depandanci tehdy francouzského Madagaskaru. Teprve koncem 2. světové války vznikl ze strany spojenců požadavek na zřízení meteorologické stanice v této oblasti, který zesílil po konferenci Mezinárodní meteorologické organizace (IMO) v roce 1947. Francie na potvrzení své suverenity nad touto oblastí přislíbila vytvořit zde stálé základny. V roce 1948 byly vyslány průzkumné komise na ostrov Amsterdam, Crozetovy a Kerguelenovy ostrovy, které měly prověřit možnost zřízení trvalé vědecké stanice.\n\n24. prosince 1949 vyplul z Réunionu rybářský člun plující do oblasti Amsterdamu a Svatého Pavla lovit langusty a zároveň měl na palubě materiál a skupinu dobrovolníků pro výstavbu a provoz prvé meteorologické stanice na Amsterdamu. Loď připlula k ostrovu 31. prosince a ještě téhož dne bylo započato s vykládkou materiálu, která pro nepřízeň počasí trvala až do 26. ledna. Meteorologové byli ubytováni ve stanech a postupně zřizovali základy pro pevné stavby. Prvé hodnoty získané z meteorologické stanice odeslali radiostanicí 13. března 1950. Těchto 10 pionýrů bylo vystřídáno až na začátku února roku 1951 novou misí pod vedením J. Gilberta.\n\nVelitel prvé posádky Martin de Viviès pojmenoval základnu \"Camp Heurtin\" podle prvního osadníka, který se na ostrově usadil roku 1871 a pokusil se neúspěšně chovat zde dobytek. V roce 1961 se základna přejmenovala na \"Roche Godon\" a v roce 1972, po smrti prvého velitele, bylo na jeho počest jméno základny změněno na \"Martin de Viviès\".\n\nPostupně se základna přestavovala, rozšiřovala a modernizovala s narůstajícími požadavky na její činnost, které v současností mnohokráte převyšují původní nároky na výzkumnou práci. V současností mají budovy asi 3000 m obestavěné plochy. Jsou zde např. ve vzdálenosti asi 100 m od ostatních objektu postaveny dvě nemagnetické a tepelně izolované buňky pro měření magnetického pole Země, pro pozorování a sběr dat, byla postavena 20 m vysoká hvězdárna včetně zařízení pro vypouštění atmosférických balonů. Osazenstvo má k dispozici např. skromnou kapli, slušné sociální zázemí (byť jen s dešťovou vodou, jiná sladká voda zde není) i sportovní zařízení. Veškerou energii získávají z dieselagregátů.\n\nK účastí na práci vědecké stanice v ročních turnusech jsou vybíráni dobrovolníci, převážně mladí vědci od 18 do 29 let formou konkurzů. K ním nutno připočíst i několik \"všeumělů\", kteří musí zvládnou technický provoz stanice i v případě nečekaných události. Základna je zásobována 4x ročně víceúčelovou vědeckou lodí Marion Dufresne, která zajišťuje i střídání posádek.\n\nVědecká činnost stanice zasahuje do několika oborů:\n\nAutomatické zařízení pro měření mořské hladiny je umístěno také v klidné laguně blízkého ostrůvku Svatý Pavel.\n\n"}
{"id": "646226", "url": "https://cs.wikipedia.org/wiki?curid=646226", "title": "Český rozhlas Jazz", "text": "Český rozhlas Jazz\n\nČeský rozhlas Jazz je digitální stanice Českého rozhlasu vysílající jazz 24 hodin denně. Jeho projekt byl schválen Radou Českého rozhlasu v srpnu 2010. Stanici je možné poslouchat přes internet, v digitálních televizních sítích DVB-T, DVB-C a DVB-S i v sítích digitálního rádia DAB+.\n\nDramaturgem vysílání je Petr Vidomus, který je zároveň redaktorem Českého rozhlasu Vltava. \n\nDramaturgicky se Jazz profiluje jako rádio zaměřené především na současný jazz s důrazem na jazz pocházející z evropských zemí. Podle internetových stránek rádia je vysílací čas naplněn zhruba 20 % českého jazzu, 40 % jazzu z ostatních evropských zemí a 30-40 % jazzu z USA a dalších mimoevropských zemí. Cílovou skupinou je náročný jazzový posluchač ve věku 25 – 60 let. \n\nProgram na rozdíl od běžných stanic netvoří klasické pořady, ale spíše několikahodinové programové bloky s obecným žánrovým vymezením (jako Modern Mainstream, Mostly Bop) či žánrově užším výběrem hudby (jako Hodina jazzrocku a funku, Future Shock, Odpolední swing). ČRo Jazz rovněž reprízuje jazzové pořady stávajících stanic, zejména Vltavy, premiérově vysílá koncertní záznamy Evropské vysílací unie v sérii Jazz Club každou sobotu. \n\nStanice začala vysílat v roce 2011 jako internetový stream s názvem Euro Jazz a 1. března 2013 ho Český rozhlas povýšil na digitální stanici ČRo Jazz, a zařadil ji do nabídky digitálních televizí a digitálního rádia. Od 3. června 2013 má samostatnou pozici v DVB-T. Do té doby se dělil s ČRo Plus.\n\n"}
{"id": "646227", "url": "https://cs.wikipedia.org/wiki?curid=646227", "title": "Codex Carolinus", "text": "Codex Carolinus\n\nCodex Carolinus je dvojjazyčný gótsko-latinský unciální rukopis s textem Nového zákona, který vznikl v šestém nebo sedmém století. Latinská část je opisem „starolatinského“ překladu Vetus Latina, gótský text je jedním z mála opisů Wulfilovy gótské bible. Rukopis je dnes uložen v knihovně vévody Augusta v dolnosaském Wolfenbüttelu.\n\nDo dnešní doby se z díla dochovaly jen malá část, útržky 11-15 kapitoly listu Římanům na čtyřech pergamenech velikost 26,5×21,5cm. Text je napsán ve dvou paralelních sloupcích, v každém je 27 řádek. Levý sloupec je v gótštině, pravý latinsky. Všechny obsažené verše jsou: 11:33-12:5; 12:17-13:5; 14:9-20; 15:3-13.\n\nDochovaná část je navíc palimpsest. Svrchní text je latinsky psané dílo Etymologiae Isidora ze Sevilly a šest jeho dopisů. Jedná se o součást většího díla, \"Codex Guelferbytanus 64 Weissenburgensis\", které formou palimpsestu obsahuje ještě další významné rukopisy Codex Guelferbytanus A a Codex Guelferbytanus B.\n\nPaleografií byl určen vznik rukopisu v 6. nebo v 7. století, podle Tischendorfa byl napsán ve století šestém. Pravděpodobně byl původně napsán v Itálii, ale o jeho rané historii není nic známo. Pergamen byl přepsán novým textem v 12. nebo 13. století a než se dostal do Dolního Saska, byl uchováván v Bobbiu, Weissenburgu, Mohuči a v Praze. V roce 1689 jej zakoupil vévoda brunšvický.\n\n"}
{"id": "646230", "url": "https://cs.wikipedia.org/wiki?curid=646230", "title": "Opatovická borovice", "text": "Opatovická borovice\n\nSedmikmenná Opatovická borovice je dominantou zámeckého parku ve Velkých Opatovicích. Je považovaná za jeden z unikátů kraje, ale jako památný strom vyhlášena nebyla, chráněný je totiž celý zámecký park.\n\nByla vyhlášena Stromem roku České republiky 2014.\n\nV anketě Evropský strom roku 2015 získala 5.místo.\n\nJe zřejmě nejstarší borovicí černou v České republice.\n\nPodle pověsti se jedná o sedmihlavou saň, se kterou bojoval sv. Jiří, kterému je zasvěcený místní kostel. Proto se strom naklání na jednu stranu a má velkou ránu z boku. Podle pamětníků se borovici říkalo Julinka, protože pod ní na bílé lavičce sedávala hraběnka Julie Herbersteinová, poslední majitelka opatovického panství, pravnučka druhé manželky Napoleona Bonaparta. O borovici byla v roce 2014 napsána báje od Jarmily Klimešové.\n\n\nBorovice je pozoruhodná svým vzrůstem. Kmen se nízko nad zemí větví na pět samostatných kmenů, z nichž se středový, nejsilnější, větví ve výšce 8 metrů na další tři. Raritní rozvětvení (vícekmen od báze) je zřejmě následkem zlomení a ztráty růstového vrcholu u mladého stromu. Jde o statného jedince, který má vysokou okrasnou hodnotu, a proto si zasluhuje individuální ochranu. Jako mimořádný exemplář byla vybrána Botanickým ústavem Akademie věd za mateční strom pro sběr šišek a další množení borovice černé rakouské. Tento senescentní strom je na stanovišti vhodný a dlouhodobě udržitelný. Koruna je opatřena preventivní dynamickou vazbou.\n\n\n\n"}
{"id": "646244", "url": "https://cs.wikipedia.org/wiki?curid=646244", "title": "Beşiktaş JK (basketbal)", "text": "Beşiktaş JK (basketbal)\n\nBeşiktaş İstanbul je profesionální basketbalový klub hrající tureckou nejvyšší soutěž. Svoje domácí zápasy hraje Beşiktaş v hale Akatlar Spor Salonu.\n\nKlub byl založen roku 1933, poté byl jeho chod v roce 1936 zastaven a o čtyři roky později, v roce 1940, byl jeho provoz opětovně obnoven. Od svého znovuobnovení nechyběl v turecké nejvyšší basketbalové souěži kromě ročníku 1988/89 ani jednu sezonu. Svého největšího úspěchu dosáhl tým v roce 1975, kdy triumfoval v turecké lize.\n\nAnadolu Efes ve finále porazit a Turecko basketbalová liga mistr v roce 2012. Ten stejný rok, vyhrál pohár v Turecku. Eurochallenge Cup vyhrál v roce 2012. Elan Chalon'u ve finále porazit.\n\n\n\n\n\n"}
{"id": "646256", "url": "https://cs.wikipedia.org/wiki?curid=646256", "title": "Okres Głubczyce", "text": "Okres Głubczyce\n\nOkres Głubczyce (\"okres Hlubčice\", polsky \"Powiat głubczycki\") je okres v polském Opolském vojvodství. Rozlohu má 673,1 km² a v roce 2008 zde žilo 49 580 obyvatel. Sídlem správy okresu je město Głubczyce.\n\nPowiat głubczycki je složen z těchto gmin:\nMěstsko-vesnické gminy:\n\nVesnická gmina:\n\nV Powiatu głubczyckém jsou 3 města:\n\nPowiat głubczycki je situován v hlubčickém výběžku (polsky \"worek głubczycki\") Polska. Powiat głubczycki leží v Opavské pahorkatině (polsky \"Płaskowyż Głubczycki\") náležející ke Slezské nížině. Mezi vesnicemi Branice a Boboluszki je Plechowa Góra (328 m n. m.; německy \"Plechowa Berg\" nebo \"Blechberg\"), nejvyšší hora Opavské pahorkatiny. Západní část powiatu Głubczyckého se nachází ve Zlatohorské vrchovině (polsky \"Góry Opawskie\"), která náleží k Jesenické oblasti (polsky \"Sudety Wschodnie\").\n\nÚzemí Powiatu głubczyckého náleží k povodí Odry. Na území gminy Głubczyce pramení řeky Pština/Cina, Troja (pravý přítok Pštiny/Ciny) a Stradunia. Část Powiatu głubczyckého hraničící Českem je odvodňována řekami Opavice (např. Potok Mokry/Mohla), Opava (např. Potok Ciermięcicki/Trmantický potok nebo Ostra/Pilšťský potok) a Osoblaha (např. potok Grozowy/Hrozová). Na řece Troja je před vsí Włodzienin od roku 2006 retenční nádrž Włodzienin.\n\nPowiat głubczycký se nachází nedaleko Moravské brány, čili v terénní depresi mezi Západními Karpatami a Pogórzem Śląským a mezi Východními Sudetami. Díky tomuto umístění zde vanou velmi silné větry, a proto zde firmy chtějí stavět větrné elektrárny.\n\nData z 31. prosince 2008 (GUS):\nV roce 2002 se 95,2 % obyvatel přihlásilo k národnosti polské; 1,6 % obyvatel k národnosti německé.\n\nNa území powiatu Głubczyckého se nachází děkanáty Branice, Głubczyce a Kietrz, jež patří do Diecéze opolské, jež patří do Katovické církevní provincie. Na území powiatu Głubczyckého též zasahují děkanáty Głogówek (farnost Klisino), Pietrowice Wielkie (farnost Maków s vesnicemi Tłustomosty a Tłustomosty-Langowo) patřící do Diecéze opolské.\n\nOd roku 1137 (Kladský mír) tvoří řeka Pština / Cina (polsky Psina / Cyna) zemskou hranici mezi Moravou (resp. českými zeměmi; pravý břeh) a Slezskem (resp. polskými zeměmi; levý břeh) a dodnes je pro autochtonní slovanské obyvatelstvo jazykovou hranicí česko-slezskou (jižně od Ciny se mluví lašskými dialekty češtiny, severně od ní se užívá slezština; Slezané říkají: \"Po Cinu letí \"vrůna\" a za ní už \"vrana\"\").\n\nRoku 1742 na základě Vratislavského míru získalo Prusko rozsáhlé území Krnovského knížectví po levém břehu řek Opavy a Opavice, došlo k odloučení celého Hlubčicka od Krnovska. Státní hranice se posunula až k městu Krnovu, které se tak stalo pohraničním městem. Jižní část Krnovského knížectví se stala součástí vévodství Rakouské Slezsko, severní část součástí pruské provincie Slezsko (něm. \"Provinz Schlesien\"). Nově vytvořený okres Hlubčice (něm. \"Kreis Leobschütz\", česky někdy zvaný \"kraj hlubčický\"/\"hlubčický kraj\") se stal jedním z 35 okresů Pruského Slezska. Hraniční řeka Opavice rozdělila napůl vesnice Komeise (pol. Chomiąża, čes. Chomýž), Schönwiese (pol. Krasne Pole, čes. Krásné Loučky), Geppersdorf (pol. Lenarcice, čes. Linhartovy) a Tropplowitz (pol. Opawica, čes. Opavice).\n\nPo reorganizaci okresního členění v pruském státě po Vídeňském kongresu došlo 1. května 1816 k přesunutí okresu Hlubčice v rámci pruské provincie Slezsko (něm. \"Provinz Schlesien\") z vládního obvodu Vratislav (něm. \"Regierungsbezirk Breslau\") do vládního obvodu Opolí (něm. \"Regierungsbezirk Oppeln\") .\n\nK 8. listopadu 1919 byla provincie Slezsko rozpuštěna. Z vládního obvodu Opolí byla vytvořena provincie Horní Slezsko (něm. \"Provinz Oberschlesien\"). Okres Hlubčice je součástí provincie Horní Slezsko.\n\nV roce 1921 proběhl plebiscit na Horním Slezsku ve věci teritoriální příslušnosti Horního Slezska k Německu (59,41 %) nebo k Polsku (40,59 %). Hlubčicko zůstalo součástí Německa. Československo si dělalo nárok na Hlubčicko (v tom i na moravskou enklávu ve Slezsku Ketřsko, tzv. Prajskou Moravu) a Ratibořsko, oblasti osídlené Moravci, jenž si udrželi pocit sounáležitosti s Moravou, sami sebe označovali jako Moravce a jazyk, kterým hovořili, nazývali moravštinou. Na Hlubčicku bylo ponecháno Německu 17 českých (resp. moravských) nebo většinou českých obcí, v nejméně 10 dalších žily české menšiny. Dle Franze Chocholatého-Grögera zůstalo 12 obcí na Hlubčicku obývaných Moravci (Utěchovice, Bobolusky, Držkovice, Děhylov, Vodka, Hradčany, Chrastelov, Násili, Nekazanice, Stibořice, Turkov, Branice) součásti Německa.\n\nV roce 1936 proběhla germanizace některých německých slovansky znějících geografických názvů např.:\n\n\n1. dubna 1938 byly, pruské provincie Horní Slezsko a provincie Dolní Slezsko (něm. \"Provinz Niedeschlesien\") spojeny do provincie Slezsko. Okres Hlubčice je součástí provincie Slezsko v rámci Německé říše.\n\nPo Mnichovské dohodě bylo od Česka-Slovenska odděleno pohraniční území a Sudety byly připojeny k Německé říši. 30. října 1938 byly venkovský okres Krnov (něm. \"Landkreis Jägerndorf\") a venkovský okres Opava (něm. \"Landkreis Troppau\") připojeny k vládnímu obvodu Opava (něm. \"Regierungsbezirk Troppau\") v provincii (župě) Sudety (něm. \"Gau Sudetenland\"). Hlučínsko (něm. \"Hultschiner Ländchen\") bylo připojeno k tzv. Staré (Německé) říši, k župě Slezsko, k vládnímu obvodu Opolí, k venkovskému okresu Ratiboř (něm. \"Landkreis Ratibor\"). Od podzimu 1938 do května 1945 tak nebyla část hranice okresu Hlubčice státní hranicí.\n\nK 1. lednu 1939 dostal okres Hlubčice (\"Kreis Leobschütz\") název venkovský okres Hlubčice \"Landkreis Leobschütz\".\n\nK 18. lednu 1941 byla provincie Slezsko rozpuštěna. Z vládního obvodu Opolí a z vládního obvodu Katovice (něm. \"Regierungsbezirk Kattowitz\") byla vytvořena provincie Horní Slezsko. Okres Hlubčice je součástí vládního obvodu Opolí v provincii Horní Slezsko v rámci Německé říše.\n\nNa jaře 1945 bylo území okresu Hlubčice obsazeno Rudou armádou a pak přešlo pod polskou správu. Hlubčicko se stalo součástí Polska (tzv. \"Ziemie Odzyskane\"). 14. března 1945 se okres Hlubčice stal součástí I. správního obvodu - Opolské Slezsko (pol. \"I okręg administracyjny – Śląsk Opolski\").\n\nObnovené Československo si znovu dělalo nárok na Hlubčicko a Ratibořsko po druhé světové válce, avšak Poláci na znovuzískaných západních územích rozmístili proti Čechoslovákům vojska a Stalin Československu také zarazil jakékoliv územní požadavky přesahující hranice z r. 1937.\n\n28. června 1946 byl I. správní obvod - Opolské Slezsko připojen ke Slezskému vojvodství (pol. \"województwo śląskie\", zvané též \"województwo śląsko-dąbrowskie\"). V letech 1946-1950 byl okres Hlubčice součástí Slezského vojvodství.\n\nV roce 1950 bylo ze Slezského vojvodství vyděleno Opolské vojvodství (pol. \"województwo opolskie\"). V letech 1950-1975, 1975-1998 a od roku 1998 dodnes byl okres Hlubčice součástí Opolského vojvodství (které bylo v uvedených obdobích vymezeno různě).\n\nÚpravy (narovnání a zkrácení) československo-polské státní hranice.,\n\n21. srpna 1968 obsadila Krnovsko vojska Polské lidové republiky (PLR). Polské vojáky vystřídala Střední skupina vojsk Sovětské armády.\n\n1. května 2004 vstoupily Polsko a Česko do Evropské unie.\n\n21. prosince 2007 se Polsko a Česko staly součástí Schengenského prostoru.\n\nPowiat Głubczycký tvoří spolu se Správním obvodem obce s rozšířenou působností Krnov a s powiatem Prudnickým turistickou destinaci Slezsko bez hranic (polsky \"Śląsk bez granic\").\n\nNa území powiatu Głubczyckého funguje MAS Plošina dobré země (polsky \"LGD Płaskowyż Dobrej Ziemi\").\n\nPowiat Głubczycký je členem Sdružení obcí povodí Horní Odry (polsky \"Stowarzyszenie Gmin Dorzecza Górnej Odry\") - polské částí Euroregionu Silesia.,\n\n\n\n"}
{"id": "646259", "url": "https://cs.wikipedia.org/wiki?curid=646259", "title": "David Luiz", "text": "David Luiz\n\nDavid Luiz Moreira Marinho (*22. dubna 1987, Diadema, Brazílie) je brazilský fotbalista, který v současnosti hraje v anglickém klubu Arsenal FC. Hraje primárně na postu středního obránce, ale je schopen nastoupit i na levé straně obrany nebo jako defenzivní záložník.\n\nS fotbalem začínal v mládežnickém výběru klubu São Paulo FC jako defenzivní záložník a ve věku 14 let se přesunul do klubu Esporte Clube Vitória (dále jen Vitória) poté, co se mu na tomto postu příliš nedařilo. Následně se přesunul na místo středního obránce, kde se dobře adaptoval.\n\nSvůj debut za A tým Vitórie si připsal v roce 2006 a exceloval v utkání brazilského poháru proti Santa Cruz FC (zápas skončil 2:2). Ve své nejhorší sezóně v historii, kdy se Vitória nacházela ve třetí divizi (2006 Campeonato Brasileiro Série C) se jí podařilo nakonec s Luizovou pomocí postoupit do druhé divize (Campeonato Brasileiro Série B).\n\nKdyž se v Brazílii objeví výrazný fotbalový talent, ihned kolem něj krouží agenti z Evropy. Ozvala se Benfica Lisabon a 30. ledna 2007 se mladý Brazilec stěhoval do Portugalska. Debutoval v zápase Poháru UEFA proti Paris Saint-Germain na stadioně Park princů, když nastoupil ve středu obrany se svým krajanem Andersonem jako náhrada za zraněného Luisãa. Benfica prohrála 2:1, ale postoupila do dalšího kola celkovým skóre 4:3.\n\n12. března 2007 sehrál David Luiz svůj první ligový zápas za Benficu proti klubu União Desportiva de Leiria (zápas skončil vítězstvím Benficy 2:0). Luiz byl zprvu v Benfice na půlročním hostování, ale po slibných výkonech si ho na konci sezóny klub podepsal na dalších pět let. 5. srpna skóroval první gól za klub proti Sportingu na přátelském turnaji Torneio do Guadiana. Poté měl několik problémů se zraněním a po návratu nastupoval většinou na levém beku.\n\n11. ledna 2009 vstřelil svůj první oficiální gól v soutěžním utkání proti SC Braga (Benfica tímto gólem vyhrála doma 1:0).\n\nV Lisabonu tušili, že jim v klubu roste velká hvězda, a vše vyvrcholilo sezónou 2009/10, kdy Benfica získala ligový titul i domácí pohár. David Luiz odehrál všech 49 ligových zápasů (dal 3 góly a odehrál 4 206 minut). Během zápasu portugalského poháru v utkání proti Sportingu Luiz otevřel v 8. minutě skóre (Benfica vyhrála venku 4:1).\n\nTamní fanoušci si ho zamilovali, ale bylo zřejmé, že talentovaný fotbalista bude jednou muset odejít do lepšího klubu. V lednu 2011 o jeho služby projevila eminentní zájem Chelsea FC a po zdánlivém zkolabování vyjednávání se celý přestup dal do pohybu pár hodin před uzavřením přestupového okna. Transfer se zrealizoval včas a David Luiz mohl přestoupit výměnou za 21 milionů liber a Nemanju Matiće.\n\nSvůj debut v Premier League si odbyl 6. února 2011, když na hřišti nahradil José Bosingwu během domácí porážky 0:1 s Liverpoolem. O 8 dní později zahájil zápas v základní sestavě v zápase proti Fulhamu na stadionu Craven Cottage (utkání skončilo 0:0). Za své výkony si vysloužil ocenění „Muž zápasu“ („Barclays Man of the Match“), přestože zavinil penaltu v 93. minutě, kterou zlikvidoval Petr Čech.\n1. března vstřelil David Luiz svůj první gól v dresu Chelsea, když v domácím utkání proti Manchesteru United vyrovnával na 1:1 (zápas Chelsea vyhrála 2:1 gólem Franka Lamparda z pokutového kopu v 80. minutě). 20. března skóroval Luiz podruhé proti Manchesteru City (domácí výhra Chelsea 2:0) a opět obdržel ocenění „Muž zápasu“ stejně jako „Hráč měsíce března 2011“.\n\nDavid Luiz chyběl první tři zápasy sezóny 2011/12 pro zranění kolena. Vrátil se do týmu 13. září v zápase základní skupiny Ligy mistrů proti Bayeru Leverkusen a hned vstřelil první gól svého mužstva v 67. minutě (domácí zápas Chelsea vyhrála 2:0). Ve svém druhém zápase po zranění v anglickém ligovém poháru proti Fulhamu (skončil 0:0 po 120 minutách) proměnil svůj pokus v penaltovém rozstřelu a Chelsea zaznamenala vítězství (pokutové kopy skončily 4:3 v její prospěch).\n\n5. února 2012 v domácím ligovém zápase proti Manchesteru United zvyšoval v 50. minutě David Luiz už na 3:0, zápas přesto skončil remízou 3:3. 25. února střílí Luiz úvodní gól proti Boltonu Wanderers (konečný výsledek 3:0 pro Chelsea na Stamford Bridge).\n\n14. března 2012 Chelsea čelila doma italskému týmu SSC Neapol v osmifinále Ligy mistrů a musela dohánět dvougólové manko ze stadionu San Paolo (Neapol vyhrála doma 3:1), David Luiz se podílel na úchvatném představení (Chelsea vyhrála 4:1 po prodloužení a postoupila do čtvrtfinále) a získal ocenění UEFA „Muž zápasu“.\n\nV semifinále FA Cupu proti Tottenhamu Hotspur opouštěl brazilský hráč hřiště kvůli svalovému zranění a chyběl v obou zápasech semifinále LM proti FC Barcelona a finále domácího poháru, nicméně ve finále Ligy mistrů proti Bayernu Mnichov již hrál a podílel se na historickém vítězství Chelsea (v 86. minutě dostal žlutou kartu, pak proměnil svůj pokus v penaltovém rozstřelu, Chelsea jej vyhrála 4:3).\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). Luiz odehrál celý zápas, ale porážce 1:4 se svými spoluhráči zabránit nedokázal.\n\nDne 27. října 2012 si David Luiz dal vlastní gol v domácím ligovém utkání (9. kolo) proti Manchesteru United (prohra Chelsea 2:3), když Robin van Persie orazítkoval tvrdou střelou tyč a míč se následně odrazil od Luizových zad přímo do odkryté brány. Rozhodčí přísně udělili dvě červené karty, obránci Branislavu Ivanovićovi a útočníkovi Fernandu Torresovi. Navíc uznali rozdílový gól z ofsajdu, který vstřelil Javier Hernández Balcázar. Chelsea tak poprvé prohrála v sezoně 2012/13 v lize. \n\nDuel Chelsea-Manchester United se vzápětí opakoval 31. října, tyto týmy se potkaly v zápase anglického ligového poháru (Capital One Cup), kde Chelsea v atraktivním utkání Manchesteru prohru oplatila, i když dlouhou dobu pouze dotahovala soupeře. Kvůli chybě Petra Čecha se před bránou ocitl veterán Manchesteru Ryan Giggs, jenž střelou k tyči otevřel skóre. Poté byl faulován ve vápně útočník Moses, kterého skopl talentovaný obránce Büttner. K penaltě si stoupl právě David Luiz a střelou k tyči vyrovnal na 1:1. Byla to jeho druhá trefa v roce a sedmá v dresu Chelsea. Následně ale Luiz špatně vyvezl míč a Hernandez trestal na 1:2. Zápas dospěl do prodloužení, v němž Luiz nastřelil z přímého kopu břevno. Utkání skončilo výhrou Chelsea 5:4, která se po vyřazení Manchesteru United ve čtvrtfinále utkala s Leedsem United. \n\nVe třetí minutě nastaveného času prvního zápasu semifinále Evropské ligy 26. dubna 2013 proti domácímu celku FC Basilej vstřelil gól z přímého kopu, čímž rozhodl o výhře Chelsea 2:1 a dobré pozici pro domácí odvetu. V odvetném utkání 2. května znovu nastoupil v základní sestavě a zaskvěl se nádhernou trefou ze 30 metrů přímo do horního rohu branky. Chelsea vyhrála 3:1 a postoupila do finále Evropské ligy proti Benfice Lisabon. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon.\n\nV této sezoně bojoval s Chelsea do posledního kola o titul v Premier League, což se nakonec nezdařilo. V Lize mistrů vypadl s týmem v semifinále proti Atléticu Madrid.\n\nV květnu 2014 oznámil francouzský klub Paris Saint-Germain, že se dohodl s Chelsea na hráčově příchodu během nadcházejícího letního přestupového okna. A zároveň se stal nejdražším obráncem v historii. S PSG nastoupil v osmifinále Ligy mistrů UEFA 2014/15 proti svému bývalému klubu Chelsea. První zápas na Parc des Princes skončil remízou 1:1. Ve druhém zápase na Stamford Bridge PSG prohrávalo 0:1 a Davidovi se v 86. minutě povedlo skóre vyrovnat a zápas poslat do prodloužení. To skončilo 2:2 a díky pravidlu venkovního gólu postoupilo PSG. Přestože před zápasem David Luiz říkal, že by případný gól proti Chelsea neslavil, tak nakonec gól slavil. V této sezóně David s klubem vyhrál francouzskou ligu, Coupe de la Ligue, francouzský fotbalový pohár a francouzský fotbalový superpohár.\n\nV další sezóně se PSG opět setkalo v osmifinále Ligy mistrů UEFA s Chelsea. Oba zápasy PSG vyhrálo 2:1 a zajistilo si tak postup do další fáze. V dalším kole PSG narazilo na jiný anglický tým, tentokrát se jednalo o Manchester City. Po dvou zápasech bylo skóre 3:2 ve prospěch Manchesteru City a PSG z Ligy mistrů vypadlo. Druhého zápasu na půdě Manchesteru se David kvůli trestu za žluté karty nezúčastnil.\nPřesto byla sezóna pro Davida i pro klub úspěšná. PSG vyhrálo ligu po rekordních třiceti zápasech a obhájilo vítězství v Coupe de la Ligue, francouzském fotbalovém poháru a superpoháru.\n\n31. srpna 2016, na deadline day letních transferů, se Chelsea a Paris Saint-Germain dohodly na přestupu Davida zpět do londýnského klubu. Cena přestupu se podle médií pohybovala okolo 30 milionů liber. Svůj debut ve svém druhém působení si odbyl 16. září proti Liverpoolu. I přesto, že byl jedním z nejlepších hráčů Chelsea na hřišti nedokázal zabránit prohře 1:2.\n\nDavid Luiz hrál s Brazílií na MS hráčů do 20 let v r. 2007, tým byl vyřazen Španělskem v osmifinále výsledkem 4:2.\n\nPoté, co národní tým Brazílie převzal po Dungovi nový trenér Mano Menezes, povolal Davida Luize pro MS Jižní Ameriky v r. 2011, nicméně ten kvůli zranění neodehrál ani jeden zápas. V říjnovém přátelském utkání s Mexikem (2011) si Luiz vstřelil vlastní gól, Brazílie vývoj zápasu otočila a vyhrála 2:1.\n\nZúčastnil se Konfederačního poháru FIFA 2013 v Brazílii, kde brazilský tým získal zlaté medaile po vítězství 3:0 ve finále nad Španělskem.\n\nTrenér Luiz Felipe Scolari jej vzal na domácí Mistrovství světa 2014 v Brazílii. Luiz se nachomýtl k důležitému úvodnímu gólu v osmifinále proti Chile, které Brazílie vyhrála až v penaltovém rozstřelu. Ve čtvrtfinále proti Kolumbii se trefil z cca 30 metrů z přímého kopu, míč zapadl přesně do horního růžku brány. Šlo o vítězný gól, zápas skončil výhrou Brazilců 2:1. V semifinále proti Německu měl být místo vykartovaného Thaga Silvy pilířem obrany, ale selhal a byl u historického brazilského debaklu 1:7. V prvním poločase chaotická brazilská obrana dovolila Němcům pětkrát skórovat. Brazilci obsadili konečné čtvrté místo a zůstali bez medaile.\n\nDavid Luiz se nebude účastnit nadcházejícího Mistrovství světa 2018 v Rusku.\n\n\n"}
{"id": "646261", "url": "https://cs.wikipedia.org/wiki?curid=646261", "title": "Nejproduktivnější hráč (KHL)", "text": "Nejproduktivnější hráč (KHL)\n\nNejproduktivnější hráč KHL je trofej udělovaná nejlepšímu hráči v kanadském bodování sezóny.\n"}
{"id": "646262", "url": "https://cs.wikipedia.org/wiki?curid=646262", "title": "Ministr rozvoje Negevu a Galileje", "text": "Ministr rozvoje Negevu a Galileje\n\nMinistr rozvoje Negevu a Galileje (: , \"sar le-pituach ha-Negev ve-ha-Galil\"), je člen izraelské vlády, který stojí v čele ministerstva pro rozvoj Negevu a Galileje. Od května 2015 je úřadujícím ministrem Arje Deri ze strany Šas.\n\nV minulosti toto portfolio spadalo pod ministra rozvoje. Tento post však v 70. letech nahradil ministr energetiky a infrastruktury (dnešní ministr energetiky a vodních zdrojů).\n\n"}
{"id": "646263", "url": "https://cs.wikipedia.org/wiki?curid=646263", "title": "Pěnicovití", "text": "Pěnicovití\n\nPěnicovití (Sylviidae) je čeleď malých zpěvných ptáků. Hnízdí především v Evropě, Asii a v menším rozsahu také v Africe. Většina druhů mírného pásma je tažná a zimuje v Africe nebo tropické Asii. Mnoho pěnicovitých ptáků patří k dobrým pěvcům, i když ne tak dokonalým jakými jsou např. drozdovití (Turdidae).\n\nVětšina pěnicovitých ptáků je nevýrazně zbarvená (až na některé asijské druhy). Samec a samice jsou často podobní, mohou se však výrazně lišit, zvláště u rodu pěnice \"Sylvia\". Jsou to malí až středně velcí ptáci, dorůstající délky 9 až 16 cm, s malými, špičatými zobáky. Prakticky všechny druhy jsou primárně hmyzožravé, i když někteří pěnicovití se živí také plody, nektarem a malými semeny.\n\nVětšina druhů je monogamních a staví jednoduché miskovité hnízdo v hustém porostu. Snáší dvě až šest vajec. Na péči o mláďata se obvykle podílejí oba rodiče, mláďata dosahují vzletnosti ve věku kolem dvou týdnů.\n\nKoncem 20. století zahrnovala čeleď pěnicovití v tehdejším pojetí téměř 300 malých hmyzožravých druhů ptáků v téměř 50 rodech. Samotná čeleď byla v dřívější době oddělena od čeledi lejskovití (Muscicapidae), která po většinu doby sloužila jako největší \"odpadkový koš\" pro taxony v historii ornitologie. Začátkem 20. století byl téměř každý vědecky popsaný hmyzožravý pěvec Starého světa zařazen v určité chvíli do této čeledi, většina druhů v ni zůstala umístěna i nadále.\n\nTeprve po polovině 20. století se začala čeleď Muscicapidae v širokém pojetí rozpadat. Nicméně čeleď pěnicovití zůstala obrovskou skupinou, s jen málo rozlišitelnými vztahy mezi zahrnutými druhy. Ač nebyla tak pestrá jako čeleď timaliovití (Timaliidae - další \"odpadkový koš\" zahrnující druhy podobnější drozdům), hranice mezi taxony dříve spojovanými do jediné čeledi Muscicapidae zůstávaly nejasné. Převážně jižní cistovníci (Cisticolidae) byli tradičně zahrnuti mezi pěnicovité. Také králíčci (Regulidae) byli často umisťováni do této čeledi. Americká ornitologická unie sem řadí podčeleď leskotů (Polioptilinae).\n\nSibley & Ahlquist spojili na základě studií DNA-DNA hybridizace pěnicovité ptáky s timáliemi a dalšími skupinami do nadčeledi Sylvioidea. Ukázalo se tak, že čeleď lejskovití (Muscicapidae) v původním pojetí spojovala naprosto nepříbuzné druhy. Posléze začala být zpochybňována také monofylie jednotlivých větví pěvců.\n\nV dalších letech analýzy DNA poskytly více informací o vztazích uvnitř nadčeledi Sylvioidea. Rozmanitost předpokládaných \"čeledí\" byla ovšem podceněna a z každé z nich byl obvykle vybrán jen jeden nebo dva druhy. Malé nebo méně známé skupiny (jako např. rod \"Paradoxornis\") byly zcela opomenuty. Potvrzeno tak mohlo být jen to, že cistovníci (Cisticolidae) jsou samozřejmě odlišnou skupinou a že bulbulovití (Pycnonotidae) jsou zřejmě nejbližšími příbuznými skupiny čeledí, zahrnující mimo pěnicovité pěvce timáliovité (Timaliidae), cistovníkovité (Cisticolidae) a kruhoočkovité (Zosteropidae).\n\nV roce 2003 studie vztahů druhů čeledi timáliovitých (Timaliidae) na základě analýzy mtDNA cytochromu b ukázala, že čeledi timáliovitých a pěnicovitých nejsou vzájemně monofyletické. Navíc rod pěnice (\"Sylvia\") se ukázal být nejblíže příbuzným druhům jako je timálie žlutooká (\"Chrysomma sinense\", považována za atypický druh čeledi) nebo cistovníček pobřežní (\"Chamaea fasciata\", považovaný za jediný americký druh timálií). Rovněž sýkořicovití (Paradoxornithidae) s nejasnými vztahy se ukázaly být součástí evidentně výrazně definovaného kladu.\n\nCibois navrhoval, aby byl taxon pěnicovití (Sylviidae) zrušen a rod pěnice (\"Sylvia\") zařazen mezi timáliovité, ale pochybnosti zůstaly. Bylo jasné, že rozsah čeledi vyžaduje další studii zahrnující reprezentativní vzorek druhů. Tyto studie byly uskutečněny Beresfordem a Alströmem, kteří zjistili, že čeleď pěnicovitých v pojetí z konce 20. století zahrnuje nejméně čtyři, možná však až sedm velkých odlišných vývojových linií. Navrhli pak vytvoření několika nových čeledí, které by lépe odrážely evoluční historii skupiny Sylvioidea - jedná se o čeledi budníčkovití (Phylloscopidae), cetiovití (Cetiidae), rákosníkovití (Acrocephalidae) a cistovníkovcovití (Megaluridae).\n\nNaopak do čeledi pěnicovití bylo zařazeno několik rodů z jiných čeledí. Přesto se nyní monofyletická čeleď zmenšila o téměř 80% a v současné době zahrnuje 55 druhů v nejméně deseti rodech. Je jasné, že v budoucnu může být do čeledi zařazeno několik taxonů s nejistým zařazením, které jsou momentálně součástí čeledí timáliovitých, cistovníkovitých či dokonce lejskovitých.\n\n\n\n"}
{"id": "646267", "url": "https://cs.wikipedia.org/wiki?curid=646267", "title": "Prorok (kniha)", "text": "Prorok (kniha)\n\nProrok je kniha skládající se z 26 poetických esejů napsaná libanonským umělcem, filozofem a spisovatelem Chalílem Džibránem. Toto Džibránovo nejslavnější dílo vyšlo poprvé v roce 1923 a bylo přeloženo do více než čtyřiceti jazyků.\n\nProrok, Almustafa, který žil 12 let ve městě Orfales se chystá nalodit na loď, která ho má odvézt domů. Obyvatelé města ho zastaví, aby promluvil. On nakonec začne mluvit o mnoha věcech, o něž si lidé sami žádají. Kniha je rozdělena do kapitol, kde v každé se řeší nějaké téma, postupně se Almustafa věnuje lásce, manželství, dětem, dávání, jídlu a pití, práci, radosti a smutku, domům, oblečení, nakupování a prodávání, zločinu a trestu, zákonům, svobodě, rozumu a vášni, bolesti, sebepoznání, učení, přátelství, mluvení, dobru a zlu, modlení, rozkoši, kráse, náboženství a smrti.\n\nNení jednoduché tento fakt odvodit z prodejních výsledků, ale zdroje ve vydavatelském světě říkají, že po Shakespearovi a Lao-c'ovi je Chalíl Džibrán třetím nejčtenějším básníkem v historii, jeho dílo bylo přeloženo do více než 40 jazyků. Celkem se prodalo přes 100 milionů výtisků Proroka od původního vydání v roce 1923. Tuto skutečnost může demonstrovat i trvalá přítomnost Proroka mezi nejprodávanějšími díly na knihkupectví Amazon. Je to jedna z nejvíce prodávaných knih v historii.\n\nPřed svou smrtí Džibrán rozhodl, že veškerá práva a z nich plynoucí příjmy připadnou jeho rodnému městu, Bšarré v Libanonu. Džibránova národní komise (DNK), se sídlem v Bašrré, založila Džibránovo muzeum. Samotná DNK, ustanovená v roce 1935 je neziskovou organizací vlastnící exkluzivní práva libanonského autora Chalíla Džibrána na všechna jeho literární a umělecká díla. Roku 2009 poskytla DNK práva na natočení filmu Prorok skupině z USA.\n\nPokračováním Proroka je kniha Zahrada prorokova, vydaná posmrtně v roce 1933.\n\n\"Zahrada prorokova\" vypráví o Almustafových rozhovorech s devíti následovníky, kteří se k němu připojili poté, co se vrátil domů.\n\n"}
{"id": "646268", "url": "https://cs.wikipedia.org/wiki?curid=646268", "title": "Líza proti mluvící panence", "text": "Líza proti mluvící panence\n\nLíza proti mluvící panence ( ) je 14. díl páté řady amerického animovaného seriálu \"Simpsonovi\".\n\nPo setkání dědy Simpsona s hercem Matlocka si uvědomí, že už není nejmladší. Rozhodne se předat dědictví rodině ještě za svého života, aby viděl, jak s ním naloží. Líza obdrží dědovu celoživotní korespondenci. Homer zdědí krabici stříbrných mincí. Okamžitě vyrazí do obchodního domu. Líza si koupí novou mluvící Malibu Stacy. Doma zjistí, že panenka umí jen jednoduché, povrchní hlášky. To se neshoduje s její představou o ženském světě. Po exkurzi v továrně na panenky se snaží Líza dozvědět jak se věci mají. Bohužel odpovědi se nedočká ani zde a tak se rozhodne promluvit se samotnou zakladatelkou Stacy Lovellovou. Ta bohužel nemůže s Malibu Stacy nic udělat, ale společně s Lízou vymyslí novou (o mnoho inteligentnější a uvědomělejší) panenku se jménem Líza lví srdce. Když se nová panenka dostane až do zpráv, zdá se, že Líza má vyhráno. Při otevírání obchodu se ale objeví \"nová\" Malibu Stacy a Líza lví srdce jde stranou.\n\nDěda se po zhlédnutí reklamy na bublikolu rozhodne, že se stane mužem činu a najde si práci. V KrustyBurgeru se mu moc nedaří a při vyřizování stížností si uvědomí, že jako důchodce by neměl stížnosti řešit, ale vytvářet.\n"}
{"id": "646274", "url": "https://cs.wikipedia.org/wiki?curid=646274", "title": "Doo-Wops &amp; Hooligans", "text": "Doo-Wops &amp; Hooligans\n\nDoo-Wops & Hooligans je debutové album amerického zpěváka havajského původu Bruna Marse vydané 4. října 2010. Písně, které jsou na albu vydány, napsal sám, spolu se svým produkčním týmem The Smeezingtons. Název alba odkazuje na doo-wopovou hudbu a zdůrazňuje jednoduchost.\n\nPilotní singl \"\"Just the way you are\"\", byl poprvé hrán 19. července 2010 a usadil se na 1. místě v Billboard Hot 100 po dobu čtyř po sobě jdoucích týdnů. Druhý singl Grenade se probojoval až do první desítky v Austrálii, Kanadě, Novém Zélandu a dvakrát po sobě dosáhl prvního místa v USA a Velké Británii.\n\nTurné je oficiálně naplánované od 16. listopadu 2010 do 16. dubna 2011\n\n\n"}
{"id": "646286", "url": "https://cs.wikipedia.org/wiki?curid=646286", "title": "Pnina Rosenblum", "text": "Pnina Rosenblum\n\nPnina Rosenblum (: פנינה רוזנבלום) je izraelská podnikatelka, modelka a politička. Je bývalou poslankyní Knesetu za stranu Likud.\n\nNarodila se 30. prosince 1954 ve městě Petach Tikva. V mládí působila jako modelka, herečka, pokoušela o kariéru zpěvačky, používala umělecký pseudonym Pnina Golan (פנינה גולן). Později založila úspěšnou kosmetickou firmu Pnina Rosenblum Ltd.\n\nV izraelském parlamentu zasedla po volbách do Knesetu v roce 2003, ve kterých kandidovala za stranu Likud. Mandát získala až v prosinci 2005 jako náhradnice poté, co v souvislosti s rozkolem ve straně Likud a vznikem nové politické formace Kadima rezignoval na svůj post Cachi Hanegbi. V Knesetu setrvala jen několik měsíců do konce volebního období.\n\nVe volbách do Knesetu v roce 2006 kandidovala za Likud, ale nebyla zvolena.\n\n"}
{"id": "646289", "url": "https://cs.wikipedia.org/wiki?curid=646289", "title": "Na'omi Blumenthal", "text": "Na'omi Blumenthal\n\nNa'omi Blumenthal ( נעמי בלומנטל) je bývalá izraelská politička, která v letech 1992 až 2006 působila jako poslankyně Knesetu za stranu Likud.\n\nNarodila se 22. listopadu 1943 ve vesnici Bicaron. Sloužila v izraelské armádě u jednotek nachal. Vystudovala politologii a kriminalistiku na Bar-Ilanově univerzitě. Studovala také na umělecké škole Bejt Cvi ve městě Ramat Gan. Hovoří hebrejsky, anglicky, francouzsky a německy.\n\nPracovala jako ředitelka protidrogové asociace Al-Sam. Byla předsedkyní politického centra ženské organizace Israel Women’s Network. V 80. a 90. letech 20. století byla členkou izraelských delegací na jednání OSN o ženských otázkách. Patří mezi jedny ze zakladatelů divadla ve městě Beerševa. V letech 2001–2002 byla předsedkyní světového Likudu.\n\nV izraelském parlamentu zasedla poprvé po volbách do Knesetu v roce 1992, ve kterých kandidovala za stranu Likud. Předsedala parlamentnímu výboru pro status žen, byla členkou výboru práce a sociálních věcí, výboru pro drogové závislosti a výboru pro vnitřní záležitosti a životní prostředí. Mandát obhájila ve volbách do Knesetu v roce 1996. Po nich v Knesetu zaujala post předsedkyně výboru pro imigraci a absorpci, zasedala jako členka ve výborech pro vzdělávání a kulturu, výboru House Committee, výboru pro status žen, výboru pro vnitřní záležitosti a životní prostředí a výboru pro drogové závislosti.\n\nDo Knesetu se dostala i ve volbách do Knesetu v roce 1999. Byla členkou a předsedkyní výboru pro imigraci, absorpci a záležitosti diaspory, zasedala ve výboru pro status žen, výboru pro vzdělávání a kulturu a výboru pro vědu a technologie. Navíc zastávala v letech 2001–2003 post náměstkyně ministra národní infrastruktury.\n\nNaposledy byla zvolena ve volbách do Knesetu v roce 2003. Předsedala zde podvýboru pro zahraniční záležitosti a publicitu, byla členkou výboru pro zahraniční záležitosti a obranu, výboru pro ústavu, právo a spravedlnst a výboru pro imigraci, absorpci a záležitosti diaspory.\n\nKe konci volebního období se stala aktérkou aféry, při níž byla usvědčena z uplácení a ovlivňování předáků Likudu ve svůj prospěch v době před stranickými primárkami. Byla odsouzena, ale získala prezidentskou milost. Z politiky se pak stáhla.\n\n"}
{"id": "646291", "url": "https://cs.wikipedia.org/wiki?curid=646291", "title": "Square du Vert-Galant", "text": "Square du Vert-Galant\n\nSquare du Vert-Galant je square v Paříži v 1. obvodu na západním cípu ostrova Cité a od zbytku ostrova jej odděluje Pont Neuf. Náměstí leží sedm metrů pod úrovní ostrova Cité a kdysi bylo samostatným ostrovem.\n\nProstor vznikl při stavbě Pont Neuf spojením menších ostrovů Île aux Juifs (kde byl upálen poslední velmistr templářů) a Îlot de la Gourdaine. Náměstí bylo pojmenováno po Jindřichovi IV., kterému se přezdívalo \"Vert galant\" (záletník), protože i přes svůj pokročilý věk měl mnoho milenek. Dominantou náměstí je právě jezdecká socha Jindřicha IV. Je zde rovněž pamětní deska, která připomíná, že zde byli 18. března 1314 upáleni na hranici Jacques de Molay a Geoffroy de Charnay. Na náměstí se nachází rovněž Wallaceova fontána. Před vznikem náměstí zde byly kolem roku 1765 zřízeny lázně. V roce 2007 náměstí získalo označení ekologická zelená plocha (espace vert écologique).\n\n"}
{"id": "646292", "url": "https://cs.wikipedia.org/wiki?curid=646292", "title": "Danijel Benlulu", "text": "Danijel Benlulu\n\nDanijel Benlulu (: , někdy též přepisováno Danijel Benlolo) je izraelský politik a bývalý poslanec Knesetu za stranu Likud.\n\nNarodil se 6. května 1958 v Maroku. V roce 1969 přesídlil do Izraele.\n\nV izraelském parlamentu zasedl po volbách do Knesetu v roce 2003, ve kterých kandidoval za stranu Likud. Předsedal parlamentnímu výboru House Committee, byl členem výboru finančního, výboru pro ekonomické záležitosti a výboru pro zahraniční dělníky.\n\nVe volbách do Knesetu v roce 2006 mandát neobhájil.\n\n"}
{"id": "646296", "url": "https://cs.wikipedia.org/wiki?curid=646296", "title": "Dánská fotbalová reprezentace", "text": "Dánská fotbalová reprezentace\n\nDánská fotbalová reprezentace reprezentuje Dánsko na mezinárodních fotbalových akcích, jako je mistrovství světa, nebo Evropy.\n\nNejvětšího úspěchu na významném mezinárodním turnaji dosáhla v roce 1992, kdy jako náhradník za diskvalifikovanou Jugoslávii vyhrála Mistrovství Evropy.\n\nSeznam zápasů dánské fotbalové reprezentace na MS\n\nSeznam zápasů dánské fotbalové reprezentace na ME\nZdroj:, stav k 17. listopadu 2015, aktivní hráči tučně\n\nZdroj:, stav k 17. listopadu 2015, aktivní hráči tučně\n\n"}
{"id": "646297", "url": "https://cs.wikipedia.org/wiki?curid=646297", "title": "Îlot de la Gourdaine", "text": "Îlot de la Gourdaine\n\nÎlot de la Gourdaine (\"ostrůvek Gourdaine\"), též nazývaný île du Patriarche (\"Patriarchův ostrov\") je zaniklý ostrov na řece Seině v Paříži. Společně s île aux Juifs byl připojen k ostrovu Cité při stavbě Pont Neuf.\n\nNacházel se západně od ostrova Cité, v severní části dnešního Square du Vert-Galant, které leží na západním cápu ostrova Cité.\n\nVe 14. století po dostavbě hradeb Karla V. ostrov téměř sousedil se zdí Palais de la Cité. Nacházel se zde vodní mlýn na pilotech ve volné vodě, na místě dnešního \"Quai de l'Horloge\". V tomto mlýnu nechal Jindřich II. razit peníze a mlýn zmizel až v roce 1578. V roce 1556 byla ražbamincí přesunuta do paláce Louvre. Plány z let 1550 a 1553 neuvádějí jména ostrovů poblíž Cité. Ovšem na plánu z roku 1575 je zmínka o mincovním mlýnu (moulin de la Monnaie) zvaném Gourdaine.\n\nStavba Pont Neuf v letech 1577-1607 znamenala zánik ostrova, který byl připojen k ostrovu Cité. Král Jindřich IV. poskytl pozemky na bývalém ostrově Achilleovi de Harlay, předsedovi Pařížského parlamentu.\n"}
{"id": "646299", "url": "https://cs.wikipedia.org/wiki?curid=646299", "title": "Anenské údolí (přírodní rezervace)", "text": "Anenské údolí (přírodní rezervace)\n\nAnenské údolí je geomorfologický útvar, přírodní rezervace a evropsky významná lokalita v České republice. Leží na katastrálním území města Skuteč, část údolí s přírodní rezervací též v katastru obce Hroubovice, v okrese Chrudim v Pardubickém kraji.\n\nPřírodní rezervace byla vyhlášena poprvé 1. února 2001 bývalým Okresním úřadem Chrudim na ploše 56,2 ha (kód ÚSOP 2117) v katastrech s názvy Hroubovice, Nová Ves u Skutče, Skuteč, Štěpánov u Skutče a Zbožnov. Předmětem ochrany bylo zachování rostlinných společenstev mezofilních lesů, přípotočních olšin, suchomilných trávníků a vlhkých luk s výskytem ohrožených druhů rostlin a živočichů v krajinářsky hodnotném údolí Anenského potoka.\n\nV roce 2014 byla původní přírodní rezervace rozšířena o lokalitu na svahu Štěpánovské stupňoviny mezi Zbožnovem a Štěpánovem. Krajský úřad Pardubického kraje nařízením č. 1/2014, o zřízení přírodní rezervace Anenské údolí, vyhlásil 1. srpna 2014 zvláště chráněné území s celkovou výměrou 74,19 ha na dvou lokalitách v katastrálním území obce Hroubovice a města Skuteč.\n\nPřírodní rezervace a evropsky významná lokalita se nachází na dvou geomorfologických útvarech. Nejvýznamnější část v sevřeném údolí s mírným teplotním a vlhkým klimatem kolem Anenského potoka s hydrogeologickou lokalitou. Menší část na jižně orientovaném a příkrém čelním (escarpement) svahu kuesty Štěpánovské stupňoviny, na němž částečně vystupují obnažené horninové vrstvy s opukou. Při slunečním svitu je tzv. Štěpánovská stráň výrazně teplotně exponovaná, což výrazně ovlivňuje vegetaci.\n\nNadmořská výška obou lokalit chráněného území se pohybuje v rozmezí od 320 m (na úrovni koryta Anenského potoka v Hroubovicích) do 415 až 420 m na horní hraně svahu Štěpánovské stupňoviny u Zbožnova. Pro geologickou významnost bylo území přírodní rezervace začleněno do Národního geoparku Železné hory.\n\nSpráva zvláště chráněného území náleží do působnosti Agentury ochrany přírody a krajiny České republiky - Regionální pracoviště Východní Čechy se sídlem v Pardubicích.\n\nV projektu Evropské unie vytvářející soustavu chráněných území NATURA 2000 byla dne 15. dubna 2005 vyhlášena evropsky významná lokalita Anenské údolí s plochou 39,4 ha (kód ÚSOP 2947), překrývající přírodní rezervaci na dvou geomorfologických útvarech pouze na katastrálním území města Skuteč. Severní část údolí v obci Hroubovice nebyla do evropsky významné lokality zahrnuta.\n\nPředmětem ochrany se staly polopřirozené suché trávníky a facie křovin na vápnitých podložích (Festuco Brometalia), extenzivní sečené louky nížin až podhůří (Arrhenatherion, Brachypodio-Centaureion nemoralis), smíšené jasanovo-olšové lužní lesy temperátní a boreální Evropy (Alno-Padion, Alnion incanae, Salicion albae), vápnomilné bučiny, hercynské dubohabřiny a také ochrana výskytu motýlu modráska bahenního (Maculinea nausithous).\n\nNázev údolí a od něho pojmenované přírodní rezervace a evropsky významné lokality je odvozen od jména svaté Anny, které byla zasvěcena kaple z roku 1831, stojící zhruba uprostřed geomorfologického útvaru (údolí) mezi Skutčí a Hroubovicemi. Svata Anna je s přírodním výtvorem spojena pověstí o chudé Martě ze Štěpánova. Od názvu údolí, původně jen s pomístním jménem (anoikonymum) „Anenské\" (též Svatoanenské, Svatá Anna, U svaté Anny) je odvozeno i jméno Anenského potoka, který jím protéká.\n\nAnenské údolí (geomorfologický útvar, přírodní rezervace, evropsky významná lokalita) v původním vymezení leží zhruba 1,5 km od centra města Skuteč severním směrem, s nadmořskou výškou 350 m u koryta Anenského potoka pod Štěpánovem, na počátku hlubokého údolí táhnoucího se v délce cca 2 km k obci Hroubovice (320 m n. m.). Druhá část chráněného území je tzv. Štěpánovská stráň (čelní svah kuesty Štěpánovské stupňoviny) mezi Štěpánovem a Zbožnovem (části Skutče).\n\nPřírodní rezervací protéká Anenský potok pramenící v lokalitě Klučkovec u Lažan (část Skutče) na území Skutečské pahorkatiny. Anenský potok, po osmi stech metrech od prameniště v severozápadním směru, protéká v nadmořské výšce 390 m n. m. významnou geologickou lokalitou Malhošť (dříve přírodní rezervace), nad kterou se zdvíhá příkrý čelní svah kuesty geomorfologického okrsku Štěpánovská stupňovina s jeho nejvyšším vrcholem Heráně (453,2 m n. m.), položeným na východ od Zbožnova.\n\nGeomorfologický útvar (údolí), přírodní rezervace a evropsky významná lokalita leží v okrajové části Východočeské tabule na rozhraní s Českomoravskou vrchovinou. V rámci regionálního členění georeliéfu České republiky náleží do geomorfologického celku Svitavská pahorkatina, podcelku Chrudimská tabule a geomorfologického okrsku Štěpánovská stupňovina.\n\nGeologicky významná lokalita s opukovými stráněmi je součástí území Národního geoparku Železné hory. Za horní hranou čelního svahu kuesty, nad široce otevřeným údolím v jihozápadním směru, bylo u místní komunikace vybudováno tzv. bezobslužné informační stanoviště národního geoparku, s ukázkami hornin nacházejících se na území přírodní rezervace a evropsky významné lokality a také z jejich okolí. Informační stanoviště je rozhledovým místem, částečně na území přírodní rezervace a evropsky významnou lokalitu pod ním, v jihovýchodním až západním směru do krajiny Skutečské pahorkatiny s městem Skuteč a s jeho částmi.\n\nGeologické podloží údolí a okolních strání tvoří vrstvy usazených křídových hornin druhohorního stáří (mezozoikum), které jsou příznivé pro akumulaci podzemních vod. Ve spodních vrstvách se nachází kvádrové pískovce cenomanu, převrstvené křemičitými vápnitými jílovci (opuka) spodního turonu. Průtokem Anenského potoka byl tzv. opukový kámen v některých částech údolí obnažen.\n\nV okolních lokalitách byla opuka již od středověku těžena v lomech. Opuka byla použita na stavbu mnoha sakrálních staveb i obytných domů a v současné době probíhá její těžba zejména pro účely oprav a rekonstrukce historických nemovitých kulturních památek. Nad přírodní rezervací v sídelní lokalitě Přibylov bylo otevřeno několik lomů, největší produkce opuky probíhala v 19. století. Opuka z lomu byla dodávána například na opravu a rekonstrukci chrámu sv. Barbory v Kutné Hoře nebo Benediktinského kláštera v Rajhradě u Brna.\n\nAnenské údolí je významnou hydrogeologickou lokalitou s hlubinným vrtem a úpravnou vody pro Skuteč a přilehlé obce. Jediným vodním tokem, kromě drobných vodotečí z několika malých pramenišť, je Anenský potok, levostranný přítok Novohradky v povodí Chrudimky a evropské řeky Labe. Svým průtokem je méně vydatný, v obdobích s malými dešťovými srážkami v oblasti téměř vysychá. Jeho prameniště nad přírodní rezervací mezi poli a loukami u Lažan se skládá z několika dalších vodotečí na území Skutečské pahorkatiny.\n\nVe 2. polovině 20. století byly Povodím Labem na Anenském potoku provedeny úpravy, především v jeho horním toku. Anenský potok byl napřímen a na něm vybudovány dvě retenční vodní nádrže pod Zbožnovem (pomístně Zbožnovský rybník) a Štěpánovem (pomístně Štěpánovský rybník). Oba průtočné rybníky jsou využívány také pro chov ryb. Úpravy vodního toku v mnohém ovlivnily i původní biotopy v údolí, které mělo před úpravou potoka rozsáhlejší plochy s podmáčenými loukami (mokřady) s rákosinami a charakteristickými živočichy pro tato stanoviště. Původně byla v geologicky významné lokalitě Malhošť pouze jedna retenční vodní nádrž, která zadržovala jen malý objem vody.\n\nZa plochou největší retenční nádrží pod Štěpánovem protíná údolí silnice II/305 ( úsek Skuteč - Štěpánov), za kterou se Anenský potok v úrovni cca 350 m n. m. stává součástí nejvýznamnější části přírodní rezervace a evropsky významné lokality v prostředí geomorfologického útvaru - údolí o délce dvou kilometrů, táhnoucímu se ve směru obce Hroubovice.\n\nAnenský potok za dlouhé roky přerušil souvrství horniny na více místech v údolí a umožnil spodní vodě objevit se na povrchu země v několika malých pramenech. Nejznámější z nich je železitý pramen vody vytékající zpod kaple sv. Anny. Pramenu vody se přisuzovaly léčivé účinky a váže se k němu pověst o uzdravení zchromlého Benjamina. Pověst nabyla v kraji takové známosti, že zbožní lidé mluvili o zázraku a vystavěli u pramene původně malou kapličku. Po epidemii cholery v oblasti byla z milodarů vystavěna v roce 1831 nová kaple a zasvěcená sv. Anně. Stavba je obchozí a vklíněná do svahu, ve kterém jsou obnažené vrstvy horniny (opuka). Z opukových puklin vytéká pramen vody, který je zaklenutý pod stavbou, částečně zpřístupněn po několika schodech u vstupu do kaple. V trubkách je dále sveden do Anenského potoka, který protéká asi 30 metrů od kaple.\n\nV okolí kaple sv. Anny byly v 19. století vybudovány malé vodní lázně, ještě v roce 1920 se uvádí, že Anenské údolí s kaplí sv. Anny u Skutče je poutní místo s vanovými a parními lázněmi a užívá se pramen železito-vápenaté vody. Nedaleko kaple stával i výletní hostinec a pořádaly se tu poutě.\n\nAnenský potok proráží svahy Štěpánovské stupňoviny ve směru jih - sever, od Skutče k Hroubovicím. Zhruba od úrovně spojnice Štěpánov (část Skutče) - Přibylov (sídelní lokalita města Skutče) v sevřeném a poměrně úzkém a hlubokém údolí, místy až se 40 m vysokými stráněmi (sklon cca 20° - 25°) s vápnitým geologickým podložím. Působením vody jsou na mnoha místech obnažené vrstvy opukového kamene. Od poloviny délky údolí nebylo koryto potoka upravováno a potok meandruje. Postupně se jeho koryto přesouvá od pravého úpatí svahu k levému a před Hroubovicemi opouští údolí podél již méně vysoké stráně nad jeho pravým břehem.\n\nZvláště chráněné území končí současně s údolím, nedaleko zástavby v obci Hroubovice, v nadmořské výšce 320 m na úrovni koryta Anenského potoka. Původně sevřené údolí se rozevírá proti Hroubovickému kopci (350,5 m n.m.) a dělí do dvou lokalit. V severozápadním směru k městu Chrast do otevřené plošiny geomorfologického okrsku Hrochotýnecká tabule a na severovýchod, podél Anenského potoku na území Štěpánovské stupňoviny, směrem k městu Luže do krajiny se svahy Novohradské stupňoviny.\n\nKaždá ze dvou lokalit přírodní rezervace se liší klimaticky i vegetačně. Stráně od Zbožnova ke Štěpánovu a k ohybu do Anenského údolí jsou jižním směrem orientována a vystavena slunečnímu záření. Teploty na svazích stoupají úměrně k počtu slunečních dnů v roce a tomu odpovídá i teplomilná vegetace na nich. Na stráních rostou shluky keřů, roztroušené dřeviny a ojediněle i ovocné stromy:\nV podrostu roste jahodník obecný, kokořík, konvalinka vonná, mařinka vonná, okrotice bílá, srha laločná a jiné byliny.\n\nV sevřeném a před slunečními paprsky zastíněném údolí s potokem se vytváří mírně teplé a vlhké klimatické podmínky. Údolní niva Anenského potoka s meandry je stíněna rostoucími stromy - olší lepkavou, vrbou, osikou a křovinami s bezem černým, méně se v údolí vyskytuje jasan ztepilý. Svahy údolí jsou porostlé vzrostlým smrkem, borovicí a modřínem opadavým, v menší míře se objevují buk lesní, habr obecný a lípa srdčitá.\n\nPodél Anenského potoka převažují vlhkomilné druhy rostlin, úzké pásy louky zejména v okrajové části údolí na mnoha místech se silným porostem kopřivy dvoudomé a bršlice kozí nohy. Roste tu i dosti rozšířená hluchavka, kostival lékařský a také upolín nejvyšší.\n\nNa loukách v Anenském údolí také roste:\n\nBěhem vertebratologického průzkumu přírodní rezervace od dubna do srpna 2001 byl zaznamenán výskyt 95 druhů obratlovců (3 druhy ryb, 5 druhů obojživelníků, 4 druhy plazů, 67 druhů ptáků, 16 druhů savců), z nichž 21 bylo zvláště chráněných. V lokalitách přírodní rezervace byl zjištěn výskyt například těchto živočichů:\n\n\n\nNa loukách v okolí retenčních vodních nádrží na Anenském potoku (Zbožnovského a Štěpánovského rybníku) byl pozorován také čáp bílý (Ciconia ciconia) a přelet čápa černého (Ciconia nigra).\n\nAnenské údolí (geomorfologický útvar, přírodní rezervace a evropsky významná lokalita) je uvedena v turistické mapě „Vysokomýtsko a Skutečsko\" (mapový list č. 47), vydané v měřítku 1:50 000 v edici Klubu českých turistů. Zvláště chráněné území je dostupné ze dvou turistických značených tras, silnice II/305 a po místních komunikacích ze Štěpánova a Zbožnova.\nObě lokality zvláště chráněných území jsou dostupné také ze silnice II/305 v úseku Luže - Štěpánov - Skuteč. V lesním úseku Luže - Štěpánov křižuje silnici turistická modře značená trasa a ze Štěpánova směřují k oběma lokalitám místní komunikace.\n\nRozhledovými místy na část přírodní rezervace a evropsky významné lokality na čelním svahu kuesty Štěpánovské stupňoviny jsou louky a polní cesty vedené mezi retenčními vodními nádržemi (Štěpánovským a Zbožnovským rybníkem) podél Anenského potoka na úpatí kuesty (od rozcestníku u významné geologické lokality Malhošť po neznačené trase k silnici II/305 Skuteč - Štěpánov).\n\nAnenské údolí v šedesátých a sedmdesátých letech 20. století bylo mnoho let lokalitou, kde pořádal motokrosové závody skutečský Automotoklub bývalé organizace Svazarmu na úrovni mistrovství tehdejší ČSSR. Na svazích Anenského údolí jsou patrné stopy po motokrosové trati a přes Anenský potok bylo vybudováno několik mostků, místy byl upraven i terén v údolí.\n\n\n"}
{"id": "646300", "url": "https://cs.wikipedia.org/wiki?curid=646300", "title": "Bahna (přírodní památka)", "text": "Bahna (přírodní památka)\n\nBahna je přírodní památka ev. č. 1628 poblíž obce Dědová v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany jsou přírodní společenstva přechodových rašelinišť, nevápnitých mechových slatinišť, vysokých ostřic, vlhkých pcháčových luk a tužebníkových lad, bezkolencových luk a smilkových trávníků s chráněnými a ohroženými druhy rostlin a živočichů.\n\n"}
{"id": "646301", "url": "https://cs.wikipedia.org/wiki?curid=646301", "title": "Baroch", "text": "Baroch\n\nBaroch je přírodní rezervace ev. č. 1926 jižně až jihozápadně od obce Hrobice v okrese Pardubice. Oblast spravuje Krajský úřad Pardubického kraje.\n\nDůvodem ochrany je zazemněný rybník, přilehlé rákosiny, lesní a luční společenstva, ornitologická lokalita.\n\nProstor rezervace se nachází jen několik set metrů jižně až jihozápadně od zástavby obce Hrobice, ze které vede k jejímu severnímu okraji lesní cesta. Na východě jeho hranice kopíruje silnici II/324, západní výspa leží v nevelké vzdálenosti od silnice I/37. Obě spojují Pardubice a Hradec Králové. Jižní hranice je vedena v souběhu se žlutě značenou turistickou trasou 7322 vedoucí z nedaleké Kunětické hory na nádraží ve Stéblové.\n\nV rezervaci bylo nalezeno 16 druhů sladkovodních měkkýšů (14 druhů plžů a 2 druhy mlžů).\n\n"}
{"id": "646302", "url": "https://cs.wikipedia.org/wiki?curid=646302", "title": "Bažantnice v Uhersku", "text": "Bažantnice v Uhersku\n\nBažantnice v Uhersku je přírodní rezervace ev. č. 8 severovýchodně od obce Uhersko v okrese Pardubice. Oblast spravuje Agentura ochrany přírody a krajiny ČR.\n\nRezervace byla nově vyhlášena Nařízením Pardubického kraje č. 8/2013 s účinností od 15. ledna 2014. Důvodem ochrany jsou hercynské dubohabřiny, lesák rumělkový (\"Cucujus cinnaberinus\") a jeho biotop. Původní vyhláška nebyla zrušena.\n\nRezervace zahrnuje téměř celou zalesněnou část prostoru mezi obcemi Uhersko a Trusnov. V její centrální části se nachází malá luční enkláva se samotou sestávající z dvojice budov. Samota je účelovou komunikací napojena na zástavbu obou obcí. V nevelké vzdálenosti od severozápadního okraje rezervace prochází běžná silnice obě obce spojující, po které je vedena zeleně značená trasa KČT 4239 a cyklistická trasa 4237. Mezi severozápadním okrajem rezervace a silnicí se u bezejmenné kóty 261 m nachází zřícenina letohrádku Neulust.\nOblast rezervace je z větší části zalesněná, společenstvo tvoří buď smíšená dubohabřina (na sušších místech), nebo tvrdý luh (ve vlhkých partiích). Více než 90% porostů je přirozených. Dříve byla oblast využívána jako bažantnice, dnes se zde vyskytuje celá řada vzácnějších rostlin a hnízdí zde velké množství ptactva. V podrostu se vyskytuje např. pižmovka mošusová (\"Adoxa moschatellina\"), áron plamatý (\"Arum maculatum\"), dymnivka dutá (\"Corydalis cava\"), lýkovec jedovatý (\"Daphne mezereum\"), hlístník hnízdák (\"Neottia nidus-avis\") a mnohé další. Vyskytují se zde také vzácné druhy hub. Z ptáků zde žije krutihlav obecný (\"Jynx torquilla\"), žluva hajní (\"Oriolus oriolus\"), strakapoud prostřední (\"Dendrocopos medius\") a další.\n\n"}
{"id": "646303", "url": "https://cs.wikipedia.org/wiki?curid=646303", "title": "Bošínská obora", "text": "Bošínská obora\n\nBošínská obora je přírodní rezervace ev. č. 1754 na katastrálním území Bošín u Chocně v okrese Ústí nad Orlicí. Chráněné území je v péči Krajského úřadu Pardubického kraje.\n\nChráněné území je tvořeno lesními porosty lužního lesa přirozeného charakteru s monumentálními věkovitými jedinci. Dále je tvoří luční porosty bývalé obory a bažantnice s význačnými solitéry, s parkovou úpravou a s rybníkem Postolov.\n\n"}
{"id": "646304", "url": "https://cs.wikipedia.org/wiki?curid=646304", "title": "Bučina - Spálený kopec", "text": "Bučina - Spálený kopec\n\nBučina - Spálený kopec je přírodní památka ev. č. 13677 poblíž obce Krouna v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany jsou společenstva přírodě blízkých smrkových bučin kyselých, živných a humusem obohacených stanovišť, evropsky významné a zvláště chráněné druhy ptáků - sýc rousný, datel černý a holub doupňák.\n\n"}
{"id": "646305", "url": "https://cs.wikipedia.org/wiki?curid=646305", "title": "Damašek (přírodní rezervace)", "text": "Damašek (přírodní rezervace)\n\nDamašek je přírodní rezervace ev. č. 1882 severozápadně od obce Pustá Rybná v okrese Svitavy. Oblast spravuje AOPK ČR Správa CHKO Žďárské vrchy.\n\nDůvodem ochrany je ploché údolí Hlučálu s povrchovým zrašeliněním a typickou květenou.\n\n"}
{"id": "646306", "url": "https://cs.wikipedia.org/wiki?curid=646306", "title": "Dlouholoučské stráně", "text": "Dlouholoučské stráně\n\nDlouholoučské stráně je přírodní rezervace ev. č. 2015 na severovýchodním okraji obce Dlouhá Loučka v okrese Svitavy. Oblast spravuje Agentura ochrany přírody a krajiny ČR.\n\nDůvodem ochrany jsou opukové stráně s výskytem chráněných druhů rostlin a živočichů.\n\n"}
{"id": "646307", "url": "https://cs.wikipedia.org/wiki?curid=646307", "title": "Duny u Sváravy", "text": "Duny u Sváravy\n\nDuny u Sváravy je přírodní rezervace ev. č. 679 západně od obce Labské Chrčice v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je zachování význačného geomorfologického prvku - neporušených písečných přesypů (se zbytky psammofilní flóry a fauny).\n\n"}
{"id": "646308", "url": "https://cs.wikipedia.org/wiki?curid=646308", "title": "Habrov", "text": "Habrov\n\nHabrov je přírodní rezervace ev. č. 101 poblíž Chrudimi v okrese Chrudim. Oblast spravuje Odbor ochrany přírody Pardubického kraje.\n\nDůvodem ochrany je zachování vzácných teplomilných rostlinných společenstev (lilie zlatohlavá, dymnivka dutá, sasanka hajní aj.) v hajním dubohabrovém porostu, doplněném na okrajích doprovodnými lemy keřů, lučními enklávami i mokřadními stanovišti. Území je bohaté na výskyt různých druhů bezobratlých i obratlovců. V jižní části památkově chráněné pravěké hradiště z konce neolitického období.\n\nPřírodní rezervace se nachází mezi vsí Topol a dvorem Kalousov. Chráněna je větší část zalesněné prudší stráně svažující se severním směrem k toku řeky Chrudimky. Severním okrajem rezervace prochází železniční trať Chrudim - Borohrádek, přístupná je ze silnice II/340 Chrudim - Dašice lemující její jihovýchodní okraj nebo z pěšiny vedoucí po západním okraji a spojující Topol s železniční zastávkou a Kalousovem. Žádná turistická trasa její blízkostí není vedena.\n\n"}
{"id": "646309", "url": "https://cs.wikipedia.org/wiki?curid=646309", "title": "Hluboký rybník (přírodní rezervace)", "text": "Hluboký rybník (přírodní rezervace)\n\nHluboký rybník je přírodní rezervace ev. č. 1888 poblíž města Nasavrky v okrese Chrudim. Oblast spravuje Agentura ochrany přírody a krajiny ČR.\n\nNařízením Pardubického kraje č. 6/2013 s účinností od 15. ledna 2014 byla památka znovu vyhlášena s tím, že důvodem ochrany je saproxylický hmyz, zejména páchník hnědý (\"Osmoderma eremita\"), savci, ptáci, obojživelníci a plazi vázaní na mokřadní společenstva a jejich biotop. Předchozí vyhláška OÚ Chrudim č. 3/1996 byla zrušena.\n\n"}
{"id": "646310", "url": "https://cs.wikipedia.org/wiki?curid=646310", "title": "Hrobka (přírodní památka)", "text": "Hrobka (přírodní památka)\n\nHrobka je přírodní památka ev. č. 123 poblíž města Slatiňany v okrese Chrudim. Oblast spravuje Agentura ochrany přírody a krajiny ČR.\n\nDůvodem ochrany je zachování suchomilné květeny na jižní lesostepní stráni nad Okrouhlickým potokem (bělozářka větvitá, kokořík mnohokvětý, šalvěj přeslenitá, hvozdík kartouzek aj.).\n\n"}
{"id": "646311", "url": "https://cs.wikipedia.org/wiki?curid=646311", "title": "Hrozná", "text": "Hrozná\n\nHrozná je přírodní památka ev. č. 720 východně od obce Opatovice nad Labem v okrese Pardubice. Oblast spravuje Agentura ochrany přírody a krajiny ČR.\n\nÚzemí je typickou ukázkou vývoje polabské krajiny od říčního koryta k lužnímu lesu.\n\nDůvodem ochrany je mrtvé rameno Labe s břehovými porosty, významnými rostlinnými společenstvy a živočichy.\n\n\n"}
{"id": "646312", "url": "https://cs.wikipedia.org/wiki?curid=646312", "title": "Hubský", "text": "Hubský\n\nHubský je přírodní rezervace ev. č. 1669 poblíž městyse Trhová Kamenice v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany jsou zrašelinělé louky s mnoha ohroženými druhy rostlin a živočichů. V návaznosti na rybník \"Hubský\" se jedná o ucelený ekosystém.\n\n"}
{"id": "646313", "url": "https://cs.wikipedia.org/wiki?curid=646313", "title": "Hynkovice", "text": "Hynkovice\n\nHynkovice je přírodní rezervace ev. č. 2235 poblíž obce Těchonín v okrese Ústí nad Orlicí. Oblast spravuje Agentura ochrany přírody a krajiny ČR.\n\nDůvodem ochrany je svahové rašeliniště s planě rostoucími rostlinami a volně žijícími živočichy, zachování typického vzhledu krajiny.\n\nPřírodní rezervace se nachází v jižní části Orlických hor Bukovohorské hornatině v údolí zvaném Kobylí důl na území přírodního parku Suchý vrch - Buková hora. Osu rezervace tvoří Černovický potok, levý přítok Tiché Orlice. Podél severní hranice prochází lesní cesta spojující Jamné nad Orlicí s dělostřeleckou tvrzí Bouda, která je sledována modře značenou trasou KČT 1858 vedoucí z Těchonína na Suchý vrch.\n\n"}
{"id": "646314", "url": "https://cs.wikipedia.org/wiki?curid=646314", "title": "Choltická obora", "text": "Choltická obora\n\nCholtická obora je přírodní rezervace ev. č. 1594 západně od městyse Choltice v okrese Pardubice. Oblast spravuje Agentura ochrany přírody a krajiny ČR. Nařízením Pardubického kraje č. 2/2013 z 22. srpna 2013 došlo k novému zřízení rezervace (za současného zrušení původní vyhlášky č. 25 Okresního úřadu Pardubice ze dne 2. listopadu 1992).\n\nDůvodem ochrany jsou přirozené lesní porosty parkového charakteru s monumentálními věkovitými jedinci dřevin (db, lp, bk, jv, js), výskytem ohrožených druhů živočichů, zejména páchníka hnědého (\"Osmoderma eremita\") a dalších saproxylických druhů hmyzu, kuňky obecné (\"Bombina bombina\") a dalších obojživelníků, letounů a ptáků. Po roce 1945 se hospodaření omezilo na nejnutnější výchovné zásahy s cílem zachování přirozeného vývoje. Jde o ekologicky pestré a morfologicky členěné území s miniaturním kaňonem potoka, s hnízdištěm vodního ptactva a naleziště cenné entomofauny.\n\nCholtická obora leží v podhůří Železných hor mezi obcemi Choltice a Chrtníky, asi 7 km jihovýchodně od města Přelouč. Jedná se o oboru navazující na přírodně krajinářský zámecký park, jehož nynější podoba pochází z 1. poloviny 19. století. Zámecký park je bohatý na druhy stromů, roste tu asi 26 druhů jehličnanů a 70 druhů listnáčů. Oborou protéká potok Struha, který napájí soustavu 3 rybníků – Chrtnický rybník, Červený rybník a Zrcadlo. Krom nich se v oboře nachází menší vodní nádrž Klicerda a soustava starých studní. Park i obora jsou oblíbeny místními obyvateli a využívány k rekreaci.\n\nV sousedství nynější budovy zámku vznikla pravděpodobně na konci 13. nebo na začátku 14. století tvrz, poprvé písemně doložená v roce 1379. Přestavba na zámek proběhla patrně v druhé půli 16. století. Za třicetileté války, v letech 1633-1634, byl objekt pleněn střídavě císařskými a švédskými vojsky. Romedius Konstantin Thun nechal zbytky chátrajících budov zbořit a v jejich těsném sousedství vystavěl mezi lety 1683 a 1707 zámek nový. \n\nJiž od dob Geršoftů (16. století) existují zmínky o zdejší oboře. Roku 1623 se tu chovalo 40 kusů jelenů, za Romedia Konstantina Thuna jich bylo už 150. V roce 1789 je v souvislosti s Choltickou oborou zmiňován i chov daňků. Roku 1945 ale odcházející němečtí vojáci poničili plot, daňkové (asi 100 kusů) utekli a chov oborní zvěře v Choltické oboře tímto skončil. Dříve spásané plochy začaly zmlazovat a nálet listnáčů (především lip, javorů a habru) vyplnil patro pod věkovitými duby.\n\nPo druhé světové válce byly majetky Thunů konfiskovány a zámek i oboru koupil Místní národní výbor Choltice. Začátkem padesátých let pak Krajský národní výbor přidělil zámek Československé tělovýchově a oboru Státním lesům a od té doby byl park bez údržby. Návrh jeho obnovy zpracoval až v letech 1972-73 Ing. Květoslav Vaněk ze Stavoprojektu Pardubice. Uvolnil se tak centrální průhled a hlavní vyhlídky na zajímavé části parku, došlo k probírkám a novým doplňujícím výsadbám, vyčištění rybníků, obnově trávníkových ploch, cest, mostků a nové úpravě nádvoří před zámkem.\n\nNařízením Pardubického kraje č. 2/2013 z 22. srpna 2013 došlo k novému zřízení rezervace (za současného zrušení původní vyhlášky č. 25 Okresního úřadu Pardubice ze dne 2. listopadu 1992).\n\nPodkladem jsou svrchnokřídové slínovce a vápnité nebo silicifikované jílovce spodního turonu, překryté holocenními povodňovými naplaveninami. \nLesní porosty mají přirozené druhové složení, parkový charakter a na zámecký park volně navazují. Asi 60% luh tvoří druhově nepříliš nasycené dubohabřiny (\"as. Melampyro nemorosi-Carpinetum\"), 8% pak tvrdý luh (\"as. Querco-Ulmetum\") rozkládající se v okolí potoka a rybníků. V oboře se vyskytují věkovití jedinci – především dubu letního, dále buku lesního a jasanu ztepilého. Nejmohutnější torzo má v obvodu 8,6 metru. Padlé kmeny jsou v oboře ponechány a místy má tak charakter pralesa. Mnoho porostů, které byly dle dochovaných dokumentů bezlesých, bylo ponecháno sukcesi a zarostlo různověkou mlazinou.\nKoruny a dutiny starých stromů jsou důležitým stanovištěm pro cenné druhy hmyzu. Potvrzen byl výskyt např. páchníka hnědého (\"Osmoderma eremita\"), zlatohlávka skvostného (\"Cetonischema aeruginosa\"), střevlíků rodu \"Carabus\" nebo vzácného kovaříka rezavého (\"Elater ferrugineus\").\nV dutinách stromů také hnízdí různé druhy ptáků, např. holub doupňák (\"Columba oenas\"), kavka obecná (\"Corvus monedula\"), strakapoud malý (\"Dendrocopus minor\"), strakapoud prostřední (\"Dendrocopus medius\").\nNa rybníky je vázán výskyt obojživelníků. Kromě stabilní populace kuňky obecné (\"Bombina bombina\") tu žijí také ropucha zelená (\"Bufo viridis\"), rosnička zelená (\"Hylla arborea\") , skokan zelený (\"Rana kl. esculenta\"), skokan štíhlý (\"Rana dalmatina\") a vzácně také čolek obecný (\"Triturus vulgaris\") .\nZe savců se zde pravděpodobně vyskytují kriticky ohrožení vrápenec malý (\"Rhinolophus hipposideros\") a netopýr černý (\"Barbastella barbastellus\"). Hojněji pak netopýr hvízdavý (\"Pipistrelus pipistrelus\"), netopýr nejmenší (\"Pipistrelus pygmaeus\"), netopýr rezavý (\"Nyctalus noctula\") či netopýr vodní (\"Myotis daubentonii\").\n\nV dubohabřinách je výrazný jarní aspekt se sasankou hajní (\"Anemone nemorosa\"), sasankou pryskyřníkovou (\"Anemone ranunculoides\"), pižmovkou mošusovou (\"Adoxa moschatelina\") a později ptačincem velkokvětým (\"Stellaria holostea\") a konvalinkou vonnou (\"Convallaria majalis\"). Chráněné druhy rostlin se v rezervaci nevyskytují. \nZ parku se do obory šíří a zplaňují některé nepůvodní druhy jako například invazní křídlatka japonská (\"Reynoutria japonica\") nebo kolotočník ozdobný (\"Telekia speciosa\"). Zajímavý je výskyt houby druhu květnatec Archerův (\"Clathrus archeri\").\n\nCílem péče o území je především udržení vhodných podmínek pro výskyt ohrožených živočichů. Toho lze docílit zachováním a obnovením různých druhů biotopů a stanovišť. Aktuálně je pro území zpracován plán péče na období 2013-2020. Zohlednit je tu třeba zájmy ochrany přírody, obce a památkové ochrany.\n\nLesní porosty je třeba postupně proklestit, uvolnit a osvětlit tak solitérní jedince a podpořit etážovost porostů. Staré, mrtvé a doupné stromy je důležité ponechat na místě vlastnímu rozpadu, nezpracovávat je. Trouchnivějící dřevo je stanovištěm pro xylofágní hmyz, dutiny stromů pak využívají jako svůj úkryt netopýři, vrápenci a ptáci. Je možné dosazovat solitérní duby, popřípadě i jírovce. Kromě jírovců, jejichž výskyt je v rezervaci vhodný pro rychlou tvorbu dutin, je snahou omezit výskyt nepůvodních druhů dřevin. Nelesní pozemky je třeba pravidelně kosit.\n\nNa Chrtnickém rybníku, Červeném rybníku a rybníku Zrcadlo je nutné odbahnění a oprava hrází. Na Chrtnickém a Červeném rybníku v současné době probíhají práce. Na rybnících se doporučuje pouze extenzivní chov ryb bez přihnojování, přikrmování a používání chemických látek, chov kachen zde z důvodu ochrany obojživelníků doporučen není. Vhodné by pro ně bylo utvoření soustavy mělkých tůní. V oploceném prostoru by bylo možné v oboře chovat několik kusů daňků.\n\n\n\n"}
{"id": "646315", "url": "https://cs.wikipedia.org/wiki?curid=646315", "title": "Chrašická stráň", "text": "Chrašická stráň\n\nChrašická stráň je přírodní památka ev. č. 2199 poblíž obce Chrast v okrese Chrudim. Oblast spravuje Agentura ochrany přírody a krajiny ČR.\n\nDůvodem ochrany je cenný geologický útvar opukové stráně s přirozenými společenstvy teplomilné květeny v semixerotermních trávnících a částečně s porosty teplomilných křovin, výskyt teplomilných druhů hmyzu a chráněných druhů ptáků a dalších obratlovců.\n\n"}
{"id": "646316", "url": "https://cs.wikipedia.org/wiki?curid=646316", "title": "Kaštanka", "text": "Kaštanka\n\nKaštanka je přírodní památka ev. č. 1631 ve městě Nasavrky v okrese Chrudim. Oblast spravuje Agentura ochrany přírody a krajiny ČR, správa CHKO Železné hory. Vzhledem k tomu, že se přírodní památka nachází několik metrů od nasavrckého náměstí, má ráz městského parku s výjimečnou výsadbou kaštanovníku setého (\"Castanea sativa\"). Prvních šest stromů zde bylo vysazeno roku 1776 a dnes sad čítá 97 stromů, u kterých je cílem ochrany jejich zachování a obnova.\n\nSad o rozloze 1,08 ha se nachází na severně orientovaném mírně svažitém terénu v nadmořské výšce 472–486 m n. m. Geologické podloží tvoří kyselé horniny železnohorského plutonu, zejména granodiorit až tonalit paleozoického stáří. Půdu zde představuje středně hluboká až hluboká kambizem modální s humusovou mocností v průměru 20 cm. Co se klima týče, tak přírodní památka spadá do mírně teplé oblasti. Celá oblast přírodní památky je kolem dokola obklopena místní komunikací a městskou zástavbou.\n\nRoku 1776 si ze své cesty po Itálii kníže Auersperg dovezl šest sazenic kaštanovníku setého (\"Castanea sativa\"), jež nechal vysadit za nasavrckým zámečkem. Tímto způsobem zde bylo postupně vysázeno kolem stovky stromů, ze kterých se dodnes zachovalo původních dvacet kusů. Nejstarší a největší strom je nazýván „Knižák“, či „Kněžák“. Se svým obvodem kmene 534 cm je řazen k největším jedlým kaštanovníkům v ČR.\n\nV roce 1986 bylo území navrženo k ochraně. Roku 1987 byly stromy spočítány, očíslovány a změřeny. Celkový počet byl 141 kusů. Vyhlášení Kaštanky jako přírodního chráněného výtvoru se uskutečnilo 1. prosince 1990 na okresním národním výboru v Chrudimi. V roce 1997 byl přepočítán stav stromů (125 ks) a zjištěn jejich zdravotní stav. Prokázalo se, že jejich koruny byly zmenšené a řidčeji olistěné místy suchými listy na odumírajících větvích. Dále se ukázaly nekrózy kůry a červenofialové zabarvení bělavého dřeva. Po odkrytí půdy z kořenů se ukázalo typicky inkoustově černé zbarvení půdy. Podle těchto příznaků se jedná o napadení houby \"Phytophthora sp.\", která způsobuje tzv. inkoustovou chorobu kaštanovníku jedlého. Inkoustovou chorobu způsobují houby \"Phytophthora cambivora (Petri) Buism.\" a \"Phytophthora cinnamomi Rauds\".\nDruhová bohatost podrostu není příliš veliká kvůli pravidelnému kosení. Bohužel zde převládá dominanta mechového patra, ale přesto se zde nachází rostliny zastupující běžný luční porost jako sveřep měkký \"(Bromus hordeaceus)\", srha laločnatá \"(Dactylis glomerata)\", mrkev obecná \"(Daucus carota)\", kostřava červená \"(Festuca rubra)\", bolševník obecný \"(Heracleum sphondylium)\", kopretina bílá \"(Leucanthemum vulgare)\", lomikámen zrnatý \"(Saxifraga granulata)\", jetel pochybný \"(Trifolium dubium)\" a jetel luční \"(Trifolium pratense)\". Dále jsou zde obyčejně se vyskytující druhy pastvin např. kontryhel \"(Alchemilla spp.)\", sedmikráska chudobka \"(Bellis perennis)\", kmín kořenný \"(Carum carvi)\", poháňka hřebenitá \"(Cynosurus cristatus)\", máchelka podzimní \"(Leontodon autumnalis)\", jitrocel větší \"(Plantago major)\", mochna husí \"(Potentilla anserina)\", černohlávek obecný \"(Prunella vulgaris)\" a různé druhy pampelišek \"(Taraxacum sp.)\". Na okraji parku se můžeme setkat i s ojedinělými náletovými stromy a keři jako jsou bříza bělokorá \"(Betula pendula)\", topol osika \"(Populus tremula)\" a jiné.\n\nZe vzácných a chráněných druhů zde můžeme zpozorovat ještěrku obecnou \"(Lacerta agilis)\", slepýše křehkého \"(Anguis fragilis)\", čmeláka polního \"(Bombus agrorum)\", ojediněle výskytujícího se ořešníka kropenatého \"(Nucifraga caryocatactes)\" a puštíka obecného \"(Strix aluco)\". Dále se zde vyskytuje celá řada běžně se vyskytujícího se ptactva, savců a bezobratlých jako jsou sýkora koňadra \"(Parus major)\", sýkora modřinka \"(Parus caeruleus)\", brhlík lesní \"(Sitta europaea)\", straka obecná \"(Pica pica)\", strakapoud velký \"(Dendrocopos major)\", kos černý \"(Turdus merula)\", pěnice černohlavá \"(Sylvia atricapilla)\", pěnkava obecná \"(Fringilla coelebs)\", z motýlů bělásek zelný \"(Pieris brassicae)\", babočka paví oko \"(Nymphalis io)\", okáč zední \"(Lasiommata megera)\", ze savců krtek obecný \"(Talpa europaea)\", bělozubka šedá \"(Crocidura suaveolens)\", ježek \"(Erinaceus sp.)\", ruměnice pospolná \"(Pyrrhocoris apterus)\", potemník moučný \"(Tenebrio molitor)\", slunéčko sedmitečné \"(Coccinella septempunctata)\" a jiní.\n\nKvůli houbovému onemocnění stromů je každoročně aplikována na stromy kyselina boritá a chemický přípravek Supresivit, jež mají na porost zřejmý léčivý účinek. V současné době Kaštanka obsahuje 97 stromů kaštanovníku setého (\"Castanea sativa\") různých věkových struktur. Nachází se zde stromy staré teprve několik roků, ale i kusy, jejichž věk je přes 200 let. Kaštanovníky mají klíčivá semena, což znamená, že porost je schopen přirozené obnovy. V dnešní době je zdravotní stav většiny stromů dobrý. Stromy také podle potřeby podléhají prořezávání suchých větví, případně kácení a frézování pařezů. Dříve se vyhnilé dutiny stromů vyzdívaly a zabetonovávaly, ovšem to se ukázalo jako naprosto nevhodné opatření. Dnes se dutiny nechávají volné pro osídlení živočichů. Provádí se také sběr plodů pro založení nových matečnic. Dále se pravidelně třikrát ročně kosí travní porost minimálně na 8 cm (což zabraňuje prorůstání mechů) a shrabává se listí, které se odváží na kompostování.\n\nSamotná přírodní památka Kaštanka se nachází v CHKO Železné hory a kolem ní vede turistická trasa, ale hlavně naučná Keltská stezka Železnými horami a Vlastivědná stezka Kajem Chrudimky. Park je veřejně přístupný a slouží jako relaxační místo pro širokou veřejnost. Z tohoto důvodu zde byly umístěny lavičky a dětské prolézačky. V neposlední řadě se na území přírodní památky nachází škvárové hřiště na odbíjenou. V současné době turismus nijak nepoškozuje přírodní památku.\n\nNa přelomu 60. a 70. let 20. století se Nasavrcká kaštanka se objevila na pohlednici nakladatelství Orbis: Nasavrky – alej Kaštanka v podobě černobílé fotografie K. Vomáčky. Dostala se i do scénáře 13. dílu pořadu České televize Paměť stromů, ale z důvodu omezené stopáže musela být vystřižena.\n\n"}
{"id": "646317", "url": "https://cs.wikipedia.org/wiki?curid=646317", "title": "Králova zahrada", "text": "Králova zahrada\n\nKrálova zahrada je přírodní rezervace ev. č. 1685 poblíž obce Opatov v okrese Svitavy. Oblast spravuje Agentura ochrany přírody a krajiny ČR.\n\nDůvodem ochrany je soubor zamokřených lesních ekosystémů s hojným výskytem bledule jarní. Převažuje mokřadní olšina s přirozeným výskytem smrku. Tato přírodní rezervace patří mezi plošně nejrozsáhlejší lokality bledule jarní na Svitavsku.\n\nNiva potoka pod kuestou Kozlovského hřbetu. Podkladem jsou svrchněkřídové (necelých 90 milionů let staré) sedimenty březenského souvrství (jemnozrnné pískovce) a teplického souvrství (slínovce, spongility). Nivu pokrývají holocenní říční naplaveniny s hydromorfními půdami (glej typický a pseudoglej).\n\nHlavním předmětem ochrany je bledule jarní (\"Leucojum vernum\") v olšině, kterou řadíme do společenstev \"Piceo-Alnetum\" a P\"runo-Fraxinetum\". Rostou zde také prvosenka vyšší (\"Primula elatior\"), lýkovec jedovatý (\"Daphne mezereum\"), kopytník evropský (\"Asarum europaeum\"), mokrýš střídavolistý (\"Chrysosplenium alternifolium\"), ocún jesenní (\"Colchicum autumnale\"), jaterník trojlaločný (\"Hepatica nobilis\") aj. Smrk ztepilý (\"Picea abies\") zde díky podmáčení stanoviště přirozeně sestupuje do neobvykle malé nadmořské výšky.\n\nV olšině se vyskytuje rosnička zelená (\"Hyla arborea\") a ropucha obecná (\"Bufo bufo\"), velmi vzácná jsou pozorování skokana krátkonohého (\"Rana lessonae\"). Hnízdí zde např. střízlík obecný (\"Troglodytes troglodytes\"), čížek lesní (\"Carduelis spinus\"), hýl obecný (\"Pyrrhula pyrrhula\"), králíček ohnivý (\"Regulus ignicapillus\"), drozd kvíčala (\"Turdus pilaris\"), puštík obecný (\"Strix aluco\") aj. Vzácně vyhnízdil strakapoud malý (\"Dendrocopus minor\").\n\nDo zbytku smrkové a jasanové olšiny při okrajích zasahují kyselé, místy značně zamokřené smrkové jedlobučiny nižšího stupně. Porosty celého území se blíží přirozenému stavu.\n\n\n"}
{"id": "646318", "url": "https://cs.wikipedia.org/wiki?curid=646318", "title": "Krkanka", "text": "Krkanka\n\nKrkanka je přírodní rezervace ev. č. 1576 poblíž obce České Lhotice v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je morfologicky členité území s hlubokým kaňonem řeky Chrudimky a jejich přítoků. Území se vyznačuje řadou geomorfologických jevů (mrazové sruby, kamenná moře, sutě, balvanitá řečiště, vodopád na jednom z přítoků Chrudimky) dále pak zastoupení přirozených lesních společenstev s bohatým výskytem řady botanických a zoologických druhů. Území je hnízdištěm výra velkého. V rezervaci bylo zjištěno 499 druhů motýlů, během výzkumu v roce 1996 jich bylo zjištěno 405 v 11486 jedincích.\n\nPřírodní rezervace se nachází v jihovýchodní části Železných hor a na území stejnojmenné CHKO. Zahrnuje hluboce zaříznuté údolí řeky Chrudimky vymezené ze západu hrází vodní nádrže Křižanovice I a z východu mostem na cestě spojující obce Nasavrky a Práčov, dále pak trojici jižně směrovaných bočních údolí. Na rezervaci Krkanka na východě plynule navazuje přírodní rezervace Strádovské Peklo, která ale na rozdíl od Krkanky není volně přístupná z důvodu oplocení Slavické obory. Ze stejného důvodu nelze k přístupu do Krkanky využít zmíněnou cestu ze směru od Práčova. Podél Chrudimky prochází Krkankou pěšina, která má počátek na jižním zakončení křižanovické přehrady a konec u zmíněného mostu. Její část využívá okruh naučné stezky Keltská stezka Železnými horami. Ve východní části rezervace se nachází chatová osada.\n\n"}
{"id": "646319", "url": "https://cs.wikipedia.org/wiki?curid=646319", "title": "Kusá hora", "text": "Kusá hora\n\nKusá hora je přírodní památka ev. č. 1772 poblíž obce Pěšice v okrese Ústí nad Orlicí, nicméně území leží i v okrese Chrudim. Oblast spravuje Agentura ochrany přírody a krajiny ČR.\n\nDůvodem ochrany je zachování lesních biotopů s výskytem čistých bučin a smíšených dubohabrových porostů na opukovém podloží se zastoupením jedlí a acidofilních doubrav, a dále botanicky cenných hajních a teplomilných druhů rostlin na stráních nad osadami Štěnec, Domanice a Srbce i v údolí Řepnického potoka jako například kokoříku mnohokvětého (\"Polygonatum multiflorum\"), lilie zlatohlavé (\"Lilium martagon\"), dymnivky duté (\"Corydalis cava\"), střevičníku pantoflíčku (\"Cypripedium calceolus\") aj., z vodních rostlin prustky obecné (\"Hippuris vulgaris\") na rybníku Štěnec a vstavačů ve vlhkých porostech k tomuto rybníku přilehlých.\n\nBěhem botanického průzkumu nelesní vegetace bylo zjištěno 34 nelesních vegetačních typů. Na území přírodní památky bylo nalezeno 68 ohrožených druhů rostlin.\n\nBěhem vertebratologického průzkumu přírodní památky v letech 1992–1994 byl zaznamenán výskyt 170 druhů obratlovců (9 druhů ryb, 10 druhů obojživelníků, 5 druhů plazů, 109 druhů ptáků, 37 druhů savců).\n\n"}
{"id": "646320", "url": "https://cs.wikipedia.org/wiki?curid=646320", "title": "Labiště pod Opočínkem", "text": "Labiště pod Opočínkem\n\nLabiště pod Opočínkem je přírodní památka ev. č. 721 západně od města Pardubice v okrese Pardubice. Oblast spravuje Agentura ochrany přírody a krajiny ČR. Důvodem ochrany je mrtvé labské rameno s významnými rostlinnými a živočišnými společenstvy.\n\nToto rameno vzniklo uměle na počátku 20. století při regulaci (umělém narovnávání) koryta Labe. V okolí je intenzívně obhospodařovaná krajina a z tohoto důvodu je voda silně eutrofní (bohatá na živiny), což má za následek přemnožování nitrofilních druhů na území přírodní památky. Hladina je v letních měsících víceméně pokryta okřehkem menším (\"Lemna minor\"). Pro zachování mrtvého ramena by bylo žádoucí obnovit spojení s korytem dnešního Labe.\n\n\n"}
{"id": "646321", "url": "https://cs.wikipedia.org/wiki?curid=646321", "title": "Labské rameno Votoka", "text": "Labské rameno Votoka\n\nLabské rameno Votoka je přírodní památka ev. č. 678 východně od obce Řečany nad Labem v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je zachování význačného geomorfologického prvku – slepého ramene Labe s významnými rostlinnými společenstvy a živočichy.\n\nRameno Votoka se nachází na levém břehu současného toku Labe východně od místní části Řečan nad Labem Labětína. Jižně do něj prochází železniční trať Kolín – Česká Třebová. Východní část ramene je přístupná po polní cestě, která má počátek u železničního přejezdu na silnici Labětín - Lhota pod Přeloučí a vede k dnes již nefunkční čerpací stanici na labskou závlahovou vodu. Západní část je dostupná po cestě vycházející z Labětína a přimykající se k toku Labe. Turistická trasa prostorem přírodní památky není vedena žádná. Severní okraje památky jsou poněkud narušeny existencí mohutných stožárů vedení vysokého napětí 35 kV spojujícím rozvodny Krakovany a Žichlínek.\n\n\n"}
{"id": "646322", "url": "https://cs.wikipedia.org/wiki?curid=646322", "title": "Les na dolíku", "text": "Les na dolíku\n\nLes na dolíku je přírodní památka ev. č. 1632 na území obce Vysočina v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany je meandrující potok v lesním porostu s výskytem dřípatky horské.\n\n\n-->\n"}
{"id": "646323", "url": "https://cs.wikipedia.org/wiki?curid=646323", "title": "Letohradská bažantnice", "text": "Letohradská bažantnice\n\nLetohradská bažantnice je přírodní památka ev. č. 209 poblíž obce Letohrad v okrese Ústí nad Orlicí. Oblast spravuje Agentura ochrany přírody a krajiny ČR.\n\nDůvodem ochrany je zbytek bažantnice založené v r. 1628; původně dubohabřina s významným podílem starých lip. V současnosti je zastoupena borovice, jasan, dub letní, lípa srdčitá a smrk. V keřovém patru střecha převažuje brslen a střemcha, z bylinném patru je tam česnek medvědí, lýkovec jedovatý, prvosenka vyšší a další. Z ptáků hnízdí brhlík lesní, červenka obecná, drozd zpěvný, jiřička obecná, kavka obecná, kos černý, kukačka obecná, pěnkava obecná, poštolka obecná strakapoud velký, strnad obecný a další. V roce 2006 byl obnoven rybníček pro zachování obojživelníků. V rámci Programu 2000 byla zřízena naučná stezka bažantnicí.\n\n"}
{"id": "646325", "url": "https://cs.wikipedia.org/wiki?curid=646325", "title": "Maštale", "text": "Maštale\n\nMaštale je přírodní rezervace ev. č. 1502 poblíž obce Bor u Skutče v okrese Chrudim. Chráněné území je v péči Krajského úřadu Pardubického kraje.\n\nDůvodem ochrany jsou charakteristické skalní útvary s převahou cenomanských pískovců a na nich zastoupených kulturních a reliktních borů. Tato přírodní rezervace chrání pískovcové skalní město Toulovcovy maštale, jako jediné větší v jižní části východních Čech. Podle něj je pojmenována i celá oblast skal a lesů, v níž se rezervace Maštale nachází. Členitost reliéfu umožňuje přítomnost pestré mozaiky rostlin a živočichů. Mezi nejvýraznější typy stanovišť patří především hluboké skalní rokle s klimatem inverzního charakteru, prameniště a vlhké lesní louky, lesní rybníky a suchá temena skal s mělkou písčitou půdou. Tato dosud příliš civilizací nepoznamenaná krajina, je však dobře protkána sítí turistických stezek a cyklotras.\n\nOblast Maštalí má charakter zvlněného reliéfu, který je ukloněn k severu. Rozdíl mezi nejvyšším místem na jihu (Posekanec, 554 m) a nejnižším na severu (řečiště Novohradky u Polanky) je téměř 200 m. Území leží na pomezí české křídové pánve a krystalických hornin Českomoravské vrchoviny. Erozí vzniklé členité povrchové tvary jsou tvořeny cenomanskými glaukonitickými pískovci, na kterých se zachovaly „ostrůvky“ spodnoturonských slínovců. V podstatě jde o soustavu skalnatých údolí, zaříznutých místy až do hloubky 60 m do pískovců i podložních krystalických hornin. Na rozmezí těchto petrologických struktur jsou místy výrazné pramenné horizonty. Skalní stěny jsou rozčleněny zvětráváním, odnosem a svahovými pohyby do samostatných věží a bloků. Nalezneme zde zcela běžně různé výčnělky, převisy, jeskyně, okna, dutiny, voštiny, římsy a další tvary selektivního zvětrávání a odnosu.\n\nJihovýchodní část rezervace je tvořena Městskými maštalemi, roklí V kvíčalnici a Voletínským údolím. Centrální částí jsou Toulovcovy maštale s úzkými průlezy a náznakem vývoje skalního města. Název se vztahuje k pověsti o skrýších rytíře Vavřince Toulovce z jarošovské tvrze. Výrazným skalním členěním se vyznačují i následná údolí Vranické a Korálky. Rozlehlá je rokle Všivíce mezi Zderazí, Borem a Polánkou s útvary Kolumbovo vejce, Kazatelna, Betlém aj. Pod osadou Roudná vystupují na údolním svahu Novohradky různé typy hornin (svrchnokřídové slínovce a pískovce, předkřídová lateritická zvětralina na metadrobách hlinecké zóny a žula). Jižní okraj (v okolí kóty Posekanec) leží už na žulách, vystupujících zde také v několika skalních výchozech. Půdní pokryv je tvořen kambizeměmi, a to jednak její typická i kyselá varieta, v zamokřených polohách je pak glej typický.\n\nV poměrně členitém terénu rezervace je rozmanitý výskyt živočichů. Z obratlovců se na území vyskytuje přibližně 130 druhů. Borové mlází je domovem pro početnou populaci zmije obecné (\"Vipera berus\"). V borových lesích hnízdí ze vzácnějších druhů např. křivka obecná (\"Loxia curvirostra\"), datel černý (\"Dryocopus martius\"), jestřáb lesní (\"Accipiter gentilis\"), ořešník kropenatý (\"Nucifraga caryocatactes\"), a sýc rousný (\"Aegolius funereus\"). Jako flóra, tak i fauna je druhové bohatší je fauna, která obývá dna roklí a okolí potoků. Žije zde například střevle potoční (\"Phoxinus phoxinus\"), nebo mlok skvrnitý (\"Salamandra salamandra\"), běžně hnízdí pěnice černohlavá (\"Sylvia atricapilla\") či červenka obecná (\"Erithacus rubecula\"). V lesních rybnících se vyskytují čolek obecný (\"Triturus vulgaris\") a č. horský (\"T. alpestris\"), na lesních okrajích a loukách ještěrka živorodá (\"Zootoca vivipara\") a j. obecná (\"Lacerta agilis\"). Co se týká bezobratlých, vyskytuje se v lesních porostech fauna typická pro borové lesy. Zajímavější druhy se mohou nacházet v zastíněných skalních roklích. V Prosečském a Vranickém potoce žije rak říční (\"Astacus astacus\"), u Vranického potoka byla pozorována vážka páskovec kroužkovaný (\"Cordulegaster boltoni\").\n\nJednotvárný a minerálně chudý geologický podklad způsobuje, že území není botanicky příliš bohaté. Na většině ploch se vyskytují člověkem vysázené bory, kde podrost tvoří např. borůvka černá (\"Vaccinium myrtillus\"), brusinka obecná (\"Rhodococcum vitisidaea\") a vřes obecný (\"Calluna vulgaris\"), z trav převládá metlička křivolaká (\"Avenella flexuosa\"). Tyto borové lesy jsou v současné době na místech původních acidofilních bučin svazu \"Luzulo-Fagion\". Reliktní bory (\"Dicrano-Pinion\"), které se místy zachovaly na extrémních stanovištích, se zde vyskytují ve společenstvu \"Leucobryo-Pinetum\". Objevují se na konvexních tvarech reliéfu s písčitou půdou, která snadno vysychá. V podrostu jsou také typické převážně mechorosty (\"Pleurozium schreberi\", \"Leucobryum juniperoideum\", \"Ptilium ciliare\") a lišejníky (\"Cetraria islandica\", \"Cladonia chlorophaea\", \"C. rangiformis\"). Vyšší biodiverzita je v inverzních údolích potoků, kde rostou žebrovice různolistá (\"Blechnum spicant\"), vrbina hajní (\"Lysimachia nemorum\"), krabilice chlupatá (\"Chaerophyllum hirsutum\"), devětsil bílý (\"Petasites albus\"), plavuň pučivá (\"Lycopodium annotinum\"), kokořík přeslenatý (\"Polygonatum verticillatum\") a další. V těchto údolích je pestřejší i dřevinná skladba: kromě buku lesního (\"Fagus sylvatica\") a smrku ztepilého (\"Picea abies\") se zde vyskytují také jedle bělokorá (\"Abies alba\"), javor klen (\"Acer pseudoplatanus\") a bříza pýřitá (\"Betula pubescens\"). Na území rezervace se nachází i několik lesních rybníků a menších květnatých luk, kde najdeme ze vzácnějších rostlin např. bradáček vejčitý (\"Listem ovata\"), čertkus luční (\"Succisa pratensis\"), ořešník kmínolistý (\"Selinum carvifolia\"), na nejvlhčích místech i violka bahenní (\"Viola palustris\").\n\nNa území jsou nejrozšířenějším lesním typem kulturní bory. Na skalách se také nacházejí fragmenty reliktních borů, které jsou předmětem ochrany. Na ostatních částech plošin, včetně mírně zaříznutých údolí, je pokryv borových kultur místo původních acidofilních bučin a jedlobučin. Současné lesní hospodaření je zaměřeno na zvýšení podílu dubu, jedle a buku, zejména na dně roklí a také na postupnou likvidaci nepůvodních dřevin.\n\n"}
{"id": "646326", "url": "https://cs.wikipedia.org/wiki?curid=646326", "title": "Mazurovy chalupy", "text": "Mazurovy chalupy\n\nMazurovy chalupy je přírodní rezervace ev. č. 2193 poblíž obce Býšť v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je zachování slatinných luk v lesním komplexu 1,5 km severně od Hoděšovic. V lokalitě se vyskytují ohrožené druhy rostlin dle vyhlášky č. 395/1992 Sb., dále druhy vedené v Indexu ohrožených podle Červeného seznamu květeny ČR a Červeného seznamu květeny VČ. Kromě jednotlivých vzácných druhů rostlin je v lokalitě zastoupena řada významných společenstev slatinných luk. Význam lokality je i zoologický, a to výskytem chráněných druhů obojživelníků a plazů i některých vzácných bezobratlých živočichů. Během malakologického průzkumu bylo na území rezervace nalezeno 6 druhů vodních měkkýšů (4 plži, 2 mlži). Z hlediska územního systému ekologické stability se v předmětném území nalézá v ochranné zóně nadregionálního biokoridoru K73, zároveň plní funkci lokálního biocentra č. 34.\n\nV roce 2011 bylo u místního objektu čp. 9 (Mazurova chalupa) otevřeno občerstvení, využívané zejména cyklisty a turisty z nedalekého Hradce Králové a okolních obcí.\n\n"}
{"id": "646327", "url": "https://cs.wikipedia.org/wiki?curid=646327", "title": "Meandry Struhy", "text": "Meandry Struhy\n\nMeandry Struhy je přírodní památka ev. č. 680 poblíž západně od Bezděkov v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je zachování přirozeně se vyvíjejícího potoka Struhy, jeho břehových porostů, lužního lesa a přilehlých luk, které představují část přirozené polabské krajiny.\n\nProstor přírodní památky zahrnuje těsné okolí toku Struhy, levého přítoku Labe, a lesní porost v okolí kostela sv. Michala v prostoru Lepějovic, vsi zaniklé během třicetileté války. V rámci toku Struhy se počátek památky nachází západně od obce Bezděkov a konec u železničního mostu na trati Kolín – Česká Třebová v obci Valy. Střední částí památky je vedena zeleně značená trasa KČT 4289 z Lánů na Důlku do Přelouče.\n"}
{"id": "646328", "url": "https://cs.wikipedia.org/wiki?curid=646328", "title": "Mělické labiště", "text": "Mělické labiště\n\nMělické labiště je přírodní památka ev. č. 729 západně od města Pardubice v okrese Pardubice. Oblast spravuje Agentura ochrany přírody a krajiny ČR. Důvodem ochrany je mrtvé rameno Labe s významnými rostlinnými společenstvy a živočichy.\n\nRameno bylo odškrceno ve 20.letech 20. století, když byl napřimován tok Labe. Chráněné území bylo vyhlášeno v roce 1982 na ploše 2,7 ha. V jarních měsících, kdy je vysoký stav hladiny v řece, je odškrcené rameno dotováno vodou, která na druhé straně přetéká zpět do řeky (rameno je tak dočasně průtočné). V letních měsících je voda v řece na nižší úrovni a k napouštění už nedochází.\n\nV době vzniku přírodní památky byla hladina odškrceného meandru hojně pokryta leknínem bělostným, který zde dnes už neroste, ale je tu stulík žlutý a závitka mnohokořenná. Dříve se tu vyskytovaly i druhy jako růžkatec ostnitý, rdest kadeřavý a vzplývavý, voďanka žabí, stolístek přeslenatý a řezan pilolistý. Dnes v Mělickém labišti tyto druhy nenajdeme, což je zřejmě způsobeno změnou chemismu a trofie vody, který souvisí se zarybňováním vody - přavažují zde kapr, amur, candát a štika. Z chráněných druhů živočichů tu žijí např. čolek obecný, ledňáček říční a bobr evropský.\n\n\n"}
{"id": "646329", "url": "https://cs.wikipedia.org/wiki?curid=646329", "title": "Mlýnský rybník a rybník Rohlík", "text": "Mlýnský rybník a rybník Rohlík\n\nMlýnský rybník a rybník Rohlík je přírodní památka ev. č. 247 poblíž městyse Trhová Kamenice v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany jsou vodní a mokřadní přírodní společenstva s biotopy makrofytní vegetace přirozeně eutrofních a mezotrofních stojatých vod, rákosin a vegetace vysokých ostřic, na něž navazuje údolní niva s biotopy vlhkých pcháčových luk a tužebníkových lad, nevápnitých mechových slatinišť a údolních jasanovo-olšových luhů s výskytem chráněných a ohrožených druhů rostlin a živočichů.\n\nChráněné území bylo ke dni 12. září 2019 zrušeno a nahrazeno nově vyhlášenou přírodní památkou Trhovokamenické rybníky.\n\n"}
{"id": "646330", "url": "https://cs.wikipedia.org/wiki?curid=646330", "title": "Na Hradech", "text": "Na Hradech\n\nNa Hradech je přírodní rezervace ev. č. 256 poblíž východně od obce Žáravice v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je rybník s přilehlými loukami a opukové stráně se vzácnou květenou\n\n"}
{"id": "646331", "url": "https://cs.wikipedia.org/wiki?curid=646331", "title": "Na Obůrce", "text": "Na Obůrce\n\nNa Obůrce je přírodní památka ev. č. 264 poblíž města Třemošnice v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je zachování prameniště a pozemku se společenstvy sveřepcových luk s výskytem ohrožených druhů rostlin a živočichů zejména vzácného plže praménky rakouské a trličníku brvitého.\n\n"}
{"id": "646332", "url": "https://cs.wikipedia.org/wiki?curid=646332", "title": "Andreu Nin", "text": "Andreu Nin\n\nAndrés Nin Pérez (4. února 1892 El Vendrell, Tarragona – 22. června 1937 Alcalá de Henares, Madrid), známý také pod podobou jména Andreu Nin, byl jednou z nejvýznamnějších postav revolučního marxismu v Katalánsku a Španělsku v době před španělskou občanskou válkou.\n\nV roce 1917 vstoupil v Barceloně do socialistické strany PSOE, posléze do anarchosyndikalistického hnutí CNT – Confederación Nacional del Trabajo; v roce 1921 byl načas jeho generálním tajemníkem. Ve 20. letech také pobýval v Moskvě, kde se přiřadil k Trockého Levé opozici. Po návratu založil ve Španělsku podobnou, leninsky a protistalinsky orientovanou platformu \"Izquierda Comunista de España\" a podílel se na přípravě generální stávky (1934). V roce 1935 byla ICE spojena s organizací \"Bloque Obrero y Campesino\" („Dělnický a rolnický blok“) Joaquína Maurína. Vznikla tak známá POUM – Dělnická strana marxistického sjednocení (Trockij ji ovšem tvrdě kritizoval za „sjednocení s buržoazií“), ve které byl Nin od roku 1936 generálním tajemníkem. Po vypuknutí španělské občanské války se POUM, která vyzbrojovala vlastní milice, octla ve svízelné situaci, neboť proti ní vystupovala stalinská Komunistická strana Španělska a jejím prostřednictvím také Sovětský svaz. Nin a další členové byli obviňováni dokonce ze spojenectví s frankisty. Nin byl zadržen, uvězněn ve Valencii a posléze Madridu, kde byl za dosud ne zcela vyjasněných okolností popraven. Uvádí se, že se tak stalo na příkaz sovětského agenta A. M. Orlova.\n\nVedle toho byl Nin také publicistou, překladatelem klasické ruské literatury do katalánštiny a marxistických spisů do kastilštiny.\n\n"}
{"id": "646333", "url": "https://cs.wikipedia.org/wiki?curid=646333", "title": "Na skalách (přírodní památka, okres Chrudim)", "text": "Na skalách (přírodní památka, okres Chrudim)\n\nNa skalách je přírodní památka ev. č. 865 poblíž obce Rabštejnská Lhota v okrese Chrudim. Oblast spravuje AOPK ČR Správa CHKO Železné hory.\nDůvodem ochrany jsou projevy transgrese druhohorních cenomanských pískovců na prvohorní ordovické křemence, výskyt valounů na bázi křídových sedimentů jako doklad blízkosti příbojové zóny.\n\n"}
{"id": "646334", "url": "https://cs.wikipedia.org/wiki?curid=646334", "title": "Návesník", "text": "Návesník\n\nNávesník je přírodní památka ev. č. 1704 poblíž obce Vortová v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany je rašelinná louka s výskytem chráněných a ohrožených druhů živočichů a rostlin.\n\n"}
{"id": "646335", "url": "https://cs.wikipedia.org/wiki?curid=646335", "title": "Nemošická stráň", "text": "Nemošická stráň\n\nNemošická stráň je přírodní památka ev. č. 775 na jihovýchodním okraji města Pardubice v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je zachování opukové terasy dolního toku Chrudimky porostlé dubohabřinou. Terasa je významným nalezištěm paleontologickým, zoologickým a zejména botanickým. V okolí se nachází řada starých, většinou odstavených ramen Chrudimky, které jsou chráněny jako významný krajinný prvek. Lokalita je dnes známá především masivním výskytem česneku medvědího (\"Allium ursinum\").\n\nListnatý háj tvoří převážně habr, jilm habrolistý (\"Ulmus minor\"), javor babyka a dub letní (\"Quercus robur\"). Z křovin tu roste líska obecná, svída krvavá, brslen evropský a trnka obecná. Dále zde najdeme árón plamatý (\"Arum maculatum\"), dymnivku dutou (\"Corydalis cava\"), křivatec žlutý (\"Gagea lutea\"), sasanku pryskyřníkovitou (\"Anemone ranunculoides\"). V několika trsech se zde vyskytuje i sněženka podsněžník (\"Galanthus nivalis\"). Nemošická stráň je hnízdištěm slavíka, krahujce obecného, netopýra vousatého anebo norníka rudého. \n\nKřídové jílovce obsahují bohatou fosilní faunu, většinou mořské ježovky a mlže (inocerámy), podle kterých jsou tyto vrstvy nazývány jako zvonivé inocerámové opuky. Žije zde ještěrka obecná , slepýš křehký a užovka podplamatá.\n\n"}
{"id": "646336", "url": "https://cs.wikipedia.org/wiki?curid=646336", "title": "Oheb (přírodní rezervace)", "text": "Oheb (přírodní rezervace)\n\nOheb je přírodní rezervace ev. č. 288 poblíž města Seč v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je zachování přirozených podhorských suťových lesů, reliktních borů a acidofilních bikových bučin. Jedná se o rozsáhlá suťoviska. Na skalních stanovištích se nacházejí hnízdiště výra velkého. Je to také význačné malakozoologické naleziště.\n\nNa území rezervace se nachází zřícenina hradu Oheb.\n"}
{"id": "646337", "url": "https://cs.wikipedia.org/wiki?curid=646337", "title": "Podskala", "text": "Podskala\n\nPodskala je přírodní památka ev. č. 2118 poblíž obce Chrast v okrese Chrudim. Oblast spravuje Agentura ochrany přírody a krajiny ČR.\n\nDůvodem ochrany jsou vzácné a ohrožené druhy rostlin (křikavec, prvosenka vyšší, aj.) a chráněný druh obojživelníka - mlok skvrnitý.\n\n"}
{"id": "646338", "url": "https://cs.wikipedia.org/wiki?curid=646338", "title": "Polánka (přírodní památka)", "text": "Polánka (přírodní památka)\n\nPolánka je přírodní památka ev. č. 1771 poblíž obce Krásné v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je suchá loučka a přilehlý remízek. Jediná lokalita prstnatce bezového v CHKO Železné hory.\n\n"}
{"id": "646339", "url": "https://cs.wikipedia.org/wiki?curid=646339", "title": "Polom (přírodní rezervace)", "text": "Polom (přírodní rezervace)\n\nPolom je přírodní rezervace ev. č. 333 v lesním komplexu jihovýchodně od Horního Bradla v okrese Chrudim. Oblast spravuje AOPK ČR Správa CHKO Železné hory. Skládá se ze dvou navzájem oddělených částí – Malý a Velký Polom, někdy též nazývanými Prales Polom. Rozloha činí 18,3317 ha. Rezervace leží v nadmořské výšce 545–624 m. Vyhlášena byla v roce 1933 na ochranu posledního zachovalého fragmentu jedlobukového pralesa na hřebeni Železných hor. Chráněné území bylo rozšířeno v roce 1955 na nynější rozlohu. V rezervaci se nacházejí torza mohutných stromů porostlá různými mechy.\n\nDůvodem ochrany jsou fragmenty jedlobukového pralesa, prameništních jasanin a lužních olšin s výskytem vzácných rostlinných a živočišných druhů.\n\n\n"}
{"id": "646340", "url": "https://cs.wikipedia.org/wiki?curid=646340", "title": "Přesyp u Malolánského", "text": "Přesyp u Malolánského\n\nPřesyp u Malolánského je přírodní památka ev. č. 727 jihozápadně od obce Lány u Dašic v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je uchování psammofilní flóry na písečném přesypu, zvláště ostřice druhu ostřice pískomilná (\"Carex pseudobrizoides\").\n\nJedná se o část lesního komplexu, který se rozkládá mezi obcemi Zminný, Malolánské a Veská. Přírodní památka představuje geomorfologicky nevýrazný přesyp vátého písku mladopleistocenního až holocenního stáří na akumulační plošině ze štěrkopísků riské terasy. Půdní pokryv je tvořen arenosoly (kambizem arenická) až podzoly (podzol arenický). Okraje a některé plošky uvnitř porostu však zarůstají trávami, ostružiníky a náletovými dřevinami. Lze předpokládat, že se v případě těžby, uvolnění stromového patra a vyššího průniku slunečního záření k bylinnému patru začne šířit paseková vegetace s dominantními ostružiníky, která může způsobit razantní ústup ostřice pískomilné.\n\nPodle geomorfologického členění (Demek et Mackovčin 2007) území náleží do celků: Východočeská tabule, Východolabská tabule, Pardubická kotlina, Kunětická kotlina.\n\n"}
{"id": "646341", "url": "https://cs.wikipedia.org/wiki?curid=646341", "title": "Přesypy u Rokytna", "text": "Přesypy u Rokytna\n\nPřesypy u Rokytna je přírodní rezervace ev. č. 724 na jihovýchodním okraji obce Rokytno v okrese Pardubice. Oblast spravuje Agentura ochrany přírody a krajiny ČR. Jde o jednu z nejzachovalejších lokalit pískových přesypů v Polabí, která vznikla v době mladšího pleistocénu nebo holocénu. Přesypy jsou na ploše asi 500m dlouhé a 200m široké jižně od kóty 254,5 m n. m. Centrální hřbet přesypů je 250 m dlouhý a 15 m vysoký. Při severovýchodním pásu leží z větší části rekultivovaný povrch pískovny, v okolí jsou písky překryté půdami typu aerosol. Větší část přesypů, které ještě v roce 1950 zasahovaly severně až do středu Rokytna byla zničena zástavbou.\n\nDůvodem ochrany jsou nenarušené písečné přesypy se zbytky psamofilní vegetace a fauny. Přesypy byly uměle zalesněny borovicemi a náletově se zde ujal akát a dub červený. Borová monokultura na pískovém přesypu je blízká přirozenému stavu.\n\n"}
{"id": "646342", "url": "https://cs.wikipedia.org/wiki?curid=646342", "title": "Psí kuchyně", "text": "Psí kuchyně\n\nPsí kuchyně je přírodní rezervace ev. č. 1686 východně od obce Janov v k.ú. Janov u Litomyšle, Opatov v Čechách a Semanín v okrese Svitavy a Ústí nad Orlicí. Nařízením Pardubického kraje č. 1/2017 ze dne 23. ledna.2017 s účinností od 1. dubna byla zrušena původní vyhláška OÚ Svitavy a rezervace nově byla zřízena. Oblast spravuje Agentura ochrany přírody a krajiny ČR.\n\nDůvodem ochrany jsou vlhkomilná vysokobylinná lemová společenství nížin ahorského až alpínského stupně, bučiny asociace Asperulo-Fagetum, smíšené jasanovo-olšové lužní lesy temperátní aboreální Evropy (Alno-Padion, Alnion incanae, Salicion albae).\n\nPodložní horniny patří k České křídové tabuli, zastoupeny jsou opuky, slíny a pískovce křídového stáří, překryté místy\ntřetihorními jíly a štěrkopísky.\n\nMezi dřevinami dominují buk lesní a smrk ztepilý, zastoupení má dále dub zimní, javor klen a jasan ztepilý. V bylinném patře ze zvláště chráněných druhů je to áron plamatý, bledule jarní, kruštík modrofialový, okrotice bílá, vemeník dvoulistý, z dalších rostlin pak čarovník alpský, lýkovec jedovatý, ječmenka evropská, plavuň vidlačka, strdivka jednokvětá či prvosenka jarní.\n\nLesní porosty jsou hnízdištěm zvláště chráněných druhů ptáků, jako je holub doupňák, čáp černý, včelojed lesní, sýc rousný, jestřáb lesní, krkavec velký, výr velký, dále datel černý, káně lesní, puštík obecný a žluna šedá. Ze zvláště chráněných druhů hmyzu je to svižník polní, zdobenec zelenavý a střevlík \"Carobus arcensis\", z obojživelníků ropucha obecná, ještěrka živorodá, hady zastupuje zmije obecná a užovka obojková.\n\n"}
{"id": "646343", "url": "https://cs.wikipedia.org/wiki?curid=646343", "title": "Ptačí ostrovy", "text": "Ptačí ostrovy\n\nPtačí ostrovy je přírodní památka ev. č. 1973 ve městě Chrudim v okrese Chrudim. Oblast spravuje Agentura ochrany přírody a krajiny ČR.\n\nDůvodem ochrany jsou vlhké louky a zachovalé břehové porosty, významná hnízdiště, mimořádné havraní kolonie.\n\nPodle sčítání v roce 2004 zde žilo v tu dobu asi 600 havranů.\n\nNa území přírodní památky bylo zaznamenáno 151 druhů cévnatých rostlin.\n\n"}
{"id": "646344", "url": "https://cs.wikipedia.org/wiki?curid=646344", "title": "Ratajské rybníky", "text": "Ratajské rybníky\n\nRatajské rybníky jsou rybniční soustavou, přírodní památkou a evropsky významnou lokalitou, leží v Kameničské vrchovině v rámci regionálního členění georeliéfu (tvaru zemského povrchu), z hlediska administrativně správního na katastrálním území města Hlinsko v okrese Chrudim náležejícím do Pardubického kraje v České republice. Zvláště chráněné území je součástí Chráněné krajinné oblasti Žďárské vrchy.\n\nRatajské rybníky pod původním označením „chráněný přírodní výtvor\" zřídil bývalý Okresní národní výbor v Chrudimi vyhláškou č. 35 ze dne 21. listopadu 1990 (s účinností od 1.12.1990). Předmětem ochrany se stala soustava rybníků s břehovými porosty a okolními zachovalými rašelinnými loukami s výskytem chráněných a ohrožených druhů rostlin. Zvláště chráněným územím ve formě přírodní památky o rozloze 11,4 ha (kód ÚSOP 1634) bylo prohlášeno ve smyslu Zákona č. 114/1992 Sb., o ochraně přírody a krajiny.\n\nPřírodní památka s mokřady, slatinnými loukami s cenným biotopem chráněných a ohrožených druhů rostlin a živočichů a společenstvem rybníků náleží do Žďárského bioregionu Hercynské podprovincie a přírodní lesní oblasti Českomoravské vrchoviny. Lokalita leží v chladné klimatické oblasti, která je součástí Sečské vrchoviny ve fytogeografickém členění území Česka. Ochranné pásmo přírodní památky v délce 50 m od hranic zvláště chráněného území (§ 37 zákona č. 114/1992 Sb.) zasahuje v lesním prostoru „Na balkovském\" do lesních hospodářských celků (Nasavrky, Městské lesy Hlinsko).\n\nRybniční soustava tří kaskádovitě nad sebou vybudovaných vodních nádrží a na břehové porosty navazující vlhké louky se nachází v nadmořských výškách 585 až 595 m v širokém údolí Kameničské vrchoviny. Přírodní lokalita v Chráněné krajinné oblasti Žďárské vrchy (kód ÚSOP 75) náleží do správní působnosti Agentury ochrany přírody a krajiny České republiky - Regionální pracoviště Správy CHKO Žďárské vrchy se sídlem ve Žďáru nad Sázavou.\n\nEvropsky významná lokalita Ratajské rybníky překrývá přírodní památku rozsáhlejší plochou 20,4 ha (kód ÚSOP 2972) v nadmořských výškách 584 až 602 m Kameničské vrchoviny. V rámci soustavy nazvané NATURA 2000, kterou tvoří chráněná území vymezená podle jednotných podmínek ve všech státech Evropské unie, byla vyhlášena dne 15. dubna 2005 (kód NATURA CZ0534055).\n\nPředmětem ochrany evropsky významné lokality jsou bezkolencové louky na vápnitých, rašelinných a hlinito-jílovitých půdách (Molinion caeruleae), přechodová rašeliniště a třasoviště a výskyt evropsky významných druhů\n\n\n\nRybniční soustava je průtočná, složená ze tří rybníků s pomístními jmény:\n\n\nHladiny rybníků jsou regulovány výpustmi v jejich hrázích a také vybudovanými přepady v případě tzv. velké vody. Rybníky jsou využívány k chovu ryb s pravidelnými podzimními výlovy. Rybníky obhospodařuje rybářská organizace v Hlinsku, v chovu se objevují:\nRybníky napájí dvě bezejmenné vodoteče pramenící ve svahu Čertoviny (655 m n. m.), jedna zaústěna do rybníku „Horní Rataják\", druhá obtočná s více vydatným vodním tokem, při velkém průtoku a vysokém stavu podzemní vody napájí i Horní ratajský rybník (na některých turistických mapách uváděna se zaústěním do rybníku). Vodní nádrže jsou oddělené pod hrázemi úzkými pásy zeleně s břehovými porosty a mokřady, jejich vybudováním vznikly v lokalitě nové vodní biotopy pro rostlinstvo a živočichy. Spuštěním výtoku rybníků lze snižovat i vysokou hladinu spodní vody na okolních vlhkých loukách.\n\nPobřežní porosty ratajských rybníků se solitérními i hustými skupinami dřevin přechází dál od jejich břehů v druhově pestré rašelinné až slatinné louky a vytvářejí příznivá stanoviště pro hnízdění ptactva, bohatou populaci obojživelníků a hmyzu, jejichž život je spjat s vodou.\n\nNázev rybniční soustavy a od ní pojmenované přírodní památky a evropsky významné lokality je odvozen od pomístních jmen (anoikonymum) tří rybníků (Horní-, Prostřední-, Dolní Rataják), se zeměpisnými názvy pouze Horní- a Dolní ratajský rybník. Přívlastek „Ratajské\" (Rataják, ratajský) získaly rybníky podle své polohy v městské lokalitě s místním názvem Rataje (též ulice) na katastrálním území Hlinska (zástavba vzdálená zhruba 700 m od Dolního ratajského rybníku).\n\nRatajské rybníky (rybniční soustava, přírodní památka, evropsky významná lokalita) leží zhruba 2 km od centra města Hlinsko severovýchodním směrem, s nadmořskou výškou 585 m na okraji lesní lokality „Na balkovském\" u Dolního ratajského rybníku až 595 m na loukách nad Horním ratajským rybníkem. Široké údolí je sevřené svahy vrcholů v jihovýchodní části Kameničské vrchoviny, jsou to na severu Medkovy kopce (638 m n. m.), severovýchodně Čertovina (655 m n. m.), východo-jihovýchodně Dědovský kopec (676 m n. m.) a na jihovýchodě s významným bodem Pešava (697 m n. m.).\n\nLokalita vlhkých luk a rybniční soustavy, zastíněných od východu a jihu zalesněným prostorem „Na balkovském\", poskytuje rostlinstvu omezené, typické podmínky vlhkého prostředí v chladných klimatických podmínkách jihovýchodní části Sečské vrchoviny s jejími nejvyššími nadmořskými výškami v oblasti charakteristické delším zimním obdobím.\n\nPostupně svažující se terén na úbočí zalesněné vrcholové části hřebene Železných hor, v pásmu Medkovy kopce – Čertovina – Dědovský kopec s několika bezejmennými méně vydatnými vodními toky a také s Blatenským potokem stékajícím po úbočí vrcholu Pešava, vytvořilo přírodně vhodné podmínky pro postupné (v rozmezí více jak sto let) vybudování tří rybníků kaskádovitě nad sebou. Směrem na jihozápad je údolí otevřeno k Blatenskému potoku, který odvádí vody z oblasti, včetně rybniční soustavy, do necelý kilometr vzdálené řeky Chrudimky, protékající Blatnem (část obce Hlinsko).\n\nÚdolí s rybniční soustavou, při postupném budování tří vodních nádrží využívajících svažitý terén, se nachází v severní části Českomoravské vrchoviny. V rámci regionálního členění georeliéfu České republiky náleží do geomorfologického celku Železné hory, podcelku Sečská vrchovina a geomorfologického okrsku Kameničská vrchovina.\n\nGeomorfologický útvar (údolí) je situován v jihovýchodní části Kameničské vrchoviny pod vrcholem Pešava (697 m n. m., v roce 1987 uváděn za nejvyšší a od roku 2006 jako významný bod geomorfologického celku Železných hor). Od rybniční soustavy k severu stoupá svah s vlhkými loukami, skupinami dřevin a zemědělsky obdělávanými poli k vrcholu Medkovy kopce (638 m n. m.). Od břehu Horního ratajského rybníku severovýchodním směrem  se zvedá terén s rozsáhlými mokřady, nejprve pozvolna na území přírodní památky a od její hranice prudčeji, k vrcholu Čertovina (655 m n. m.) v zalesněném hřebeni. Území s vlhkými loukami a lesním společenstvem má významnou retenční schopnost.\n\nŠirokým a dlouhým žlabem stoupajícím k vrcholu Dědovského kopce (676 m n. m.), mezi svahy vrcholů Čertovina a Pešava, se do údolí se soustavou ratajských rybníků stahuje voda z vlhkých luk a mokřadů výše položených v bezejmenných vodotečích s úzkými koryty, v nichž v období s malým objemem dešťových srážek voda vysychá.\n\nLouky nad rybníkem se skupinami dřevin a zemědělsky obdělávanými polemi jsou přerušeny v severozápadním směru silnicí I/34 (úsek Hlinsko – Čertovina), která tvoří nejseverněji položenou hranici Chráněné krajinné oblasti Žďárské vrchy. Nad silnicí se táhne zalesněné pásmo Kameničské vrchoviny s vrcholy Medkovy kopce, Čertovina, Dědovský kopec, na jihovýchodním svahu s místní komunikací spojující Čertovinu (část města Hlinsko) s Pláňavy (část obce Vojtěchov) a obcí Dědová. Pozemní komunikace nad zvláště chráněným územím kopíruje zalesněný tzv. vedlejší hřeben Železných hor ve východo-jihovýchodním směru, který se od vrcholu Dědovského kopce stáčí více na jihovýchod, až k jejich nejvyššímu bodu U oběšeného (737,4 m n. m.), nad rozhraní s Hornosvrateckou vrchovinou.\n\nGeologické podloží je tvořeno fylitickými břidlicemi (místy plodové břidlice kontaktně metamorfované) a svorovými fylity okraje hlinecké zóny (hlinské proterozoikum a paleozoikum). V oblasti vodních toků je to nivní sediment a na ploše rybniční soustavy sediment vodních nádrží (hlína, písek, štěrk) kvartéru. Na jihovýchodním okraji lokality s ochranným pásmem se objevuje hlubinný magmatit (granit) paleozoika.\n\nPůdotvorným substrátem ve zvláště chráněném území jsou písčitohlinité až hlinité sedimenty, na nich vytvořené pseudogleje, místy zrašelinělé a v místech zatopených vodou rybníků zbahnělé gleje.\n\nOblast náleží do povodí Chrudimky, nejvýznamnější řeky v Sečské vrchovině, s prameništěm tzv. „přes kopec\" od rybniční soustavy, za širokým sedlem mezi Dědovským kopcem a Pešavou. Spojnice obou vrcholů je rozvodnicí pro vodní toky, v severozápadním směru stékajících (s nejvýznamnějším Blatenským potokem) do údolí se soustavu ratajských rybníků, pro něž jsou v krajině důležité vodní zdroje. Na jihovýchod od rozvodnice leží rozlehlé prameniště Chrudimky. Svahy vrchů (kopců) Kameničské vrchoviny jsou z hlediska hydrogeologie významnými místy, ze kterých se stahuje do údolí voda. Na území přírodní památky a evropsky významné lokality je zásadním zdrojem pro život na tamních stanovištích rostlinných a živočišných společenství.\n\nVýznamnou schopnost zadržování vody a její postupné uvolňování pro rostlinstvo mají na zvláště chráněném území mokřady, slatinné louky a lesní společenstva v jeho okolí, také Blatenský potok pramenící pod vrcholem Pešava a protékající okrajem lesní lokality „Na balkovském\".\n\nZ vodních toků svázaných s přírodní památkou a evropsky významnou lokalitou jsou významné dva bezejmenné vodní toky, pramenící na loukách pod vrcholem Čertoviny. Severněji položený potok odvádí vody do Horního ratajského rybníku. Vydatnější vodní tok, pramenící u sídelní lokality Pláňavy (část obce Vojtěchov), soustavu rybníků obtéká a odvádí vodu mimo zvláště chráněné území.\n\nPod hrází prostředního a nejmenšího ratajského rybníku osázeného lekníny je vyveden z nedalekého vodárenského zdroje přepad vody, uváděn jako jiný vodní zdroj „U rybníků\" (ev.č.1719 v Národním registru pramenů a studánek České republiky). Vodoteč je svedena do Dolního ratajského rybníku.\n\nJen málo vydatným vodním zdrojem je „Luční studánka\" (ev.č. 2488 v Národním registru pramenů a studánek České republiky), v letní sezóně, v případě malých dešťových srážek v oblasti, brzo vysychajícím. Do úzkého koryta od pramene nad Dolním ratajským rybníkem, do kterého je vodoteč zaústěna, se stahuje i voda z mokřadů v jeho okolí.\n\nZ výpusti Dolního ratajského rybníku (a z celého území přírodní památky a evropsky významné lokality) je voda odváděna vodotečí do bezejmenného potoku obtékajícího rybniční soustavu a následně do zhruba sto metrů vzdáleného Blatenského potoka, pravostranného přítoku řeky Chrudimky.\n\nNa území přírodní památky a evropsky významné lokality na rozhraní Železnohorského a Žďárského bioregionu jsou zastoupeny zrašelinělé mezotrofní až slatinné louky, přecházející v mokřadní ostřicová společenstva a prostředí rybníků. Na rybníku pomístně nazvaném Prostřední Rataják je vysazen kultivar leknínu, který zabírá značnou část vodní plochy. Na loukách nad rybníky rozkvétá v letním období vzácný hořec hořepník (Gentiana pneumonanthe). Jde o jedinou známou lokalitu jeho výskytu v Chráněné krajinné oblasti Žďárské vrchy. Kolem rybníků a vodních toků jsou rozšířeny skupiny náletových dřevin, zejména:\nV trvale zamokřených prohlubních luk se vyskytují ohrožené druhy mechorostů:\nZ rostlin jsou také zastoupené:\n\nÚzemí poskytuje vhodné životní prostředí pro bohaté populace obojživelníků, žije tu čolek obecný (Triturus vulgaris) i čolek horský (Triturus alpestris). Ze žab je silně zastoupen skokan hnědý (Rana temporaria), který se zde rozmnožuje a v jarních měsících se objevuje v silném počtu, vyskytuje se tu také skokan zelený (Rana esculenta) i rosnička zelená (Hyla arborea), na loukách ropucha obecná (Bufo bufo).\n\nMezi nejvýznamnější druhy bezobratlých obývajících mokřadní louky patří vzácný motýl vlhkých luk modrásek očkovaný (Maculinea teleius) a modrásek bahenní (Maculinea nausithous), kterým se také říká motýl z mraveniště. Housenky motýlu se vyvíjejí v květenství krkavce totenu rostoucího na vlhkých loukách kolem rybníků a svůj vývoj dokončí až v mraveništích lučních mravenců. Po vylíhnutí v mraveništi má motýl jen krátký čas na svůj „útěk\", jinak by byl mravenci doslova sežrán.\n\nK rybníkům zalétá pro potravu ledňáček říční a další druhy ptáků. V pobřežních porostech rybníků nebo na loukách kolem rybníků hnízdí či létají za potravou také:\n\nRatajské rybníky (rybniční soustava a přírodní památka) jsou uvedeny v turistické mapě Vysokomýtsko a Skutečsko vydané v edici Klubu českých turistů (mapový list č. 47). Na okraj přírodní památky je vedena turistická trasa žlutě značená z centra Hlinska přes městskou lokalitu Rataje po místních komunikacích a od zástavby dále polní a lesní cestou k rozcestníku „Ratajské rybníky\" (délka cca 2,5 km v úseku Hlinsko Betlém – Ratajské rybníky).\n\nLesní cestou od rozcestníku k Dolnímu ratajskému rybníku (150 m) je od roku 2017 vedena turistická trasa zeleně značená, prochází kolem rybniční soustavy a od hráze Horního ratajského rybníku pokračuje do části města Čertovina, ve směru vrcholu Čertovina (655 m n. m.) na železnohorském hřbetu nad Hlinskem.\n\nLokalita je hojně navštěvována především obyvateli Hlinska a okolních obcí, kterým poskytuje významné rekreační možnosti v poměrně zachovalé přírodě. Břehové porosty kolem Ratajských rybníků navazují za úzkým pruhem zeleně, oddělující ze severozápadu a jihozápadu zvláště chráněné území, na zahrádkářské osady.\n\nHráze ratajských rybníků jsou pochůzné, před vstupem na hráz u každého ze tří rybníků byla v roce 2015 osazena Správou Chráněné krajinné oblasti Žďárské vrchy malá informační tabulka upozorňující na přírodní památku krátkým textem a obrázkem zde vyskytujícího se vzácného modráska očkovaného. U lesní cesty vedoucí od turistické trasy u hráze Dolního ratajského rybníku stojí velká informační tabule s mapou lokality.\n\nZ hrází rybníků a lesních cest v jejich okolí lze zhlédnout rybniční soustavu i oblast přírodní památky a evropsky významné lokality. Turistická trasa i pěšiny poskytují vhodná místa pro pořízení dokumentárních fotografií krajiny a přírody na území Kameničské vrchoviny v Chráněné krajinné oblasti Žďárské vrchy.\n\nTuristická žlutě značená trasa pokračuje od rozcestníku „Ratajské rybníky\" podél Blatenského potoka lesním prostorem nad přírodní památkou do prostředí vlhkých luk pod vrcholem Dědovského kopce a dále k Přírodní památce Bahna. S přírodní památkou Louky v Jeníkově tvoří pomyslný trojúhelník zvláště chráněných území (uprostřed s vrcholem Pešava) s typickými hydrogeologickými poměry mokřadů a vlhkých luk s vysokou spodní vodou. Návštěvníkům přírodních lokalit prezentují krajinu Kameničské vrchoviny turisticky dostupnou, až se stometrovou rozdílnou nadmořskou výškou (585 – 685 m), s charakteristickou vegetací a živočichy v Chráněné krajinné oblasti Žďárské vrchy. Turistické informační centrum je k dispozici v centru města Hlinsko.\n\n\nAOPK ČR - Přírodní památka Ratajské rybníky\n"}
{"id": "646345", "url": "https://cs.wikipedia.org/wiki?curid=646345", "title": "Rohová", "text": "Rohová\n\nRohová je národní přírodní rezervace ev. č. 1981 západně od obce Dlouhá Loučka v okrese Svitavy. Lokalita o rozloze 273,3715 ha se nachází v katastrálních územích Boršov u Moravské Třebové, Dlouhá Loučka a Křenov v okrese Svitavy v Pardubickém kraji.\n\nPředměty ochrany jsou zde přirozené lesní ekosystémy suťových lesů a bučin, skalní ekosystémy skal a drolin, biotopy vzácných a ohrožených druhů rostlin ploštičníku evropského (\"Cimicifuga europaea\"), starčku skalního (\"Senecio rupestris\") a tisu červeného (\"Taxus baccata\"), včetně jejich populací, a severojižně orientovaná kuesta se strmým svahem na východní straně. Chráněné území bylo ohroženo v letech 2011-2012 rozhodnutím o nešetrné těžbě dřeva.\n\n"}
{"id": "646346", "url": "https://cs.wikipedia.org/wiki?curid=646346", "title": "Rybenské Perničky", "text": "Rybenské Perničky\n\nRybenské perničky (745 m n. m.) jsou rulové skály a zároveň stejnojmenná přírodní památka ev. č. 682 s maximální nadmořskou výškou 748  metrů, 2 km západně od Pusté Rybné. Oblast spravuje AOPK ČR Správa CHKO Žďárské vrchy. Důvodem ochrany je význačný skalní útvar.\n\nSkály vznikly ve starších čtvrtohorách a jsou tvořeny ortorulami. Dva oddělené skalní bloky dosahují výšek 8 a 16 m. Název pochází od lidového slova perničky, což jsou prohlubně ve tvaru mísy, z nichž největší dosahuje šířky 60 cm a hloubky 20 cm (odvozeno od výrazu „pernice“, tj. mísa s povrchem uvnitř zdrsněným, v níž se trdlem na jemno třel uvařený mák).\n\nÚzemí má rozlohu 14,052 ha a v druhé polovině roku je na skalách povolena horolezecká činnost.\n\n\n"}
{"id": "646347", "url": "https://cs.wikipedia.org/wiki?curid=646347", "title": "Skalka u Sovolusk", "text": "Skalka u Sovolusk\n\nSkalka u Sovolusk je přírodní památka ev. č. 662 východně od obce Sovolusky v okrese Pardubice. Oblast spravuje Krajský úřad Pardubického kraje.\n\nDůvodem ochrany je kopcovitý útvar, utvořený ojedinělým sukem spilitové lávy a porostlý teplomilnou dubohabřinou. Část útvaru byla odtěžena starou těžební činností, čímž se na profilu objevily polštářové spilitové lávy proterozoického stáří. V podstatě jde o starší odkryv malého opuštěného lomu na jihozápadním okraji přírodní památky, kde byl obnažen výchoz tzv. polštářové lávy z proterozoika. Polštářová textura je považována za důkaz hlubokoceánského výlevu lávy.\n\nNejvětší část přírodní památky porůstá habrová pařezina porůstající nevelkou vyvýšeninu s četnými malými lomy. Podrost dubohabřiny je velmi chudý, tvořený převážně z lipnice hajní (\"Poa nemoralis\") a bažanky vytrvalé (\"Mercurialis perennis\"). Roztroušeně se vyskytuje tolita lékařská (\"Vincetoxicum hirundinaria\"), velmi vzácně hrachor černý (\"Lathyrus niger\"). Na jihozápadní části přírodní památky nad zatopeným lůmkem roste zblochan vodní (\"Glyceria maxima\") a okřehek menší (\"Lemna minor\"). Na skalním výchoze se daří rozchodníku ostrému (\"Sedum acre\"), rozchodníku velkému (\"Hylotelephium maximum\"), silence nicí (\"Silene nutans\"), mochně šedavé (\"Potentilla inclinata\").\n\n"}
{"id": "646348", "url": "https://cs.wikipedia.org/wiki?curid=646348", "title": "Sněženky ve Vysokém lese", "text": "Sněženky ve Vysokém lese\n\nSněženky ve Vysokém lese je přírodní památka ev. č. 1688 jihozápadně od obce Chmelík v okrese Svitavy. Oblast spravuje Agentura ochrany přírody a krajiny ČR.\n\nDůvodem ochrany jsou zamokřené ekosystémy s bohatým výskytem sněženky podsněžníku.\n\n"}
{"id": "646349", "url": "https://cs.wikipedia.org/wiki?curid=646349", "title": "Strádovka", "text": "Strádovka\n\nStrádovka je přírodní rezervace ev. č. 1670 severně od městyse Trhová Kamenice v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany jsou zrašelinělé louky s mnoha ohroženými druhy rostlin a živočichů. V návaznosti na Velký rohozenský rybník se jedná o ucelený ekosystém.\n\n"}
{"id": "646350", "url": "https://cs.wikipedia.org/wiki?curid=646350", "title": "Strádovské Peklo", "text": "Strádovské Peklo\n\nStrádovské Peklo je přírodní rezervace ev. č. 1770 poblíž obce Licibořice v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je komplex přirozených suťových lesů s ohroženými druhy rostlin a živočichů. Celý ekosystém je typickou ukázkou přirozených společenstev daného území.\n\n"}
{"id": "646351", "url": "https://cs.wikipedia.org/wiki?curid=646351", "title": "Stráň u Trusnova", "text": "Stráň u Trusnova\n\nStráň u Trusnova je přírodní památka ev. č. 728 poblíž obce Trusnov v okrese Pardubice. Chráněné území zaujímá severovýchodní úbočí vrchu Borek (258 m n. m.), zhruba ¾ km jižně od Trusnova. Jedná se o malou východně orientovanou stráň a částečně i přilehlý smíšený lesík. Geologické podloží tvoří vápnité slínovce. Oblast spravuje Agentura ochrany přírody a krajiny ČR. Důvodem ochrany je lokalita ohrožené květeny.\n\nTato (plošně malá) přírodní památka byla kdysi velmi bohatou lokalitou hořce brvitého (\"Gentianopsis ciliata\"), od roku 1985 však nebyl na místě vůbec nalezen a byl zde v počtu několika exemplářů znovuobjeven až v roce 1997. Mimo hořce brvitého se na lokalitě každoročně objevuje vstavač vojenský (\"Orchis militaris\"). Stráň se každoročně kosí, aby se zamezilo zarůstání lesem.\n\n"}
{"id": "646352", "url": "https://cs.wikipedia.org/wiki?curid=646352", "title": "Střemošická stráň", "text": "Střemošická stráň\n\nStřemošická stráň je přírodní rezervace ev. č. 1577 východně od města Luže v okrese Chrudim v Pardubickém kraji. Oblast spravuje Agentura ochrany přírody a krajiny ČR.\n\nDůvodem ochrany je zachování přirozených lesních a lesostepních společenstev na opukových stráních s dubohabrovým porostem a přilehlými lemy bohatými výskytem chráněných a ohrožených druhů rostlin (vstavač májový, vstavač nachový, střevičník pantoflíček, prvosenka jarní, medovník meduňkolistý, okrotice bílá, orlíček planý aj.). Tato společenstva dále doplňují stepní druhy hmyzu a drobného ptactva.\n\nBěhem vertebratologického výzkumu v průběhu let 1992 a 1993, který čítal 21 exkurzí na území rezervace, byl zaznamenán výskyt tří druhů obojživelníků, tří druhů plazů, 84 druhů ptáků (u 55 z nich se předpokládá hnízdění) a 17 druhů savců.\n\n"}
{"id": "646353", "url": "https://cs.wikipedia.org/wiki?curid=646353", "title": "Střítežská rokle", "text": "Střítežská rokle\n\nStřítežská rokle je přírodní památka ev. č. 2200 poblíž obce Hluboká v okrese Chrudim. Oblast spravuje Agentura ochrany přírody a krajiny ČR.\n\nDůvodem ochrany je cenný geologický a geomorfologický útvar, významné rozmnožiště silně ohroženého živočišného druhu – mloka skvrnitého. Podle výzkumu z roku 2001 se zde v tomto roce vyvíjelo přibližně 1000–1800 larev mloka.\n\n"}
{"id": "646354", "url": "https://cs.wikipedia.org/wiki?curid=646354", "title": "Sutice (přírodní rezervace)", "text": "Sutice (přírodní rezervace)\n\nSutice je přírodní rezervace ev. č. 428 poblíž obce Verměřovice v okrese Ústí nad Orlicí. Oblast spravuje Agentura ochrany přírody a krajiny ČR.\n\nDůvodem ochrany je opuková stráň se vzácnou květenou, lokalita střevičníku pantoflíčku.\n\n"}
{"id": "646355", "url": "https://cs.wikipedia.org/wiki?curid=646355", "title": "Šejval", "text": "Šejval\n\nŠejval je přírodní památka (dříve národní přírodní památka) ev. č. 723 severně od obce Radhošť v okrese Ústí nad Orlicí. Oblast spravuje Agentura ochrany přírody a krajiny ČR.\n\nDůvodem ochrany je lokalita ohrožených druhů rostlin, zvlášť kriticky ohrožené prustky obecné (\"Hippuris vulgaris\"). Prustka obecná však zde od roku 1996 nebyla pozorována a pravděpodobně vyhynula. U rybníka na slatinných loukách se však vyskytují i další zajímavé druhy rostlin: česnek hranatý (\"Allium angulosum\"), prstnatec májový (\"Dactylorhiza majalis\"), hadilka obecná (\"Ophioglossum vulgarum\"), nadmutice bobulnatá (\"Cucubalus baccifer\") či vítod nahořklý (\"Polygala amarella\").\n\n"}
{"id": "646356", "url": "https://cs.wikipedia.org/wiki?curid=646356", "title": "Tůň u Hrobic", "text": "Tůň u Hrobic\n\nTůň u Hrobic je přírodní památka ev. č. 722 severozápadně od obce Dříteč v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je mrtvé rameno Labe s břehovými porosty, významnými rostlinnými společenstvy a živočichy. V létě zarůstá okřekem a je ve vysokém stupni sukcesního vývoje. V severní části je přirozenou dominantou památný strom, Dřítečský topol, zástupce staré přirozené polabské flóry. Dostat se sem dá po nevalné polní cestě kolem opatovické elektrárny.\n\n\n"}
{"id": "646357", "url": "https://cs.wikipedia.org/wiki?curid=646357", "title": "U parku (přírodní rezervace)", "text": "U parku (přírodní rezervace)\n\nU parku je přírodní rezervace ev. č. 467 na východním okraji obce Vysoké Chvojno v okrese Pardubice. Oblast spravuje Agentura ochrany přírody a krajiny ČR. Důvodem ochrany jsou opukové stráně pod chvojeneckým zámkem s významnou teplomilnou květenou.\n\nJedná se o lesní stráň porostlou bučinami, případně zbytky černýšové dubohabřiny s jedlí. Stáří bučiny (v horních partiích rezervace) je asi 150 let (k roku 2002). V podrostu se daří některých zajímavým rostlinám, jako je okrotice bílá (\"Cephalanthera persicifolia\"), kruštík modrofialový (\"Epipactis purpurata\"), zvonek broskvolistý (\"Campanula persicifolia\"), hrachor černý (\"Lathyrus niger\"), stridivka jednokvětá (\"Melica uniflora\"), medovník velkokvětý (\"Melittis melissophyllum\"), vemeník zelenavý (\"Platanthera chlorantha\") a dvoulistý (\"P. bifolia\") a mnohé další. V přirozeném lesním porostu se daří i xylofágním druhům brouků, jako je například vzácný tesařík \"Necydalis ulmi\" nebo kovařík \"Stenagostus ulmeus\". V potoce žije populace strumičníka zlatookého (\"Osmylus fulvicephalus\").\n\n"}
{"id": "646358", "url": "https://cs.wikipedia.org/wiki?curid=646358", "title": "U Tučkovy hájenky", "text": "U Tučkovy hájenky\n\nU Tučkovy hájenky je přírodní památka (kód ÚSOP 1635) v Chráněné krajinné oblasti Žďárské vrchy ve správě Agentury ochrany přírody a krajiny ČR, Správa CHKO Žďárské vrchy.\n\nPřírodní památka (zvláště chráněné území) leží ve dvou samostatných lokalitách severozápadně nad obcí Svratouch a jižně od obce Krouna (obě obce v okrese Chrudim) v Pardubickém kraji České republiky.\n\nPředmětem ochrany jsou přírodní biotopy s vrchovištním rašeliništěm a mechovým slatiništěm s vegetací vlhkých luk se vzácnou květenou (vachta trojlistá, vstavač májový aj.).\n\n"}
{"id": "646359", "url": "https://cs.wikipedia.org/wiki?curid=646359", "title": "U Vinic", "text": "U Vinic\n\nU Vinic je přírodní památka ev. č. 1497 poblíž Vysokého Mýta v okrese Ústí nad Orlicí. Oblast spravuje Agentura ochrany přírody a krajiny ČR.\n\nJedná se o zbytek původních slatinných luk. Důvodem ochrany jsou zamokřelé louky s hojným výskytem kruštíku bahenního, vstavače obecného, ostřice oddálené, prstnatce májového, všivce lesního, a dalších ohrožených druhů rostlin. Vyskytuje se zde 20 druhů ostřic.\n\n"}
{"id": "646360", "url": "https://cs.wikipedia.org/wiki?curid=646360", "title": "Údolí Záhorského potoka", "text": "Údolí Záhorského potoka\n\nÚdolí Záhorského potoka je přírodní památka ev. č. 1514 severozápadně od obce Kunvald v okrese Ústí nad Orlicí. Oblast spravuje Agentura ochrany přírody a krajiny ČR.\n\nPotok protéká osadou Záhory v městysi Kunvaldě. Rozloha povodí je asi 1 km. Svou vodu odvádí do říčky Rokytenky. Pro zvýšený výskyt chráněných druhů rostlin a živočichů zde bylo na území o rozloze 9,99 ha v roce 1987 vytvořeno chráněné území. Týká se to hlavně bledulí jarních a z živočichů čolka obecného.\n\nDůvodem ochrany je bohatá lokalita bledule jarní.\n\n"}
{"id": "646361", "url": "https://cs.wikipedia.org/wiki?curid=646361", "title": "Upolíny u Kamenice", "text": "Upolíny u Kamenice\n\nUpolíny u Kamenice je přírodní památka ev. č. 1801 východně od městyse Trhová Kamenice v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany jsou slatinné a vlhké pcháčové louky s výskytem mnoha ohrožených rostlinných druhů, zvláště vrby borůvkovité (\"Salix myrtilloides\"), která se zde vyskytuje na jednom ze dvou známých míst v ČR.\n\n"}
{"id": "646362", "url": "https://cs.wikipedia.org/wiki?curid=646362", "title": "Utopenec (přírodní památka)", "text": "Utopenec (přírodní památka)\n\nUtopenec je přírodní památka ev. č. 1705 poblíž obce Studnice v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany je niva Vortovského potoka od hráze rybníka Utopenec k Hamerské přehradě – rašelinné louky se vzácnou květenou v meandrujícím korytě potoka.\n\n"}
{"id": "646363", "url": "https://cs.wikipedia.org/wiki?curid=646363", "title": "V bukách", "text": "V bukách\n\nV bukách je přírodní památka ev. č. 479 jihozápadně od obce Chmelík v okrese Svitavy. Oblast spravuje Agentura ochrany přírody a krajiny ČR.\n\nDůvodem ochrany je přirozená bučina s bohatým podrostem.\n"}
{"id": "646364", "url": "https://cs.wikipedia.org/wiki?curid=646364", "title": "V Koutech", "text": "V Koutech\n\nV Koutech je přírodní památka ev. č. 483 jihozápadně od města Nasavrky v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je bažinatá louka s typickou květenou.\n\n"}
{"id": "646365", "url": "https://cs.wikipedia.org/wiki?curid=646365", "title": "Volákův kopec", "text": "Volákův kopec\n\nVolákův kopec je přírodní rezervace ev. č. 1578 na jižním okraji obce Kameničky v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany je botanická lokalita, výskyt tetřívka.\n\n"}
{"id": "646366", "url": "https://cs.wikipedia.org/wiki?curid=646366", "title": "Vršovská olšina", "text": "Vršovská olšina\n\nVršovská olšina je přírodní rezervace ev. č. 1636 severozápadně od obce Horní Bradlo v okrese Chrudim. Oblast spravuje AOPK ČR Správa CHKO Železné hory.\n\nDůvodem ochrany je mozaika mokřadních, lužních a prameništních olšin s hojným výskytem bledule jarní.\n\n"}
{"id": "646367", "url": "https://cs.wikipedia.org/wiki?curid=646367", "title": "Vstavačová louka", "text": "Vstavačová louka\n\nVstavačová louka je přírodní památka ev. č. 1499 poblíž obce Choceň v okrese Ústí nad Orlicí nedaleko železniční trati Choceň - Pardubice. Oblast spravuje Agentura ochrany přírody a krajiny ČR.\n\nDůvodem ochrany jsou vlhké louky s bohatým výskytem kosatce sibiřského, vstavače májového, kruštíku bahenního, vstavače kukačky a dalších ohrožených druhů rostlin.\n\n"}
{"id": "646368", "url": "https://cs.wikipedia.org/wiki?curid=646368", "title": "Zadní rybník", "text": "Zadní rybník\n\nZadní rybník byla přírodní památka ev. č. 1703 východně od městyse Trhová Kamenice v okrese Chrudim. Oblast spravuje AOPK ČR Správa CHKO Žďárské vrchy. Důvodem ochrany je biotop zarůstajícího rybníka s cennými společenstvy bažinných rostlin a živočichů.\n\nChráněné území bylo ke dni 12. září 2019 zrušeno a nahrazeno nově vyhlášenou přírodní památkou Trhovokamenické rybníky.\n\n"}
{"id": "646369", "url": "https://cs.wikipedia.org/wiki?curid=646369", "title": "Zlámanec (přírodní památka)", "text": "Zlámanec (přírodní památka)\n\nZlámanec je přírodní památka ev. č. 1637 poblíž obce Vortová v okrese Chrudim. Oblast spravuje AOPK ČR Správa CHKO Žďárské vrchy.\n\nDůvodem ochrany je uchování rašelinné louky pod a kolem rybníka s výskytem chráněných a ohrožených druhů živočichů a rostlin.\n\n"}
{"id": "646370", "url": "https://cs.wikipedia.org/wiki?curid=646370", "title": "Žernov (přírodní rezervace)", "text": "Žernov (přírodní rezervace)\n\nŽernov je přírodní rezervace ev. č. 1773 severně od obce Dolní Ředice v okrese Pardubice. Oblast spravuje Agentura ochrany přírody a krajiny ČR.\n\nDůvodem ochrany je zachování a ochrana krajinářsky a biologicky cenného území, které tvoří zbytky přirozené dubohabřiny, rybníky, rákosiny a mokré louky tvořící ekologicky stabilní ostrov obklopený intenzivně zemědělsky využívanou krajinou. Tyto biotopy jsou domovem zvláště chráněných druhů živočichů a rostlin. Část tohoto chráněného území a část jeho ochranného pásma je zároveň vymezena jako biocentrum regionálního významu ve zpracovaném Lokálním územním systému ekologické stability Ředice.\n\nRoku 2007 proběhla v rámci rezervace inventarizace výskytu vyšších hub. Za nejvzácnější objevenou houbu je považována řasnatka modromléčná (\"Peziza saniosa\"). Z dalších vzácných a bioindikačních druhů zde byl popsán výskyt řady hřibovitých hub: hřib pružný (\"Aureoboletus gentilis\"), hřib bronzový (\"Boletus aereus\"), hřib přívěskatý (\"Butyriboletus appendiculatus\"), hřib skvrnitý (\"Hemileccinum depilatum\"), hřib plavý (\"Hemileccinum impolitum\"), hřib medotrpký (\"Caloboletus radicans\"), hřib satan (\"Rubroboletus satanas\"), kozák dubový (\"Leccinellum crocipodium\") a také hřib Quéletův (\"Suillellus queletii\"). Dále šťavnatka hajní (\"Hygrophorus nemoreus\"), ryzec ostrý (\"Lactarius acris\"), řasnatka síromléčná (\"Peziza succosa\") a holubinka lepkavá (\"Russula viscida\").\n\nBěhem malakologického průzkumu bylo na území rezervace nalezeno 17 druhů vodních měkkýšů (13 plžů, 4 mlži).\n"}
{"id": "646372", "url": "https://cs.wikipedia.org/wiki?curid=646372", "title": "Île Maquerelle", "text": "Île Maquerelle\n\nÎle Maquerelle též nazývaný Île des Cygnes (\"Labutí ostrov\") je zaniklý ostrov na řece Seině v Paříži. Na konci 18. století byl připojen k levému břehu.\n\nNacházel se v severozápadní části 7. obvodu mezi \"Rue de l'Université\" a Seinou, Invalidovnou a Champ-de-Mars. Dnes se zde rozkládá Musée du quai Branly.\n\nV roce 1806 byla na tomto místě při stavbě Pont d'Iéna objevena dubová kánoe, pravděpodobně loď Normanů, kteří obléhali Paříž v zimě 885-886. Ve 13. století rolníci ze Chaillot měli právo pást své krávy na ostrově Maquerelle výměnou za platbu v hotovosti a v naturáliích odváděné opatství Saint-Germain-des-Prés. V roce 1572 po bartolomějské noci zde byla pohřbena těla 1200 obětí. Ostrov byl přejmenován na Labutí ostrov, protože zde byly umístěny labutě podle královské vyhlášky ze dne 16. října 1676. Král prodal ostrov městu Paříži 21. března 1722. Kolem roku 1731 zde bylo skladováno stavební dříví i dřevo na otop a byly zde rozebírány staré dřevěné lodě. Ostrov byl na svém východním konci spojen s levým břehem mostem. V letech 1773 a 1780 byly podepsány patenty, které městu umožnily částečně zasypat kanál oddělující ostrov od břehu. V roce 1782 se zde vyráběl olej pro napájení lamp. V roce 1789 bratři Jacques a Augustin Perierovi postavili na ostrově parní mlýn, který vyráběl mouku v době, kdy bylo v Seině málo vody a vodní mlýny nepracovaly. O rok později byl mlýn zprovozněn. V letech 1802-1803 zde vynálezce Robert Fulton provádět své experimenty s parníkem. V roce 1812, kdy byl dokončen i Pont d'Iéna, byl zasypán zbytek kanálu a ostrov tak zcela zanikl.\n\n"}
{"id": "646373", "url": "https://cs.wikipedia.org/wiki?curid=646373", "title": "Micha'el Racon", "text": "Micha'el Racon\n\nMicha'el Racon (: מיכאל רצון) je izraelský politik a bývalý poslanec Knesetu za stranu Likud.\n\nNarodil se 21. května 1958 ve městě Petach Tikva. Sloužil v izraelské armádě, kde působil v jednotkách Sajeret Egoz, Sajeret Rimon a v Brigádě Golani. Dosáhl hodnosti plukovníka (Aluf Mišne). Vystudoval práva na Bar-Ilanově univerzitě. Absolvuje studium oboru dějiny na Telavivská univerzitě. Hovoří hebrejsky, anglicky a francouzsky.\n\nByl předsedou mládežnické organizace při stranách Cherut a později Likud. V Petach Tikva zasedal v samosprávě, působil jako člen poradního týmu při minsterstvu financí k otázkám pojišťovnictví. Řídil stavební firmu a pojišťovnu Avner.\n\nV izraelském parlamentu zasedl poprvé po volbách do Knesetu v roce 1992, ve kterých kandidoval za stranu Likud. Mandát ale obdržel jako náhradník až v březnu 1996, tedy jen několik měsíců před volbami. Na práci Knesetu již se výrazněji nepodílel.\n\nZnovu pronikl do Knesetu až ve volbách v roce 2003, opět za Likud. Byl členem finančního výboru, výboru pro ústavu, právo a spravedlnost, výboru House Committee a petičního výboru. V období březen 2003 – říjen 2004 působil coby náměstek ministra průmyslu, obchodu a práce.\n\nVe volbách do Knesetu v roce 2006 mandát neobhájil.\n\n"}
{"id": "646377", "url": "https://cs.wikipedia.org/wiki?curid=646377", "title": "Mistrovství světa juniorů v ledním hokeji 1997", "text": "Mistrovství světa juniorů v ledním hokeji 1997\n\nMistrovství světa juniorů v ledním hokeji 1997 se konalo 26. prosince 1996 až 4. ledna 1997 ve švýcarských městech Ženeva a Morges .\n\n\n\" Polsko sestoupilo do B-skupiny na Mistrovství světa juniorů v ledním hokeji 1998.\"\n\n Kanada\nBrankáři: Martin Biron, Marc Denis.\nObránci: Jason Doig, Hugh Hamilton, Ric Jackman, Chris Phillips, Cory Sarich, Jesse Wallin, Jeff Ware.\nÚtočníci: Daniel Brière, Boyd Devereaux, Christian Dube, Dwayne Hay, Brad Isbister, Brad Larsen, Trevor Letowski, Cameron Mann, Alyn McCauley, Peter Schaefer, Joe Thornton, Trent Whitfield, Shane Willis.\nTrenér: Mike Babcock.\n\nBrankáři: Brian Boucher, Robert Esche.\nObránci: Ben Clymer, Joe Corvo, Chris Hajt, Paul Mara, Mike McBain, Dan Peters, Tom Poti.\nÚtočníci: Blake Bellefeuille, Jesse Boulerice, Jeff Farkas, Dan LaCouture, Mark Parrish, Toby Petersen, Erik Rasmussen, Marty Reasoner, Jason Sessa, Ben Simon, Wyatt Smith, Mike York, B. J. Young.\nTrenér: Jeff Jackson.\n\nBrankáři: Radmir Fajcov, Denis Chlopotnov.\nObránci: Michail Donika, Sergej Fedotov, Ilja Goroxhov, Andrej Markov, Oleg Orechovskyj, Konstantin Sidulov, Alexej Vasiljev, Andrej Zjuzin,\nÚtočníci: Vladimir Antipov, Jurij Bucajev, Rustem Gabdulin, Alexej Kolkunov, Oleg Kvaša, Roman Ljašenko, Alexej Morozov, Andrej Petrunin, Sergej Samsonov, Alexaner Trofimov, Dmitri Vlasenkov, Alexandr Volčkov.\nTrenér: Pjotr Vorobjov.\nBrankáři: Adam Svoboda, Ladislav Kudrna.\nObránci: Pavel Kříž, Marek Židlický, Aleš Píša, Marek Posmyk, Martin Richter, Petr Kadlec, Petr Mudroch.\nÚtočníci: Marek Melenovský, Ondřej Kratěna, Radek Matějovský, Jiří Burger, Martin Špaňhel, Libor Pavliš, Petr Tenkrát, Michal Horák, Radek Procházka, David Hruška, Kamil Piroš, Jiří Novotný, Martin Streit.\nTrenér: Vladimír Martinec.\n\nBrankáři: Mika Noronen, Ves Toskala.\nObránci: Aki-Petteri Berg, Santeri Heiskanen, Pekka Kangasalusta, Toni Lydman, Ilkka Mikkola, Antti-Jussi Niemi, Sami-Ville Salomaa.\nÚtočníci: Tomi Hirvonen, Petri Isotalus, Olli Jokinen, Tomi Kallio, Niko Kapanen, Ville Nieminen, Esa Pirnes, Teemu Riihijärvi, Sami Salonen, Eero Somervuori, Timo Vertala, Juha Viinikainen, Jarkko Väänänen.\nTrenér: Hannu Jortikka.\n\nBrankáři: Stanislav Petrík, Martin Špillar\nObránci: Peter Bartek, Miroslav Droppa, Juraj Ďurčo, Richard Lintner, Erik Marinov, Pavol Pekárik, Jozef Potáč, Martin Tomas.\nÚtočníci: Peter Barinka, Ivan Čiernik, Michal Handzuš, Marián Hossa, Rastislav Pavlikovský, Pavol Riečičiar, Richard Richňák, Radovan Somík, Ján Šimko, Peter Šlamiar, Ľubomír Vaic.\nTrenér: František Hossa.\n\nBrankáři: David Aebischer, Paolo Della Bella\nObránci: Patrick Fischer, Michel Fäh, Stefan Grauwiler, Philippe Portner, Mathias Seger, Mark Streit, Jan von Arx, Benjamin Winkler.\nÚtočníci: Rolf Badertscher, Mattia Baldi, André Baumann, Björn Christen, Michel Mouther, Laurent Müller, Martin Plüss, Michel Riesen, Sandro Rizzi, Sascha Schneider, Mario Schocher, René Stüssi.\nTrenér: Ueli Schwarz.\n\nBrankáři: Emanuel Fredriksson, Johan Holmqvist\nObránci: Josef Boumedienne, Daniel Carlsson, Jonas Elofsson, Per Hållberg, Fredrik Lovén, Per-Anton Lundström, Timmy Pettersson, Henrik Rehnberg.\nÚtočníci: Henrik Andersson, Niklas Anger, Mikael Burakovsky, David Engblom, Linus Fagemo, Johan Forsander, Per Gustafsson, Kristian Huselius, Ragnar Karlsson, Marcus Nilson, Patrik Wallenberg, Peter Wallin.\nTrenér: Harald Lückner.\n\nBrankáři: David Berge, Kai Fischer\nObránci: Nils Antons, Michael Bakos, Torsten Fendt, Sascha Goc, Dennis Meyer, Markus Pöttinger, Nico Pyka, Andreas Renz, Christian Schönmoser, Patrick Senger.\nÚtočníci: Thomas Dolak, Alexander Erdmann, Sven Gerike, Jochen Hecht, Benjamin Hinterstocker, Klaus Nathan, Daniel Kreutzer, Boris Lingemann, Nikolaus Mondt, Thorsten Walz.\nTrenér: Erich Kühnhackl\n\nBrankáři: Łukasz Kiedewicz, Tomasz Wawrzkiewicz\nObránci: Adam Borzęcki, Rafał Cychowski, Jarosław Kłys, Jarosław Kuc, Sebastian Łabuz, Krzysztof Lipkowski, Rafał Piekarski, Mariusz Trzópek.\nÚtočníci: Maciej Baran, Łukasz Gil, Leszek Laszkiewicz, Sebastian Pajerski, Maciej Radwański, Piotr Sarnik, Rafał Selega, Damian Słaboń, Robert Suchomski, Rafał Twardy, Bartłomiej Wróbel, Paweł Zwoliński.\nTrenér: Vladimir Safonov\n\nŠampionát B skupiny se odehrál v Kyjevě na Ukrajině, postup na MSJ 1998 si vybojoval Kazachstán, naopak sestoupila Itálie.\n\n\nŠampionát C skupiny se odehrál v Rumunsku ve městech Gheorgheni a Miercurea Ciuc, postup do B skupiny MSJ 1998 si vybojovalo Bělorusko, naopak sestoupilo Nizozemsko.\n\n\nŠampionát D skupiny se odehrál v Sofii v Bulharsku, postup do C skupiny MSJ 1998 si vybojovalo Estonsko.\n\n"}
{"id": "646378", "url": "https://cs.wikipedia.org/wiki?curid=646378", "title": "Hanč", "text": "Hanč\n\nPříjmení Hanč má více nositelů:\n\n"}
{"id": "646379", "url": "https://cs.wikipedia.org/wiki?curid=646379", "title": "Okres Ratiboř", "text": "Okres Ratiboř\n\nOkres Ratiboř (polsky \"Powiat raciborski\") je okres v polském Slezském vojvodství. Rozlohu má 543,98 km² a v roce 2006 zde žilo 111 204 obyvatel. Sídlem správy okresu je město Ratiboř.\n\nMěstská:\n\nMěstsko-vesnické:\n\nVesnické:\n\n"}
{"id": "646380", "url": "https://cs.wikipedia.org/wiki?curid=646380", "title": "Ehud Jatom", "text": "Ehud Jatom\n\nEhud Jatom (: אהוד יתום) je izraelský pracovník tajných služeb, politik a bývalý poslanec Knesetu za stranu Likud.\n\nNarodil se 26. září 1948. Působil v tajné službě Šin Bet, kde dosáhl hodnosti, jež je v hodnostní struktuře izraelské armády rovna generálmajorovi (Aluf).\n\nV izraelském parlamentu zasedl po volbách do Knesetu v roce 2003, ve kterých kandidoval za stranu Likud. Byl členem podvýboru pro vyšetření zpravodajských služeb kvůli válce v Iráku, výboru pro zahraniční záležitosti a obranu, výboru práce, sociálních věcí a zdravotnictví a výboru pro vnitřní záležitosti a životní prostředí.\n\nVe volbách do Knesetu v roce 2006 mandát neobhájil.\n\n"}
{"id": "646383", "url": "https://cs.wikipedia.org/wiki?curid=646383", "title": "Vrbata", "text": "Vrbata\n\nPříjmení Vrbata má více nositelů:\n\n"}
{"id": "646387", "url": "https://cs.wikipedia.org/wiki?curid=646387", "title": "Omri Šaron", "text": "Omri Šaron\n\nOmri Šaron (: עמרי שרון) je izraelský politik a bývalý poslanec Knesetu za stranu Kadima. Je synem bývalého premiéra Ariela Šarona.\n\nNarodil se 19. srpna 1964. Sloužil v izraelské armádě, kde dosáhl hodnosti majora (Rav Seren).\n\nV izraelském parlamentu zasedl po volbách do Knesetu v roce 2003, ve kterých kandidoval za stranu Likud. Byl předsedou podvýboru pro komisaře budoucích generací, členem výboru House Committee, výboru pro zahraniční záležitosti a obranu, výboru petičního a výboru pro imigraci, absorpci a záležitosti diaspory. Angažoval se v otázkách životního prostředí. Během funkčního období opustil stranu Likud a přidal se k nově vzniklé formaci Kadima.\n\nV lednu 2006 na mandát rezignoval a v Knesetu jej nahradil krátce do voleb David Mena. V té době byl Omri Šaron usvědčen z podvodu a korupce a odsouzen k nepodmíněnému trestu.\n\n"}
{"id": "646389", "url": "https://cs.wikipedia.org/wiki?curid=646389", "title": "Jan Němeček", "text": "Jan Němeček\n\nJméno a příjmení Jan Němeček se může vztahovat k následujícím osobnostem:\n\n"}
{"id": "646390", "url": "https://cs.wikipedia.org/wiki?curid=646390", "title": "Pavel Kříž (rozcestník)", "text": "Pavel Kříž (rozcestník)\n\nJméno Pavel Kříž nese více osobností:\n\n"}
{"id": "646391", "url": "https://cs.wikipedia.org/wiki?curid=646391", "title": "David Mena", "text": "David Mena\n\nDavid Mena (: דוד מנע) je izraelský politik a bývalý poslanec Knesetu za stranu Likud.\n\nNarodil se 8. dubna 1954. Sloužil v izraelské armádě, kde dosáhl hodnosti seržanta (Samal). Vystudoval mezinárodní vztahy a kriminalistiku na Bar-Ilanově univerzitě, právo na Telavivské univerzitě a management sociálních služeb na Brandeis University v USA. Pracoval jako právník. Hovoří hebrejsky, anglicky a arabsky.\n\nV letech 1984-1988 zasedal ve vedení Israel Broadcasting Authority. V letech 1978–1987 byl členem samosprávy města Ramat Gan.\n\nV izraelském parlamentu zasedl poprvé po volbách do Knesetu v roce 1992, ve kterých kandidoval za stranu Likud. Byl členem výboru práce a sociálních věcí, výboru pro drogové závislosti a výboru House Committee. Předsedal vyšetřovací komisi k beduínskému sektoru v Izraeli. Ve volbách do Knesetu v roce 1996 mandát neobhájil.\n\nZnovu se do Knesetu dostal až ve funkčním období po volbách do Knesetu v roce 2003. Mandátu se ale ujal jako náhradník za Omriho Šarona, jenž rezignoval, až v lednu 2006, tedy pár měsíců před volbami. Na činnosti Knesetu se pak výrazněji nepodílel. Ve volbách do Knesetu v roce 2006 opětovně mandát neobhájil.\n\n"}
{"id": "646392", "url": "https://cs.wikipedia.org/wiki?curid=646392", "title": "Pěvuška", "text": "Pěvuška\n\nPěvuška (\"Prunella\") je rod středně velkých zpěvných ptáků, jediný rod čeledi pěvuškovití (Prunellidae). Pěvušky jsou endemickou čeledí Palearktidy, většina z třinácti druhů obývá horské oblasti Evropy a Asie. V Česku hnízdí dva druhy - pěvuška modrá (\"Prunella modularis\") a pěvuška podhorní (\"Prunella collaris\").\n\nDo rodu (a čeledi) je řazeno celkem 13 druhů pěvušek:\n\n"}
{"id": "646394", "url": "https://cs.wikipedia.org/wiki?curid=646394", "title": "Micha'el Gorlovski", "text": "Micha'el Gorlovski\n\nMicha'el Gorlovski (: מיכאל גורלובסקי) je izraelský politik a bývalý poslanec Knesetu za stranu Likud.\n\nNarodil se 24. ledna 1963 v Dzeržinsku v tehdejším Sovětském svazu. Vystudoval mechanické strojírenství. V roce 1988 přesídlil do Izraele. Hovoří hebrejsky a rusky.\n\nV izraelském parlamentu zasedl po volbách do Knesetu v roce 2003, ve kterých kandidoval za stranu Likud. Byl členem výboru pro zahraniční dělníky, výboru pro imigraci, absorpci a záležitosti diaspory, výboru House Committee, výboru pro záležitosti vnitra a životního prostředí a finančního výboru. Ve volbách do Knesetu v roce 2006 mandát neobhájil.\n\nV roce 2003 hlasoval v Knesetu za kolegu. Poté, co to vyšlo najevo, stalo se to předmětem vleklé aféry, v níž se řešilo, zda bude vydán k soudnímu stíhání. Nakonec dokončil mandát poslance a v roce 2007 byl odsouzen k podmíněnému trestu.\n\n"}
{"id": "646398", "url": "https://cs.wikipedia.org/wiki?curid=646398", "title": "Inbal Gavri'eli", "text": "Inbal Gavri'eli\n\nInbal Gavri'eli (: ענבל גבריאלי) je izraelská politička a bývalá poslankyně Knesetu za stranu Likud.\n\nNarodila se 25. září 1975 v Tel Avivu. Vystudovala v bakalářském stupni právo na Interdisciplinary Center v Herzliji a dále má bakalářský titul z managementu. Sloužila v izraelské armádě, kde získala hodnost desátníka (Rav Tura'i). Hovoří hebrejsky a anglicky.\n\nV izraelském parlamentu zasedla po volbách do Knesetu v roce 2003, ve kterých kandidovala za stranu Likud. Byla členem výboru pro státní kontrolu, výboru pro drogové závislosti, výboru pro práva dítěte, výboru pro vzdělávání, kulturu a sport, výboru House Committee, výboru pro ekonomické záležitosti a výboru práce, sociálních věcí a zdravotnictví. Předsedala výboru pro status žen.\n\nVe volbách do Knesetu v roce 2006 mandát neobhájila.\n\n"}
{"id": "646402", "url": "https://cs.wikipedia.org/wiki?curid=646402", "title": "Skřivanovití", "text": "Skřivanovití\n\nSkřivanovití (Alaudidae) je čeleď středně velkých zpěvných ptáků. Všechny druhy čeledi žijí ve Starém světě a severní a východní Austrálii, jeden se rozšířil do Severní Ameriky (skřivan ouškatý). V Česku se pravidelně vyskytují čtyři druhy skřivanovitých (skřivan polní, skřivan lesní, chocholouš obecný a skřivan ouškatý).\n\n\n"}
{"id": "646403", "url": "https://cs.wikipedia.org/wiki?curid=646403", "title": "Jechi'el Chazan", "text": "Jechi'el Chazan\n\nJechi'el Chazan, , (narozen 1. března 1958 Chadera) je izraelský politik a bývalý poslanec Knesetu za stranu Likud.\n\nNarodil se 1. března 1958 ve městě Chadera. Vystudoval v bakalářském stupni marketing. Sloužil v izraelské armádě, kde získal hodnost Staff Sergeant (Samal Rišon). Hovoří hebrejsky, anglicky a arabsky.\n\nJeho synem je poslanec Knesetu zvolený roku 2015 Oren Chazan.\n\nV izraelském parlamentu zasedl po volbách do Knesetu v roce 2003, ve kterých kandidoval za stranu Likud. Byl členem výboru pro ekonomické záležitosti, výboru pro drogové závislosti (tomu i předsedal), výboru pro zahraniční záležitosti a obranu a výboru pro televizi a rozhlas. Byl aktérem skandálu, když se v roce 2003 zjistilo, že při zasedání Knesetu hlasoval dvakrát a následně byl přistižen, když se údajně chtěl vloupat do kanceláře Knesetu, kde se ukládaly záznamy o hlasování. Ve volbách do Knesetu v roce 2006 mandát neobhájil.\n\n"}
{"id": "646409", "url": "https://cs.wikipedia.org/wiki?curid=646409", "title": "Laváž", "text": "Laváž\n\nJako laváž se v lékařství označuje procedura oplachování, vyplachování či proplachování s léčebným nebo diagnostickým cílem.\n\nMezi specifické druhy laváže patří například:\n\nDo českého lékařského názvosloví bylo přejato francouzské slovo \"lavage\", přičemž se používá původní výslovnost (avšak naturalizovaná) a český fonetický přepis „laváž“. Původ slova je ve francouzském slovesu \"laver\", „mýt“, které zase vzniklo z latinského slovesa \"lavāre\".\n"}
{"id": "646417", "url": "https://cs.wikipedia.org/wiki?curid=646417", "title": "Mystery Disc", "text": "Mystery Disc\n\nMystery Disc je kompilační album Franka Zappy, vydané na CD v roce 1998.\n\nVšechny skladby napsal Frank Zappa, pokud není uvedeno jinak.\n\n"}
{"id": "646418", "url": "https://cs.wikipedia.org/wiki?curid=646418", "title": "Osroés", "text": "Osroés\n\nOsroés (v řecko-římských pramenech někdy i \"Chosroés\" [\"Χοσρόης\"], persky \"Husrav\") byl parthský velkokrál z rodu Arsakovců panující v letech 108–128/129. Byl bratrem nebo švagrem krále Pakora a zpočátku snad vládl souběžně s ním, později mu vyvstal protivník ve Vologaisovi III., který se mocensky opíral o východní provincie.\n\nVětšina informací o Osroově vládě se vztahuje k válce s Římany vedenými císařem Traianem. Její příčinou byl spor o arménský trůn, na nějž Parthové dosadili Parthamasiria, syna Pakorova, aniž požádali Římany o svolení (Arménie byla římským vazalským státem). Osroés se sice roku 113 pokusil s císařem vyjednávat, ale jeho poselstvo nedostalo žádnou odpověď a vrátilo se s nepořízenou. Tato králova vstřícnost možná souvisela s aktivitami vzdorokrále Vologaisa, který asi od roku 111/112 držel část parthského území.\n\nV letech 114–115 vpadl Traianus do Arménie a bez odporu ji obsadil, pak se obrátil proti Edesse a v roce 116 dobyl parthské hlavní město Ktésifón. Odtud postupoval k Perskému zálivu, proti Charakéné, jejíž vládce se mu ihned podrobil. Osroovy parthské oddíly se stáhly na východ. Za této situace propukly v zádech Římanů četné revolty, zejména židovská v Kyrenaice, která se rozšířila i do Alexandrie a Judeje. Traianus již v roce 117 zemřel a jeho nástupce Hadrianus raději rezignoval na většinu římských územních zisků (propuštěna byla rovněž Osroova dcera, zajatá při dobývání Ktésifóntu).Ačkoli římsko-parthská válka neměla pro parthskou stranu katastrofální důsledky, tak jak by vyplývalo ze samotného průběhu válečných operací, přesto natrvalo otřásla postavením arsakovského velkokrále v íránských krajích. Osroovi se nejen nepodařilo eliminovat důsledky porážek v mezopotámském prostoru (zejména ve vztahu k parthským vazalům), ale ani zabránit dalšímu úpadku centrální moci v říši. Vzdorokrál Vologaisés, který ovládal východní provincie téměř od počátku Osroovy vlády, nebyl poražen a naopak svou pozici upevnil – koncem dvacátých let ovládl i parthské hlavní město Ktésifón. Osroův další osud je nejasný.\n\n\n\n"}
{"id": "646420", "url": "https://cs.wikipedia.org/wiki?curid=646420", "title": "Lumpy Gravy", "text": "Lumpy Gravy\n\nLumpy Gravy je první sólové album kytaristy Franka Zappy. Zappa byl v té době velmi ovlivněn hudbou Igora Stravinskeho, proto na albu je orchestrální hudba.\n\nVšechny skladby napsal Frank Zappa\n\n\nCapitol album:\n\nTableaux – 10:20\n\nTableaux – 10:27\n\n\n"}
{"id": "646422", "url": "https://cs.wikipedia.org/wiki?curid=646422", "title": "Arecibo", "text": "Arecibo\n\nArecibo je město na severním pobřeží ostrova Portoriko v Karibském moři, při ústí \"Rio grande de Arecibo\". Žije zde přibližně 100 tisíc obyvatel. Nacházejí se zde dvě univerzity a sídlo katolického biskupa. V blízkosti města se nachází známá radioastronomická observatoř \"Arecibo Observatory\".\n\nPrvními Evropany, kteří sem přišli v roce 1556, byli Španělé. Město bylo založeno roku 1616 a kolem roku 1650 byla založena katedrála svatého Filipa, později několikrát poškozená zemětřesením a několikrát přestavěná. Roku 1702 odrazil kapitán Antonio de los Reyes Correa britský pokus o obsazení města a stal se portorikánským národním hrdinou. Od roku 1898 bylo celé Portoriko přidruženo k USA, přesto není jedním z jeho států.\n\nV roce 1974 byla asi 15 km jižně od města otevřena radioastronomická observatoř s největším jednoanténním radioteleskopem na světě. Jeho anténa má průměr 305 m a je umístěna v kráteru vyhaslé sopky. Reflektor antény není pohyblivý, ale plošina s přístroji v jeho ohnisku je zavěšena na třech betonových sloupech ve výši 150 m a přístroje na ní se mohou zaměřit až asi 20° od zenitu. Díky každodenní rotaci Země umožňuje teleskop pozorování v pásu oblohy až 40° širokém. Pozorováním tímto teleskopem byly objeveny pulsary. Mohutné zařízení láká také filmaře, kteří zde natočili několik sci-fi filmů. V blízkosti města je také základna pro vypouštění sondážních raket do velkých výšek pro výzkum atmosféry.\n\n\n"}
{"id": "646430", "url": "https://cs.wikipedia.org/wiki?curid=646430", "title": "Křovinář ostnitý", "text": "Křovinář ostnitý\n\nKřovinář ostnitý (\"Bothriechis schlegeli\") patří k nejpestřejším jedovatým hadům Jižní Ameriky. Je zástupcem podčeledi chřestýšovitých. Tento had je zajímavým příkladem biologické konvergence. Svým vzhledem i chováním je téměř dokonalou kopií asijských chřestýšovců rodu \"Trimereserus\" a afrických stromových zmijí rodu \"Ateris\". Všichni tito hadi jsou přizpůsobeni k životu v korunách stromů tropického pralesa a jsou si proto tak podobní, že je, např. na fotografii, od sebe těžko rozliší i odborník.\n\nTento had se vyskytuje ve deštných pralesích Střední a severní poloviny Jižní Ameriky, od jižního Mexika po Ekvádor a Peru. Jeho biotopem jsou deštné pralesy a mlžné lesy, zvláště na svazích hor. Vyskytuje se především na území těchto států: Kostarika, Panama,Peru, Ekvádor, Venezuela.\nJe to malý had, který dorůstá délky maximálně 70 cm. Jeho zbarvení je velmi proměnlivé, může být v závislosti na lokalitě a poddruhu trávově zelené, tyrkysové, jasně žluté, světle hnědé či olivové, zpravidla s tmavšími skvrnami na hřbetě. Toto zbarvení hada maskuje ve větvích pralesních stromů či na jejich kůře pokryté lišejníkem. Nad očima má zvětšené šupiny, které tvoří jakési růžky či ostny, podle nichž dostal jméno.\n\nJe to noční druh, přizpůsobený životu v korunách stromů. Má chápavý ocas, s jehož pomocí se dokáže udržet ve větvích a ochranné zbarvení. Živí se ptáky, stromovými žábami, zřídkakdy plazy a savci, hlavně drobnými vačicemi. Tento druh je vejcoživorodý. Samice klade 10 - 12 vajec, z nichž se ihned po opuštění jejího těla líhnou mláďata.\n\nJeho jed je hemotoxický, což znamená, že způsobuje rozklad krve. Není však tak silný jako u jiných druhů křovinářů a smrtelná uštknutí nejsou častá. Navíc je tento had poměrně vzácný a neútočný.\n\n"}
{"id": "646431", "url": "https://cs.wikipedia.org/wiki?curid=646431", "title": "Maria João Pires", "text": "Maria João Pires\n\nMaria João Pires (* 23. června 1944 Lisabon, Portugalsko) je portugalská klavíristka.\n\nHře na klavír se věnuje od svých tří let, od pěti let veřejně vystupuje, hru na klavír studovala ve Francii a na Lisabonské konzervatoři, kterou absolvovala v 16 letech. Poté dále studovala v Německu u Rösl Schmidtové v Mnichově a Karla Engela v Hannoveru. V roce 1970 vyhrála interpretační soutěž, pořádanou k dvoustému výročí narození Ludwiga van Beethovena.\n\nOd roku 1989 exkluzivně nahrává pro firmu Deutsche Grammophon, patří mezi celosvětové uznávané špičkové interprety díla Wolfganga Amadea Mozarta. Za svoji nahrávku kompletních Mozartových klavírních sonát obdržela v roce 1990 cenu Grand Prix du Disque.\n\n"}
{"id": "646434", "url": "https://cs.wikipedia.org/wiki?curid=646434", "title": "Cerianthus filiformis", "text": "Cerianthus filiformis\n\nCerianthus filiformis je druh červnatce, který patří do třídy korálnatců (Anthozoa). Mezi mořskými živočichy patří k nejkrásnějším. Podobá se květu a svým vzhledem připomíná příbuzný druh mořských sasanek. Cerianthus filiformis je rozšířený v Japonském moři. Žije osamoceně, chráněný schránkou trubkovitého tvaru, kterou se přichytává k mořskému dnu. Chapadla jsou vybavena jedovými kusadly, rozloženými do dvou soustředných kruhů. Při vyrušení se úplně stáhne do své trubky, která mu slouží jako skrýš. Živí se drobnými korýši a rybkami. Nejdříve je omráčí jedovatou tekutinou a potom se jich zmocní chapadly. Některé drobné rybky teplých moří, například rybky klauni, jsou vůči jedu imunní a rády se zdržují v jeho společnosti, ukryté mezi chapadly. Při náznaku nebezpečí se rychle skryjí do žahavého chomáče.\n"}
{"id": "646441", "url": "https://cs.wikipedia.org/wiki?curid=646441", "title": "Erik Jendrišek", "text": "Erik Jendrišek\n\nErik Jendrišek (* 26. října 1986, Trstená, Československo) je slovenský fotbalový útočník a bývalý reprezentant, od léta 2017 hráč klubu AO Xanthi. Účastník Mistrovství světa 2010 v Jihoafrické republice. V sezóně 2005/06 se stal společně s Róbertem Rákem nejlepším střelcem slovenské ligy (21 gólů).\n\nMimo Slovensko působil na klubové úrovni v Německu, Polsku a Řecku.\n\nPůsobil v letech 2003 až 2006 v MFK Ružomberok, zaznamenal 30 gólů v 56 zápasech Corgoň ligy. Jendrišek se stal nejlepším střelcem slovenské ligy v sezóně 2005/06 společně s Róbertem Rákem z FC Nitra, oba vstřelili po 21 gólech. V této sezóně zároveň získal s Ružomberkem double, tzn. vyhrál ligový titul i slovenský fotbalový pohár.\n\nV létě 2006 odešel na roční hostování do německého klubu Hannover 96, ale nehrál zde pravidelně. V květnu 2007 se upsal na tři roky druholigovému německému Kaiserslauternu, kde zažil vydařené sezóny, zejména 2008/09 a 2009/10, kdy se stal nejlepším klubovým kanonýrem. V ročníku 2009/10 slavil navíc návrat Kaiserslauternu do 1. Bundesligy.\n\nNicméně už v závěru sezony 2009/10 bylo oznámeno, že se hráč přesune do FC Schalke 04, kde podepíše tříletý kontrakt. Trenér Felix Magath mu však dával minimum příležitostí, neboť sázel na dvojici útočníků Klaas-Jan Huntelaar a Raúl González. V lednu 2011 tak odešel do SC Freiburg za částku cca 900 000 eur.\n\nOd ledna 2011 do léta 2013 působil v německém klubu SC Freiburg. V sezóně 2012/13 mnoho zápasů vinou zranění neodehrál. Po sezóně (v níž Freiburg obsadil 5. místo a kvalifikoval se do play-off Evropské ligy) z klubu odešel (skončila mu smlouva). Zamířil do německého druholigového klubu FC Energie Cottbus. Zde debutoval 22. července 2013 v úvodním kole druhé německé Bundesligy proti domácí Fortuně Düsseldorf (prohra 0:1). Jendrišek hrál do 66. minuty, pak jej vystřídal André Fomitschow. V 1. kole německého poháru (DFB-Pokal) zařídil svým gólem vítězství Energie (a postup do druhého kola) 1:0 nad 1. FC Magdeburg. 18. srpna 2013 se v ligovém zápase podílel jednou brankou na vítězství 5:1 nad VfR Aalen. Energie Cottbus nedokázala obhájit druholigovou příslušnost a spadla po sezoně 2013/14 do III. německé ligy. Jendrišek využil klauzuli ve smlouvě, která mu umožňovala odejít v případě sestupu klubu. Zájem o něj projevil ŠK Slovan Bratislava.\n\nNakonec odešel jako volný hráč do FC Spartak Trnava, kde podepsal půlroční smlouvu. Odehrál zde celkem 13 zápasů a vstřelil 5 gólů.\nV lednu 2015 odešel do polského prvoligového klubu Cracovia z Krakówa, kde podepsal kontrakt do června 2017. Po vypršení smlouvy z Cracovie odešel, vedení klubu mu prodloužení nenabídlo.\n\nVzápětí posílil řecký prvoligový klub AO Xanthi (dříve známý pod názvem Škoda Xanthi).\n\nJendrišek byl členem slovenské fotbalové reprezentace do 21 let.\n\nVe slovenském A-týmu debutoval 11. října 2008 v kvalifikačním utkání o Mistrovství světa 2010 proti domácímu San Marinu. Odehrál kompletní zápas, který skončil vítězstvím Slovenska 3:1. Svůj první gól vstřelil v únoru 2009 na turnaji na Kypru proti domácí reprezentaci, ale pouze mírnil prohru 2:3.\n\nNastoupil v odvetném kvalifikačním zápase s Bosnou a Hercegovinou 10. září 2013 v Žilině, kde Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 19. listopadu 2013 dostal příležitost v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů.\n\nNa světovém šampionátu 2010 v Jihoafrické republice se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. V základní skupině F v prvním zápase proti Novému Zélandu (15. června 2010, remíza 1:1) nastoupil v útoku s Róbertem Vittekem. Další utkání proti Paraguayi (20. června 2010), které Slovensko prohrálo 0:2, nehrál. Třetí zápas proti Itálii (24. června 2010) nastoupil v základní sestavě a byl u cenného vítězství 3:2, které slovenskému mužstvu zaručilo účast v osmifinále na úkor Itálie a Nového Zélandu. Jendriška střídal na hřišti v nastaveném čase Martin Petráš. V osmifinále hrál do 72. minuty (pak jej vystřídal Kamil Kopúnek), Slovensko prohrálo 1:2 a s turnajem se rozloučilo.\n\nGóly Erika Jendriška za A-mužstvo Slovenska\n\n"}
{"id": "646443", "url": "https://cs.wikipedia.org/wiki?curid=646443", "title": "Vojtěch Dlask", "text": "Vojtěch Dlask\n\nVojtěch Dlask (* 15. ledna 1979 Mladá Boleslav) je český hudební skladatel, dramaturg, hudební publicista, klavírista a pedagog.\n\nSkladbu studoval od střední školy v Praze u Jiřího Smutného. V letech 2000–2005 u Františka Gregora Emmerta v Brně. Doktorandské studium pod školitelem Milošem Štědroněm absolvoval v roce 2009 prací \"Symbolismus v hudbě\". Byl stipendistou Českého hudebního fondu. V roce 2004 strávil svůj stipendijní pobyt v Litvě ve Vilniusu u skladatelů Rytise Mažulise, Osvaldase Balakauskase a Broniuse Kutavičiuse. V roce 2007 absolvoval studijní stáž v Estonsku v Tallinnu u skladatele Tõnu Kõrvitse. V letech 2008–2009 působil jako stážista-pedagog na \"Akadémii umení v Banskej Bystrici\" pod vedením skladatele\nLadislava Burlase staršího. Dlask se věnuje též hudební dramaturgii a tvorbě pro divadlo. Jako notograf se podílel na vydání druhého dílu \"Teoretického díla\" Leoše Janáčka. Byl členem hudební skupiny Koistinen.\n\nSpolupracuje například s Českou televizí, Buranteatrem, Divadlem na Orlí, Slováckým divadlem anebo Českým rozhlasem.\n\nDlaskův kompoziční styl krystalizuje okolo roku 2005 návratem k tonální harmonii, zapojením nestandardních nástrojů do instrumentace a specifickým způsobem zhudebnění textu (rovná deklamace, více textů přes i vedle sebe, napětí mezi významem textu a zvoleným stylem hudby). Styl jeho kompozic obsahuje časté aluze na nonartificiální hudbu, významnou roli ve faktuře hraje izorytmika a obecně násobné rytmy.\n\n\n♦ Kompozice \"Missa parodia\" je alternativní kompozicí koncipovanou rovněž jako tři samostatné kantáty, z nichž druhá, \"Cuartas moradas\" na text Terezie z Ávily pro alt a komorní orchestr, byla oceněna čestným uznáním v první kategorii 34. ročníku skladatelské soutěže Generace 2008.\n♦ Nominace na cenu Alfréda Radoka 2012 (Adam Mickiewicz, Vojtěch Dlask: Dziady, režie Michal Zetel, Buranteatr Brno) – 2.–3. místo\n\n\n\n\n"}
{"id": "646449", "url": "https://cs.wikipedia.org/wiki?curid=646449", "title": "Třída Nilgiri", "text": "Třída Nilgiri\n\nTřída Nilgiri je třída fregat indického námořnictva. Fregaty jsou modifikací úspěšných britských fregat třídy \"Leander\". V letech 1966–1981 do služby vstoupilo šest jednotek této třídy.\n\nKontrakt na stavbu čtyř nových fregat pro indické námořnictvo byl uzavřen s loděnicí Vickers Yarrow v roce 1964. Třída \"Leander\" v té době byla nejmodernější britskou konstrukcí. Velká Británie přitom Indii poskytla velký úvěr a pomohla i s rozšířením bombajských státních loděnic Mazagon Dock Limited (MDL) v Bombaji. V roce 1968 byl kontrakt rozšířen o další dvě jednotky. Tuto třídu tak tvoří šest fregat. Kýl první jednotky \"Nilgiri\" byl založen v roce 1966, v roce 1968 byla loď spuštěna na vodu a 3. června 1972 byla zařazena do služby. Další jednotky následovaly v letech 1974 (\"Himgiri\"), 1976 (\"Dunagiri\"), 1977 (\"Udaygiri\"), 1979 (\"Taragiri\") a 1981 (\"Vindhjafiri\").\n\nJednotky třídy \"Nilgiri\":\nZákladní hlavňovou výzbroj prvních čtyř fregat tvořily dva 114mm kanóny v dělové věži na přídi, doplněné o dva 20mm kanóny. Protiletadlovou výzbroj tvořila dvě čtyřnásobná vypouštěcí zařízení řízených střel Seacat (první dva kusy nesly jen jedno). K ničení ponorek byl na palubě jeden tříhlavňový vrhač raketových hlubinných pum Mk 10 Limbo. Na palubě se nacházela přistávací plošina pro protiponorkový vrtulník HAL Chetak se skládacím hangárem.\n\nKonstrukce čtvrté a páté jednotky byla vylepšena, především byly efektivnější v ničení ponorek. Navíc měly modernější elektroniku. Například místo vrhačů Limbo dostaly dva trojhlavňové 324mm protiponorkové torpédomety ILAS 3. Obě byly vybaveny skládacím teleskopickým hangárem a nesly větší protiponorkový vrtulník typu Sea King. Dalším vylepšením byla instalace dvou systémů blízké obrany AK-630.\n\nFregata \"Vindhjafiri\", sloužící v té době jako cvičné plavidlo, se v Bombaji dne 30. ledna 2011 v 16:36 místního času srazila s kyperskou kontejnerovou nákladní lodí MV \"Nordlake\". \"Vindhjafiri\" připlouvala do přístavu po návratu z vyhlídkové plavby s rodinnými příslušníky posádky, zatímco \"Nordlake\" přístav opouštěla. Kontejnerová loď prováděla úhybný manévr, aby se vyhnula jiné lodi a přitom narazila do indické fregaty, kterou poškodila v oblasti kotelen a strojoven. Vypukl požár a fregata se bezprostředně poté naklonila. Remonkéry odvlekly \"Vindhjafiri\" do přístavu, kde se ji záchranné čety pokusily uhasit. Použitá voda ale narušila stabilitu lodi, která se převrátila a potopila u nábřeží. Při nehodě nedošlo k žádným ztrátách na životech. \"Vindhjafiri\" je největší indickou válečnou lodí potopenou v běžném provozu.\n\n"}
{"id": "646455", "url": "https://cs.wikipedia.org/wiki?curid=646455", "title": "Jean Jaurès", "text": "Jean Jaurès\n\nJean Louis Jaurès [žán lui žorés] (3. září 1859 Castres, departement Tarn v jižní Francii – 31. července 1914 Paříž) byl francouzský filosof, historik a politik, reformní socialista a odpůrce války. Kvůli tomu byl těsně před vypuknutím první světové války zavražděn. Patří mezi zakladatele francouzské sociální demokracie.\n\nPocházel z měšťanské republikánské rodiny a mezi jeho příbuznými byli dva admirálové. Byl skvělým studentem a v roce 1878 byl mezi přijatými na prestižní École normale supérieure první před H. Bergsonem. V roce 1881 získal učitelskou aprobaci (\"licenciat\"), učil na gymnáziu v Albi a roku 1883 se stal v Toulouse docentem filosofie. V roce 1885 byl poprvé zvolen do parlamentu jako republikán, po skončení mandátu se vrátil ke svému učitelskému povolání. Roku 1891 promoval ve filosofii latinskou prací \"„První kořeny německého socialismu u Luthera, Kanta, Fichta a Hegela“\". Angažoval se v místní politice a roku 1892 se zastal stávkujících horníků v Carnaux, proti nimž bylo nasazeno 1500 vojáků. Vláda, která měla rozhodnout, zda majitel dolu smí propustit jejich předáka, se pod tlakem veřejnosti přiklonila také na stranu stávkujících a majitel dolů markýz de Solages se vzdal svého poslaneckého mandátu. Na jeho místo byl zvolen právě Jaurès, který se mezitím přiklonil k reformnímu socialismu.\n\nV letech 1893-1914 byl pak (s jedním přerušením) levicovým poslancem parlamentu. Osvědčil se jako vynikající řečník a zasazoval se za revizi Dreyfusova procesu. Roku 1902 byl mezi zakladateli Francouzské socialistické strany a spolu s Aristide Briandem založil noviny \"L'Humanité\", které redigoval a které vycházejí dodnes. 1905 patřil k zakladatelům francouzské sekce dělnické internacionály, jejímž se stal předsedou. Jako zásadní stoupenec lidských práv a svobod odmítal revoluční marxismus a dostal se tak do konfliktu s radikály. Jako přesvědčený demokrat a pacifista se stavěl proti kolonialismu a válce a naléhal na vládu, aby se snažila s Německem dohodnout. Vysloužil si tak nenávist nacionalistů a jeden z nich, student R. Villain, ho 31. července 1914 v pařížské kavárně zavraždil.\n\nPo válce v roce 1919 porotní soud vraha osvobodil, ale už roku 1924 byly Jaurèsovy ostatky přeneseny do Pantheonu a pod dojmem válečných útrap po něm řada francouzských měst pojmenovala ulice, stejně jako Berlín a Vídeň. Jmenují se po něm stanice metra v Paříži i v dalších městech a nadace Francouzské socialistické strany.\n\n\n"}
{"id": "646457", "url": "https://cs.wikipedia.org/wiki?curid=646457", "title": "Rournatec paví", "text": "Rournatec paví\n\nRournatec paví je mnohoštětinatec žijící přisedle uvnitř ochranné rourkovité schránky, připomínající tuhostí kaučuk. Schránka se z mořského dna tyčí do výšky asi 15 centimetrů. Její vrchní část pokrývá jemná vrstva bahna, zatímco přízemní část je trvale přichycena na zbytcích mušlí či kamenech. Z oranžovožlutého nebo šedofialového těla vyčnívá jen věnec žeber. Tvoří ho dva poloobloukovité laloky, na kterých je 8 až 45 zelenkavých vláken. Ty tvoří určitý druh nálevky sloužící k dýchání a rovněž k proudění potravy do úst. Už při minimálním pohybu vody vtáhne rournatec svůj věnec dovnitř schránky.\n\n"}
{"id": "646461", "url": "https://cs.wikipedia.org/wiki?curid=646461", "title": "Okres Wodzisław", "text": "Okres Wodzisław\n\nOkres Wodzisław (polsky \"Powiat wodzisławski\") je okres v polském Slezském vojvodství. Rozlohu má 286,92 km² a v roce 2005 zde žilo 155 090 obyvatel. Sídlem okresu je město Wodzisław Śląski.\n\nMěstské:\n\nVesnické:\n"}
{"id": "646468", "url": "https://cs.wikipedia.org/wiki?curid=646468", "title": "Sálih Taríf", "text": "Sálih Taríf\n\nSálih Taríf ( סאלח טריף, \"Sa'lich Tarif\", صالح طريف) je izraelský politik a bývalý poslanec Knesetu za Stranu práce.\n\nNarodil se 9. února 1954 ve městě Džulis. Sloužil v izraelské armádě, kde působil u výsadkářských a tankových jednotek. Dosáhl hodnosti kapitána (Seren). Získal bakalářský titul na Haifské univerzitě. Hovoří anglicky a arabsky. Je členem komunity izraelských Drúzů.\n\nByl místopředsedou studentské asociace na Haifské univerzitě, starostou města Džulis, předsedou sdružení drúzských a čerkeských starostů. Pracoval jako celostátní místopředseda mládežnického hnutí při organizaci B'nai B'rith. Působil rovněž jako člen ústředního výboru Strany práce.\n\nV izraelském parlamentu zasedl poprvé po volbách do Knesetu v roce 1988, ve kterých kandidoval za Stranu práce. Mandát ale obdržel až v únoru 1992 jako náhradník, tedy jen pár měsíců před koncem volebního období. Byl členem finančního výboru a výboru pro záležitosti vnitra a životního prostředí. Plnohodnotný mandát pak získal ve volbách do Knesetu v roce 1992, opět za Stranu práce. Nastoupil do parlamentního výboru pro záležitosti vnitra a životního prostředí, finančního výboru a výboru pro jmenování drúzských soudců. Zároveň byl místopředsedou Knesetu. Opětovně byl zvolen ve volbách do Knesetu v roce 1996. Stal se předsedou výboru pro záležitosti vnitra a životního prostředí a členem výboru pro jmenování drúzských soudců a výboru pro ústavu, právo a spravedlnost.\n\nPoslancem se stal i ve volbách do Knesetu v roce 1999, v nichž kandidoval za kandidátní listinu Jeden Izrael, do níž se sdružila i dosavadní Strana práce. Předsedal výboru House Committee a zvláštnímu výboru pro diskuzi o zákonu o bezpečnostních službách. Byl členem výboru pro záležitosti vnitra a životního prostředí, výboru pro jmenování drúzských soudců, finančního výboru a výboru pro zahraniční záležitosti a obranu.\n\nNaposledy usedl do Knesetu po volbách do Knesetu v roce 2003. Mandát ovšem získal až v listopadu 2005 jako náhradník po rezignaci Amrama Micny. Do práce Knesetu se již ale výrazně nezapojil. Navíc čelil v té době vyšetřování pro podezření z korupce. V lednu 2006 po několika týdnech v Knesetu rezignoval na funkci a byl ještě po krátký zbytek volebního období nahrazen Ronenem Curem. Ve volbách v roce 2006 mandát nezískal.\n\nZastával i vládní posty. V letech 2005-2006 byl náměstkem ministra vnitra. V letech 2001-2002 pak držel funkci ministra bez portfeje. Šlo o prvního nežidovského ministra v dějinách státu Izrael.\n\n"}
{"id": "646474", "url": "https://cs.wikipedia.org/wiki?curid=646474", "title": "King Curtis", "text": "King Curtis\n\nKing Curtis, vlastním jménem Curtis Ousley (7. února 1934, Fort Worth, Texas – 13. srpna 1971, New York) byl americký virtuózní saxofonista, hrající žánry rhythm and blues, rock and roll, soul, funk a soul jazz. Byl známý pro své výrazné riffy a sóla jako „Yakety Yak“. Narodil se ve městě Fort Worth v Texasu a vyrůstal se svou vlastní sestrou u adoptivních rodičů. Na saxofon začal hrát ve svých dvanácti letech. Již na střední škole se seznámil se saxofonistou Ornettem Colemanem, s nímž brzy začal vystupovat. Brzy se stal členem kapely Lionela Hamptona a roku 1952 se přestěhoval do New Yorku, kde začal pracovat jako studiový hudebník. Spolupracoval s mnoha hudebníky, mezi které patří například Cornell Dupree, Nat Adderley, John Lennon, Wynton Kelly, Buddy Holly a Bernard Purdie. Byl zabit při hádce se dvěma drogovými dealery před svým vlastním bytem na Manhattanu. V roce 2000 byl posmrtně uveden do Rock and Roll Hall of Fame.\n\n\n"}
{"id": "646475", "url": "https://cs.wikipedia.org/wiki?curid=646475", "title": "Nicholas Meyer", "text": "Nicholas Meyer\n\nNicholas Meyer (* 24. prosince 1945 New York, New York) je americký filmový scenárista, producent, režisér a spisovatel.\n\nV roce 1974 vydal román \"The Seven-Per-Cent Solution\", příběh o Sherlocku Holmesovi, který bojuje s pomocí svého přítele Sigmunda Freuda se závislostí na kokainu. Následně napsal další dva romány s Holmesovskou tematikou. \"The Seven-Per-Cent Solution\" byl v roce 1977 zfilmován režisérem Herbertem Rossem, k čemuž Meyer napsal scénář, za nějž byl nominován na Oscara. O dva roky později napsal scénář ke snímku \"Čas po čase\" podle stejnojmenného románu Karla Alexandra, který také debutově režíroval. V roce 1982 režíroval film \"\" a roku 1991 \"\". U obou snímků se také podílel na scénáři, stejně jako u filmu \"\" (1986). Za režii televizního filmu \"Den poté\" (1983) byl nominován na cenu Emmy, tento snímek získal Emmy pro nejlepší televizní film a za speciální efekty.\n\n"}
{"id": "646476", "url": "https://cs.wikipedia.org/wiki?curid=646476", "title": "Ronen Cur", "text": "Ronen Cur\n\nRonen Cur (: רונן צור) je izraelský politik a bývalý poslanec Knesetu za kandidátní listinu Izraelská strana práce-Mejmad.\n\nNarodil se roku 1969. Do Knesetu usedl po volbách v roce 2003. Mandát ovšem získal až několik měsíců před koncem volebního období v lednu 2006, jako náhradník po rezignaci poslance Sa'lacha Tarifa. Do práce Knesetu se již výrazně nezapojil.\n\n"}
{"id": "646477", "url": "https://cs.wikipedia.org/wiki?curid=646477", "title": "Velký javor (Věstoňovice)", "text": "Velký javor (Věstoňovice)\n\nVelký javor ve Věstoňovicích (také známý jako Věstoňovický javor) je nejmohutnější a pravděpodobně i nejstarší žijící javor České republiky. Tento památný strom je ale pozoruhodný především svým mnohačetně otevřeným dutým kmenem, který je porostlý mechem a svým vzhledem vzdáleně připomíná mořské korály, nebo krasové útvary. Velký javor se nachází na kraji lesa západně od Věstoňovic. Pokud půjdeme po polní cestě, která vybíhá z asfaltové cesty na západním kraji obce Věstoňovice, přijdeme k lesu. Zhruba 200 metrů od tohoto místa prochází žlutá turistická trasa. V těchto místech (asi 80 metrů vpravo od cesty) se javor nachází. Strom byl navržen do soutěže Strom roku a stal se finalistou v roce 2010 (získal 6. místo).\n\n\nKmen je zcela dutý, mnohačetně otevřený a nese již jen pozůstatky tří kosterních větví. Síla dřeva je maximálně 20–25 cm. Menší větve jsou ale zdravé a olistěné. Javor byl v minulosti vyvázán, v 90. letech 20. století byla vazba opravena, dutina konzervována a proveden zdravotní řez.\n\nVypráví se, že před dávnou dobou si jako své sídlo javor vybrala víla, ochránkyně lesů, protože byl nejkrásnějším stromem širokého okolí.\n\nVěstoňovický javor se dostal do finále ankety Strom roku 2010, kde obsadil 6. místo. Také mu byl věnován prostor v televizním pořadu Paměť stromů, konkrétně v dílu č. 14: Stromy pohádek a tajemných sil. Před lety si i místní zemědělské družstvo zvolilo název inspirovaný tímto stromem – \"Javor\".\n\n\n\n"}
{"id": "646480", "url": "https://cs.wikipedia.org/wiki?curid=646480", "title": "Severní Chorásán", "text": "Severní Chorásán\n\nProvincie Severní Chorásán se nachází v severovýchodním Íránu. Vznikla v roce 2004 rozdělením provincie Chorásán na tři části : Severní Chorásán, Chorásán-e Razáví, a Jižní Chorásán. Provincie má 6 krajů. Hlavním městem je Bodžnúrd.\nTato provincie má mnoho historických a přírodních zajímavostí, jako například minerální prameny, jezírka, rekreační oblasti, jeskyně a chráněné krajinné oblasti. Většina historických památek je z dob Kádžarovské dynastie, proto je často vyhledávanou turistickou destinací.\n"}
{"id": "646483", "url": "https://cs.wikipedia.org/wiki?curid=646483", "title": "Kostel Narození Panny Marie (Běrunice)", "text": "Kostel Narození Panny Marie (Běrunice)\n\nŘímskokatolický kostel Narození Panny Marie v Běrunicích byl postaven v letech 1716 až 1719 na místě staršího zchátralého kostela zbořeného v roce 1716, který byl vybudován nejspíše již před rokem 1354. Kostelní věž byla přistavěna v roce 1770.\n\nOpravy kostela různého rozsahu proběhly v letech 1797 (výměna střechy za prejzovou), 1912/1913, 1983 (výměna střechy za plechovou) a 1998 (věž).\n\nZdejší farnost, která existovala již před husitskými válkami, byla v roce 1620 zrušena a kostel změněn na filiální ve farnosti královéměstecké. V roce 1787 byla zřízena lokálie. K 1. lednu 2009 byla farnost zrušena a kostel se stal filiálním ve farnosti Městec Králové.\n\nKostel je chráněn jako kulturní památka České republiky.\n\n\nZdejší kaplani:\n"}
{"id": "646484", "url": "https://cs.wikipedia.org/wiki?curid=646484", "title": "Weizman Širy", "text": "Weizman Širy\n\nWeizman Širy (: ויצמן שירי, \"Vajcman Širy\") je izraelský politik a bývalý poslanec Knesetu za Stranu práce.\n\nNarodil se 5. února 1956 ve městě Beerševa. Sloužil v izraelské armádě, kde dosáhl hodnosti vojína. Hovoří hebrejsky a anglicky. Jméno mu rodiče dali na počest prvního izraelského prezidenta Chajima Weizmanna.\n\nByl členem ústředního výboru a vedení Strany práce a předseda organizaci Strany práce v regionu Negevu.\n\nV izraelském parlamentu zasedl poprvé po volbách do Knesetu v roce 1999, v nichž kandidoval za kandidátní listinu Jeden Izrael, do níž se sdružila dosavadní Strana práce. Předsedal zvláštnímu výboru pro zákon o mimořádném ekonomickém plánu. Byl členem parlamentního výboru pro ekonomické záležitosti, výboru finančního, výboru House Committee a výboru pro vnitřní záležitosti a životní prostředí. V období srpen-listopad 2002 zastával post náměstka ministra obrany.\n\nZnovu usedl do Knesetu po volbách do Knesetu v roce 2003 (v nich nastupoval za kandidátní listinu Izraelská strana práce-Mejmad). Mandát ovšem získal až v lednu 2006 jako náhradník po rezignaci Šimona Perese. Do práce Knesetu se již ale výrazně nezapojil.\n\n"}
{"id": "646489", "url": "https://cs.wikipedia.org/wiki?curid=646489", "title": "Zlatý glóbus za nejlepší mužský herecký výkon (drama)", "text": "Zlatý glóbus za nejlepší mužský herecký výkon (drama)\n\nZlatý glóbus za nejlepšího herce v dramatu uděluje Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů. Původní kategorie nesla název \"Nejlepší herec\" a udělovala se od roku 1943. V roce 1950 se pravidla změnila a vznikly kategorie dvě - \"Nejlepší herec v dramatu\" a \"Nejlepší herec v komedii / muzikálu\".\n\nTři Glóby v teto kategorii získali pouze Jack Nicholson a Tom Hanks. Oba zmíněný herci jako jediní získali též cenu dva roky za sebou - Nicholson za roky 1974 a 1975, Hanks za roky 1993 a 1994.\n\nNásledující seznam obsahuje jména vítězných herců a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n\n\n"}
{"id": "646490", "url": "https://cs.wikipedia.org/wiki?curid=646490", "title": "Am echad", "text": "Am echad\n\nAm echad (: , doslova „Jeden národ“) byla socialistická parlamentní politická strana v Izraeli, existující v letech 1999 až 2005.\n\nStrana byla založena 25. března 1999 poté, co Amir Perec, Rafik Cha'dž Jachija a Adisu Masala opustili Stranu práce, aby založili novou stranu. V květnových parlamentních volbách, které se konaly téhož roku, strana získala 1,9 % hlasů, což odpovídalo dvěma poslaneckým mandátům, a stala se tak nejmenší parlamentní stranou, která překročila 1,5% volební práh. Mandáty si mezi sebou rozdělili Perec a Chajim Kac. Druhý zmíněný před volbami v roce 2003 přešel k Likudu.\n\nVe volbách v roce 2003 získal Am echad tři mandáty, které si rozebrali Perec, Ilana Kohen a David Tal. K 23. květnu 2005 se strana sloučila se Stranou práce. Tal však s tímto sloučením nesouhlasil, a tak založil vlastní stranu s názvem Noj, která se později sloučila s Kadimou.\n\n"}
{"id": "646492", "url": "https://cs.wikipedia.org/wiki?curid=646492", "title": "Microsoft Office Mobile", "text": "Microsoft Office Mobile\n\nOffice Mobile je kancelářský balíček od společnosti Microsoft pro Windows Phone 7, Windows Phone 8, Windows Phone 8.1 a Windows Mobile Professional, Classic a Standard. Skládá se z aplikací Word Mobile, Excel Mobile, PowerPoint Mobile, OneNote Mobile a Outlook Mobile. Office Mobile se původně objevil v dubnu roku 2000 jako Pocket Office na operační systém Pocket PC 2000. Od té doby byl několikrát aktualizován. Nejnovější verze, Microsoft Office Mobile 2010, byla vydána v říjnu 2010 s prvním spuštěním Windows Phone 7. Microsoft také vydal OneNote Mobile pro iOS na App Store 18. ledna 2011.\n\nOffice Mobile, původně nazývaný jako „Pocket Office“, byl Microsoftem vydán spolu s operačním systémem Pocket PC 2000 v dubnu roku 2000. Toto vydání bylo speciálně pro zařízení Pocket PC, ačkoliv na Microsoft Smartphone ještě vydáno nebylo. Obsahovalo Pocket Word, Pocket Excel a Pocket Outlook. Po vydání operačního systému Windows Mobile 5.0 byl se stálými aktualizacemi přejmenován na jeho současné jméno Office Mobile. Toto vydání také jako poprvé obsahovalo PowerPoint Mobile. Byla vydána nová volitelná řada programů Office Mobile, zvaná OneNote Mobile, doprovázená Microsoft OneNote 2007. S vydáním Windows Mobile 6 Standard se Office Mobile stal přístupným pro Smartphone, nicméně Office Mobile pro profesionální a klasickou verzi Windows Mobile, zde není přidán jako nová funkce. Populárnější řešení je vytvořit nový prázdný dokument v počítačové verzi Office, synchronizovat ho se zařízením a potom ho přidat a uložit na Windows Mobile. \nV červnu roku 2007 ohlásil Microsoft novou verzi Office soupravy Office Mobile 2007. Pro Office Mobile 6.1 se stala přístupnou 26. srpna roku 2007 jako zdarma stažitelný soubor pro uživatele Windows Mobile 5.0 a 6. Ale vylepšení Office Mobile 6.1 nebylo kompatibilní s přístroji Windows Mobile 5.0 vyšlých dříve než Build 14847. Také se musely přeinstalovat funkce na dalších zařízeních Windows Mobile 6. Office Mobile 6.1 je kompatibilní s Office Open XML, respektive s počítačovou verzí. \n12. srpna roku 2009 bylo vyhlášeno, že Office Mobile bude také vydán pro platformu Symbian OS jako spojení dohodou mezi Microsoftem a Nokií.\n\nWord Mobile, původně nazývaný jako Pocket Word, byl zahrnut v balíčku Office Mobile už ve vydání Pocket PC v roce 2000. Je to textový editor s podobnými funkcemi jako jeho protějšek Microsoft Word. Word Mobile umožňuje základní formátování dokumentů a je možné dokumenty uložit v několika formátech včetně formátů RTF DOC a jednoduchých textových souborech. Pokud chcete otevřít odkaz PSW (Pocket Word) souborů na nynější verzi Word Mobilu, musí být soubory uloženy v jiném podporujícím formátu. Word Mobile také dovoluje do dokumentů vložit obrázky, stránky a tabulky, nicméně obrázky musí být přidány v počítačové vezi Word a nemohou být odstraněny. Navíc Word Mobile obsahuje kontrolu pravopisu, počítání slov a příkaz „Najít a nahradit“. Poznámky, vysvětlivky, záhlaví, zápatí, konce stránek, určité členění stránek a jisté fonty nemohou být vkládány během práce na dokumentu Word Mobile, ale jsou ponechány, pokud je dokument obsahuje. \n\nJako Word Mobile tak i Excel Mobile je jedním z původních programů zahrnutých v balíčku Office Mobile od jeho 1. vydání. Je to tabulkový program kompatibilní s Microsoft Excelem a může vytvářet, otvírat, upravovat a ukládat v microsoftovém „.xls“ tabulkovém formátu. Excel Mobile také umožňuje formátování buněk, základní početní operace a vytváření tabulek a grafů. Jako důsledek limitovaného rozlišení obrazovky má možnost využít celoobrazovkového módu. Kromě toho podporuje filtraci dat a rozdělení oken, aby byly vidět různé části listu najednou. Excel Mobile nepodporuje ochranné a zoomové nastavení, nastavení automatického filtru, určité tabulkové formáty a skryté listy, to vše bude upraveno po otevření a uložení dokumentu. \n\nPowerPoint Mobile byl obsažen ve vydání Windows Mobile 5.0. Je to prezentující program schopný prezentování dokumentu z Microsoft PowerPoint. Na rozdíl od Wordu a Excel Mobilu není schopen vytvářet nebo upravovat dokumenty. Ačkoliv je to v podstatě PowerPointový prohlížeč, má také možnost zoomu, aby se vyrovnalo limitované rozlišení obrazovky. \n\nOneNote Mobile, původně vydaný s Microsoft Office 2007 Beta, je program na poznámky synchronizující s Microsoft OneNote. Umožňuje základní formátování textu, vložení dat jako obrázky nebo audio nahrávky, vytváření listů a také použití hypertextových odkazů v rámci dokumentu. Obrázky a nahrávky mohou být přidány přímo z přístroje s vestavěnou kamerou a mikrofonem.\n\nOutlook Mobile je osobní informační organizátor. Na rozdíl od ostatních Office Mobile souborů neobsahuje jedinou aplikaci na platformě Windows Mobile. Místo toho má mnoho oddělených programů jako zprávy, kalendář, kontakty a úkoly. Je synchronní s e-mailem, vybavením, kontakty a úkoly z windowsové verze Outlook. Není kompatibilní s Windows kalendářem, Windows mailem ani Windows kontakty. Outlook Mobile je také schopný obejít synchronizaci s jeho protějškem interakcí přímo s Microsoft Exchange Serverem. Tato přímá interakce dovoluje stále e-mailové spojení, známé jako Push e-mail. Push e-mail je přístupný pro uživatele Windows Live Hotmail účtu, i když jsou připojeni na Windows Live přes jejich telefon.\n\nOutlook Mobile aplikaci Zprávy zahrnuje následující funkce:\n\nOutlook Mobile Kalendář Žádost obsahuje následující funkce:\n\nOutlook Mobile je aplikace Kontakty zahrnuje následující funkce:\n\nOutlook Mobile Úkoly Žádost obsahuje následující funkce:\n\n\n"}
{"id": "646494", "url": "https://cs.wikipedia.org/wiki?curid=646494", "title": "Libri prohibiti", "text": "Libri prohibiti\n\nLibri prohibiti je pražská knihovna československé exilové a samizdatové literatury. Sídlí na adrese Praha 1, Senovážné náměstí 2. Veřejnosti byla otevřena za přítomnosti Václava Havla dne 22. října 1990. \n\nVznikla z potřeby soustředit dříve zakázanou produkci exilových a samizdatových vydavatelů. Zahrnuje ale též knižní produkci domácí opozice. Knihovnu otevřel Jiří Gruntorád, přičemž základem sbírek se stala jím vydávaná samizdatová edice Popelnice. Rozsáhlá sbírka knihovny zahrnuje v roce 2016 asi 40 500 knižních jednotek a okolo 3400 titulů periodik. Je tak největší sbírkou zakázaných a exilových knih, dokumentů, časopisů a dalších materiálů v Česku.\n\nKnihovna své fondy zpřístupňuje badatelům i široké veřejnosti a ve svých prostorách dále pořádá různé výstavy, přednášky, semináře a literární večery. V knihovně Libri prohibiti byla také vydána řada publikací. Jiří Gruntorád převzal roku 2002, za založení Libri prohibiti, ocenění Magnesia Litera za přínos české literatuře.\n\nDvacáté výročí svého založení knihovna oslavila vydáním básnické sbírky vězeňské poezie \"Přadénko z drátů\", napsané na přelomu let 1949–1950 v jáchymovském uranovém pracovním táboře Rovnost politickými vězni z řad skautů.\n\nJejí kolekce samizdatových periodik byla v roce 2013 zařazena do programu UNESCO Paměť světa.\n\n\n"}
{"id": "646496", "url": "https://cs.wikipedia.org/wiki?curid=646496", "title": "Kvalifikace na Mistrovství Evropy ve fotbale 1996 – skupina 1", "text": "Kvalifikace na Mistrovství Evropy ve fotbale 1996 – skupina 1\n\nZápasy 1. kvalifikační skupiny na Mistrovství Evropy ve fotbale 1996 se konaly v období od 4. září 1994 do 15. listopadu 1995. Ze šesti účastníků si postup do závěrečného turnaje zajistily reprezentační týmy Francie a Rumunska.\n\nDomácí mužstva jsou psána v řádku, hostující ve sloupečku.\n\nPoznámka:\n\nÁzerbájdžán odehrál domácí zápasy v tureckém Trabzonsporu.\n\n"}
{"id": "646498", "url": "https://cs.wikipedia.org/wiki?curid=646498", "title": "Kvalifikace na Mistrovství Evropy ve fotbale 1996 – skupina 2", "text": "Kvalifikace na Mistrovství Evropy ve fotbale 1996 – skupina 2\n\nZápasy 2. kvalifikační skupiny na Mistrovství Evropy ve fotbale 1996 se konaly v období od 7. září 1994 do 15. listopadu 1995. Ze šesti účastníků si postup do závěrečného turnaje zajistily reprezentační týmy Španělska a Dánska.\n\nDomácí mužstva jsou psána v řádku, hostující ve sloupečku.\n\n"}
{"id": "646499", "url": "https://cs.wikipedia.org/wiki?curid=646499", "title": "Jojo (seriál)", "text": "Jojo (seriál)\n\nJojo je československý seriál několika příběhů Joja a jeho lidské kamarádky. Jojo je rozpustilé a vždy se mu stane nějaký úraz, který mu pak jeho lidská kamarádka ošetřuje.\n\nSeriál byl vysílán v rámci pořadu Studio Kamarád. V seriálu hraje Jitka Molavcová, Jojo namluvila Aťka Janoušková.\n"}
{"id": "646501", "url": "https://cs.wikipedia.org/wiki?curid=646501", "title": "Avraham Burg", "text": "Avraham Burg\n\nAvraham Burg (: אברהם בורג; narozen 19. ledna 1955) je izraelský politik, bývalý poslanec Knesetu za Stranu práce a předseda Knesetu (1999–2003).\n\nNarodil se v Jeruzalému. Sloužil v izraelské armádě, kde dosáhl hodnosti poručíka (Segen). Hovoří hebrejsky, anglicky a francouzsky. Studoval na Hebrejské univerzitě. V únoru 1983 byl zraněn při granátovém útoku židovského ultranacionalisty Jony Avrušimiho na mírovou protivládní demonstraci při němž zemřel Emil Grunzweig.\n\nV letech 1985–1988 byl poradcem premiéra Šimona Perese po otázky diaspory. V letech 1995–1999 řídil Židovskou agenturu.\n\nV izraelském parlamentu zasedl poprvé po volbách do Knesetu v roce 1988, v nichž kandidoval za Stranu práce. Byl členem výboru pro vzdělávání a kulturu, výboru pro zahraniční záležitosti a obranu, výboru pro ekonomické záležitosti, výboru finančního a výboru státní kontroly. Mandát obhájil ve volbách do Knesetu v roce 1992. Po nich se stal předsedou výboru pro vzdělávání a kulturu. Zasedal ve výboru státní kontroly, výboru House Committee, výboru pro televizi a rozhlas a výboru pro status žen. V následujícím období dal přednost práci v Židovské agentuře.\n\nDo parlamentní politiky se vrátil ve volbách do Knesetu v roce 1999, ve kterých kandidoval za kandidátní listinu Jeden Izrael, do níž se sdružila i dosavadní Strana práce. Ve funkčním období 1999–2003 se stal předsedou Knesetu. Naposledy usedl do Knesetu po volbách v roce 2003 (v nich nastupoval za kandidátní listinu Izraelská strana práce-Mejmad). Pracoval zde ve výboru pro vědu a technologie a výboru pro ústavu, právo a spravedlnost. Mandátu se ale vzdal předčasně a rezignoval na funkci poslance v červnu 2004. Jeho křeslo zaujal Ghálib Madžádala.\n\nBurg je znám pro své vyhraněné názory. Měl blízko k organizaci Mír nyní. Roku 2003 v deníku \"The Guardian\" publikoval článek nazvaný \"The end of Zionism\", ve kterém kritizoval trvající okupaci palestinských území a měnící se podobu sionismu, který podle něj ztrácí rysy spravedlnosti a etiky. Burg prohlásil: „\"Izrael, který se přestal starat o děti Palestinců, by neměl být překvapený, až přijdou prosáklé nenávistí a odpálí se v centrech izraelského eskapismu\".“ V roce 2007 Burg navrhl zrušit Zákon o návratu a konstatoval, že „\"definovat Stát Izrael jako židovský stát je klíčem k jeho zániku\".“ Tyto názory bývají označovány jeho kritiky za postsionistické nebo antisionistické.\n\n"}
{"id": "646502", "url": "https://cs.wikipedia.org/wiki?curid=646502", "title": "Kvalifikace na Mistrovství Evropy ve fotbale 1996 – skupina 3", "text": "Kvalifikace na Mistrovství Evropy ve fotbale 1996 – skupina 3\n\nZápasy 3. kvalifikační skupiny na Mistrovství Evropy ve fotbale 1996 se konaly v období od 7. září 1994 do 15. listopadu 1995. Ze pěti účastníků si postup do závěrečného turnaje zajistily reprezentační týmy Švýcarska a Turecka.\n\nDomácí mužstva jsou psána v řádku, hostující ve sloupečku.\n\n"}
{"id": "646503", "url": "https://cs.wikipedia.org/wiki?curid=646503", "title": "Pyrolysin", "text": "Pyrolysin\n\nPyrolysin (zkratka Pyl nebo O) je zvláštní proteinogenní aminokyselina, která se v určitých výjimečných případech zařazuje do bílkoviny vyráběné na ribozomu v procesu translace. Někdy se označuje jako 22. proteinogenní aminokyselina (přičemž 21. je selenocystein).\n\nZačleňování pyrolysinu jako proteinogenní aminokyseliny bylo objeveno u některých archeí (\"Methanosarcina barkeri\"), a to konkrétně v enzymu zvaném monomethylaminmethyltransferáza (MtmB). Byl však odhalen i u poměrně nepříbuzných skupin prokaryot, jako jsou archea \"Methanococcoides burtoni\" či grampozitivní bakterie \"Desulfitobacterium hafniense\".\n"}
{"id": "646505", "url": "https://cs.wikipedia.org/wiki?curid=646505", "title": "Kvalifikace na Mistrovství Evropy ve fotbale 1996 – skupina 4", "text": "Kvalifikace na Mistrovství Evropy ve fotbale 1996 – skupina 4\n\nZápasy 4. kvalifikační skupiny na Mistrovství Evropy ve fotbale 1996 se konaly v období od 4. září 1994 do 15. listopadu 1995. Ze šesti účastníků si postup do závěrečného turnaje zajistily reprezentační týmy Chorvatska a Itálie.\n\nDomácí mužstva jsou psána v řádku, hostující ve sloupečku.\n\n"}
{"id": "646506", "url": "https://cs.wikipedia.org/wiki?curid=646506", "title": "Kvalifikace na Mistrovství Evropy ve fotbale 1996 – skupina 5", "text": "Kvalifikace na Mistrovství Evropy ve fotbale 1996 – skupina 5\n\nZápasy 5. kvalifikační skupiny na Mistrovství Evropy ve fotbale 1996 se konaly v období od 6. září 1994 do 15. listopadu 1995. Ze šesti účastníků si postup do závěrečného turnaje zajistila reprezentace Česka. Nizozemsko se jako jeden z nejhorších týmů žebříčku celků na druhých místech zúčastnilo baráže.\n\nDomácí mužstva jsou psána v řádku, hostující ve sloupečku.\n\n\n"}
{"id": "646507", "url": "https://cs.wikipedia.org/wiki?curid=646507", "title": "Kvalifikace na Mistrovství Evropy ve fotbale 1996 – skupina 6", "text": "Kvalifikace na Mistrovství Evropy ve fotbale 1996 – skupina 6\n\nZápasy 6. kvalifikační skupiny na Mistrovství Evropy ve fotbale 1996 se konaly v období od 20. dubna 1994 do 15. listopadu 1995. Ze šesti účastníků si postup do závěrečného turnaje zajistil reprezentační tým Portugalska. Irsko se jako jeden z nejhorších týmů žebříčku celků na druhých místech zúčastnilo baráže.\n\nDomácí mužstva jsou psána v řádku, hostující ve sloupečku.\n\n"}
{"id": "646508", "url": "https://cs.wikipedia.org/wiki?curid=646508", "title": "Kvalifikace na Mistrovství Evropy ve fotbale 1996 – skupina 7", "text": "Kvalifikace na Mistrovství Evropy ve fotbale 1996 – skupina 7\n\nZápasy 7. kvalifikační skupiny na Mistrovství Evropy ve fotbale 1996 se konaly v období od 7. září 1994 do 15. listopadu 1995. Ze šesti účastníků si postup do závěrečného turnaje zajistily reprezentační týmy Německa a Bulharska.\n\nDomácí mužstva jsou psána v řádku, hostující ve sloupečku.\n\n\n"}
{"id": "646509", "url": "https://cs.wikipedia.org/wiki?curid=646509", "title": "Kvalifikace na Mistrovství Evropy ve fotbale 1996 – skupina 8", "text": "Kvalifikace na Mistrovství Evropy ve fotbale 1996 – skupina 8\n\nZápasy 8. kvalifikační skupiny na Mistrovství Evropy ve fotbale 1996 se konaly v období od 7. září 1994 do 15. listopadu 1995. Ze šesti účastníků si postup do závěrečného turnaje zajistily reprezentační týmy Ruska a Skotska.\n\nDomácí mužstva jsou psána v řádku, hostující ve sloupečku.\n\n"}
{"id": "646516", "url": "https://cs.wikipedia.org/wiki?curid=646516", "title": "Dennis Stratton", "text": "Dennis Stratton\n\nDennis Stratton (* 9. října 1952, Londýn, Anglie, Spojené království) je anglický kytarista, nejvíce známý jako dřívější člen heavy metalové skupiny Iron Maiden od října 1979 do října 1980.\n\n\n\n\n\n\n"}
{"id": "646517", "url": "https://cs.wikipedia.org/wiki?curid=646517", "title": "Avraham Jechezk'el", "text": "Avraham Jechezk'el\n\nAvraham Jechezk'el (: אברהם יחזקאל, neformálně Avi Jechezk'el, אבי יחזקאל) je izraelský politik a bývalý poslanec Knesetu za Stranu práce.\n\nNarodil se 10. června 1958 v Tel Avivu. Sloužil v izraelské armádě, kde dosáhl hodnosti Staff Sergeant (Samal Rišon). Hovoří hebrejsky a anglicky. Vystudoval ekonomii na Telavivské univerzitě.\n\nByl generálním tajemníkem celostátní mládežnické organizace Strany práce a předsedou personálního a výkonného oddělení odborové centrály Histadrut.\n\nV izraelském parlamentu zasedl poprvé po volbách do Knesetu v roce 1992, v nichž kandidoval za Stranu práce. Byl členem výboru finančního, výboru pro drogové závislost, výboru pro televizi a rozhlas a výboru pro vzdělávání a kulturu. Předsedal podvýboru pro sport a podvýboru pro turistiku. Mandát obhájil ve volbách do Knesetu v roce 1996. Po nich se stal předsedou výboru pro ekonomické záležitosti a předsedou podvýboru pro bankovnictví. Zasedal coby člen ve výboru finančním.\n\nV parlamentní politice zůstal i po volbách do Knesetu v roce 1999, ve kterých kandidoval za kandidátní listinu Jeden Izrael, do níž se sdružila i dosavadní Strana práce. Ve funkčním období 1999–2003 se stal předsedou petičního výboru, členem výboru finančního, výboru pro zahraniční záležitosti a obranu, výboru House Committee a výboru státní kontroly. Naposledy usedl do Knesetu po volbách v roce 2003 (v nich nastupoval za kandidátní listinu Izraelská strana práce-Mejmad). Mandát ale získal jako náhradník po rezignaci poslankyně Dalije Icik až v lednu 2006, tedy několik měsíců před koncem volebního období. Po několika dnech se mandátu vzdal a do práce Knesetu se nezapojil. V křesle poslance ho pak nahradil Dani Koren.\n\nV letech 2001–2002 byl náměstkem ministra dopravy.\n\n"}
{"id": "646531", "url": "https://cs.wikipedia.org/wiki?curid=646531", "title": "Fraternity", "text": "Fraternity\n\nFraternity byla australská rocková skupina, která vznikla v Sydney v roce 1970 a přesídlila se do Adelaide v roce 1971. Bývalí členové zpěváci Bon Scott (později se připojil k AC/DC), John Swan (později sólová kariéra) a jeho bratr Jimmy Barnes (později Cold Chisel).\n\n\n"}
{"id": "646532", "url": "https://cs.wikipedia.org/wiki?curid=646532", "title": "Dani Koren", "text": "Dani Koren\n\nDani Koren (: דני קורן) je izraelský politik a bývalý poslanec Knesetu za Stranu práce.\n\nNarodil se 12. února 1945. Sloužil v izraelské armádě, kde dosáhl hodnosti kapitána (Seren) v pěších a dělostřeleckých jednotkách. Účastnil se bojů o Jeruzalém během šestidenní války roku 1967. Vystudoval ekonomii a politologii v bakalářském cyklu a politologii v magisterském cyklu na Hebrejské univerzitě a získal doktorát z oboru vládních studií na London School of Economics.\n\nJeho otcem byl politik Jicchak Koren, švagrem je politik Moše Nisim.\n\nPředsedal organizaci Globes Institute for International Business Studies, zasedal ve vedení Yitzhak Rabin Center. Pracoval v úřadu někdejšího ministra zahraničních věcí Jigala Alona, byl členem izraelské delegace v OSN a členem vyjednávacího týmu Izraele v EHS. Byl předsedou správní rady letecké firmy Sun D'or, působil v orgánech společnosti Hahuzot Hof a ve vedení Izraelského olympijského výboru. Byl také ředitelem basketbalového týmu Hapoel Tel Aviv B.C.. Publikoval četné knihy a studie na téma izraelského politického systému.\n\nV izraelském parlamentu zasedl po volbách do Knesetu v roce 2003, v nichž nastupoval za kandidátní listinu Izraelská strana práce-Mejmad. Mandát ale získal až dodatečně jako náhradník, koncem ledna 2006, tedy pár měsíců před koncem volebního období. Nahradil poslance Avrahama Jechezk'ela, jenž na svůj mandát rezignoval. Do práce Knesetu se výrazněji nezapojil. Kandidoval ve volbách do Knesetu v roce 2006, ale mandát nezískal.\n\n"}
{"id": "646536", "url": "https://cs.wikipedia.org/wiki?curid=646536", "title": "13th Floor Elevators", "text": "13th Floor Elevators\n\n13th Floor Elevators byla americká rocková skupina z Austinu v Texasu, členové byli kytarista a zpěvák Roky Erickson, hráč na elektrický jug Tommy Hall a kytarista Stacy Sutherland. Skupina existovala v letech 1965 – 1969. Během své kariéry skupina vydala čtyři LP.\n\n\n\n"}
{"id": "646540", "url": "https://cs.wikipedia.org/wiki?curid=646540", "title": "Personální marketing", "text": "Personální marketing\n\nPersonální marketing je poměrně mladá disciplína. V podstatě znamená aplikaci marketingových principů v personalistice, a to od okamžiku náboru zaměstnanců až po jejich propouštění.\n\n\"Tak jako se obchodníci a marketéři snaží zaujmout zákazníka, usilují personalisté o pozornost talentovaných uchazečů na trhu práce. A stejně jako se obchodníci snaží udržet si své zákazníky, usilují firmy o stabilitu a loajalitu svých zaměstnanců.\"\n\nÚkolem personálního marketingu je systematické budování dobrého jména společnosti a značky zaměstnavatele na trhu práce (\"employer branding\") s cílem dosažení pozice zaměstnavatele první volby (\"employer of choice\"). Promyšlený a dlouhodobě aplikovaný přístup zajišťuje společnosti dostatečné množství vhodných a motivovaných zaměstnanců v každé situaci.\n\nPersonální marketing není jen o náboru nových zaměstnanců. Prostupuje všemi fázemi komunikace mezi firmou a zaměstnancem:\nZaměstnanci, a zejména ti odcházející, jsou v očích veřejnosti věrohodnými nositeli informací o firmě. Na tom, jak se firma chová ke stávajícím zaměstnancům, závisí ve značné míře její jméno na trhu práce. Negativní mínění pak těžko napraví sebelepší barevný inzerát s nabídkou práce.\n\n"}
{"id": "646543", "url": "https://cs.wikipedia.org/wiki?curid=646543", "title": "Kingdom Come", "text": "Kingdom Come\n\nKingdom Come byla britská rocková skupina ze 70. let 20. století, která hrála psychedelický, experimentální a progresivní styl hudby. Skupina spolupracovala s Arthurem Brownem.\n\n"}
{"id": "646544", "url": "https://cs.wikipedia.org/wiki?curid=646544", "title": "Al Minns", "text": "Al Minns\n\nAl Minns (1. ledna 1920 – 24. dubna 1985) byl americký černošský tanečník lindy hopu a jazzu. \n\nProslul se ve 30. a 40. letech 20. století vystupováním a účinkováním ve filmech s harlemskou taneční skupinou Whitey's Lindy Hoppers nebo partnerem Leonem Jamesem. Al Minns celý život pracoval na zviditelnění tanců, které se svou skupinou propagovali v Newyorském Savoyi.\n\nV 80. letech také napomohl návratu lindy hopu, když přijal nabídku taneční skupiny The Rhythm Hot Shots. V roce 1984 odejel učit do Stockholmu lindy hop, jak ho znal. Do té doby většinou používali staré ukázky z filmů.\n\nV roce 1938 spolu s partnerkou Sandrou Gibson vyhrál taneční soutěž Harvest Moon Ball.\n\nObjevil se v mnoha filmech.\n\n\n\n"}
{"id": "646546", "url": "https://cs.wikipedia.org/wiki?curid=646546", "title": "Efi Oš'aja", "text": "Efi Oš'aja\n\nEfi Oš'aja (: אפי אושעיה, plným jménem Eflatun Oš'aja, אפלטון אושעיה) je izraelský politik a bývalý poslanec Knesetu za Stranu práce.\n\nNarodil se 2. června 1956. Sloužil v izraelské armádě, kde působil v letectvu a dosáhl hodnosti First Sergeant (Rav Samal). Vystudoval management. Hovoří hebrejsky a anglicky.\n\nByl předsedou pobočky odborové centrály Histadrut v regionu města Netanja, zasedal v samosprávě Netanji. Byl členem předsednictva Strany práce.\n\nV izraelském parlamentu zasedl poprvé po volbách do Knesetu v roce 1996, v nichž nastupoval za Stranu práce. Stal se místopředsedou parlamentu. Zasedal jako člen ve výboru pro vědu a technologie, výboru práce a sociálních věcí a výboru pro drogové závislosti. Do Knesetu pronikl i v následujícím období, po volbách v roce 1999. Kandidoval za kandidátní listinu Jeden Izrael, do které se zapojila i Strana práce. Mandát ale získal až jako náhradník v únoru 2001. Opětovně byl místopředsedou parlamentu. Seděl ve výboru finančním, výboru pro vědu a technologie, výboru House Committee, výboru vnitřních záležitostí a životního prostředí a výboru práce, sociálních věcí a zdravotnictví.\n\nKandidoval i ve volbách do Knesetu v roce 2003, tentokrát za listinu Izraelská strana práce-Mejmad. Mandát získal opět až dodatečně v lednu 2006 jako náhradník za Chajima Ramona, který rezignoval. Po několika dnech se Oš'aja mandátu vzdal (kvůli konfliktu zájmů s jeho prací v soukromém sektoru) a jeho křeslo zaujala Tova Ilan.\n\n"}
{"id": "646553", "url": "https://cs.wikipedia.org/wiki?curid=646553", "title": "Tova Ilan", "text": "Tova Ilan\n\nTova Ilan ( , 1. června 1929 – 18. března 2019) byla izraelská politička a bývalá poslankyně Knesetu za stranu Mejmad\n\nNarodila se v Rakousku, podnikla aliju do britské mandátní Palestiny a vstoupila do Hagany. V roce 1951 se stala členkou kibucu Ejn Curim a v letech 1951 až 1960 pracovala s organizací Alija mládeže. Následně v letech 1961 až 1972 působila jako ředitelka střední školy oblastní rady Šarif. V roce 1987 založila Centrum židovských studií Ja'akova Herzoga, jehož byla do roku 2001 ředitelkou a poté prezidentkou.\n\nV izraelském parlamentu zasedla po volbách do Knesetu v roce 2003, v nichž nastupovala za společnou kandidátní listinu Izraelská strana práce-Mejmad. Patřila k levicové, nábožensky orientované formaci Mejmad. Mandát získala až dodatečně v lednu 2006, jen pár měsíců před koncem volebního období, jako náhradnice za Efiho Oš'aju, který rezignoval. Do činnosti Knesetu se už výrazněji nezapojila.\n\n"}
{"id": "646555", "url": "https://cs.wikipedia.org/wiki?curid=646555", "title": "Orna Angelová", "text": "Orna Angelová\n\nOrna Angelová (: אורנה אנג'ל, Orna Andžel) je izraelská politička a bývalá poslankyně Knesetu za Stranu práce\n\nNarodila se 29. července 1962 v Jeruzalémě. Vysokoškolské vzdělání získala na Technionu.\n\nV izraelském parlamentu zasedla po volbách do Knesetu v roce 2003, v nichž nastupovala za společnou kandidátní listinu Izraelská strana práce-Mejmad. Mandát získala až dodatečně v únoru 2006, jen pár měsíců před koncem volebního období, jako náhradnice za Sofu Landver, která rezignovala. Do činnosti Knesetu se Orna Angelová nezapojila. Po jednom týdnu rezignovala na funkci. Důvodem byl možný konflikt zájmů kvůli její práci. V poslaneckém křesle ji nahradila Neta Dobrin.\n\n"}
{"id": "646567", "url": "https://cs.wikipedia.org/wiki?curid=646567", "title": "Neta Dobrin", "text": "Neta Dobrin\n\nNeta Dobrin (: נטע דוברין) je izraelská politička a bývalá poslankyně Knesetu za Stranu práce\n\nNarodila se 27. října 1975 v Safedu. Vysokoškolské vzdělání bakalářského stupně v oboru sociologie a antropologie získala na Haifské univerzitě. Titul M.B.A. získala na izraelské pobočce University of Derby. Studovala pak právo na vysoké škole Ša'arej Mišpat. Sloužila v izraelské armádě, kde dosáhla hodnosti seržanta (Samal). Hovoří hebrejsky a anglicky.\n\nV letech 1996-1997 byla na Haifské univerzitě členkou studentské samosprávy, v letech 1998-2003 předsedala v Haifě městskému výboru pro mládež. V letech 1998-2003 zároveň byla členkou městské samosprávy v Haifě.\n\nV izraelském parlamentu zasedla po volbách do Knesetu v roce 2003, v nichž nastupovala za společnou kandidátní listinu Izraelská strana práce-Mejmad. Mandát získala až dodatečně v únoru 2006, jen pár měsíců před koncem volebního období, jako náhradnice za Ornu Angel, která rezignovala. Do činnosti Knesetu se výrazněji nezapojila.\n\n"}
{"id": "646568", "url": "https://cs.wikipedia.org/wiki?curid=646568", "title": "Seznam hvězd v souhvězdí Žirafy", "text": "Seznam hvězd v souhvězdí Žirafy\n\nToto je seznam významných hvězd v souhvězdí Žirafy (\"Camelopardalis\"). Hvězdy jsou seřazeny podle zdánlivé magnitudy.\n\n\n"}
{"id": "646570", "url": "https://cs.wikipedia.org/wiki?curid=646570", "title": "Svatyně ledu", "text": "Svatyně ledu\n\nSvatyně ledu (francouzsky \"Le Sanctuaire des Glaces\") je druhý příběh francouzského spisovatele Georgese-Jeana Arnauda ze světa Ledové společnosti vydaný v roce 1981.\n\nJde o postapokalyptický sci-fi román o 17 kapitolách zasazený do prostředí Nové doby ledové a protkaný četnými erotickými scénkami.\n\nČesky vydalo knihu nakladatelství Najáda Praha v roce 1992.\n\n\nLien Rag poté, co se v minulém díle stal nežádoucí osobou pro Společnost nadále podrývá její pozice. Pokračuje v pátrání po původu Zrzavých lidí. Pomáhá mu v tom Yeuze, do níž se zamiloval. Do hry vstupuje železniční pirát Kurts, který se svojí výkonnou lokomotivou přepadává vlaky Společnosti a oslabuje ji.\n\nSpolečnost pozve drobné akcionáře na mimořádné shromáždění, které se koná ve vlaku \"Stříbrný šíp\". Účastní se jej Lucas Beryl, učitel ze \"Soap Station\" a držitel několika desítek akcií, jeho kolegyně May Claty a také Floa Sadon, dcera guvernéra 17. provincie. Ve vlaku jsou servírovány samé lahůdky a o pasažéry je postaráno s až podezřelou péčí.\nLucas se baví s May Claty o knize \"Šikmá trať\", která už byla široce distribuována a dostala se do povědomí lidí. Lucase fakta v knize příliš nepřesvědčily.\nVedle Stříbrného šípu se objeví obrovská parní lokomotiva piráta Kurtse. Tvrdí se o něm, že pochází z daleké Sibiře. Kurtsovi muži přepadnou vlak a odvlečou část cestujících, mezi jinými i Lucase Beryla a Flou Sadon. Kurts studuje harmonogram trasy Stříbrného šípu, něco mu na něm nesedí.\n\nLian Rag a Skoll mezitím pracují v ZOO u Harla Merna skryti před Bezpečností. Zde v ústraní tisknou knihu \"Šikmá trať\" o Zrzavých lidech. Dozvídají se o únosu vlaku.\nGuvernér Sadon se setká s Harlem, domnívá se, že Harl Mern ví, kde by mohl být Lien Rag. Chce s ním hovořit kvůli své dceři Floe, která byla také unesena.\n\nKurts se odváží přepadnout vojenský vlak, což se Bezpečnosti nepodaří ututlat a informace proniknou na veřejnost. Lien Rag jede do \"Cross Station\", aby se zde setkal s guvernérem Sadonem. Ten mu sdělí, že Stříbrný šíp měl být naveden na frontu a následně zničen raketou nebýt Kurtsového přepadení. Po Lienovi chce, aby sledoval Beryla (který byl propuštěn jako zprostředkovatel výkupného) a našel jeho dceru. Na oplátku mu nabízí imunitu v celé 17. provincii. Lien žádá něco jiného – dodatky k dílu Vilyho Fuka, genetika, jenž stál za zrodem Zrzavých lidí. Sadon mu slíbí souřadnice Fukovy laboratoře.\n\nLien Rag se vrací do \"River Station\", kde jej vyhledá Yeuze a oba si užijí vzácných společných chvilek. Vystopuje jej i nečekaná návštěva – bratr Petr z církve Neokatolíků.\nBývalý glaciolog Lien odjíždí do \"Soap Station\", kde se setkává s Lucasem. Nezastírá mu účel své cesty. Pozná na Berylovi, že je do Floy zamilovaný. V místním hotelu se večer koná slavnost na počest válečných veteránů. Těmi „veterány“ jsou zmrzačení mladí muži. V hotelu jej kontaktuje Yeuze a sdělí mu, že Skoll byl zatčen. Během oslavy se Lien dostane do slovního konfliktu s přednostou stanice, jenž je zároveň důstojníkem Bezpečnosti. Spolu s Yeuze se musí schovat u Beryla a informovat guvernéra.\nRáno přijede konvoj Bezpečnosti a obklíčí školu. Kapitán Suno vyžaduje vydání Liena. U vlaku se shromáždí místní občané a člen poradní rady stanice Brian docílí vyjednáváním odjezdu konvoje. Krátce poté zastaví u školy guvernérův lokocar s Harlem Mernem na palubě, který přiváží zlato pro únosce. Lien a Lucas nastupují dovnitř, Yeuze se loučí a odjíždí do \"GS Station\".\n\nŘidič lokocaru Sorgi má instrukce od pirátů, kam se vydat. Přijíždí do opuštěné pevnosti, kde čeká klan Zrzavých lidí, kteří mají dopravit zlato pirátům na saních. Harl Mern spolu s Lienem nadšeně pozorují aktivity Zrzavých, zatímco se Lucas a Sorgi zamknou v lokocaru a odmítnou zlato vydat. Beryl po naléhání zlato vydá.\nVýměna rukojmích se uskuteční na odlehlé trati před \"Iron Station\". Sorgi nyní předává obálku se slíbenými souřadnicemi Lienovi. Lucas Beryl zažívá kruté zklamání, neboť Floa neopětuje jeho city, zamilovala se do Kurtse.\nLien Rag se vydává pátrat po Fukově laboratoři.\n\nV \"Dog Station\" žije komunita lidí, téměř nezávislá na Společnosti. Vikő, potomek Laponců či Jakutů, zajistí Lienovi psí spřežení, saně a zásoby výměnou za zprostředkování vagonu masa – potravy pro psy.\nSestaví mu i mapu \"Země vlkodlaků\", jak se toto pusté území nazývá. V oblasti se nachází i klášter Neokatolíků, údajně postavený na pevné zemi. Lien Rag to pokládá za přehnanou legendu, Společnost netoleruje nic, co se nemůže přesunovat po kolejích.\nPo několika dnech postupu, během nichž nalézá stopy podivných velkých masožravců se dostane ke klášteru. Je zbudován z horních pater bývalého mrakodrapu, takže legenda nelhala. Zde se opět setkává s bratrem Petrem, ten s ním otevřeně hovoří o Zrzavých lidech a nabízí mu svůj doprovod při akci. Lien ho odmítne.\n\nRáno se vydává na cestu, během níž zažije velké strádání, musí utratit několik psů. Nemocný dorazí k laboratoři, už zdálky zpozoruje černý dým. Předstihl jej bratr Petr s několika mnichy z kláštera, v noci mu zkopírovali mapu a na saních poháněných reaktorem stihli laboratoř podpálit.\nLien je polomrtvý dopraven zpět do kláštera, kde se pomalu zotavuje. Bratr Petr mu v dopise děkuje za pomoc při pátrání po laboratoři – ďábelském místě – a zaručuje mu očištění jména u společnosti.\nNeokatolíci jednali jen ve svém zájmu, který se často shoduje se zájmy Společnosti. Lien Rag je zdrcen.\n\n"}
{"id": "646571", "url": "https://cs.wikipedia.org/wiki?curid=646571", "title": "Westend Gate", "text": "Westend Gate\n\nWestend Gate (dříve \"Plaza Büro Center\") je mrakodrap v německém městě Frankfurt nad Mohanem. Hlavním architektem budovy byl Siegfried Hoyer. Má 47 podlaží a výšku 159 m, je tak 8. nejvyšší mrakodrap ve městě. Po dokončení v roce 1976 se stal nejvyšší budovou Německa, ale v roce 1978 jej překonal Silver Tower. V budově se nachází kanceláře a pětihvězdičkový hotel s 588 pokoji.\n\n"}
{"id": "646574", "url": "https://cs.wikipedia.org/wiki?curid=646574", "title": "Čichavec tmavohnědý", "text": "Čichavec tmavohnědý\n\nČichavec tmavohnědý (\"Sphaerichthys osphromenoides\") je drobná sladkovodní paprskoploutvá ryba z podřádu labyrintky (Anabantoidei) a čeledi guramovití (Osphronemidae). Pochází z černých vod Malajsie a Indonésie.\n\nČichavce tmavohnědé je vhodné chovat samostatně nebo ve společnosti drobných a mírných druhů s podobnými nároky. Vhodnými společníky jsou například drobné razborky rodů \"Trigonostigma\" a \"Boraras\".\n\n\n"}
{"id": "646579", "url": "https://cs.wikipedia.org/wiki?curid=646579", "title": "Eli Ben Menachem", "text": "Eli Ben Menachem\n\nEli Ben Menachem (: אלי בן-מנחם) je izraelský politik a bývalý poslanec Knesetu za Stranu práce\n\nNarodil se 24. listopadu 1947 v Bombaji v Indii. V roce 1949 přesídlil do Izraele. Sloužil v izraelské armádě, kde dosáhl hodnosti poručíka (Segen). Vystudoval vojenskou akademii a pracoval jako letecký technik. Hovoří hebrejsky, anglicky, persky a hindsky.\n\nByl předsedou velké odborové organizace. Předsedal organizaci \"Neighbourhood Forum\" v Tel Avivu. Zastával post koordinátora v Straně práce, řídil její oddělení pro rozvoj měst a čtvrtí.\n\nV izraelském parlamentu zasedl poprvé po volbách do Knesetu v roce 1988, v nichž nastupoval za Stranu práce. Stal se členem výboru House Committee, finančního výboru, výboru práce a sociálních věcí, výboru pro drogové závislosti a výboru pro záležitosti vnitra a životního prostředí. Mandát obhájil ve volbách do Knesetu v roce 1992. Nastoupil pak do parlamentního výboru pro drogové závislosti a do finančního výboru. Opětovně byl zvolen ve volbách v roce 1996. Stal se předsedou výboru pro drogové závislosti a členem výboru pro zahraniční dělníky.\n\nDo Knesetu se dostal i po volbách v roce 1999 (nyní za kandidátní listinu Jeden Izrael, do které se zapojila Strana práce), ale mandát získal se zpožděním několika měsíců, v listopadu 1999, jako náhradník. Byl pak členem výboru pro drogové závislosti, výboru práce, sociálních věcí a zdravotnictví, výboru House Committee, výboru pro ekonomické záležitosti a výboru státní kontroly. Naposledy byl zvolen ve volbách v roce 2003, a to za kandidátní listinu Izraelská strana práce-Mejmad. Byl členem výboru pro záležitosti vnitra a životního prostředí, výboru House Committee a výboru pro zahraniční dělníky. Zastával i funkci místopředsedy Knesetu.\n\nMá za sebou četné vládní posty. V letech 1992-1993 byl náměstkem v úřadu premiéra. V letech 1993-1996 zastával funkci náměstka ministra bydlení a výstavby. Tuto funkci zastával znovu v roce 2005. Mezitím ještě v letech 2001-2002 působil na pozici náměstka ministra průmyslu a obchodu.\n\n"}
{"id": "646594", "url": "https://cs.wikipedia.org/wiki?curid=646594", "title": "Ѥ", "text": "Ѥ\n\nѤ (minuskule ѥ) je již běžně nepoužívané písmeno cyrilice. Používá se pouze v liturgických textech. V současné ruštině mu výslovností odpovídá písmeno Е, v současné ukrajinštině mu výslovností odpovídá písmeno Є.\n\nPísmeno Ѥ nemá odpovídající protějšek v hlaholici.\n"}
{"id": "646610", "url": "https://cs.wikipedia.org/wiki?curid=646610", "title": "Jiří Gruntorád", "text": "Jiří Gruntorád\n\nJiří Gruntorád (* 21. září 1952, Praha) je český dělník, knihovník a vydavatel samizdatové literatury. Jde o signatáře Charty 77 a pozdějšího zakladatele a ředitele knihovny samizdatové a exilové literatury Libri prohibiti, který je i autorem nebo spoluautorem několika publikací o exilové literatuře.\n\nZa socialistické diktatury byl nucen pracovat v dělnických profesích, například jako topič či zedník. Od roku 1978 se začal věnovat vydávání samizdatové literatury a v jeho \"edici Popelnice\" postupně vyšlo na 130 režimem zakázaných knih. První jím vydaná knížka byl Seifertův \"Morový sloup\". Právě na základě knih z edice Popelnice po sametové revoluci vybudoval knihovnu Libri prohibiti, ochraňující a zpřístupňující největší sbírku zakázaných a exilových knih, dokumentů, časopisů a dalších materiálů v Česku. Knihovna byla veřejnosti otevřena v roce 1990.\n\nPoté, co se stal signatářem Charty 77, následovalo dvojnásobné věznění. Nejprve byl odsouzen na tři měsíce za nedovolené držení zbraně (v roce 1990 byl rehabilitován) a nedlouho po propuštění ho čekalo druhé uvěznění, tentokrát na čtyři roky za podvracení republiky (1980–1984), kterého se dopustil tak, že rozšiřoval hudební nahrávky a opisy literárních textů (mimo jiné i Jaroslava Seiferta a Bohuslava Reynka). Roky 1981–1983 tak strávil ve věznici v Minkovicích, kde vězni v těžkých podmínkách pracovali pro výrobce bižuterie Preciosa. V průběhu výkonu trestu byl dozorci bit; když si na to stěžoval, přidali mu k trestu čtrnáct měsíců s tím, že se sám zranil, aby mohl neprávem obvinit dozorce. Po tomto incidentu byl soudně přeřazen do 3. NVS a následujících čtrnáct měsíců byl vězněn ve Valdicích. Tento dodatečný trest mu byl v roce 1985 soudem zrušen. Po propuštění žil další tři roky (což byla maximální sazba) v režimu tzv. ochranného dohledu, v rámci kterého nesměl mimo jiné v nočních hodinách opustit Prahu 2. Pracoval jako topič, ale i z této práce byl náhle z politických důvodů propuštěn.\n\nPo vzniku Ústavu pro studium totalitních režimů byl jmenován členem jeho vědecké rady. Vědeckou radu opustil nedlouho poté, co byl novým ředitelem ústavu jmenován Jiří Pernes (jako další radu opustili Jan Kuklík, Jiří Gruša a Eduard Stehlík). Dne 22. listopadu 2010 byl ředitelem Danielem Hermanem jmenován členem nového Poradního kolegia ředitele Ústavu pro studium totalitních režimů.\n\nV roce 2011, společně s dalšími minkovickými vězni – Vladimírem Hučínem a Jiřím Wolfem, vypovídal u soudu s bývalým dozorcem a pozdějším komunistickým poslancem Josefem Vondruškou, že je Vondruška nepřiměřeně agresivně trestal. Vondruška nakonec nebyl odsouzen.\n\n\n\n"}
{"id": "646611", "url": "https://cs.wikipedia.org/wiki?curid=646611", "title": "Ҁ", "text": "Ҁ\n\nҀ (minuskule ҁ) je již běžně nepoužívané písmeno cyrilice. Písmeno se nevyskytovalo ve slovech, používalo se pouze pro vyjádření číselné hodnoty 90. Číselnou hodnotou odpovídá svému řeckému stejnojmennému protějšku Ϙ (ϙ), ten se ale pro běžné psaní v řečtině používal.\n\nPísmeno Ҁ nemá odpovídající protějšek v hlaholici.\n"}
{"id": "646621", "url": "https://cs.wikipedia.org/wiki?curid=646621", "title": "Dub u Vonoklas", "text": "Dub u Vonoklas\n\nDub u Vonoklas je památný strom známý i pod názvy Havraní dub u Karlštejna nebo dub Na Vráži. Ke stromu se vážou pověsti z doby Karla IV a patří k nejznámějším starým stromům v okolí Prahy, údajně je nejstarší v Českém krasu.\n\n\nDub roste u cesty z Nové Vráže (Černošice) na Vonoklasy, u kraje lesa vpravo od panelové cesty.\n\nKmen stromu je dutý, v místech chybějících větví je dutina otevřená. V minulosti kdosi v dutině rozdělal oheň, ale strom požár přežil. Nyní je strom oplocen a dutiny zastřešené.\n\nZa doby Karla IV obstarával spojení mezi Karlštejnem a Prahou starý havran. Vyprávělo se, že při cestě do Prahy odpočíval právě na tomhle dubu. Dubu by tak muselo být alespoň 750 let. Současní odborníci ale mají jiný názor, uvádějí věk zhruba poloviční.\n\nHavranímu dubu byl věnován prostor v televizním pořadu \"Paměť stromů\", konkrétně v dílu č. 9, Stromy osobností.\n\n\n\n"}
{"id": "646627", "url": "https://cs.wikipedia.org/wiki?curid=646627", "title": "Skid Row (irská hudební skupina)", "text": "Skid Row (irská hudební skupina)\n\nSkid Row byla irská blues-rocková hudební skupina, fungující od konce 60. let do začátku 70. let 20. století. Byla to první profesionální kapela Garyho Moora.\n\n"}
{"id": "646628", "url": "https://cs.wikipedia.org/wiki?curid=646628", "title": "Ѹ", "text": "Ѹ\n\nѸ (minuskule ѹ) je již běžně nepoužívané písmeno cyrilice. Jedná se o ligaturu, která byla postupem času zjednodušena do písmena У. Písmeno může psáno též jako spojení písmen О a У: ОУ. V minulosti byly obě komponenty ligatury zapisovány také ve vertikální poloze (Ꙋ, minuskule ꙋ; objevuje se např. na konci 12. století v dopise \"Povela Bana Kulina\").\n\nV hlaholici písmenu Ѹ odpovídá písmeno Ⱆ.\n"}
{"id": "646630", "url": "https://cs.wikipedia.org/wiki?curid=646630", "title": "Chec", "text": "Chec\n\nChec (: חץ; doslova „Šíp“, zpočátku též חילונית ציונית, Chilonit Cijonit, „Sekulární sionista“) byla izraelská sionistická, sekulární politická strana založená v roce 2006 Avrahamem Porazem.\n\nStrana vznikla v souvislosti s rozkolem ve straně Šinuj ke konci funkčního období šestnáctého Knesetu zvoleného ve volbách roku 2003. Avraham Poraz, dosavadní druhý muž strany po předsedovi Tommy Lapidovi, prohrál v souboji o post lídra kandidátky do voleb roku 2006 nečekaně s Ronem Levintalem. V důsedku této porážky se Poraz rozhodl odtrhnout od Šinuj. Připojilo se k němu dalších 10 poslanců strany (z celkového počtu 15) včetně dosavadního předsedy Lapida. 26. ledna 2006 založili takzvanou Sekulární frakci. 5. února 2006 se od ní ovšem odtrhli dva poslanci Chemi Doron a Eli'ezer Sandberg, kteří se rozhodli založit vlastní politickou formaci ha-Bajit ha-Le'umi.\n\nPoraz se snažil ustavit Chec jako plnohodnotnou stranu, ale již bylo pozdě na to ji registrovat do blížících se voleb. Pokoušel se vytvořit předvolební koalici se stranou Tafnit, ale ta to odmítla. Nakonec Chec do voleb nastoupil ve spolupráci s malou stranou Občan a stát, která byla pro potřeby voleb přejmenována na Chec. Lapid se stal jejím čestným lídrem.\n\nVzhledem k rozkolu strany Šinuj, která sice byla odchodem většiny poslanců oslabena, ale voleb se účastnila, a vzhledem k nabídce nových politických formací jako Kadima ovšem Chec ve volbách neuspěla. Získala jen 10 113 hlasů (0,33 %) a nedosáhla na práh pro vstup do parlamentu. Neúspěchem skončila i strana Šinuj (4 675 hlasů, 0,16 %).\n\nPřed volbami roku 2009 bylo ozámeno, že Chec bude kandidovat společně se stranou Zelených, přičemž Poraz měl zaujmout jedno z prvních pěti míst na kandidátní listině. Tato dohoda ale byla nakonec zrušena a Chec ve volbách nekandidovala.\n\nIdeologicky jde o stranu podobnou straně Šinuj. Je centristická, liberální a silně sekulárně zaměřená. Strana slibovala přijmout v Izraeli ústavu, oddělit stát a náboženství, povolit civilní sňatky a zrušit množství zákonných úprav, které podle ní nepřiměřeně podporují ultraortodoxní Židy, například velké rodičovské přídavky, které jsou výhodné pro početné ultraortodoxní rodiny, nebo výjimka z vojenské povinnosti.\n\n"}
{"id": "646642", "url": "https://cs.wikipedia.org/wiki?curid=646642", "title": "Ѡ", "text": "Ѡ\n\nѠ (minuskule ѡ) je již běžně nepoužívané písmeno cyrilice. Používá se pouze v liturgických textech. Jelikož písmeno zachycuje stejnou hlásku jako písmeno О, nebylo příliš často používáno. Bylo používáno pro přepis řeckého písmena Ω (ω) nebo v dekorativních textech. Další využití našlo se vznikem ligatury Ѿ pro předložku отъ (od).\n\nV hlaholici písmenu Ѡ odpovídá písmeno Ⱉ.\n"}
{"id": "646643", "url": "https://cs.wikipedia.org/wiki?curid=646643", "title": "Oheb", "text": "Oheb\n\nOheb je zřícenina hradu nad Sečskou přehradou na Chrudimce v okrese Chrudim. Lesy kolem zříceniny jsou vyhlášeny jako přírodní rezervace.\n\nNávrší, kde hrad stojí, je poprvé zmiňováno v roce 1315, kdy byl v majetku vilémovského kláštera a opat jej toho roku zastavil Hrabišovi z Paběnic, majiteli blízkého Vildštejna, s podmínkou, že na Ohebu nepostaví hrad nebo tvrz, jinak mělo návrší opět připadnout klášteru. Ten se podle všeho obával možnosti ohrožení držav na horní Chrudimce a ztráty možnosti ovládat i Vildštejn. V roce 1348 Hrabiš umírá a jeho synové vrátili návrší klášteru.\n\nVlastní hrad byl postaven ve druhé polovině 14. století snad z iniciativy vilémovského kláštera. Je také možné, že jej nechal postavit až některý z pozdějších zástavních držitelů. První písemná zmínka o hradu pochází z roku 1405, kdy jej vlastnil Ješek z Popovce a Ohebu. Roku 1408 Ješek umírá a hrad se dostal do vlastnictví krále Václava IV., jenž ho stejného roku zastavil kutnohorskému mincmistru Petru Zmrzlíkovi ze Svojšína a pražskému měšťanovi Mikuláši Bohatému. Později získal Petr Zmrzlík i druhou část a hrad vlastnil až do roku 1421. Z doby husitských válek máme o hradu minimum zmínek. V této době jej nejspíš vlastnil Hynek Krušina z Lichtenburka. Pravděpodobně ve stejném roce, kdy se zmocnil Lichnice (tedy roku 1429), jej obsadil Jan Hertvík z Rušinova. Roku 1436 bylo vlastnictví potvrzeno králem Zikmundem. Roku 1455 jej zastavil Burianovi Trčkovi z Lípy.\n\nBurian Trčka udělal z hradu centrum trčkovských majetků v Železných horách. Roku 1468 Burian umírá a majetek zdědili jeho synové Mikuláš, Burian, Jiří a Melchisedech Trčkové z Lípy a zpočátku jej udržovali společně. V letech 1468-1469 byl hrad poškozen vpádem Uhrů a proto musel být na přelomu 60. a 70. let 15. století opraven a rozšířen. Práce byly ukončeny poté, co roku 1478 uzavřeli český král Vladislav II. a uherský král Matyáše v Olomouci mírovou smlouvu. Po roce 1490 význam Ohebu upadal, protože Mikuláš Trčka jej spojil s lichnických panstvím a hrad byl opuštěn. Roku 1533 při dělení panství mezi dědice Mikuláše staršího Trčky z Lípy se hrad uváděn jako pustý. Poslední písemná zmínka pochází z roku 1628, z pozdějších dob zprávy chybí. Na konci 17. století dokonce ani nebylo známo, kde stával.\n\nHrad byl znovuobjeven roku 1789, kdy ji ve své Topografii uvádí Jaroslav Schaller. Za Vincence Karla Auersperka ve 30. a 40. letech 19. století byly provedeny údržby hradu za účelem jeho zpřístupnění. Došlo k vykácení stromů a postavení můstku k věži. Poslední velké úpravy byly provedeny ve 30. letech 20. století vzhledem k výstavbě vodní nádrže Seč.\n\nPůvodní hrad se nacházel v západní části hradního areálu. Byl nepravidelného půdorysu určeného podobou ostrohu. Přicházelo se sem z východu, protože se zde ostroh nacházel v úrovni okolí. Z této strany jej chránil příkop s valem a obklopovala jej hradba, jejíž průběh se na severní a severovýchodní straně už nedá určit. Vstup představovala sklenutá brána ve věži nad hradním příkopem. Část věže se dochovala. Uvnitř areálu se pravděpodobně nacházela pouze obdélníková věžovitá obytná budova, která stála při východní hradbě.\n\nZa vlastnictví Trčků z Lípy došlo kolem původního hradu k vybudování nových hradeb, které se nacházely částečně v místech valu, jenž chránil přístup k příkopu. Původní příkop se přeměnil na prostranství mezi starými a novými hradbami. V nových hradbách byla vybudována brána, chráněnou dělovou baštou u její jižní strany, a před ní příkop. Další dělová bašta se nacházela na východní straně hradeb. Na jižní straně se nacházela věž nepravidelného půdorysu, stojící na okraji ostrohu. Zároveň došlo k likvidaci původní hradby na severní a severovýchodní straně. V těchto místech byly postaveny nové budovy pro hospodářské příslušenství hradu. Do současnosti se z nich zachovaly zbytky sklepů a základové zdi], ovšem přesnější rekonstrukce podoby není možná. Nové opevnění pravděpodobně nebylo dokončeno.\n\nZbytky hradu se nacházejí na ostrohu spadajícím na severní, jižní a západní straně k vodní nádrži Seč. Zachovaly se pouze nevelké zbytky - polozasypaný příkop na severovýchodní straně, zbytky hradeb, věž se zbytky vstupní brány a obě dělové bašty. Na jižním výběžku ostrohu se nachází zřícenina věže a sklepy na místech obytných a hospodářských budov. Celý areál je v současnosti porostlý lesem.\n\n\n"}
{"id": "646646", "url": "https://cs.wikipedia.org/wiki?curid=646646", "title": "Trout Mask Replica", "text": "Trout Mask Replica\n\nTrout Mask Replica je třetí album skupiny Captain Beefheart and his Magic Band, vydané v červnu 1969. Produkoval ho přítel Captaina Beefhearta Frank Zappa. Album je považováno za důležité album experimentální hudby.\n\nVšechny skladby napsal Don Van Vliet.\n"}
{"id": "646647", "url": "https://cs.wikipedia.org/wiki?curid=646647", "title": "Ѿ", "text": "Ѿ\n\nѾ (minuskule ѿ) je již běžně nepoužívané písmeno cyrilice. Vyvinulo se z písmen Ѡ a Т jako ligatura pro předložku отъ (od) a předponu от- (od-)\n\nV hlaholici odpovídající písmeno neexistuje.\n"}
{"id": "646650", "url": "https://cs.wikipedia.org/wiki?curid=646650", "title": "Ѻ", "text": "Ѻ\n\nѺ (minuskule ѻ) je již běžně nepoužívané písmeno cyrilice. Jedná se o variantu písmena О používanou na začátku slovních kořenů (na začátku slova, po předložce, ve složených slovech).\n\nV hlaholici odpovídající písmeno neexistuje.\n"}
{"id": "646651", "url": "https://cs.wikipedia.org/wiki?curid=646651", "title": "Tommy Lapid", "text": "Tommy Lapid\n\nTommy Lapid (: טומי לפיד, oficiálně יוסף לפיד, Josef Lapid, rozený jako Tomislav Lampel, : Томислав Лампел) byl izraelský novinář, politik a bývalý poslanec Knesetu za stranu Šinuj.\n\nNarodil se 27. prosince 1931 ve městě Novi Sad v tehdejší Jugoslávii, dnes Srbsko. V roce 1948 přesídlil do Izraele. Sloužil v izraelské armádě, kde dosáhl hodnosti desátníka (Rav Tura'i). Studoval na Telavivské univerzitě. Hovořil hebrejsky, anglicky, německy, maďarsky a srbochorvatsky.\n\nPracoval jako novinář a publicista. Psal články například do deníku Ma'ariv, vystupoval v televizi. Byl také předsedou Izraelské šachové společnosti a Svazu kabelových televizí.\n\nV izraelském parlamentu zasedl poprvé po volbách do Knesetu v roce 1999, v nichž nastupoval za stranu Šinuj. Stal se členem výboru pro zahraniční záležitosti a obranu a výboru pro ústavu, právo a spravedlnost. Mandát obhájil ve volbách do Knesetu v roce 2003. Byl členem výboru pro zahraniční záležitosti a obranu. Vzhledem k vysokému volebnímu zisku strany Šinuj získala tato formace i vládní posty. Lapid byl v letech 2003–2004 vicepremiérem a také ministrem spravedlnosti Izraele.\n\nV roce 2006 došlo ve straně Šinuj k rozkolu a větší část jejího poslaneckého klubu, včetně Lapida, odešla do nové frakce nazvané Chec. Ta ale v následujících volbách do Knesetu v roce 2006 neuspěla.\n\nLapid zemřel 1. června 2008.\n\n"}
{"id": "646654", "url": "https://cs.wikipedia.org/wiki?curid=646654", "title": "Bryan Hartnell", "text": "Bryan Hartnell\n\nBryan Calvin Hartnell (* 16. květen 1949) je jedna ze dvou přeživších obětí amerického sériového vraha přezdívaného Zodiak.\n\nNavštěvoval Pacific Union College. Dne 27. září 1969 byl se svou dívkou Cecilií Shepardovou u jezera Berryessa. Tam za nimi za nedlouho přišel ozbrojený vrah a oba mladé lidi pobodal. On sám se šesti bodnými ranami přežil, ale Shepardová zemřela.\n\nV roce 2007 si zahrál ve filmu \"Zodiac\", působil zde jako komparzista a pomáhal upravovat detaily ve filmu z útoku na jezeře Berryessa. V současnosti působí jako právník ve městě Redlands.\n\n"}
{"id": "646656", "url": "https://cs.wikipedia.org/wiki?curid=646656", "title": "Daniel Katz", "text": "Daniel Katz\n\nDaniel Katz (* 25. listopadu 1938 Helsinky, Finsko) je finský humorista židovského původu. Ve svém díle se zabývá osudy finských Židů během 2. světové války.\n\nJde o finského humoristu a jednoho z mála finských židovských autorů. Jeho dílo tak zaujme hlavně čtenáře, který se chce dozvědět něco o historii Židů ve Finsku, hlavně pak tedy o událostech spojených s druhou světovou válkou, čili s holokaustem a „endlösungem“.\n\nNarodil se 25. listopadu 1938 v Helsinkách, je to zástupce čtvrté generace Židů, která přišla do Finska. I když své romány píše ve finštině, jeho mateřským jazykem je švédština, tak jako tomu bylo u většiny finských Židů v první polovině 20. století. Jazykem Židů příchozích do Finska byl totiž jidiš, popřípadě i ruština (mnoho jich přicházelo z území dnešního Běloruska, které bylo tehdy pod správou Ruska), který patří stejně jako švédština k jazykům germánským, proto si ji Židé začali osvojovat dříve než finštinu. Na helsinské univerzitě vystudoval literaturu, ale profesionálnímu psaní se začal věnovat až koncem 60. let 20. století, kdy vyšel jeho debut. V mládí vystřídal několik povolání, na židovské škole v Helsinkách vyučoval historii Židů a několik let strávil také v Izraeli, kde pracoval na stavbě tunelu pro první izraelské metro. Tato zkušenost byla určitě důležitým bodem pro jeho pozdější tvorbu. Tehdy v Izraeli ho napadlo, že by tam mohl zůstat, v zemi svých předků, ale později si uvědomil, že jeho domov už je ve Finsku.\n\nJeho tvorba je hodně ovlivněna jeho židovským původem, i když on sám se už s židovskými tradicemi setkal jen v dětství. Velmi důležitá je také jeho dobrá znalost židovských dějin, kterou ve svém díle uplatňuje, a to hlavně ve své prvotině Kun isoisä Suomeen hiihti (česky vyšlo pod názvem Když dědeček lyžoval do Finska). Tato kniha vypráví o životě několika generací jedné židovské rodiny žijící ve Finsku. Na pozadí historických událostí se dozvídáme o začleňování Židů do finské společnosti, s tímto úzce souvisí problém občanských práv pro židovské obyvatelstvo, který je v knize také zmíněn. Dalším tématem jsou židovské svátky a tradice (například šábes nebo obřízka) a hlavně nejkrutější období pro Židy vůbec, druhá světová válka a šoa.\n\nHolocaustu a nacismu se věnuje především v knize Saksalainen sikakoira (slovensky vyšlo pod názvem Nemecký svinský pes). Tady už nepopisuje historické události, ale píše subjektivní názor na tuto problematiku. Avšak stejně jako v Kun isoisä Suomeen hiihti se nadále zabývá otázkou asimilace Židů s Finy.\n\nJeho humor a tzv. univerzálnost jej odlišuje od většiny finských autorů 90. let. Jako jeden z mála dovede popsat události v Evropě bez ztráty historického kontextu. To ukázal v novele Lauturi matkalla mereen, za kterou byl v roce 2001 navržen na cenu Finlandia. Zde se věnuje krizi v Bosně a Jugoslávii. Jeho tvorba tedy není založena výhradně jen na tématu židovství.\n\n\n"}
{"id": "646659", "url": "https://cs.wikipedia.org/wiki?curid=646659", "title": "Ꙗ", "text": "Ꙗ\n\nꙖ (minuskule ꙗ) je již běžně nepoužívané písmeno cyrilice. Používá se pouze v liturgických textech. Písmeno vzniklo z potřeby rozlišit v psané podobě hlásky \"ě\" a \"ja\", které byly původně obě zapisovány pomocí písmene Ѣ.\n\nPísmeno Ꙗ nemá odpovídající vlastní protějšek v hlaholici, odpovídá mu protějšek písmena Ѣ, písmeno Ⱑ.\n"}
{"id": "646666", "url": "https://cs.wikipedia.org/wiki?curid=646666", "title": "Pátek třináctého 3", "text": "Pátek třináctého 3\n\nPátek třináctého 3 (v anglickém originále Friday the 13th Part III) je americký hororový film z roku 1982, třetí film z filmové série \"Pátek třináctého\". Jedná se o první díl, který zobrazuje Jasona Voorheese v hokejové masce, což se později stalo jeho hlavním poznávacím znamením. Mělo původně jít o závěrečný film celé série. Jedná se o první 3D film vyrobený společností Paramount Pictures od roku 1954.\n\nDen po událostech předchozího filmu sériový vrah Jason Voorhees, který přežil útok Ginny a Paula, vydá do obchodu, aby si pořídil nové oblečení. Pak zabije majitele obchodu Harolda, sekáčkem na maso, a Ednu, pletací jehlicí. Pak se přesune do nedaleké usedlosti Higgins Haven, ležící u jezera.\n\nVe stejné době se dívka Chris, která byla před dvěma lety v lesích u Křišťálového jezera napadena tajemným znetvořeným cizincem, vrací do Higgins Haven spolu se svými přáteli Debbie, Andym, Shellym, Verou, Chuckem a Chili. Poté, co potkají opilce Abela, který je před návratem varuje, setká se skupina s Chrisiným přítelem Rickem. Chris má v úmyslu postavit se svému strachu. Nikdo ale neví, že Jason se ve stodole zotavuje ze svých zranění. Na nákupu se Shelly a Vera dostanou do potyčky s několika motorkáři, jednomu z nich Shelly motorku přejede Rickovým autem. Motorkáři se pak vydají do Higgins Haven, aby vyrovnali skóre. Všichni jsou ale postupně Jasonem zavražděni, než způsobí nějaké škody (kromě vypuštění plynu z Chrisina auta).\n\nKdyž se Chris a Rick vydají pryč na vyjížďku, objeví se Jason, zabije Shellyho a vezme si jeho hokejovou masku. S maskou, která zakrývá jeho znetvořenou tvář, se vydá zabít zbytek skupiny. Veru střelí do oka. Když se Andy vydá ven, aby pro něj a Debbie sehnal nějaké pivo, Jason jej rozpůlí mačetou. Debbie probodne nožem hrudník. Chuck zemře pomocí elektrického proudu, Chili má probodnuté břicho.\n\nKdyž se Chris a Rick vrátí, naleznou prázdný dům. Když se pár rozdělí, Jason zabije Ricka – drtí jeho hlavu tak dlouho, dokud jedna z jeho očních bulv nepraskne. Pak Jason po usedlosti pronásleduje Chris. Po dvou potyčkách se dostanou do stodoly. Chris se schová na půdě a když ji přijde Jason hledat, přijde k němu zezadu a lopatou ho udeří do hlavy, což Jasona dočasně přivede do bezvědomí dostatečně dlouho na to, aby mu Chris uvázala smyčku kolem krku a vytáhla ho ven, aby ho oběsila. Chris ale zjistí, že Jason oběšení přežil. Jason si sundá masku a odhalí tak Chris svůj obličej. Chris v něm rozezná muže, který na ni zaútočil přede dvěma lety. Když se pak Jason snaží znovu zaútočit na Chris, objeví se jeden z motorkářů, který přežil předchozí útok, a snaží se pomstít. Jason mu ale usekne ruce a motorkář je rozsekán Jasonovou mačetou. Když je Jason zaneprázdněný motorkářem, Chris najde sekeru a udeří Jasona do hlavy. Zdá se, že je Jason mrtvý. Chris pak bloudí po okolí a usne v kánoi, která se pak přesune doprostřed jezera.\n\nDalší den ráno se Chris probudí a vidí živého Jasona, jak na ni zírá z okna domu. Když ji Jason uvidí, běží ven, aby na ni zaútočil. Když se Chris snaží utéct, je stažena do vody rozkládající se Jasonovou matkou Pamelou. Později vyjde najevo, že to byla jen noční můra, policie odvede rozrušenou Chris z usedlosti a kamera zabere Jasonovo domněle mrtvé tělo.\n\n"}
{"id": "646670", "url": "https://cs.wikipedia.org/wiki?curid=646670", "title": "Alexandru Mirodan", "text": "Alexandru Mirodan\n\nAlexandru Mirodan (vlastním jménem Alexandru Zissu Saltman) (5. června 1927, Budeasa, Argeș, Rumunsko – 10. března 2010, Tel Aviv, Izrael) byl rumunský a židovský dramatik, novinář, literární historik a překladatel.\n\nMirodan vystudoval literaturu a filozofii na univerzitě v Bukurešti, pak působil jako novinář (především v deníku \"Scânteia tineretului\" a v týdeníku \"Gazeta Literară\") a jako dramaturg bukurešťského Divadla komedie. Jako dramatik debutoval roku 1956 komedií\n\"Ziariștii\" (Novináři), značnou popularitu mu přinesla hra \"Celebrul 702\" (1962, Slavný 702, česky také jako Slavný muž ze Sing-Singu), přeložená do několika jazyků (španělština, angličtina, francouzština, srbština, čeština).\n\nV roce 1977 emigroval Mirodan do Izraele, usadil se v Tel Avivu, pracoval zde v muzeu Beth Hatefutsoth (Muzeum Diaspory) a vydával zde časopis rumunské diaspory \"Minimum\".\n\n"}
{"id": "646674", "url": "https://cs.wikipedia.org/wiki?curid=646674", "title": "Avraham Poraz", "text": "Avraham Poraz\n\nAvraham Poraz (: אברהם פורז, rozený jako Avraham Pozmantir) je izraelský právník, politik a bývalý poslanec Knesetu za stranu Šinuj.\n\nNarodil se 9. srpna 1945 v Bukurešti v Rumunsku. V roce 1950 přesídlil do Izraele. Sloužil v izraelské armádě, kde dosáhl hodnosti Sergeant Major (Rav Samal Mitkadem). Působil u vojenské policie. Vystudoval právo na Hebrejské univerzitě. Pracoval jako právník. Hovoří hebrejsky, anglicky, trancouzsky a rumunsky.\n\nV 80. letech 20. století byl šéfem projektu na vznik druhého televizního kanálu v Izraeli, v 80. letech také pracoval jako vedoucí sekretariátu strany Šinuj. Zasedal v samosprávě Tel Avivu.\n\nV izraelském parlamentu zasedl poprvé po volbách do Knesetu v roce 1988, v nichž nastupoval za stranu Šinuj. Byl členem výboru pro vnitřní záležitosti a životní prostředí, výboru House Committee a výboru pro ekonomické záležitosti. Mandát obhájil ve volbách do Knesetu v roce 1992 nyní za formaci Merec. Stal se členem výboru pro jmenování soudců, výboru finančního, výboru pro ústavu, právo a spravedlnost a výboru House Committee. V Knesetu se udržel i po volbách v roce 1996, opět za Merec. Zasedl do parlamentního výboru pro etiku, výboru pro ekonomické záležitosti a výboru pro vnitřní záležitosti a životní prostředí.\n\nZnovu byl zvolen ve volbách v roce 1999, nyní za opět samostatně kandidující Šinuj. Byl předsedou výboru pro ekonomické záležitosti a předsedou zvláštního výboru pro legislativu v oblasti telekomunikací. Mandát obhájil ve volbách do Knesetu v roce 2003. Byl členem výboru pro ekonomické záležitosti, výboru House Committee, výboru pro vnitřní záležitosti a životní prostředí a výboru pro vzdělávání, kulturu a sport. Vzhledem k vysokému volebnímu zisku strany Šinuj získala tato formace i vládní posty. Poraz byl v letech 2003–2004 ministrem vnitra.\n\nV roce 2006 došlo ve straně Šinuj k rozkolu a větší část jejího poslaneckého klubu, pod vedením Poraze, odešla do nové frakce nazvané Chec. Ta ale v následujících volbách do Knesetu v roce 2006 neuspěla.\n\n"}
{"id": "646675", "url": "https://cs.wikipedia.org/wiki?curid=646675", "title": "Památné stromy v České Lípě", "text": "Památné stromy v České Lípě\n\nPamátné stromy ve městě Česká Lípa jsou vybranou skupinou stromů, zahrnutou do seznamů Agentury ochrany přírody a krajiny ČR. Všechny jsou na katastrálním území České Lípy. \n\nPamátné stromy jsou chráněné státem, příslušným způsobem označené a registrované. Systemizace je prováděna podle zákona zákona č. 114/1992 Sb., o ochraně přírody a krajiny. Na území okresu Česká Lípa bylo koncem roku 2010 registrováno 76 chráněných stromů a alejí.\nV roce 2010 evidoval jak AOPK ČR, tak Odbor životního prostředí Městského úřadu v České Lípě (nám. T.G.Masaryka, budova F) 11 památkově chráněných stromů, některé z nich jsou ve skupině. Další dva byly po jejich likvidaci z evidencí vyškrtnuty. Všechny stromy jsou označeny příslušným symbolem a je u nich informativní cedulka. \n\nJedná se o dvě lípy širokolisté (Tilia platyphyllos) ve stáří zhruba 500 let. Obě jsou uvnitř oplocení objektu fary a kostela sv. Maří Magdaleny, v bezprostřední blízkosti chodníku na Smetanově nábřeží. Mezi chráněné stromy byla zařazena v roce 1995, v evidenci AOPK jsou vedeny pod číslem 102 210 od 8. října 1994. Ochranné pásmo je stanovené na 12 metrů. Podle pověstí vznikly v době založení města a daly mu své jméno. V šedesátých letech 20. století byly jejich dutiny vyzděny, o 30 let později došlo k prořezání korun a odbornému ošetření obou stromů. \nNa malé travnaté ploše poblíž budovy České spořitelny, tělocvičny TJ Lokomotiva a na dohled prodejny Kauflandu je řada vzrostlých stromů, z nichž jeden je ohrazen nízkých plůtkem a označen tabulkami jako památný strom. Jedná se o dříve 11 metrů vysoký liliovník tulipánovitý (Liriodendron tulifera), mezi chráněné stromy zařazen v roce 2000, má určeno ochranné pásmo 12 metrů. Původně byl vysazen do již zrušené soukromé zahrady. V evidenci AOPK je od 17. června 2000 pod číslem 102 177. V září 2011 při bouřce ztratil větší část své koruny.\n\nZařazen do seznamu AOPK 17. února 2006 s číslem 104 690, roste na sídlišti Sever, v Severní ulici\nZařazen do seznamu 16. února 2006 (č. 104 688), roste v parčíku u ulic Moskevská a U kartounky nedaleko městské nemocnice. Jedná se o červenou odrůdu lesního buku (Fagus sylvatica).\n\nZařazena do soupisu 3. ledna 2003 pod číslem 102 167. Jedná se o lípu srdčitou vysazenou v rámci oslav osvobození města roku 1947. Byl k ní později instalován pomníček s věnováním k roku 1945. Lípa je severně od železniční zastávky Střelnice, na kruhové křižovatce silnic Železničářská, Českokamenická a Slovanka. U lípy se dodnes konávají pietní akty.\n\nPřed branou a mostem do vodního hradu Lipý a poblíž Červeného domu roste skupina čtyř jilmů, zařazených v evidenci AOPK od 5. května 2009 s číslem 105 429. Obvod kmenů je 175–390 cm, výška 18–25 metrů, stáří 70–140 let. Jedná se o kultivary jilmu vaz a habrolistého (Ulmus laeus x Ulmus carpinifolia).\nZařazen do seznamu 16. února 2006 pod e.č. 104 689, rostl poblíž budovy Obchodní akademie, zlikvidoval jej orkán Kirill o tři roky později, z evidence vyřazen 7. listopadu 2009\nV soupisu byla od 12. ledna 1989 pod číslem 105 295. I kvůli neodbornému ošetření byla zlikvidována, z evidence vyřazena 25. srpna 1994.\n\n\n\n"}
{"id": "646676", "url": "https://cs.wikipedia.org/wiki?curid=646676", "title": "Vichr (rozcestník)", "text": "Vichr (rozcestník)\n\nVichr může být:\n\n\n"}
{"id": "646678", "url": "https://cs.wikipedia.org/wiki?curid=646678", "title": "Leon James", "text": "Leon James\n\nLeon James (duben 1913 – listopad 1970) byl americký černošský tanečník lindy hopu a jazzu. Proslavil se ve 30. a 40. letech 20. století vystupováním a účinkováním ve filmech s harlemskou taneční skupinou Whitey's Lindy Hoppers nebo partnerem Al Minnsem. Ve 30. letech také vystupoval v triu se \"Shorty\" George Snowdenem.\n\nSpolečně se svou partnerkou \"Willou Mae Rickerovou\" a spolu s tanečníky z Broadwaye Stanley Catronem a Kaye Popovou, kteří byli na titulní straně vydání, předvedli v čísle časopisu Life prvky lindy hopu.\n\nZe zdravotních důvodů nebyl odveden do armády. V polovině 40. let cestoval, spolupracoval se skupinou Ink Spots a vystupoval spolu s Fletcherem Riversem ve dvojici \"Moke and Poke\" a \"Coke and Poke\". Ze zdravotních důvodů spolupráci ukončil a Fletcher pokračoval s novým partnerem Haroldem Cromerem pod stejným jménem, což vedlo k záměnám staré a nové dvojice.\n\nByl aktivním tanečníkem až do své smrti v roce 1970.\n\nV roce 1935 spolu s partnerkou Willou Mae Rickerovou vyhrál taneční soutěž Harvest Moon Ball.\n\nAl Minns se objevil v mnoha filmech.\n\n\n\n"}
{"id": "646681", "url": "https://cs.wikipedia.org/wiki?curid=646681", "title": "Jehudit Na'ot", "text": "Jehudit Na'ot\n\nJehudit Na'ot (: יהודית נאות) byla izraelská politička a poslankyně Knesetu za stranu Šinuj.\n\nNarodila se 4. dubna 1944 v Kirjat Chajim. Sloužila v izraelské armádě, kde dosáhla hodnosti desátníka (Rav Tura'i). Vystudovala biologii a chemii na Technionu, kde pak působila jako vědecká pracovnice. Hovořila hebrejsky a česky.\n\nOd roku 1975 byla členkou strany Šinuj. Opakovaně v 70. – 90. letech zasedala v samosprávě města Haifa. V letech 1989–1991 a 1993–1996 byla místostarostkou Haify.\n\nV izraelském parlamentu zasedla poprvé po volbách do Knesetu v roce 1999, v nichž nastupovala za stranu Šinuj. Byla členem výboru pro vzdělávání a kulturu a výboru pro záležitosti vnitra a životního prostředí. Zasedala i v několika vyšetřovacích komisích. Měla zároveň post místopředsedkyně Knesetu. Mandát obhájila ve volbách do Knesetu v roce 2003. Vzhledem k vysokému volebnímu zisku strany Šinuj získala tato formace i vládní posty. Jehudit Na'ot byla v letech 2003–2004 ministryní životního prostředí.\n\nZemřela 16. prosince 2004 na rakovinu. Její křeslo v Knesetu pak zaujala Er'ela Golan.\n\n"}
{"id": "646688", "url": "https://cs.wikipedia.org/wiki?curid=646688", "title": "Dlask", "text": "Dlask\n\nVýraz Dlask může představovat více pojmů:\n\n\n\n"}
{"id": "646691", "url": "https://cs.wikipedia.org/wiki?curid=646691", "title": "Zpěvní", "text": "Zpěvní\n\nZpěvní (Passeri, Oscines) je jeden ze dvou podřádů pěvců, zahrnující většinu moderních druhů (v současné době kolem 4000 druhů). Od skupiny křikavých (Suboscines) se liší lépe vyvinutým hlasovým ústrojím, které jim umožňuje dokonale zpívat.\n\nPodřád zpěvní se podle moderních výzkumů dělí na dvě velké skupiny (klady) - Corvida a Passerida. Před rozdělením řádu na tyto dvě hlavní větve se oddělilo několik čeledí, společně označovaných jako parakorvidi.\n\n"}
{"id": "646699", "url": "https://cs.wikipedia.org/wiki?curid=646699", "title": "Induktor (generátor)", "text": "Induktor (generátor)\n\nInduktor je generátor střídavého elektrického proudu poháněný rukou, zpravidla pomocí kličky. Vytvořený proud má kmitočet přibližně 20 Hz podle rychlosti otáčení kličkou.\n\nInduktor se používá v telefonech s místní baterií k vyrobení střídavého vyzváněcího proudu o napětí asi 75 V. Ten zajistí vyzvánění přístroje na druhé straně linky. Pro přenos hlasu se používá stejnosměrný proud z baterie. Podle přítomnosti induktoru (a s ním spojené kličky) můžeme snadno rozlišit telefonní přístroj systému místní baterie.\n\nDále se induktor používá u elektromechanického železničního zabezpečovacího zařízení k vyrobení proudu nutného pro vybavení hradlových závěrů. Existuje také \"elektronický induktor\", což je měnič, který vytváří ze stejnosměrného proudu staniční baterie proud vhodný pro vybavení hradlových závěrů. Elektronický induktor se ovládá stisknutím a podržením ovládacího tlačítka.\n\n\n"}
{"id": "646700", "url": "https://cs.wikipedia.org/wiki?curid=646700", "title": "Er'ela Golan", "text": "Er'ela Golan\n\nEr'ela Golan (: אראלה גולן) je izraelská politička a bývalá poslankyně Knesetu za stranu Šinuj.\n\nNarodila se roku 1945 v Petach Tikva. Sloužila v izraelské armádě, kde působila ve zpravodajských jednotkách vojenského letectva. Studovala divadelnictví a biologii se zaměřením na neurofyziologii. Studovala také památkovou péči na Telavivské univerzitě. Pracovala jako architektka. Hovoří hebrejsky, anglicky a francouzsky.\n\nJe členkou památkářské organizace Icomos Israel. Od roku 1980 je členkou strany Šinuj. Působila na Hebrejské univerzitě a v nemocnici Šeba v oboru neurofyziologie.\n\nV izraelském parlamentu zasedla po volbách do Knesetu v roce 2003, v nichž nastupovala za stranu Šinuj. Mandát získala až dodatečně v prosinci 2004 za zemřelou poslankyni Jehudit Na'ot. V parlamentu působila ve výboru pro vnitřní záležitosti a životní prostředí, výboru pro vzdělávání, kulturu a sport, výboru pro status žen, výboru pro drogové závislosti a výboru pro vědu a technologie.\n\nV roce 2006 došlo ve straně Šinuj k rozkolu a větší část jejího poslaneckého klubu, včetně Er'ely Golan, odešla do nové frakce nazvané Chec. Ta ale v následujících volbách do Knesetu v roce 2006 neuspěla. Později se přidala k neparlamentní politické straně Jisra'el Chazaka.\n\n"}
{"id": "646704", "url": "https://cs.wikipedia.org/wiki?curid=646704", "title": "Eurosport 2", "text": "Eurosport 2\n\nEurosport 2 je evropský televizní kanál. Eurosport 2 je sesterským kanálem Eurosportu a Eurosport News. Po celé Evropě existuje několik verzí tohoto kanálu, přičemž každá vlastní jiná vysílací práva. Například v České republice je vysílána verze Eurosport 2 North East (dříve známá pod jménem Eurosport 2 Bundesliga), ve Spojeném království a Irsku verze British Eurosport 2.\n\nEurosport 2 byl spuštěn 10. ledna 2005. V současné době je dostupný v 48 milionech domácností v 46 zemích a vysílá ve 14 různých jazycích: angličtině, švédštině, francouzštině, italštině, němčině, řečtině, maďarštině, bulharštině, polštině, rumunštině, srbštině, turečtině, češtině a v dánštině\n\nEurosport 2 se sám označuje za \"sportovní kanál nové generace\" a vysílá částečně 'alternativní' sportovní přenosy, jako Evropský basketbal, Národní lakrosovou ligu, Twenty20 cricket, Australskou fotbalovou ligu, surfing a jiné. V České republice je tento kanál oblíbený hlavně díky vysílání německé Bundesligy.\n\nV některých oblastech (mj. i v České republice) je dostupný kanál Eurosport 2 HD, verze Eurosportu ve vysokém rozlišení obrazu.\n\n"}
{"id": "646709", "url": "https://cs.wikipedia.org/wiki?curid=646709", "title": "Front-de-Seine", "text": "Front-de-Seine\n\nFront-de-Seine je název urbanistického projektu v Paříži podél levého břehu řeky Seiny v 15. obvodu nedaleko po proudu od Eiffelovy věže. Je to oblast s největší koncentrací výškových budov na území hlavního města. Administrativně je území rozděleno mezi administrativní čtvrtě Javel a Grenelle.\n\nUrbanistický rozvoj v 70. letech zasáhl i tuto oblast a během 10 let zde vzniklo asi 20 mrakodrapů. Oproti mrakodrapům postaveným v rámci operace Italie 13 ve 13. obvodu mají zdejší stavby různou formu, tvar a styly, ovšem jejich výška je přibližně stejná (cca 100 m). Na rozdíl od Italie 13, kde převažují obytné domy a čtvrti La Défense, kde jsou převážně kancelářské budovy, je Front-de-Seine koncipována jako smíšená zóna s nájemnými obytnými domy i s kancelářskými budovami.\n\nČtvrť Grenelle byla v 19. století průmyslovou oblastí. V roce 1951 byla zbořena poslední továrna, což umožnilo zahájení navrhovaného rozvoje. V roce 1959 byla zhotovením projektu pověřena projekční kancelář architektů Raymonda Lopeze a Henriho Pottiera. V roce 1961 vznikla společnost SEMEA 15 (\"Société d'économie mixte d'équipement et d'aménagement du 15e arrondissement\"), která byla pověřena celkovou organizací a přestavbou celé čtvrtě. Po smrti Raymonda Lopeze převzal projekt jeho partner Michael Holley. Stavební práce začaly v roce 1967. S příchodem ekonomické krize se od roku 1976 objevily problémy na trhu s nemovitostmi a SEMEA 15 pro výstavbu posledních staveb kontaktovala další architekty. Na konci 70. let již výstavba byla ukončena. Posledním dokončeným projektem byl Tour Cristal, dokončený po mnoha změnách v projektech v roce 1990. Vznikla tak obytná a obchodní čtvrť Beaugrenelle.\n\nVýznamné stavby Front-de-Seine:\n\n\nVe čtvrti se odehrává závěrečná scéna ve filmu \"Strach nad městem\" s J. P. Belmondem.\n\n"}
{"id": "646712", "url": "https://cs.wikipedia.org/wiki?curid=646712", "title": "Fed Cup 2011", "text": "Fed Cup 2011\n\nFed Cup 2011, oficiálně se jménem sponzora Fed Cup by BNP Paribas 2011, byl 49. ročník ženské tenisové týmové soutěže ve Fed Cupu, v němž startovalo 80 účastníků. Obhájkyně titulu, hráčky Itálie, v předešlém finále hraném 6. – 7. listopadu 2010 v americkém San Diegu zdolaly Spojené státy americké 3:1.\n\nFinále se konalo 5. – 6. listopadu 2011 na moskevském Olympijském stadionu, v němž Rusko podlehlo České republice 2:3.\n\nVítězem se stala Česká republika, která titul získala po dvaceti třech letech a poprvé v rámci samostatného českého státu. Předchozích pět trofejí družstvo vyhrálo jako Československá socialistická republika.\n\nV českém fedcupovém týmu v roce 2011 startovaly Petra Kvitová, Květa Peschkeová, Lucie Šafářová, Lucie Hradecká, Barbora Záhlavová-Strýcová a Iveta Benešová. Kapitánem družstva byl Petr Pála.\n\nČtyři týmy, které prohrály v 1. kole Světové skupiny (Austrálie, Francie, Slovensko a Spojené státy americké) se utkaly v baráži o Světovou skupinu se čtyřmi vítěznými družstvy ze Světové skupiny II (Německo, Srbsko, Španělsko a Ukrajina). Podle tehdy aktuálního žebříčku ITF byly čtyři nejvýše klasifikované týmy nasazeny.\n\nSvětová skupina II byla druhou nejvyšší úrovní Fed Cupu 2011. Čtyři vítězné týmy sehrály baráž o Světovou skupinu a poražení pak baráž o setrvání v této úrovni soutěže.\n\nČtyři týmy, které prohrály v 1. kole Světové skupiny II (Estonsko, Slovinsko, Kanada a Švédsko) se utkaly v baráži o Světovou skupinu II se čtyřmi kvalifikanty z 1.skupin oblastních zón. Dva týmy se kvalifikovaly z evropsko-africké zóny (Bělorusko a Švýcarsko), jeden z asijsko-oceánské zóny (Japonsko) a jeden z americké zóny (Argentina).\n\n\n\n\n\n\n\n\n\n\n\n\n\n\n\n"}
{"id": "646715", "url": "https://cs.wikipedia.org/wiki?curid=646715", "title": "Český lev 2010", "text": "Český lev 2010\n\nCeny České filmové a televizní akademie Český lev za rok 2010 byly vyhlášeny během slavnostního večera 5. března 2011 ve velkém sále Paláce Lucerna. Večerem provázel Jan Budař.\n\nNominace byly vyhlášeny během slavnostního večera 6. února 2011 vysílaného v přímém přenosu z kina Lucerna na druhém programu České televize od 20 hodin. Kromě toho bylo vyhlášeno několik vedlejších cen. Nejvíce nominací (13) získal film \"Pouta\". V každé kategorii bylo vyhlášeno 5 nominací, z nichž budou ještě vybrány tři finální. Nominační večer uváděli Jakub Žáček a Marek Daniel.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "646716", "url": "https://cs.wikipedia.org/wiki?curid=646716", "title": "Biologie člověka", "text": "Biologie člověka\n\nBiologie člověka je biologický vědní obor, který se skládá z několika oblastí:\n\n"}
{"id": "646730", "url": "https://cs.wikipedia.org/wiki?curid=646730", "title": "Josef Paricky", "text": "Josef Paricky\n\nJosef Paricky (: יוסף פריצקי, celým jménem Josef Jicchak Paricky, יוסף יצחק פריצקי) je izraelský politik a bývalý poslanec Knesetu za stranu Šinuj.\n\nNarodil se 14. září 1955. Sloužil v izraelské armádě, kde dosáhl hodnosti seržanta (Samal). Vystudoval právo na Hebrejské univerzitě. Pracoval jako právník. Hovoří hebrejsky a anglicky.\n\nV izraelském parlamentu zasedl poprvé po volbách do Knesetu v roce 1999, v nichž nastupoval za stranu Šinuj. Byl členem výboru státní kontroly, výboru práce, sociálních věcí a zdravotnictví, výboru pro zahraniční dělníky a finančního výboru.\n\nMandát obhájil ve volbách do Knesetu v roce 2003. Stal se členem výboru práce, sociálních věcí a zdravotnictví a výboru pro záležitosti vnitra a životního prostředí. Vzhledem k vysokému volebnímu zisku strany Šinuj získala tato formace i vládní posty. Paricky byl v letech 2003–2004 ministrem národní infrastruktury.\n\nV průběhu volebních období se odtrhl od strany Šinuj a založil vlastní politickou formaci Calaš, která ale v následujících volbách do Knesetu v roce 2006 nekandidovala.\n\n"}
{"id": "646747", "url": "https://cs.wikipedia.org/wiki?curid=646747", "title": "Ice Cream for Crow", "text": "Ice Cream for Crow\n\nIce Cream for Crow je dvanácté studiové album Captaina Beefhearta a skupiny Magic Band, které vyšlo v září 1982. Je to poslední, kde Don Van Vliet použil jméno Captain Beefheart. Po vydání alba se věnoval kariéře jako malíř.\n\nVšechny skladby napsal Don Van Vliet.\n\n"}
{"id": "646759", "url": "https://cs.wikipedia.org/wiki?curid=646759", "title": "Eli'ezer Sandberg", "text": "Eli'ezer Sandberg\n\nEli'ezer Sandberg (: אליעזר זנדברג) je izraelský politik a bývalý poslanec Knesetu za stranu Šinuj.\n\nNarodil se 21. února 1962 V Haifě. Sloužil v izraelské armádě, kde dosáhl hodnosti poručíka (Segen) u armádní prokuratury. Vystudoval právo na Telavivské univerzitě. Pracoval jako právník. Hovoří hebrejsky a anglicky.\n\nAktivní byl již ve studentských organizacích. Byl generálním tajemníkem strany Comet a člen jejího vedení od roku 1988. Zároveň straně poskytoval právní poradenství. Předtím předsedal její haifské pobočce.\n\nV izraelském parlamentu zasedl poprvé po volbách do Knesetu v roce 1992, v nichž nastupoval za stranu Comet. Byl členem výboru státní kontroly, výboru House Committe, výboru pro ekonomické záležitosti, výboru pro ústavu, právo a spravedlnost, výboru pro televizi a rozhlas a výboru pro vzdělávání a kulturu. Mandát obhájil ve volbách do Knesetu v roce 1996, nyní za volební koalici Likud-Gešer-Comet. Stal se členem výboru House Committe, výboru pro ekonomické záležitosti, výboru pro ústavu, právo a spravedlnost a výboru pro imigraci a absorpci. Předsedal podvýboru pro zákon o podnikovém právu. Zároveň zastával post místopředsedy Knesetu. V letech 1998–1999 byl náměstkem ministra školství.\n\nKrátce se angažoval v malé straně Mifleget ha-Merkaz.\n\nVe volbách do Knesetu v roce 1999 byl opětovně zvolen, nyní za stranu Šinuj. Zastával post člena výboru pro ekonomické záležitosti, výboru státní kontroly, výboru práce, sociálních věcí a zdravotnictví, výboru pro drogové závislosti, výboru pro vědu a technologie a výboru pro práva dětí. Předsedal podvýboru pro státní podniky a podvýboru pro otázky související se sektorem hi-tech. Mandát obhájil ve volbách do Knesetu v roce 2003, opět za Šinuj. Stal se členem výboru pro ekonomické záležitosti. Vzhledem k vysokému volebnímu zisku strany Šinuj získala tato formace i vládní posty. Sandberg byl v letech 2003–2004 ministrem vědy a technologie a v roce 2005 také několik měsíců převzal po Josefu Parickém post ministra národní infrastruktury.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Sandberga a založila novou politickou formaci Chec. Po pár týdnech ale opustil Sandberg i ji a zakládá vlastní stranu nazvanou ha-Bajit ha-Le'umi. Ta se ještě před volbami do Knesetu v roce 2006 sloučila s Likudem, ale na jeho kandidátní listině Sandberg nebyl.\n\n"}
{"id": "646771", "url": "https://cs.wikipedia.org/wiki?curid=646771", "title": "Lípa Na Vráži", "text": "Lípa Na Vráži\n\nLípa Na Vráži byl starý památný strom na území dnešních Černošic v oblasti zvané \"Na Vráži\" (dnes \"Stará Vráž\"). Stála zde až do 30. let 20. století, kdy zanikla a nahradila ji lípa nová.\n\n\nVrážská lípa rostla poblíž současné restaurace \"Pod Lípou\" na ploše dnešního \"Centra Černošice\". Tehdy se v okolí rozprostíraly jen pole a louky, zástavba se objevila až mnohem později. Samotná lípa byla velmi mohutná, v roce 1912 se řadila na 13. místo mezi největšími v království. Zdobil ji obrázek panny Marie s pětiklasem, před kmenem stál velký dřevěný kříž, korunu zpevňovala vazba. Později v blízkém okolí přibyla ještě trafika. Strom zanikl kolem roku 1930 po úderu blesku. U kříže na místě původní lípy byla 21. dubna 1935 vysazena lípa Švehlova.\n\nLípa v dřívějších dobách fungovala jako cestovní ukazatel a vyprávělo se, že u ní (nebo snad její předchůdkyně?) odpočíval Karel IV při cestách mezi Prahou a hradem Karlštejnem.\n\nPrý se zde také dva bratři soudili pět let o pole u lípy. Po celých pět let pole nebylo oseto. Když bratr, kterému po právu náleželo, pole prvně osel žitem, vyrostlo na jednom stéble pět klasů. Na památku této události byla lípa ozdobena obrázkem panny Marie s pětiklasem.\n\n\n\n"}
{"id": "646775", "url": "https://cs.wikipedia.org/wiki?curid=646775", "title": "Disney Junior", "text": "Disney Junior\n\nDisney Junior je americký kanál pro děti předškolního věku. Dne 14. února 2011 nahradí dosavadní Playhouse Disney jako programový blok a SOAPnet jako kanál, který vysílá také v České republice. Do konce letošního roku má začít vysílat ve více jak 23 zemích světa. Dne 8. února bylo ohlášeno zahájení vysílání kanálu Disney Junior také v Česku, kde nahradí také Playhouse Disney, který zde vysílá od 1. září loňského roku.\n\n\n"}
{"id": "646777", "url": "https://cs.wikipedia.org/wiki?curid=646777", "title": "Jižní Chorásán", "text": "Jižní Chorásán\n\nProvincie Jižní Chorásán ( ) je íránská provincie nacházející se ve východní části země, na hranicích s Afghánistánem. Provincie vznikla v roce 2004 administrativním rozdělením provincie Chorásán na tři nové provincie: Severní Chorásán, Jižní Chorásán a Chorásán-e Razaví. Hlavním městem je Bírdžand. Provincie se dělí na osm krajů : Bídžand, Bošrúje, Ferdous, Qáen, Saráján, Nahbandán, Darmiján a Sarbíša.\n\nNejvětší etnickou skupinu tvoří Peršané. Dalšími skupinami jsou Balúčové a v důsledku bojů v sousedním Afghánistánu i Paštúni.\n\nProvincie je známá hlavně výrobou koberců. Pěstuje se šafrán, dřišťál.\n"}
{"id": "646784", "url": "https://cs.wikipedia.org/wiki?curid=646784", "title": "Viktor Brailovsky", "text": "Viktor Brailovsky\n\nViktor Brailovsky (: ויקטור בריילובסקי, :Виктор Львович Браиловский, Viktor Lvovič Brajlovskij, * 27. prosince 1935) je izraelský politik a bývalý poslanec Knesetu za stranu Šinuj.\n\nNarodil se v Moskvě v tehdejším Sovětském svazu. V roce 1987 přesídil do Izraele. Má vysokoškolské vzdělání (doktorát). Pracoval jako profesor matematiky a výpočetní techniky na Telavivské univerzitě. Hovoří hebrejsky, rusky a anglicky.\n\nV letech 1972-1987 byl aktivní v podzemním sionistickém hnutí v Sovětském svazu a patřil mezi takzvané refuseniky (též \"Vězňové Siónu\").\n\nV izraelském parlamentu zasedl poprvé po volbách do Knesetu v roce 1999, v nichž nastupoval za stranu Šinuj. Byl členem výboru pro vědu a technologie a výboru pro imigraci, absorpci a záležitosti diaspory. Mandát obhájil ve volbách do Knesetu v roce 2003. Po nich opět zasedal ve výboru pro vědu a technologie a výboru pro imigraci, absorpci a záležitosti diaspory. Dále byl členem petičního výboru. Vzhledem k vysokému volebnímu zisku strany Šinuj získala tato formace i vládní posty. Brailovsky byl v letech 2003-2004 náměstkem ministra vnitra a v roce 2004 po několik dnů sloužil jako ministr vědy a technologie.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Brailovského a založila novou politickou formaci Chec. Ta ale ve volbách do Knesetu v roce 2006 nezískala potřebný počet hlasů pro vstup do parlamentu.\n\n"}
{"id": "646790", "url": "https://cs.wikipedia.org/wiki?curid=646790", "title": "Webový formulář", "text": "Webový formulář\n\nWebový formulář je v informatice označení pro speciální vstupní prvky zobrazitelné ve webovém prohlížeči, které umožňují uživateli odeslat data na webový server, kde jsou následně zpracována. Webové formuláře se podobají klasickým papírovým nebo databázovým formulářům – obsahují vstupní pole pro text, přepínače, vyskakovací menu i tlačítka. Formulář může být použit například pro odeslání dodací adresy, vyplněné objednávky nebo při vyhledání části textu na webové stránce.\n\nWebové formuláře jsou definovány ve formálních programovacích jazycích jako HTML, Perl, PHP, Java, Javascript nebo .NET (včetně ASP.NET). Implementace formulářů v těchto jazycích často automaticky využívá styly uživatelského rozhraní, jako jsou mřížky, minimalizuje programovací čas, náklady a rizika. \n\nFormulář v XHTML nebo HTML je nejběžnější způsob online použití. Formulář může být vytvořen pomocí následujících prvků:\n\nNa obrázku vpravo jsou zobrazeny následující elementy:\n\nXForm je alternativní standard navržený pro reprezentaci nové generace HTML/XHTML formulářů. Tento standard je dostatečně obecný, aby mohl být použitý samostatným způsobem nebo při prezentaci v jiných jazycích než HTML nebo XHTML. Na rozdíl od HTML/XHTML používá XForms návrhového vzoru Model-view-controller. \n\nXform dokument může být stejně jednoduchý jako HTML/XHTML formulář. Oproti nim však nabízí mnoho pokročilých vlastností. Formulář může například reagovat v reálném čase a získávat vkládané informace už během zobrazení formuláře, bez použití samostatných skriptovacích jazyků. Formulář může specifikovat jak mají být data ověřena, nebo jaké části formuláře se mohou měnit v závislosti na vložených datech v jiné části formuláře.\n\nStandard XForms v současnosti není podporován v dostupných webových prohlížečích.\n\nFormuláře mohou být propojeny s různými skriptovacími jazyky, které umožňují vytvořit dynamické webové stránky.\n\nZa standardní jazyk pro skriptování na straně klienta je de facto považován jazyk JavaScript. JavaScript využívá DOM, což umožňuje dynamické chování a změny webové stránky v prohlížeči.\n\nJelikož jsou možnosti jazyků pro skriptování na straně klienta v kombinaci s formuláři omezené, často slouží pro ověření správnosti dat ještě před odesláním na server. Také se používají k \"předzpracování\" dat před jejich předáním aplikaci na serveru (např. pro uložení do databáze).\n\nProgramy spouštěné na straně serveru mohou vykonávat širokou škálu příkazů za účelem vytvoření dynamických webových stránek – přes autentizaci přihlašovacích údajů (např. LDAP), načítání a ukládání dat v databázích, kontrolu pravopisu až po odesílání e-mailů). Některé skripty prováděné na straně serveru musí projít přes rozhraní CGI (Common Gateway Interface), aby mohly splnit požadovaný úkol.\n\nVýhodou skriptování na straně serveru je přenesení funkcionality na jeden počítač (server) namísto spoléhání na různé implementace stejných funkcí v mnoha webových prohlížečích.\n\nBěžně jsou aplikace používané na webových stránkách psané ve skriptovacích jazycích. Je ale také možné použít kompilované jazyky.\n\nNěkteré z běžně používaných skriptovacích jazyků:\n\nNěkteré z běžně používaných kompilovaných jazyků:\n\nPHP je jeden z nejběžněji používaných jazyků pro psaní webových aplikací na straně serveru a je jeden z mála jazyků určených právě pro serverové aplikace.\n\nPHP skript může:\n\nHodnota atributu \"action\" určuje soubor, který zpracuje odeslaná data. Cílový PHP soubor obdrží data pomocí metody POST nebo GET. V příkladu je ukázán jednoduchý formulář, který předá uživatelské jméno pomocí metody GET. \n\nform.html\nform_handler.php\nVe výše uvedeném skriptu je nutné použít příkaz $_GET[<nowiki>\"</nowiki>] nebo $_POST[<nowiki>\"</nowiki>] podle toho, která metoda byla použita ve formuláři, zatímco $_REQUEST[<nowiki>\"</nowiki>] je možné použít pro obě metody. Hodnota atributu input name=\"\" HTML formuláře \"musí\" být shodná s hodnotou indexu $GET[<nowiki>\"</nowiki>].\nPomocí neošetřených vstupů ve formulářích lze provádět útoky na webové stránky. Patří mezi ně Cross-site scripting a SQL injection.\n\nJedná se o vložení části škodlivého kódu do napadené stránky. V případě, kdy není ošetřen vstup formuláře, je možné odeslat speciální znaky (např. codice_1 a codice_2). Pokud je takovýto text následně vypsán na webové stránce, považuje ho prohlížeč za součást html kódu a vykreslí ho do výsledné stránky. Proto je nutné takovéto znaky zaměnit za správné html entity (např. codice_1 za codice_4).\n\nTento typ útoku se zaměřuje na databáze. Pokud není ošetřen vstup formuláře, pomocí kterého se odesílají data do databáze, je možné odeslat místo předpokládaného vstupu, část SQL příkazu. Pokud je tato část příkazu vhodně sestavena může být při následném odeslání pochopena databází jako součást původního příkazu. Databáze pak může provést zcela jinou akci než původně programátor zamýšlel. Pomocí tohoto útoku se dá například získat přístup k datům v databázi nebo ji úplně vymazat.\n\n\n"}
{"id": "646791", "url": "https://cs.wikipedia.org/wiki?curid=646791", "title": "Zazemněný rybník", "text": "Zazemněný rybník\n\nZazemněný rybník je původní plocha rybníka, která byla postupně z volné vody přeměněna v souš přirozeným procesem podmíněným expanzí rostlin a usazováním anorganických a organických částic.\n\nMnohé zazemněné tůně a rybníky tvoří unikátní biotopy s výskytem vzácných druhů rostlin a živočichů, takže jich řada patří mezi chráněná území:\n"}
{"id": "646793", "url": "https://cs.wikipedia.org/wiki?curid=646793", "title": "Corvida", "text": "Corvida\n\nCorvida jsou menším ze dvou hlavních kladů podřádu zpěvní, hlavní skupiny pěvců (druhým je klad Passerida). V původním pojetí Sibleyho a Ahlquista šlo o parafyletickou skupinu, z níž byly vyřazeny nemonofyletické skupiny, které jsou kladeny na bázi vývoje zpěvných pěvců jako parakorvidi. Podle současných výzkumů tvoří skupinu Corvida čtyři velké a čtyři malé klady.\n\n"}
{"id": "646798", "url": "https://cs.wikipedia.org/wiki?curid=646798", "title": "Hardtop", "text": "Hardtop\n\nHardtop (lze z anglického jazyka doslovně přeložit jako „pevná střecha“), označuje druh karoserie, který je vyroben bez sloupku B sloužícího k podpoře střechy a vyztužení karoserie. Mnohé automobilové koncepty vynechávají B sloupky i v segmentu MPV v kombinaci s otevíráním předních a zadních dveří proti sobě. Výhodou takového řešení je variabilita interiéru. Značnou nevýhodou může být nebezpečnost při bočním nárazu nebo převrhnutí automobilu na střechu.\n\nPoužití je dnes nejčastěji u kabrioletů s odnímatelnou střechou, ale i s kovovou střechou.\n"}
{"id": "646802", "url": "https://cs.wikipedia.org/wiki?curid=646802", "title": "Ilan Šalgi", "text": "Ilan Šalgi\n\nIlan Šalgi (: אילן שלגי) je izraelský politik a bývalý poslanec Knesetu za stranu Šinuj.\n\nNarodil se 13. července 1945. Sloužil v izraelské armádě, kde dosáhl hodnosti podplukovníka (Sgan Aluf). Vystudoval právo na Telavivské univerzitě. Pracoval jako právník. Hovoří hebrejsky, anglicky, německy a francouzsky.\n\nV letech 1987-1990 byl předsedou organizace přátel skautského hnutí Gadna. V letech 1993-1996 zasedal ve vedení ropné rafinérie. V letech 1996-1999 a 2001-2003 předsedal sekretariátu strany Šinuj, mezitím předseda stranickému odboru pro zahraniční záležitosti a obranu.\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl předsedou výboru pro vzdělávání, kulturu a sport, zasedal jako člen ve výboru pro status žen, výboru pro práva dětí, výboru pro televizi a rozhlas, výboru pro zahraniční dělníky a výboru pro zahraniční záležitosti a obranu.\n\nVzhledem k vysokému volebnímu zisku strany Šinuj získala tato formace i vládní posty. Šalgi byl v roce 2004 ministrem vědy a technologie a na podzim téhož roku krátce zastával i post ministra životního prostředí.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Šalgiho a založila novou politickou formaci Chec. Ta ale ve volbách do Knesetu v roce 2006 nezískala dost hlasů pro přidělení mandátu.\n\n"}
{"id": "646805", "url": "https://cs.wikipedia.org/wiki?curid=646805", "title": "Wernigerode", "text": "Wernigerode\n\nWernigerode je město v okresu Harz (spolková země Sasko-Anhaltsko). Podle Hermana Lönse je také označováno jako pestré město Harzu.\n\nMěsto leží v cca 250 metrech n. m. na severovýchodním okraji Harzu, na úpatí nejvyšší hory Brocken, na spolkových dálnicích 6 a 244 a na železniční trati Halberstadt–Vienenburg, která spojuje Halle (Saale) a Hannover.\n\nMěstem protéká Holtemme, jenž poblíž Westerntores ústí do Zillierbachu, který se bezprostředně před soutokem také nazývá Flutrenne. Dále v severní části města teče přes několik rybníků Barrenbach, který se v místní části Minsleben vlévá do Holtemme. Historické jádro města se skládá ze Starého města (Altstadt) a Nového Města (Neustadt).\nK správnímu území města se počítají mimo to části Hasserode, Nöschenrode, obytná oblast Stadtfeld, Burgbreite a Harzblick, jakož i místní části Benzingerode, Minsleben, Silstedt, Schierke a Reddeber. Rozloha správního území města s uvedenými místními částmi od západu na východ je 9,5 km, od severu na jih 6 km. Nejvyšší bod je Brocken s 1141 m n. m., nejnižší 215 m n. m. Město leží na německo-holandské silnici Oranier-Route.\nPodél města stáhne se harzský severní okrajový zlom, na kterém se nachází rozvodí řek Wesery a Labe. Na severu srážky stékají do Wesery, na jihovýchodu, později severovýchodu, teče voda do Labe. Tato deformace prochází městskou části Hasserode. Dále na východ je doložena u města Schloßberg.\n\nWernigerode se nalézá v přechodném pásmu mírného klimatu. Průměrná roční teplota je 9,5 °C, střední roční úhrn srážek je 500  milimetrů. Nejteplejší měsíce jsou červen až srpen s průměrnou teplotou 16,0 až 18,3 °C a nejchladnější prosinec až únor s 1,1 až 2,1 °C. Nejčastější srážky jsou v červenci, průměrně 54 milimetrů, nejsušší je únor s průměrnými 30 milimetry.\nPodnebí, přesněji množství srážek a teplota jsou ovlivňovány stoupáním srážek přes pohoří Harz. Město je na závětrné straně Harzu v srážkovém stínu, takže je tam méně srážek než v podobných klimatických mírných oblastech bez \"ochrany\" pohoří. Díky tomu příležitostně dochází ke vzniku fénu a tím dochází i k zvýšení teploty. Podle německé průmyslové normy DIN 1055 je město zařazeno v námrazové zóně 3.\n\nO přesném vzniku obce není žádný písemný zdroj. Podle nejnovějších výzkumů neexistuje žádný – tak jako to přijímá Eduard Jacobs a Walther Grosse – původní vztah ke klášteru Corvey a tamějšímu opatovi Warinovi, ale spíše místní jméno odkazuje na vymýcené chráněné místo. Prvním sídlem byl Klint, kde se nacházel hrad Niederungsburg, zvaný též Schnakenburg. V roce 1805 byly zbytky tohoto hrad překryty, část z něho je ještě zachována v domu Gadenstedt (Oberpfarrkirchhof 12) z roku 1582. Za časů prvotního osídlení se na pahorku Klint nacházel ještě typický harzcký prales, který musel být vymýcen, od toho také nejspíše část názvu \"-rode\" (vymýcenina, vyklučenina).\nPrvní písemná (listinná) zmínka pochází z roku 1121 v souvislosti se sídlem hraběte Adalberta zu Haimar, které bylo v oblasti poblíž Hildesheimu, přičemž hrabě se do budoucna nazýval \"von Wernigerode\". Dne 17. dubna 1229 bylo sídlu propůjčeno goslarské městské právo. V roce 2004 oslavilo Wernigerode jubileum udělení městského práva před 775 lety.\nDíky příchodu nových obyvatel z okolních vesnic ve 13. století vzniklo u severovýchodního kraje starého města nové sídliště – pozdější Neustadt, zemědělské město, které leželo vně obvodových zdí Altstadtu. V poslední třetině 13. století byl v Neustadtu vystavěn románský svatojánský chrám jako farní kostel.\n\nPo vymření hraběcího rodu „von Wernigerode“ po meči roku 1429 bylo Wernigerode sídlem hrabat „zu Stolberg“, která zde panovala po staletí. Při selské válce roku 1525 bylo několik okolních klášterů vydrancováno a částečně zničeno, zejména klášter Himmelpforten v dnešní části Hasserode. Velké utrpení místnímu obyvatelstvu přineslo drancování za třicetileté války a požáry.\nOd roku 1658 do roku 1931 sídlila ve městě konsistoř pro řízení luteránských církví v hrabství Wernigerode. Evangelické církevní obce v oblasti hrabství patřily po založení jednotné evangelické církvi v Prusku v roce 1821 k církevní provincii Sasko. Konsistoř však měla regionální kompetence pro tyto církevní obce ještě do svého zrušení v roce 1921. Roku 1714 musel hrabě Christian Ernst zu Stolberg-Wernigerode uznat svrchovanost Braniborska-Pruska nad hrabstvím Wernigerode. Od roku 1807 do roku 1813 bylo Wernigerode integrováno do městského kantonu Wernigerode okresu Westphalen, než bylo přidruženo do nově vytvořeného pruského okresu Osterwieck pruské provincie Sasko. Teprve po protestech hraběte Henricha zu Stolberg-Wernigerode bylo od roku 1825 opět sídlem vlastního okresu uvnitř vládního okresu Magdeburk. 29. března 1847 padla část města, především Heideviertel, za oběť velkému požáru. V druhé poloviny 19. století přispěl ve Wernigerode vedle turistiky průmyslový vývoj (mezi jiným výroba strojů a nástrojů, elektromotory, lékárnické výrobky, čokoláda, kancelářské potřeby, stavebniny) k podstatnému rozvoji města jak turistického centra a hospodářského sídla.\n\nPřed druhou světovou válkou byla ve firmě Rautalwerken GmbH (také nazývané Wernigwerke AG) v roce 1938 vybudována moderní slévárna lehkých kovů, ve které byly vyráběny součástky pro zbrojní průmysl, za války hlavně nuceně nasazenými dělníky a vězni z koncentračních táborů, kteří žili v ubikacích na Ziegenbergu. V roce 1942 byl další tábor zřízen na Veckenstedter Weg 23, který byl v roce 1943 přeměněn na detašovaný tábor (krycí označení \"Richard\") koncentračního tábora Buchenwald. Od počátečního stavu 95 vězňů se zvyšoval počet až na 800 osob, které byly nasazeny především při stavbě pozic protiletecké obrany na Galgenbergu. Vězňové z Veckenstedter Weg byli v prosinci 1944 přemístěni do tábora „Steinerne Renne\" v místní části Hasserode, který byl využíván jako dislokovaná stanice pro Wernigwerke AG. Zde dále pokračovali ve výrobě součástek pro rakety, na které již dříve bylo nuceně nasazeno kolem 200 dělníků. 500 vězňů bylo krátce před příchodem americké armády posláno na pochod směrem na koncentrační tábor Terezín, přežilo pouhých 57. 24. února 1944 zažilo Wernigerode nálet. Reprezentativní budovy pivovaru a měšťanské domy na Breite Straße 78 byly zničeny, ruiny byly později odstraněny. Též byla poškozena západní část oranžérie.\n\n\n\n\nSložení městské rady podle politické příslušnosti, dle úředního výsledku voleb do městské rady dne 7. června 2009, účast ve volbách: 40,2 %):\n\nPopis: „ v stříbrném poli červený hrad s černě ohraničen zdivem, jedna vyšší věž s dvěma okénky se špičatou střechou a hruškou mezi dvěma věžemi s jedním oknem a cimbuřím, v trojobloukové bráně s částečně spuštěnou mříží je červený pstruh.\nNejstarší známé zobrazení znaku města Wernigerode se nalézá na pečeti na listině z roku 1309. Barevné řešení (červená na stříbrné resp. bílé) pochází z 16. století. Mříž v horním oblouku věže se poprvé objevila na městské pečeti z roku 1610. Symbolika je interpretována stejně jako u všech heraldických znaků. Hradba není zobrazením zámku (hradu), ale symbolizuje udatnost města. Dnes ve znaku zobrazený červený pstruh byl zapůjčen některému z hrabat von Wernigerode na jeho rodový erb, kde jsou zobrazeny ryby dvě.\n\nWernigerode má velké množství turistických atrakcí (viz níže kapitola stavby). Městské jádro je z velké části z dolnosaských domů z hrázděného zdiva. Novogotický zámek (\"Wernigeroder Schloss\") trůní nápadně nad městem a je již z dálky dobře rozpoznatelný. Také okolí je nesmírně půvabné. Začíná tu železniční trať Harzer Schmalspurbah, která přes Schierke míří na Brocken, stejně tak se jezdí přes celý Harz do Nordhausenu (Durynsko). Od října 2006 tu našla místo druhá zemská botanická zahrada v Sasku-Anhaltsku.\n\nKaždoročně se pořádá atriu zámku „\"Schlossfestspiele\"\". Tento festival pořádá filharmonický komorní orchester Wernigerode. Vrcholem bývají představení oper nebo operet jako je Kouzelná flétna, Falstaff nebo Car a tesař.\n\n„\"Harzer Kultur- und Kongresszentrum\"\", krátce „KiK\" (\"Kultur in Kongresszentrum\") v centru města má velký sál pro 600 sedících diváků, stejně jako další místnosti pro konference a komplex výstavních prostor. Spolek pro umění a kulturu \"Remise\" je místem pro drobné koncerty, využíván je pro čtení a různá jiná představení.\nV části Noschenrode pod zámkem se nalézá obora \"Christianental\". Chována jsou domácí a částečně vzácná divoká zvířata, např. rys. Od roku 2005 je využíván k trávení volného času „\"Hasseroder Ferienpark\"\", komerční výletní a dovolenkové místo s možností povyražení si v lázních.\nDalší pozoruhodností je tzv. \"Planetenweg\". Znázorňuje lehce a srozumitelným způsobem náš planetární systém, vzdálenosti od Slunce jsou zobrazeny v měříku 1:1 miliardě. Procházka končí u Harzského planetária.\n\n\n\n\n\nWernigerode je celostátně známé v oblasti sborového zpěvu a rovněž se označuje jako \"Chorstadt\". Nachází se tu zemské hudební gymnázium, které má čtyři sbory a také mezinárodně známý rozhlasový sbor Jugendchor Wernigerode, který založil Friedrich Krell v roce 1951.Na škole Gerharta Hauptmanna vznikly v roce 1971 první speciální třídy hudební výchovy (v roce 1991 hudební gymnázium). Vedle dvou dětských sborů je známým uměleckým souborem také dívčí sbor pod vedením Steffena Drebenstedta. Z dřívějších členů rozhlasového Jugendchor vznikl v dubnu 2003 pod vedením Petera Habermanna komorní sbor, který mezi jiným získal v roce 2007 cenu Grand Prix na ZDF.\nOd roku 1999 se konají každé dva roky mezinárodní festival a soutěž sborů \"Internationales Johannes Brahms Chorfestival & Wettbewerb\" společně s mezinárodním seminářem pro sbormistry pod gescí spolku Fördervereines Interkultur. Město pořádá tento festival střídavě po dvou letech s festivalem Hazrchorfest.Dále je aktivních několik laických a školních sborů a souborů: Wernigeröder Singakademie, Frauenchor Wernigerode, Männerchor Wernigerode von 1848, Männergesangverein Hasserode 1865, Kinderchor Wernigeroge na hudebním gymnáziu, vokální skupina Ars Vivendi, sbor gymnázia Stadtfeld a sbor gymnázia Gerharta Hauptmanna.\nFilharmonický komorní orchestr Wernigerode pod vedením Christiana Fitznera je jeden z mála dosud existujících malých městských orchestrů s celostátním významem. Pravidelným kulturním vrcholem je \"Wernigeröder Schlossfestspiele\". \nCelostátně je známá skupina samby Baraban, pravidelně spoluúčinkující při zahájení festivalu Johanna Brahmse. Při okresní hudební škole Andrease Werckmeistera a hudební škole Yamaha s četnými pobočkami a hudebními scénami jsou soubory rozličných hudebních směrů.\n\nDo roku 1929 byl zámek Wernigerode sídlem hrabat Stolberg-Wernigerode, povýšených roku 1890, dnes je využíván jako muzeum, zejména pro umění a kulturní dějiny 19. století.\n\nDominantní budova na náměstí Marktplaz je poprvé uváděna roku 1277 jako \"gimnasio vel theatro\" (toleranční a soudní dům). Masivní stavba původního \"Spelhuses\" vede k domněnce, že již tehdy bylo pomýšleno na pozdější nástavbu příhradovou konstrukcí, neboť skutečně při pozdější přestavbě nebylo zasahováno do základů budovy. Do dnešní doby existují v přízemí gotické vstupní dveře s hrotitým obloukem. Při nástavbě Spielhausu v roce 1492 byla vytvořena velká aula, do které lze vstoupit venkovním schodištěm na západní straně. Disponujíc vysokým štítem mohla budova být nejen v sousedství patricijských domů na tržišti, ale též byla dominujícím centrem náměstí. Vzhůru stoupající příhradový nosník dává celku stávající těžkopádnost. Přestavba z roku 1497 již vyhovovala větším nárokům na reprezentaci, které požadovalo měšťanstvo. V tomto roce byly osazeny před široké dolnoněmecké štíty dvě štíhlé příhradové věže a jako protějšek k tomuto vertikálnímu elementu se poprvé ve Wernigerode jako horizontální prvek v dolní části objevuje obloukovitě vykrojený Ondřejský kříž (zavětrování), který potom převzaly ostatní hrázděné domy ve městě. Její dnešní vzhled zůstal zachován i po požáru v roce 1521 a dalších přestavbách v letech 1539 až 1544. Zvláště pozoruhodnými jsou vyřezávané postavy, kterými jsou zdobeny patra a přesahy střechy. Díky tomu je pokládána za jednu z nejkrásnějších radnic Evropy.\n\n\nObecně je možné ve Wernigerode provozovat skoro všechny běžné druhy sportu, buď míčové, bojové nebo \"duševní\". Vedle týmu Mountain Tigers, který hraje v regionální lize americký fotbal, sídlí ve Wernigerode tým Red Devils, který hraje univerzitní hokejovou spolkovou ligu. V Zwölfmorgentalu je několik možností provozovat skoky na lyžích (Zwolfmorgentalschanzen), stejně jako jsou tam i lyžařské vleky. Vždy poslední sobotu v dubnu se koná „Harzquerung\", extrémní maratonský běh přes Harz se startem ve Wernigerode a cílem v Nordhausenu. Známým fotbalovým klubem je FC Einheit Wernigerode.\n\n\n\nMěsto je silně ovlivněno turistickým ruchem (zámek Wernigerode, úzkokolejka, pohostinství, národní park). K dalším průmyslovým firmám patří zejména kovoprůmysl, elektrotechnický průmysl a dodávky pro automobilový průmysl. K tomu farmaceutická firma a potravinářský průmysl.\nV části Hasserode bylo původní sídlo Hasseröder Bierbrauerei, do roku 1990 v držení Gilde-Brauerei Hannover a nyní patří k belgicko-brazilské pivovarnické skupině InBev Deutschland Holding GmbH. V roce 1995 byl v průmyslové zóně Nord-West vybudován zcela moderní podnik. \"Hasseröder\" je dnes celosvětově propagované pivo, dominující firma na trhu ve východním Německu a čtvrtý největší producent Premium-Pils v celém Německu.\nWernigerode je sídlem Harzer Schmalspurbahnen (harzcká úzkokolejka).\nJako místo bohaté na tradici výroby čokolády je dnes sídlem Wergona GmbH, nástupkyně VEB Argenta Wernigerode. Dále tu sídlí výrobce strojů na výrobu čokolády Chocotech GmbH. Společnost Schneider GmbH produkuje registrační přístroje, za doby NDR tu bylo sídlo Heiko-Füllhalter. PSFU GmbH vyrábí přesné součástky pro strojírenství, pojezdová ústrojí pro motorky a palivové články pro energetický průmysl a zásobování teplem. Slévárna NEMAK-Geißerei produkuje hlavy válců motorů pro motorová vozidla. VEM Motors je producentem elektromotorů. Firma Getriebe und Antriebstechnik vyrábí převodovky, turbodmychadla a části větrných elektráren.\nNejbližší dálnicí je A 395 (Braunschweig–Vienenburg). Nová B 6n vede přímo do Wernigerode a bezprostředně spojuje průmyslovou zónu Nord-West (místem připojení je Wernigerode-Nord) a průmyslovou oblast Stadtfeld (místem připojení je Wernigerode-Zentrum). Wernigerode je železniční stanicí na železniční trati Heudeber-Danstedt–Vienenburg, na které jezdí v dvouhodinovém intervalu tzv. Harzexpres Hannover–Halle. Po výměně jízdního řádu v roce 2005 převzala skupina Connex se svým expresním vlakem Harz-Elbe (krátce:HEX) spojení Halle–Halberstadt–Vienenburg, které do té doby bylo zajišťováno DB jako regionální dráha. Dále je tu konečná stanice úzkokolejky Harzer Schmalspurbahnen. Tady začínají vlaky Harzquerbahn, mezi jiným trať Brockenbahn, po které jezdí vlaky tažené parními lokomotivami až na Brocken.\nWernigerode má dobrou síť místní dopravy, celkem čtyři linky a dodatečná tzv. noční linka od 19:00-24:00 hodin obsluhují větší městské části. Centrální přestupní stanice Rendezvous je vedle hlavního nádraží, přímo v centru města a všechny linky jezdí s intervalem 15 minut, o víkendech a ve dnech pracovního volna se tu setkávají linky každou hodinu. Čtyři městské linky jsou:\n\nVýrazně pravicový je Wernigerodes Medienlandschaft. Volksstimme má ve Wernigerode místní redakci. Kromě toho vychází ve městě 14deník „Neue Wernigeröder Zeitung\", který se zabývá Harzem, dějinami města, ale též aktuálními událostmi. Vedle tiskovin je ve městě od roku 1998 \"Offenen Kanal\", do kterého mohou přispívat místní občané, je k dispozici účastníkům městských festivalů, Brahmsova festivalu sborového zpěvu nebo zámeckého festivalu.\n\n\n\n\n\n\n\n\nNásledují osoby, které se ve Wernigerode narodily; zda tam působily či nikoli, seznam nezohledňuje.\n\n\n\n\n\n\nWernigerode udržuje partnerství s následujícími městy:\n\n"}
{"id": "646806", "url": "https://cs.wikipedia.org/wiki?curid=646806", "title": "Loncin", "text": "Loncin\n\nLoncin Holdings, Ltd () je čínská firma z Čchung-čchingu vyrábějící motocykly. Vyrábí skútry, silniční motocykly nebo pitbiky.\n\nNěkteré typy vyráběných motocyklů:\n\n\n"}
{"id": "646808", "url": "https://cs.wikipedia.org/wiki?curid=646808", "title": "Teorie chaosu (film)", "text": "Teorie chaosu (film)\n\nTeorie chaosu (orig. \"Chaos Theory\") je americký film z roku 2007 v hlavní roli s Ryanem Reynoldsem.\n\nFrank Allen je profesionální řečník, který přednáší o plánování času a v tom je příkladem. Svůj čas si perfektně na minutu plánuje tak, aby dosáhl jeho co největšího efektivního využití. Jednoho dne, když se jeho manželka Susan rozhodne dát čas na budíku o deset minut dozadu s nadějí, že tak dá manželovi čas navíc, udělá přesný opak – posune hodiny dopředu. Kvůli zmeškání trajektu dorazí Frank pozdě na svou lekci o plánování času. Když se vrací domů, narazí na těhotnou ženu, která se potřebuje dostat do nemocnice a Frank jí nabídne odvoz. V nemocnici je Frank požádán o vyplnění nějakých dokumentů a aniž by moc přemýšlel o tom, co se děje, vyplní do formulářů své údaje. Zdravotní sestry ho pak považují za otce narozeného dítěte.\n\nNásledující den ráno, než se Frank vrátí domů, sestra z nemocnice zatelefonuje do jeho domu a telefon zvedne Susan. Sestra, která věřila, že volá otci dítěte, přiměje Susan, aby si myslela, že jí byl Frank nevěrný a že se jedná o jeho dítě. Když se Frank vrátí domů, nedokáže ženě vše vysvětlit a ona ho vyhodí z domu. Susan s ním potom odmítá mluvit a pouze mu dovoluje stýkat se po škole s dcerou. Protože chce Frank manželce dokázat, že se nejedná o jeho dítě, jde na test otcovství. Frank se po něm ale dozví, že trpí Klinefelterovým syndromem, což znamená, že nikdy nebyl schopen mít děti.\n\nO několik dní později přijde matka narozeného dítěte do domu Allenových a chce poděkovat za laskavost. Najde tam jen Susan. Poté, co se představí, vysvětlí celé nedorozumění, ale škody už jsou napáchány – Frank nyní ví, že jeho a Susanina dcera Jesse ve skutečnosti není jeho. Frank nyní přemýšlí o životě, jak je možné, že není biologickým otcem své dcery a jak špatně se vyvinul jeho život, i když věřil, že celou dobu jedná na rovinu.\n\nFrank pak změní svůj přístup k životu. Místo přesného plánování ho založí na pravděpodobnosti a náhodě, když provádí svá rozhodnutí pomocí tří karet, na které napíše možnosti dalšího kroku. Jednu z karet vylosuje a udělá to, co je na ní napsané. Díky tomu pochopí více o lásce, přátelství, důvěře, naději.\n\nVyjde najevo, že Jessiným otcem je Frankův nejlepší kamarád Buddy Endrow. Ten se snaží vzít na sebe zodpovědnost k dceři, ale Susan to odmítá. Po čase si Frank uvědomí, že přese všechno miluje svou dceru i manželku a zůstane s nimi žít.\n\n"}
{"id": "646810", "url": "https://cs.wikipedia.org/wiki?curid=646810", "title": "Šťávnice", "text": "Šťávnice\n\nŠťávnice je řeka v České republice. Je pravostranným přítokem řeky Olšavy. Délka toku je 24 km a povodí má rozlohu 143 km².\n\nPramení u obce Loučka na Zlínsku. Protéká kolem obce Slopné, dále obcemi Sehradice a Dolní Lhota, poté se vlévá do vodní nádrže Luhačovice (též Pozlovická přehrada), z ní teče do nedalekých Luhačovic. Dále protéká blízko Biskupic a Polichnem a těsně před Újezdcem se vlévá do Olšavy.\n\n\n"}
{"id": "646811", "url": "https://cs.wikipedia.org/wiki?curid=646811", "title": "Zakrslý králík", "text": "Zakrslý králík\n\nZakrslý králík je forma králíka domácího, která byla vyšlechtěna ve Velké Británii. Všechna plemena zakrslých králíků jsou vzrůstem menší a hmotností nižší než ostatní domácí králíci. Ve většině případů jsou zakrslí králíci více choulostiví než běžná plemena (např. na nachlazení a onemocnění rýmou, která je u králíků velice závažným, až smrtelným onemocněním), a proto jsou určeni primárně k chovu ve vnitřních prostorách. Chov zakrslých králíků není užitkový (pro maso či srst), ale ryze zájmový. Při velmi dobrém chovu se může králík dožít 10 let. Průměrný věk dožití je pět až osm let. Prvním vyšlechtěným zakrslým králíkem bylo plemeno \"Hermelín\". Z něho pak byla vyšlechtěna další plemena. Standardní zakrslý králík má hmotnost 1 až 1,5 kg. Zakrslí berani jsou mohutnější, váží 1,5 až 2 kg. V současnosti existuje velké množství plemen zakrslých králíků a v rámci plemen velké množství barevných rázů. V České republice patří mezi uznaná plemena \"Zakrslý hermelín, Zakrslý barevný, Zakrslý strakáč, Zakrslý rex, Zakrslý liščí, Zakrslý saténový a Zakrslý beran.'\n\nPůvodně byl hermelín albínem, tzn. že měl čistě bílou srst a růžovou duhovku s karmínovou panenkou. Tato varianta se značí Heč (hermelín červenooký). V roce 1919 byla v Německu vyšlechtěna nová podoba, bílá barva zůstala na srsti, drápky byly taktéž bez pigmentu, ale duhovka oka byla blankytně modrá s černou zorničkou. Hermelín modrooký se značí jako Hem.\nToto plemeno je v podstatě barevný hermelín. Vzniklo kombinací hermelína a druhého barevného plemene. U nás existuje velké množství barevných i kresebných rázů plemen, např. zakrslý divoce zbarvený (Zdiv), zakrslý černý (Zč), zakrslý siamský žlutý (ZSiž), zakrslý hototský bílý (ZHb) nebo zakrslý japonský (Zj).\n\nToto plemeno má podle standardů o něco vyšší hmotnost než jiní zakrslí králíci. Ideálně by se měla pohybovat mezi 1,40 kg až 1,60 kg. Strakáči jsou typičtí svojí kresbou. Ta se dělí na kresbu hlavy, kresbu trupu a boční kresbu. Zakrslý strakáč může být v barevném provedení černý (Zstrč), černožlutý (Zstrčž) nebo i modrý (Zstrm).\n\nToto plemeno je zajímavé svou srstí. U plemen s normální srstí leží chlupy na těle králíka proti sobě. U rexovitých plemen jsou chlupy kratší a jsou kolmo ke kůži. Díky tomu je jejich srst velmi jemná, jakoby plyšová. U zakrslého rexe je délka srsti cca 15 mm. Zakrslý rex může být v těchto barevných provedeních, zakrslý rex bílý červenooký (ZBčoRex), zakrslý rex černý (ZRex), zakrslý rex dalmatinský strakáč v černém, modrém i havanovitém rázu (ZDSčRex, ZDSmRex, ZDShavRex), zakrslý kastorex (ZCa) nebo zakrslý tříslový (ZTčRex).\n\nCharakteristickým znakem tohoto plemene jsou prodloužené pesíky spadající po bocích králíka. Chlupy mají mít délku 3 cm až 5 cm a nestříhají se. V České republice je nejrozšířenějším rázem zakrslého liščího ráz bílý červenooký (ZLibčo), čili albín. Vidět můžete i ruského černého (ZLiRč) nebo kuního hnědého (ZLiKuh).\n\nJe nově uznané plemeno. Srst je lesklejší, než u ostatních plemen. Nejrozšířenějším barevným rázem je ráz červený (ZSačerv).\n\nHmotnost zakrslého berana by měla být mezi 1,5 kg až 2 kg. Tělo berana je spíše kratší, zavalité. Krk je neznatelný a má kratší tlapky. Hlava má být kulatá, s výraznými skráněmi. Typické pro berany jsou jejich uši. Jsou svisle k zemi a při pohledu zepředu mají tvořit jakoby podkovu. Na konci uší mají být znatelné hrbolky, nazývají se korunky. Co se týče barevných rázů, tak u zakrslých beranů najdeme snad všechny existující barevné kombinace.Potrava zakrslého berana je seno a granule.Má až 4 mláďata na 1 porod.\n\nJe plemeno pocházející z holandského králíka a patří k historicky nejstarším. Typičtí jsou svou zvláštní kresbou.\nTrávící soustava králíků je uzpůsobena pro příjem trávy, bylin a listů, což je potrava s velkým množstvím vlákniny a vápníku. Jídelníček by se měl skládat z 80% kvalitního a neprašného sena, 12 - 15% zeleniny, bylinek, listí z ovocných stromů apod. a z 5% bezobilných granulí.\n\nHlavní složku krmné dávky králíka je seno - tvoří ho 80% jídelníčku a musí ho mít nonstop k dispozici. \nDíky senu a žvýkání si tak obrušuje zadní stoličky a to je nesmírně důležité, jejich přerůstání se řeší operativně a je to otázka několika tisíců a starostí navíc (problémy se zuby poznáte buď výtokem z očí, nebo že králík odmítá jíst vše, co se musí více kousat). Je možno krmit také zeleným krmivem (např. bazalka, brokolice, celer, čekanka, jabloňové listí, jitrocel, kapusta, kokoška pastuší tobolka, kopřiva (zavadlá), pampeliška, petržel, salát (opatrně a menší množství) apod.) - u mladých králíků ale krmíme zeleným a čerstvým až od 4. měsíce a velmi opatrně, hrozí kokcidióza a narušení trávení! Hlídáme také množství podávaných bylinek a kořenové zeleniny, nadmíra vápníku v bylinách králíkovi škodí a kořenová zelenina je plná cukru, proto podáváme méně.\n\nIdeální množství zeleného krmení je zhruba 1 hrnek zeleniny na 1 kg váhy králíčka - dávku lze rozdělit na několik porcí na den. Pokud králík odmítá seno, ubereme množství zeleniny nebo granulí. Ideální je zeleninu střídat, alespoň 3 až 6 druhů v denní dávce. Lze podávat sušené nebo čerstvé, ale preferuje se čerstvé kvůli zachování vody, vitamínů a enzymů.\n\nOvoce podáváme zřídka, hrozí narušení trávení (hlavně v případě velké porce banánu nebo jablka) a je plné cukru. \n\nBezobilné granule by měly tvořit jen cca 5% jídelníčku králíčka - cca 1 polévková lžíce denně. Granule vybíráme bezobilné (obilí, jako pšenice nebo ječmen a jiné, mouku jejich trávení neumí zpracovat a ucpává jim cévy, to stejné je i s hrachem, sójou, nebo chlebem - nedávat!, chléb zuby neobrousí, stane se z něj kaše a jejich tělo mouku a cukr nestráví) a vždy čteme složení. Měly by obsahovat co nejvíce vlákniny (kvůli broušení zubů) a co nejméně bílkovin. Vhodné jsou například: Beaphar Nature, JR Farm Grainless Complete, Versele Laga Crispy Pellets, Versele Laga Cuni Complete, nebo Cunipic Alpha Pro. \n\nKrálík nezvrací, takže jakákoliv rychlá změna může způsobit zažívací problémy a následný úhyn. Tento průběh nemoci (nejčastěji kokcidióza) bývá velmi rychlý a fatální, jeden den bez stravy pro králíka znamená, jako týden hladovění pro člověka.\n\nKrálík požírá své měkké bobky, které obsahují bílkoviny i vitamíny skupiny B a toto chování je naprosto normální. Pokud je ovšem nechává a nežere, vynechte veškeré krmení a nechte mu pouze seno a vodu, trávení se potom ustálí. V případě, že tzv. \"vánočky\" (měkké bobky nalepené k sobě) neustanou, je třeba konzultace s veterinárním doktorem na podezření na kokcidiózu a začít ihned s léčením (nejlépe Sulfanox do vody).\n\nV době línání je vhodné přidávat do stravy lněné semínko, nebo trochu kiwi kvůli \"chuchvalcům\" srsti, která může králíčkovi ucpat střeva. Hlavně u plemene Teddy.\n\nVýjimečně můžeme dát jako pamlsek vojtěšková kolečka (vojtěška - bylina - je velmi kalorická, podáváme s mírou), trochu vloček nebo bezobilné srdíčka z bylin. Výbornou variantou jsou také domácí sušenky, jsou zdravé a levné - bylinky, zelenina, vločky, jablko, trochu granulek, seno atd., usušit v sušičce nebo upéct v troubě a máme hotovo.\n\nKrálík by měl vždy mít k dispozici čerstvou vodu!\n\nSluch je pro králíky žijící v přírodě velmi důležitý, hrozící nebezpečí zaznamenají nejčastěji právě sluchem. Díky jejich protaženým uším, které mohou navíc každé jinak otáčet, mohou slyšet zvuky v prostoru odpovídajícím 360 °. Zakrslí králíci mají sluch také velmi dobře vyvinutý, dokonce si některé zvuky mohou pamatovat, například zvuk hlasu majitele nebo zvuk sypání krmení. Králíci berani údajně slyší hůře, protože mají uši sklopené k hlavě.\n\nZrak má stejně důležitou roli jako sluch a je také velmi dobrý. Králičí oči mají zvláštní postavení. Jsou nahoře po stranách hlavy a jsou vypouklé. Díky tomuto postavení očí králík vidí kolem dokola. Vidí i nad sebe a dokonce i za sebe. Oči jsou tak bystré, že dokáží zaznamenat i sebemenší pohyb.Králík vidí barevně.\n\nV čenichu králíka se nachází asi 100 milionů čichových buněk. Nozdry jsou pohyblivé, králík díky tomu větří, kontroluje přísun vzduchu a nasává veškeré okolní pachy. Čich králíci využívají zejména při značkování revíru a při komunikaci mezi členy skupiny.\n\nS hmatem je to podobné jako u koček. Hmatové fousky králíci používají při orientaci ve tmě. Zjistí, kudy se protáhnou nebo jestli mají před sebou nějaké překážky.\n\nChuť mají králíci poměrně dobře vyvinutou. Dokáží rozlišit čtyři typy chutí: sladkou, kyselou, hořkou a slanou.\n\n\n"}
{"id": "646812", "url": "https://cs.wikipedia.org/wiki?curid=646812", "title": "Jara-Šetekšna", "text": "Jara-Šetekšna\n\nTato řeka v severovýchodní Litvě má dva názvy: horní tok od Šetekšnisu až do 16,0 km od soutoku s řekou Šventoji se jmenuje Šetekšna, od 16,0 km až do soutoku se jmenuje Jara.\n\nPramení 3 km na jihovýchod od jezera Šetekšnis, kterým protéká (2,5 km na jihozápad od městysu Jūžintai), až do městečka Kamajai se klikatí směrem celkově západoseverozápadním, až k městečku Panemunėlis celkově směrem severozápadním. Zde se po soutoku s Valkupysem stáčí směrem jihozápadním, později jihovýchodním, přičemž tvoří nemalou část hranice mezi okresy Rokiškis a Kupiškis, později přechází několik km na hranici mezi okresy Kupiškis a Anykščiai a dále již pod názvem Jara pokračuje na území okresu Anykščiai směrem jižním. U vsi Galvydžiai se vlévá od severozápadu do řeky Šventoji jako její pravý přítok 122,7 km od jejího soutoku s řekou Neris. Šířka koryta na dolním toku je 9 - 10 m. V roce 1939 bylo koryto místy napřímeno, vyrovnány břehy, a sjednocena hloubka koryta, byly zbořeny již nepoužívané stavby. V letech 1933 - 1934 při napřimování koryta u Jodkonysu byly nalezeny nástroje z rohoviny a kostí z období neolitu. V letech 1975 - 1976 Litevský Institut dějin zkoumal dvě neolitická sídla na pravém břehu Jary. Byla nalezena ohniště, výrobky z pazourku, střepy děrované a šňůrové keramiky. Tato sídla patří ke kultuře Narvy/Němenu.\n\n"}
{"id": "646815", "url": "https://cs.wikipedia.org/wiki?curid=646815", "title": "Meli Polišuk-Bloch", "text": "Meli Polišuk-Bloch\n\nMeli Polišuk-Bloch (: מלי פולישוק-בלוך) je izraelská politička a bývalá poslankyně Knesetu za stranu Šinuj.\n\nNarodila se 14. ledna 1953 ve městě Ra'anana. Sloužila v izraelské armádě, kde působila ve zpravodajských jednotkách a dosáhla hodnosti seržanta (Samal). Vystudovala politologii a divadelní vědu v bakalářském programu na Telavivské univerzitě a na téže škole pak získala i magisterský titul v oboru politologie (zaměření na izraelsko-syrské vztahy) a veřejné politiky (privatizace). Právní vzdělání získala na Interdisciplinary Center v Herzliji. Hovoří hebrejsky a anglicky.\n\nV letech 1992–1993 byla poradkyní pro otázky privatizace na ministerstvu pro energetiku. Zasedala ve vedení společnosti National Oil Company. Ve městě Ra'anana byla aktivní v rodičovských asociacích. V 90. letech vedla informační odbor strany Šinuj, v letech 1999–2003 pak stála v čele stranického ekonomického odboru. Členkou strany byla od roku 1981.\n\nV izraelském parlamentu zasedla po volbách do Knesetu v roce 2003, v nichž nastupovala za stranu Šinuj. Byla předsedou výboru pro vědu a technologie, výboru státní kontroly a výboru pro vzdělávání, kulturu a sport. Byla členkou výboru pro televizi a rozhlas, výboru pro status žen a výboru pro ekonomické záležitosti.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Meli Polišuk-Blochové a založila novou politickou formaci Chec. Ta ale ve volbách do Knesetu v roce 2006 nezískala dost hlasů pro přidělení mandátu.\n\n"}
{"id": "646823", "url": "https://cs.wikipedia.org/wiki?curid=646823", "title": "Discovery Real Time", "text": "Discovery Real Time\n\nDiscovery Real Time je televizní kanál společnosti Discovery Networks. Má více různých verzí:\n"}
{"id": "646825", "url": "https://cs.wikipedia.org/wiki?curid=646825", "title": "Real Time (Itálie)", "text": "Real Time (Itálie)\n\nReal Time je italský televizní kanál vlastněný Discovery Networks Europe.\n\nTento kanál začal vysílat 1. října 2001 a stal se tak šestým televizním kanálem ze sítě Discovery v Itálii. Kanál je vytvářen především pro ženské publikum ve věku 25-44 let a vysílá jak italské tak zahraniční pořady.\n\n7. dubna 2009 začal kanál využívat novou grafiku a logo, které už bylo ale předtím používáno ve Francii v lokální verzi tohoto kanálu.\n\nTento kanál má také časově posunutou verzi-Real Time +1, která vysílá obsah kanálu o hodinu později. Tato verze je dostupná na satelitní platformě Sky Italia na kanále 127.\n\n\nOficiální stránky kanálu\n"}
{"id": "646826", "url": "https://cs.wikipedia.org/wiki?curid=646826", "title": "William Jones (matematik)", "text": "William Jones (matematik)\n\nWilliam Jones, FRS (1675 – 3. července 1749) byl velšský matematik, který je známý tím, že navrhl používat symbol π (řecké písmeno \"pí\") pro poměr obvodu kruhu k jeho průměru. Byl přítelem Isaaca Newtona a Edmunda Halleyho. V roce 1711 se stal členem Královské společnosti.\n\n"}
{"id": "646827", "url": "https://cs.wikipedia.org/wiki?curid=646827", "title": "Petr V. Portugalský", "text": "Petr V. Portugalský\n\nPetr V. (16. září 1837, Lisabon – 11. listopad 1861, Lisabon; celým jménem \" Pedro de Alcântara Maria Fernando Miguel Rafael Gonzaga Xavier João António Leopoldo Vítor Francisco de Assis Júlio Amélio de Saxe-Coburgo-Gotha e Bragança\"), zvaný \"Nadějný\" byl prvorozený syn portugalského královského páru Marie II. a Ferdinanda II. a v letech 1853 až 1861 32. portugalským králem a prvním z dynastie Braganza-Sasko-Koburg-Gotha.\n\nPetr se narodil 16. září 1837 jako prvorozený syn z jedenácti dětí portugalské královny Marie II. a jejího manžela Ferdinanda II. Jeho otec Ferdinand se mohl stát králem právě až po narození budoucího následníka trůnu.\n\nPetrovi, mladíkovi neobyčejného intelektu, se dostalo dobrého vzdělání. Byl hluboce nábožensky založen až se sklony k mystice. Nebyl pevného zdraví.\n\nPetr se stal králem po smrti své matky Marie v roce 1853 jako Petr V. Jelikož byl v té době teprve šestnáctiletý, vládl za něj následující dva roky jako regent jeho otec král-manžel Ferdinand II.; Petr v té době cestoval po různých zemích Evropy. Vlády se ujal s dosažením plnoletosti 16. září roku 1855.\n\nPortugalsko bylo sužováno epidemiemi nakažlivých nemocí - v roce 1853 a 1856 to byla epidemie cholery, na přelomu let 1856/1857 byl Lisabon zasažen katastrofální epidemií žluté zimnice. Na rozdíl od mnoha šlechticů a majetných lidí, kteří si mohli dovolit odjet z nebezpečného města, Petr v Lisabonu zůstal, finančně podporoval a navštěvoval nemocnice a dával nemocným útěchu, aniž by si připouštěl nebezpečí nákazy. Díky tomuto nesobeckému, obětavému přístupu a odvaze vzrostla nesmírně mezi lidmi popularita mladého panovníka, který byl zván \"„o rei santo (svatý král“\".\n\nDom Pedro byl veden svým otcem k práci pro svou zemi a pod jeho vedením realizoval radikální modernizaci portugalského státu a jeho infrastruktur. Významnou roli za jeho vlády hrál ministr financí Avila. Za jeho panování byly budovány silnice, železnice (v roce 1856 první trať Lisabon-Carregado) a telegrafy; za jeho vlády vzniklo pravidelné spojení mezi Portugalskem a Angolou; zavedl v zemi metrický systém; dělal vše pro ozdravění ekonomiky, zvláště po neúrodě a zkáze vinic v 60. letech. Snažil se rovněž dělat vše pro zdraví obyvatel včetně stavby nemocnic a charitativních institucí. Přes řadu opatření a zlepšení však to byla královská rodina a král sám, koho v tomto směru nepříznivá situace v zemi krutě zasáhla.\n\nV prosinci roku 1857 se Petr v Düsseldorfu zasnoubil a 18. května následujícího roku 1858 se oženil s princeznou Stefanií von Hohenzollern-Sigmaringen, dcerou Karla Antona von Hohenzollern-Sigmaringen a jeho manželky Josefíny Bádenské. Jejich šťastné manželství však trvalo pouhý rok. 17. července roku 1859 Stefanie zemřela na záškrt, což mladého krále uvrhlo do hluboké deprese, jež ho do jeho předčasné smrti neopustila. Po její smrti založil - na základě jejího přání - v Lisabonu \"nemocnici doni Stefanie\".\n\nJejich manželství vzhledem ke krátkému trvání zůstalo bezdětné a následníkem trůnu se stal jeho mladší bratr Ludvík.\n\nV roce 1861 podnikl král cestu po Portugalsku, opět zasaženém epidemií horečnaté nemoci. Tentokrát však nákaze neunikl a on a dva jeho mladší bratři, infant Jan a infant Ferdinand, se během cesty onemocněli. Nejdříve - 6. listopadu - zemřel Ferdinand, o pět dní později, 11. listopadu, ho následoval sám Petr ve věku 24 let. Šest týdnů po něm, 27. prosince, podlehl nemoci i třetí bratr Jan.\n\nProtože se Pedro V. po smrti své předčasně zesnulé manželky Stefanie znovu neoženil a neměl potomků, na trůn po něm nastoupil jeho mladší bratr Ludvík (1838-1889).\n\n\n\n"}
{"id": "646828", "url": "https://cs.wikipedia.org/wiki?curid=646828", "title": "Passerida", "text": "Passerida\n\nPasserida jsou větším ze dvou hlavních kladů podřádu zpěvní, hlavní skupiny pěvců (druhým je klad Corvida).\n\nV průběhu vývoje se oddělilo nejprve několik bazálních větví, jejich přesné zařazení je předmětem probíhajících výzkumů. Taxonomie celé skupiny se tak v následujících letech může dále měnit. Jádrem infrařádu jsou nadčeledi Sylvioidea, Muscicapoidea a Passeroidea.\n\n"}
{"id": "646830", "url": "https://cs.wikipedia.org/wiki?curid=646830", "title": "Rešef Chen", "text": "Rešef Chen\n\nRešef Chen (: רשף חן) je izraelský politik a bývalý poslanec Knesetu za stranu Šinuj.\n\nNarodil se 28. května 1968 v Haifě. Sloužil v izraelské armádě, kde dosáhl hodnosti Staff Sergeant (Samal Rišon). Vystudoval právo na Haifské univerzitě a na University of Essex. Pracoval jako právník. Hovoří hebrejsky a anglicky.\n\nV letech 1998–2003 zasedal v samosprávě města Haifa.\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl členem výboru pro drogové závislosti, výboru House Committee, výboru pro ústavu, právo a spravedlnost a výboru pro status žen. Předsedal poslaneckému klubu Šinuj.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Chena a založila novou politickou formaci Chec. Ta ale ve volbách do Knesetu v roce 2006 nezískala dost hlasů pro přidělení mandátu.\n\n"}
{"id": "646836", "url": "https://cs.wikipedia.org/wiki?curid=646836", "title": "Passeroidea", "text": "Passeroidea\n\nPasseroidea je rozsáhlá nadčeleď pěvců, zahrnující asi 1500 druhů ptáků ve dvaceti čeledích. Jde o jednu ze tří hlavních nadčeledí infrařádu Passerida (společně se Sylvioidea a Muscicapoidea). Dosud není jasné postavení několika bazálních čeledí.\n\nV této nadčeledi se nacházejí jak okrasní astrildovití ptáci, tak i obyčejní vrabci polní. Jedná se tedy o nadčeleď velmi různorodou, obecně ale platí, že se nejedná o příliš velké ptáky a žádní z nich nejsou draví. Mimo pěnkav a vrabců je velmi zajímavá třeba čeleď vdovkovitých. Zajímavá je tato čeleď proto, že se zde nachází hnízdní parazité, přičemž samičky nakladou svá vajíčka do cizích hnízd. Na rozdíl od kukaček ale cizí vejce nevyhazují. Zajímavá je i čeleď astrildovitých, přičemž většina podřazených druhů je běžně chována jako okrasní ptáci i v Česku.\n\n\n\n"}
{"id": "646837", "url": "https://cs.wikipedia.org/wiki?curid=646837", "title": "Aharon Brizon", "text": "Aharon Brizon\n\nAharon Brizon (: אהרן בריזון‎, neformálně Roni Brizon, רוני בריזון‎) je izraelský politik a bývalý poslanec Knesetu za stranu Šinuj.\n\nNarodil se 16. října 1944 v Tel Avivu. Sloužil v izraelské armádě. Vystudoval filozofii v bakalářském programu na Telavivské univerzitě a politologii v magisterském studiu na Hebrejské univerzitě. Hovoří hebrejsky, německy a anglicky.\n\nPůsobil jako publicista. Psal pro listy \"ha-Ir\" a \"ha-Šinuj\".\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl členem výboru pro záležitosti vnitra a životního prostředí, výboru pro zahraniční dělníky, výboru finančního a výboru House Committee.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Brizona a založila novou politickou formaci Chec. Ta ale ve volbách do Knesetu v roce 2006 nezískala dost hlasů pro přidělení mandátu.\n\n"}
{"id": "646841", "url": "https://cs.wikipedia.org/wiki?curid=646841", "title": "Ehud Racabi", "text": "Ehud Racabi\n\nEhud Racabi (: אהוד רצאבי) je izraelský politik a bývalý poslanec Knesetu za stranu Šinuj.\n\nNarodil se 30. července 1953 v Tel Avivu. Sloužil v izraelské armádě, kde působil u vojenského letectva. Vystudoval účetnictví na Telavivské univerzitě. Hovoří hebrejsky, francouzsky a anglicky.\n\nPůsobil jako účetní odhadce pro podniky v Judsku a Samařsku (Západní břeh Jordánu), od roku 1985 byl členem strany Šinuj. V letech 1993–1996 byl ředitelem kontrolního oddělení společnosti Israeli Coal Company. Angažoval se v asociaci A-aleh Betamar, která rozvíjí tradice jemenitských Židů. V letech 1993–2003 byl členem vedení ligy izraelsko-japonského přátelství.\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl členem výboru pro státní kontrolu, výboru pro vědu a technologie, výboru pro zahraniční dělníky, výboru práce, sociálních věcí a zdravotnictví, výboru finančního a předsedal podvýboru pro daně a sektor hi-tech.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu a založila novou politickou formaci Chec. Racabi jako jeden z mála zůstal v původní straně. Šinuj ale ve volbách do Knesetu v roce 2006 nezískala dost hlasů pro přidělení mandátu.\n\n"}
{"id": "646843", "url": "https://cs.wikipedia.org/wiki?curid=646843", "title": "Touha", "text": "Touha\n\nTouha je silný a reflektovaný nenaplněný vztah k něčemu, co by si člověk přál, zejména když předmět touhy je vzdálený, neurčitý a naděje na splnění je malá. Od potřeby se liší stálostí a vzdáleností předmětu, od přání svou naléhavostí. Žádost a buddhistická „žízeň“ (tanhá) je naproti tomu méně reflektovaná. Touha může člověka tížit jako stesk, je však také důležitým motivem jednání.\n\nV antické filosofii se touha chápe buď jako žádost a vášeň, kterou je třeba potlačovat (například ve stoicismu), anebo jako důležitá síla, která člověka pohání. V Platónově Faidru se duše přirovnává k vozataji, jehož vůz táhnou dva koně: černý kůň touhy či vášně (\"pothos\") a bílý kůň rozumu. Úlohou vozataje je řídit toto spřežení. Podobně Aristotelés považuje touhu (\"orexis\" od \"oregomai\", původně „natahovat ruku po něčem“) za hlavní zdroj pohybu a rozlišuje mezi „přirozenými“ žádostmi, jako je hlad nebo sexuální přítažlivost a na druhé straně rozumnými touhami, kterým člověk vládne. Podobně Tomáš Akvinský rozlišuje „chuť na to, co chybí“ a zaměření (intenci) citu, která ruší nudu a ošklivost.\n\nUrčitější význam dostává touha u křesťanských myslitelů počínaje Augustinem. Propast mezi postavením člověka, trvale poškozeného hříchem, a dokonalostí Boží, mezi přítomnou situací člověka (\"conditio humana\") a nadějí na spásu se překlenuje touhou, která je pak u středověkých mystiků jedním z ústředních pojmů vůbec.\n\nPro René Descarta je touha pohyb duše, která promítá do budoucnosti, co považuje za žádoucí. Podle Davida Huma podléhá i lidský rozum vášním a zdrojem pohybu jsou tedy touha, vášně a náklonnosti. Rozum je jen nástroj, který hledá prostředky k dosažení vytoužených cílů. Naopak podle Jakoba Böhme je touha základem celé přírody, která „touží po Bohu“. Niccolò Machiavelli říká, že touha roste tím víc, čím méně ji můžeme ukojit, a Jean-Jacques Rousseau napsal: „Běda tomu, kdo už nemá po čem by toužil.“ Neobyčejně vysoké hodnocení touhy lze nalézt už u Goetha a touha je pak důležitým pojmem německého idealismu a hlavně romantismu – ve filosofii, v umění a v poezii, v literatuře i v hudbě, například u Richarda Wagnera. Pro Nietzscheho je touha „mávání křídel duše“ a v Tak pravil Zarathustra je jí věnována kapitola O velké touze. Téma touhy se pak znovu objevuje ve francouzské filosofii 20. století a například N. Grimaldi – v navázání na Bergsona – rozlišuje mezi potřebou, kterou lze ukojit, a touhou, která každým přiblížením jen roste.\n\nFenoménům žádostivosti a touhy se psychologie věnuje už od 19. století. Významný a vlivný výklad žádosti podal Sigmund Freud: člověk se pohybuje mezi principem slasti, který ho přitahuje, a principem reality, jemuž se snaží vyhnout. Žádostivost je výsledek působení principu slasti, který se však v kultuře obecně potlačuje a sublimuje. Z nedostatečně zpracovaných potlačení slasti vznikají neurózy.\n\nV současné psychologii se pod vlivem neurobiologických výsledků touha někdy odlišuje od žádostivosti. Žádostivost a potřeby totiž vznikají v limbických centrech, kdežto touhy a přání jsou patrně produkty kortexu (mozkové kůry).\n\nTouha je častým tématem literárních a básnických děl, ve starší české literatuře například u Julia Zeyera, ale i v populární literatuře. Protože hraje velkou roli zejména v mladším věku, objevuje se Desire v názvech hudebních kapel, alb a jednotlivých skladeb, například Touha (muzikál).\n\n\n\n"}
{"id": "646847", "url": "https://cs.wikipedia.org/wiki?curid=646847", "title": "Eti Livni", "text": "Eti Livni\n\nEti Livni (: אתי לבני) je izraelská politička a bývalá poslankyně Knesetu za stranu Šinuj.\n\nNarodila se 1. června 1948 v Tel Avivu. Pracuje jako právnička. Hovoří hebrejsky, francouzsky a anglicky.\n\nV izraelském parlamentu zasedla po volbách do Knesetu v roce 2003, v nichž nastupovala za stranu Šinuj. Byla členem výboru pro ústavu, právo a spravedlnost, výboru pro drogové závislosti, výboru pro práva dětí a předsedkyní výboru pro status žen.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Eti Livni a založila novou politickou formaci Chec. Ta ale ve volbách do Knesetu v roce 2006 nezískala dost hlasů pro přidělení mandátu. Ve volbách v roce 2009 kandidovala Eti Livni na málo volitelném 51. místě za stranu Kadima.\n\n"}
{"id": "646848", "url": "https://cs.wikipedia.org/wiki?curid=646848", "title": "Muscicapoidea", "text": "Muscicapoidea\n\nMuscicapoidea je nadčeleď pěvců. Jde o jednu ze tří hlavních nadčeledí infrařádu Passerida (společně se Sylvioidea a Passeroidea).\n\nDo nadčeledi byly dříve řazeny také čeledi dnes tvořící součást samostatných nadčeledí Reguloidea, Certhioidea a Bombycilloidea. Samotná nadčeleď Muscicapoidea se dělí do dvou hlavních kladů - první tvoří klubákovití, drozdcovití a špačkovití, druhý pak skorcovití, drozdovití a lejskovití.\n\n"}
{"id": "646850", "url": "https://cs.wikipedia.org/wiki?curid=646850", "title": "Civil War (píseň)", "text": "Civil War (píseň)\n\nCivil War je hardrocková píseň od skupiny Guns N' Roses. Jde o protiválečný protest song. Poprvé spatřila světlo světa na albu \"\", které zaštítili George Harrison se svou manželkou Olivií a jehož výtěžek šel na nadaci věnující se sirotkům v Rumunsku. Dále píseň vyšla na studiové desce Use Your Illusion II (jako titulní skladba alba) a na kompilaci Greatest Hits. Je také poslední skladbou, kterou se skupinou nahrál bubeník Steven Adler, předtím než byl vyhozen a na jeho místo přišel Matt Sorum.\n\nSkladba se po svém vydání vyšplhala v žebříčku “Mainstream Rock Tracks Chart“ časopisu Billboard na čtvrté místo.\n\n\"Civil War\" napsali Slash, Duff McKagan a Axl Rose. Základní riff byl složen krátce před začátkem japonské části turné k albu Appetite for Destruction a kapela ho poté často hrála při zvukových zkouškách. Axl Rose postupně přidal k instrumentálnímu podkladu text, až se nakonec dopracoval ke kompletní písni, kterou si skupina poprvé vyzkoušela na zvukové zkoušce při pobytu v Melbourne.\n\nDuff McKagan v roce 1993 uvedl, že některé části textu (konkrétně třeba verš \"Did you wear the black arm band when they shot the man who said: 'Peace could last forever'?) dodal on. Nechal se prý inspirovat projevem Martina Luthera Kinga, který jako malý chlapec slyšel na jednom z protestních pochodů, jehož se zúčastnil se svojí matkou.\n\nCílem textu bylo pravděpodobně vyslovit se proti jakýmkoliv válkám a vojenským operacím vůbec, nikoliv proti konkrétnímu konfliktu, neboť v době skládání a nahrávání písně se Spojené státy zrovna neúčastnily žádné zahraniční vojenské operace. Vojenské operace obecně v textu symbolizuje slovní spojení ,Civil War“ – občanská válka. Zpěvák v refrénu tvrdí, že „nepotřebuje občanskou válku, která krmí bohaté a pohřbívá chudé.“ Stěžejní částí textu je bridge part:\n\nV něm je mimo jiné zmíněn boj za lidská práva, válka ve Vietnamu a s největší pravděpodobností také vražda Johna F. Kennedyho. V době atentátu na prezidenta Kennedyho však bylo Axlovi pouze rok a Slash s Duffem ještě nebyli na světě, takže existuje i možnost, že příslušný verš odkazuje na vraždu prezidentova bratra Roberta Kennedyho o pár let později. Píseň končí recitovanou větou \"What's so civil about war anyway?\". Jde o slovní hříčku pohrávající si s dvojím významem přídavného jména ,civil“. Toto slovo se totiž do češtiny dá přeložit nejen jako ,občanský“ (např. právě spojení ,Civil War“), ale i jako ,civilní“ – tedy nesouvisející s armádou a válkou.\n\n\n"}
{"id": "646852", "url": "https://cs.wikipedia.org/wiki?curid=646852", "title": "Ilan Lejbovič", "text": "Ilan Lejbovič\n\nIlan Lejbovič (: אילן ליבוביץ) je izraelský politik a bývalý poslanec Knesetu za stranu Šinuj.\n\nNarodil se 25. ledna 1967 ve městě Rechovot. Sloužil v izraelské armádě. Vystudoval mezinárodní vztahy a politologii v bakalářském programu na Hebrejské univerzitě. Následovalo studium práva na College of Management. Hovoří hebrejsky, rumunsky a anglicky.\n\nByl předsedou organizace Menucha Nechona Rechovot. V Rechovotu byl v roce 1998 členem vedení společnosti pro komunitní centra.\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl členem výboru pro zahraniční záležitosti a obranu, výboru pro status žen, výboru pro zahraniční dělníky, výboru pro drogové závislosti, výboru pro ekonomické záležitosti, výboru státní kontroly a výboru pro televizi a rozhlas.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu a založila novou politickou formaci Chec. Lejbovič ale zůstal jako jeden z mála poslanců v původní straně. V následujících volbách do Knesetu v roce 2006 ovšem Šinuj nezískala dost hlasů pro přidělení mandátu.\n\n"}
{"id": "646860", "url": "https://cs.wikipedia.org/wiki?curid=646860", "title": "Elihu Thomson", "text": "Elihu Thomson\n\nElihu Thomson (29. března 1853 Manchester – 13. března 1937 Swampscott) byl americký elektrotechnický inženýr, vynálezce a profesor anglického původu, který byl velkým hybatelem vědecko-výzkumného pokroku nejenom v oblasti elektrotechniky, ale i chemie, svařovacích procesů a dalších. Za svůj život podal téměř 700 patentů pro své vynálezy. Spolu s Houstonem a Edisonem stáli u zrodu společnosti General Electric.\n\nNarodil se v anglickém Manchesteru 29. března 1853 Skotu Danielu Thomsonovi a Angličance Mary\nRhodesové jako jejich druhý syn z celkem jedenácti dětí. Kvůli nedostatku práce v Anglii rodina emigrovala do Spojených států amerických, kde se v roce 1858 usadila ve Filadelfii. Elihu velmi záhy projevoval svoje výjimečné schopnosti a talent pro techniku, který zdědil po otci.\n\nZákladní školu sice ukončil ve svých jedenácti letech, ale pro svou slabou fyzickou konstituci nebyl přijat k dalšímu studiu. Po dva roky se tedy věnoval samostudiu a mladistvému experimentování. Během této doby zkonstruoval mj. elektrický zdroj z vinné láhve, malých kondenzátorů, Leydenské láhve, bateriových článků a částí telegrafu.\n\nTeprve v únoru 1866 byl přijat na Central High School. Po úspěšném absolvování o čtyři roky později, přijal Thomson práci v laboratoři, ve které se prováděly analýzy železné rudy a jiných minerálů. Po šesti měsících se však vrátil na Central High School jako asistent v chemickém oddělení.\n\nThomson velice úzce spolupracoval s vedoucím katedry a pozdějším dlouholetým partnerem Edwinem J. Houstonem.\nJiž v roce 1871 Thomson publikuje společně Hustonem odbornou stať z oboru elektrotechniky v prestižním \"Journal of the Franklin Institute\", ve které jsou shrnuta pozorování šíření elektrických vln prostorem. V následujících letech společně pokračují s experimenty a stanou se prvními, kteří veřejně potvrzují teorii Maxwellových rovnic. Na této práci se ukázala Thomsonova intuice, se kterou předpověděl bezdrátový přenos před Hertzovými experimenty s magnetickými vlnami a Marconiho bezdrátovým telegrafem.\n\nV roce 1873 publikoval Thomson svůj další významný článek ve \"Philadelphia Medical Times\" s názvem „On the Inhalation of Nitrous Oxide, Nitrogen, Hydrogen, and other Gases and Gaseous Mixtures“ (tj. Inhalace oxidů dusíku, dusíku, vodíku a jiných plynů a směsí), který byl podkladem pro jeho pozdější práci související s potápěním a prací pod kesonem.\n\nO tři roky později, tedy v roce 1877 (1876) získal magisterský titul a byl jmenován profesorem chemie a mechaniky.\nSvou činorodou činností se dotkl mnoha oborů, mj. předpověděl způsob elektrického odporového svařování, který si později nechal patentovat, věnoval se elektropneumatickému vhánění vzduchu do varhan, odstředivce na mléko a dalším. Několik semestrů přednášel na Franklin Institute (tj. Franklinově ústavu).\n\nThomson se zaměřil i na „seriózní“ elektrická zařízení jako např. alternátory, systémy osvětlení a elektrických lamp, apod. V roce 1879 spolu s Houstonem sestavili alternátor s třífázovými vinutím, které si nechali patentovat v roce 1880. Vynález alternátoru, které bylo určeno pro systém osvětlení pekárny ve Filadelfii, si Thomson velmi cenil jako elektrického zdroje velkých možností.\n\nV roce 1880 Thomson ukončil svoji činnost na Central High School, aby se věnoval elektrotechnice ve společnosti \"American Electric Company\", kterou byla zřízena v témže roce jako nabyvatel Thomsonových a Houstonových patentů.\nZavršením komerčního úspěchu osvětlovacího systému elektrického oblouku konkurenta Brushe, Thomson s Houstenem urychleně dokončili vývoj vlastního spolehlivého obloukového osvětlení. Během jeho vývoje si nechali si patentovat v roce 1881 regulátor konstantního proudu, objevili způsob dmýchání vzduchu pro zabránění či prevenci zhášení hořícího elektrického oblouku v roce 1882 a o rok později použili stykač, který využíval magnetické pole ke zhášení elektrického oblouku.\nNa jeho základě pak přišel Thomson s dalším patentem na jistič pro osvětlení v roce 1885.\n\nV roce 1882, na návrh Charlese A. Coffina z Lynn v Massachusetts, založili společnost \"Thomson–Houston Company\", na kterou převedli veškerá aktiva z \"American Electric Company\". Za další rok přesunuli veškerou výrobní činnost do Lynn a Coffinovi přenechali vedení společnosti, tím si Thomson uvolnil ruce pro vědu a výzkum.\n\nSpolečnost \"Thomson–Houston Company\" se rychle rozvíjela, v roce 1884 zaměstnávala téměř 200 pracovníků a v roce 1892, kdy se společnost spojila s konkurenční Edisonovou společností \"General Electric Company\" za vzniku General Electric, měla již 4000 zaměstnanců. Po fúzi se Coffin stal prvním prezidentem společnosti. Velký podíl na rozvoji společnosti měl i Thomsonův důraz na aplikovaný výzkum.\n\nVelmi významným Thomsonovým objevem byl spínač pro velmi velké proudy. Thomson tak získal univerzální způsob distribuce střídavého proudu za pomocí transformátorů. Jeho konstrukci popsal již v roce 1878 a o rok později jej i zkonstruoval na půdě Franklinova institutu. Patentovou přihlášku popisující distribuční síť střídavého proudu podal až v roce 1885. Důvodem pro odložení podání přihlášky byla Thomsonova obava o bezpečnostní prvky při používání střídavého proudu. Patent pro distribuční síť mu byl udělen z důvodu obdobných prací Gaularda, Gibbse, Brushe a dalších až v roce 1902. V době udělení patentu, však došlo k tomu, že patent pokrýval veškerou – do té doby vybudovanou – elektrickou distribuční síť v USA. Nebylo proto překvapením, že došlo k soudnímu zrušení platnosti patentu.\n\nK významným objevům, které se používají dodnes, se řadí i vynález odporového svařování z roku 1886. Principem bylo roztavení dvou ploch teplem vznikajícím odporovým kontaktem mezi nimi a jejich vzájemným spojením za působení tlakové síly. Takto způsobem bylo možné a lze bezešvě svařovat trubky, přivařovat žhavicí vlákna a elektrody v lampách a vakuových trubicích, spojovat plechy v automobilovém průmyslu, atd.\nPro společnost \"Thomson Electric Welding Company\" zakoupil Thomson práva i na DeMeritensův patent obloukového svařování pro USA.\nDo pole Thomsonových vynálezů pro měření elektrických veličin spadá i indukční wattmetr z roku 1889, za který na pařížské výstavě v roce 1890 Thomson získal cenu 10 000 franků.\n\nPoté se začal zajímat o vysokofrekvenční problematiku a nechal si patentovat alternátor s pracovní frekvencí 30 až 40krát vyšší než v té době běžně používané. Na tomto vědeckém poli zůstal a pokusil se o sestavení vysokofrekvenčních transformátorů. V roce 1893 objevil postup transformace střídavého proudu o vysoké frekvenci ze stejnosměrného proudu, který hrál významnou roli při bezdrátovém přenosu. Obdobný postup navrhl – nezávisle na Thomsonovi – i Dán Valdemar Poulsen, tzv. Poulsenův oblouk nebo obloukový měnič.\n\nPo objevu rentgenového záření v roce 1895 Röntgenem se Thomson začal věnovat i tomuto fenoménu a v roce 1897 provedl první aplikaci, která znamenala velký krok kupředu při využití rentgenového záření v lékařství.\n\nMezi jeho významné vynálezy nelze opomenout elektrickou odporovou pec(1894), automobilový tlumič (1894) založený na obdobném principu jako tlumič Hiram Percy Maxima, vysokotlaké parní zařízení (1903).\n\nV oboru chemie nejenom začínal - jako učitel - ale v průběhu svého života se chemii věnoval, publikoval sérii článků o zkapalnění vzduchu (1906), činil pozorování uhlíku v grafitu a později (1934) také vyvinul Pyrexové sklo.\n\nV roce 1902 si nechal patentovat způsob výroby křemíkových trubiček, který pak vedl na vývoj křemíkových destiček pro teleskopická zrcadla. Postupně vyrobil teleskopické zrcadlo pro observatoř Mount Wilson, na žádost Halea křemíkové zrcadlo pro pětimetrový teleskop v observatoři Palomar.\n\nOd roku 1894 působil jako profesor elektrotechniky na MIT a v letech 1920 až 1922 také jako jeho výkonný prezident.\n\nI přes vysoké pracovní nasazení a široký vědecko-výzkumný záběr měl Thomson rád bohatý rodinný život. V roce 1884 se oženil s Mary L. Peckovou (1. června 1856, New Britain, Hartford County, Connecticut – 1916), se kterou měl čtyři syny Stuarta (13. srpen 1886 – 23. březen 1919), Rolanda Davise (17. června 1888 – ?), Malcolma (30. srpna 1891 – ?) a Donalda Thurstona (10. dubna 1893 – ?). O osm let později, 4. ledna 1923 se oženil se svou druhou ženou Clarissou Hoveyovou z Bostonu.\n\nThomson bydlel se svou rodinou v domě na Monument Avenue 22, ve Swampscottu, ve státě Massachusetts, ve kterém měl excelentní dílnu a observatoř. Thomson v tomto domě také zemřel 13. března 1937 ve věku osmdesáti čtyř let po dlouhé nemoci. O sedm let později nabídla jeho rodina tento dům jako památník městu Swampscott. Dům byl v roce 1976 označen jako U.S. National Historic Landmark (tj. Národní historická pamětihodnost Spojených států).\n\nThomson již během svého života obdržel mnohá ocenění, např. Rumfordova medaile (1902), Edisonova medaile (1910), francouzský Řád čestné legie (1889), Hughesova medaile (1916), medaile Johna Fritze (1916), Franklinova medaile (1925), medaile Elliotta Cressona (1912), Kelvinova medaile (1924), Faradayova medaile (1927), Velká cena na Pařížské výstavě (1889, 1900), Grashofova medaile (1935), a další.\n\nThomson byl držitelem téměř 700 patentů, např. obloukové lampy, generátory, zařízení pro svařování, wattmetru, rentgenové lampy, dále spolupracoval na vývoji alternátoru, transformátoru, a dalších.\n\n"}
{"id": "646861", "url": "https://cs.wikipedia.org/wiki?curid=646861", "title": "Sylvioidea", "text": "Sylvioidea\n\nSylvioidea je rozsáhlá nadčeleď pěvců. Jde o jednu ze tří hlavních nadčeledí infrařádu Passerida (společně se Passeroidea a Muscicapoidea).\n\nNadčeleď byla dlouho jakýmsi odpadkovým košem pro řadu nepříbuzných hmyzožravých ptáků, řazených především do tehdy široce chápaných čeledí pěnicovití (Sylviidae) a timáliovití (Timaliidae). Absence odlišného juvenilního šatu je odlišuje od Muscicapoidea, ale v rámci nadčeledi je obtížné hledat jakékoliv výrazné morfologické znaky. Pokrok přinesly teprve molekulární analýzy DNA. Sibley a Monroe vyřadili z čeledi řadu skupin (cistovníkovití, králíčkovití, kruhoočkovití atd.), přesto v samotné čeledi pěnicovití zůstalo v jejich pojetí na 560 druhů. Přes značný pokrok bylo jasné, jak málo o skupině víme.\n\nV novější době se další výzkumy odrážejí v restrukturalizace nadčeledi. V první řadě byla vydělena jako samostatná nadčeleď Certhioidea, která má možná blíže k Muscicapoidea. Další analýzy zahrnující velké množství taxonů umožnily lepší orientaci ve zbývající části nadčeledi a vedly především k jejímu rozdělení do čtrnácti čeledí. Přestože je nyní obraz této skupiny jasnější, stále je třeba mnoho dalších výzkumů k definitivnímu rozřešení její fylogeneze.\n\n"}
{"id": "646862", "url": "https://cs.wikipedia.org/wiki?curid=646862", "title": "Chemi Doron", "text": "Chemi Doron\n\nChemi Doron (: חמי דורון) je izraelský politik a bývalý poslanec Knesetu za stranu Šinuj.\n\nNarodil se 16. října 1956 ve městě Rišon le-Cijon. Sloužil v izraelské armádě, kde získal hodnost Sergeant Major (Rav Samal Mitkadem). Vystudoval politologii na Telavivské univerzitě a právo na College of Management. Živil se jako právník v pojišťovnictví. Hovoří hebrejsky a anglicky.\n\nV letech 1993–1994 byl delegátem na Sionistické kongresu. V letech 1993–2002 zasedal v samosprávě města Rišon le-Cijon.\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl členem výboru pro zahraniční záležitosti a obranu, výboru pro imigraci, absorpci a záležitosti diaspory, výboru práce, sociálních věcí a zdravotnictví, výboru pro zahraniční dělníky a výboru pro záležitosti vnitra a životního prostředí. Předsedal podvýboru pro vyhlašování stavu nouze.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu včetně Chemi Doron a založila novou politickou formaci Chec. Již krátce poté ale Chemi Doron opouští i tuto frakci a zakládá spolu s parlamentním kolegou Eli'ezerem Sandbergem novou stranu nazvanou ha-Bajit ha-Le'umi. Ta ještě před volbami do Knesetu v roce 2006 splynula s Likudem, ale mandát pro Chemi Doron nezískala.\n\n"}
{"id": "646865", "url": "https://cs.wikipedia.org/wiki?curid=646865", "title": "Lunar Crater Observation and Sensing Satellite", "text": "Lunar Crater Observation and Sensing Satellite\n\nLunar Crater Observation and Sensing Satellite (LCROSS) byla robotická kosmická sonda, kterou vyvinula a provozovala americká agentura NASA. Hlavním cílem sondy LCROSS bylo zjistit, zda v trvale zastíněných kráterech poblíž jižního pólu Měsíce existuje vodní led. Mise byla úspěšná a přítomnost ledu byla potvrzena v lunárním kráteru Cabeus.\n\nSonda odstartovala 13. června 2009 současně s další americkou sondou pro výzkum Měsíce Lunar Reconnaissance Orbiter (LRO) jako součást programu Lunar Precursor Robotic Program. Byly to první sondy k Měsíci po mnohaleté přestávce v americkém průzkumu Měsíce, které měly sloužit jako předvoj NASA v plánovaném návratu na Měsíc.\n\nDne 22. srpna 2009 došlo k poruše palubní inerciální jednotky určené k orientaci a stabilizaci sondy, řídící systém přešel na řízení orientace pomocí hvězdného čidla. Technikům se podařilo funkci inerciální jednotky obnovit, sonda však při manévrech přišla o více než polovinu zbývající zásoby paliva.\n\nPo dosažení oběžné dráhy Měsíce byl do kráteru Cabeus poblíž jižního měsíčního pólu 9. října 2009 v 11:31 UTC naveden raketový urychlovací stupeň Centaur. Sonda LCROSS letící za ním monitorovala a odesílala data o složení oblaku vyvrženého materiálu z kráteru na Zemi, sama po šesti minutách v 11:37 UTC také dopadla na povrch Měsíce.\n\nHmotnost Centauru při dopadu byla 2305 kg, jeho rychlost při dopadu přesáhla 10 000 km/h.\n\nTříose stabilizovaná sonda měla tvar šestibokého hranolu o průměru 2,6 m a výšce 2,0 m. Byla vybavena jedním pevným panelem fotovoltaických baterií, dodávajícím minimálně 600 W elektrické energie a dobíjejícím lithium-iontovou akumulátorovou baterii s kapacitou 80 Ah. Vědecká data byla vysílána na Zemi v reálném čase prostřednictvím dvou antén se středním ziskem (zisk přibližně 12 dB, rychlost přenosu 1,5 Mbit/s) a dvou všesměrových antén (rychlost přenosu 40 kbit/s). Orientace v prostoru byla zjišťována souborem sledovačů hvězd STA (), miniaturní inerciální měřicí jednotkou MIMU () a souborem deseti přehledových čidel Slunce CSSA (). Jako výkonný prvek pro orientaci, stabilizaci a korekce dráhy sloužil systém motorků RCS () na hydrazin (zásoba 306 kg), který tvořily dva motory o tahu 2×22 N a 8 motorů o tahu 8×4,4 N.\n\nNa palubě byly následující vědecké přístroje:\n\nLCROSS byla krátkodobá nízkorozpočtová mise, která se do vesmíru vydala spolu s další měsíční sondou LRO. Kvůli přidání LCROSS k LRO byl místo původně plánované nosné rakety Delta II zvolen silnější nosič Atlas V. NASA vybrala LCROSS v soutěži mezi 19 kandidáty, z nichž každý musel splňovat podmínku nepřesáhnout hmotnost sondy 1000 kg a cenu 80 milionů dolarů.\n\nStart LCROSS a LRO proběhl pomocí rakety Atlas V z mysu Canaveral na Floridě 18. června 2009 v 21:32 UTC. 23. června, čtyři a půl dne po startu, dosáhla sonda LCROSS a k ní připojený raketový stupeň Centaur polární dráhy kolem Země s oběžnou dobou 37 dní, ze které bylo možné navést sondu k jižnímu pólu Měsíce.\n\n22. srpna 2009 zaregistrovali technici v řídícím středisku anomální chování sondy. Došlo k poruše palubní inerciální jednotky určené k orientaci a stabilizaci sondy, řídící systém přešel na řízení orientace pomocí hvězdného čidla. Tento problém způsobil, že sonda při manévrech spotřebovala přes 140 kg paliva, což bylo více než polovina zbývajících zásob pohonných hmot. Dan Andrews, vedoucí projektu LCROSS uvedl, že podle odhadů lze misi úspěšně dokončit, že palivo na dokončení mise by mělo stačit.\n\nPůvodně plánovaný cíl dopadu, kráter Cabeus A, byl změněn na větší hlavní kráter Cabeus.\n\nK finálnímu přiblížení k Měsíci došlo 9. října, kdy se v 1:50 UTC sonda a Centaur rozdělily. Urychlovací stupeň Centaur jako těžký impaktor po dopadu v 11:31 UTC vytvořil oblak vyvrženého materiálu nad lunárním povrchem. Čtyři minuty po dopadu impaktoru proletěla vyvrženým materiálem sonda LCROSS, která jej analyzovala a výsledky odesílala na Zemi před tím, než sama dopadla na povrch Měsíce. Plánovaná rychlost dopadu byla 9000 km/h. Skutečná rychlost však přesáhla 10 000 km/h.\n\nImpaktor Centaur vyvrhl z povrchu Měsíce více než 350 tun materiálu a vytvořil kráter o průměru kolem 20 m a hloubce 4 m. Doprovázející sonda vyvrhla zhruba 150 tun materiálu, vytvořila kráter 14 m v průměru 2 m hluboký. Materiál vyvržený impaktorem se rozptýlil po povrchu Měsíce v oblasti o průměru 10 km.\n\nVědci doufali, že spektrální analýzy materiálu z oblaku vyvrženého materiálu potvrdí předchozí nálezy sond Clementine a Lunar Prospector, které ukazovaly na to, že v trvale zastíněných místech na měsíčním povrchu existuje vodní led. Mezi astronomy byla zahájena sledovací kampaň. Předpokládalo se, že vyvržený oblak materiálu bude viditelný ze Země amatérskými teleskopy o průměru čočky 25 až 30 cm.\nAmatérské teleskopy však žádný oblak nezaregistrovaly. Ani velkým teleskopům, jako je například Haleův teleskop vybavený adaptivní optikou, se nepodařilo oblak pozorovat. Mohlo to být způsobeno tím, že výbuch způsobený impaktem byl příliš malého rozsahu mimo detekční schopnosti teleskopů. Dopad impaktoru sledovaly i vesmírné teleskopy, např. Hubbleův vesmírný dalekohled.\n\nDne 13. listopadu 2009 NASA potvrdila, že v oblaku vzniklém po dopadu raketového stupně Centaur byla detekována voda.\n\nPřístroje sondy zaznamenaly část vyvrženého oblaku ve větší výšce, ve kterém se nacházely lehčí materiály – jemný prach a vodní pára, těžší materiály byly nalezeny ve druhé části oblaku, který vystoupal do nižší výšky. Podrobné analýzy ze spektrometrů pracujících v infračervené oblasti spektra potvrdily přítomnost vody ve vyvrženém materiálu. Vědci odhadují, že po dopadu urychlovacího stupně Centaur bylo vyvrženo minimálně 95 litrů vody.\n"}
{"id": "646869", "url": "https://cs.wikipedia.org/wiki?curid=646869", "title": "Reguloidea", "text": "Reguloidea\n\nReguloidea je nadčeleď pěvců z infrařádu Passerida. Jedinou čeledí této nadčeledi jsou králíčkovití (Regulidae).\n\nNadčeleď Reguloidea může být první větví, která se oddělila při vývoji Muscicapoidea, nebo jde o sesterskou skupinu nadčeledi Bombycilloidea, s níž by pak tvořila sesterský klad nadčeledi Certhioidea. Toto nejisté postavení králíčků je ve skutečnosti hlavním důvodem existence samostatné nadčeledi.\n"}
{"id": "646870", "url": "https://cs.wikipedia.org/wiki?curid=646870", "title": "Jig'al Jasinov", "text": "Jig'al Jasinov\n\nJig'al Jasinov (: יגאל יאסינוב) je izraelský politik a bývalý poslanec Knesetu za stranu Šinuj.\n\nNarodil se 27. dubna 1966 ve městě Charkov v tehdejším Sovětském svazu, dnes Ukrajina. V roce 1993 přesídlil do Izraele.\n\nV izraelském parlamentu zasedl po volbách do Knesetu v roce 2003, v nichž nastupoval za stranu Šinuj. Byl členem výboru pro vědu a technologie, výboru pro práva dětí, výboru petičního, výboru pro imigraci, absorpci a záležitosti diaspory a výboru práce, sociálních věcí a zdravotnictví. Předsedal podvýboru pro záležitost vědců imigrantů.\n\nKe konci volebního období došlo ve straně Šinuj k rozkolu, při kterém ji opustila většina poslaneckého klubu a založila novou politickou formaci Chec. Jig'al Jasinov postupoval samostatně. Nejprve se odtrhl od mateřské strany a založil vlastní frakci nazvanou ha-Olim. Potom začal spolupracoval se stranou Jisra'el Bejtejnu, jež tehdy byla začleněna do koalice se stranou ha-Ichud ha-Le'umi. Poté, co se Jisra'el Bejtejnu odtrhla od ha-Ichud ha-Le'umi, přimkl se Jig'al Jasinov přímo k Jisra'el Bejtejnu .\n\nVe volbách do Knesetu v roce 2006 ale Jasinov nezískal mandát.\n\n"}
{"id": "646877", "url": "https://cs.wikipedia.org/wiki?curid=646877", "title": "Ofer Hugi", "text": "Ofer Hugi\n\nOfer Hugi (: עופר חוגי) je izraelský rabín, politik a bývalý poslanec Knesetu za stranu Šas.\n\nNarodil se 17. dubna 1962. Sloužil v izraelské armádě, kde získal hodnost Staff Sergeant (Samal Rišon). Vystudoval náboženské školy a získal osvědčení pro výkon profese rabína. Hovoří hebrejsky, arabsky a anglicky.\n\nPůsobil jako generální ředitel ústavu Or ha-Chajim.\n\nV izraelském parlamentu zasedl poprvé po volbách do Knesetu v roce 1999, v nichž nastupoval za stranu Šas. Byl členem výboru pro ekonomické záležitosti, výboru House Committee, výboru pro státní kontrolu, finančního výboru a výboru pro vzdělávání a kulturu. Znovu se v Knesetu objevil ve funkčním období po volbách v roce 2003. Mandát ale získal jako náhradník až v březnu 2006, jen několik týdnů před koncem volebního období. Nastoupil za ja'ira Perece, který musel rezignovat po aféře, kdy byl obviněn z podvodů.\n\nVe volbách do Knesetu v roce 2006 mandát nezískal a byl později rovněž odsouzen za podvody.\n\n"}
{"id": "646879", "url": "https://cs.wikipedia.org/wiki?curid=646879", "title": "Roman Bronfman", "text": "Roman Bronfman\n\nRoman Bronfman (: רומן ברונפמן) je izraelský politik a bývalý poslanec Knesetu za stranu Merec-Jachad.\n\nNarodil se 22. dubna 1954 na Ukrajině v tehdejším Sovětském svazu. V roce 1980 přesídlil do Izraele. Sloužil v izraelské armádě, kde získal hodnost seržanta ve vojenském letectvu.Vystudoval ruskou literaturu a jazyk na Černovické univerzitě. V roce 1989 pak získal doktorát z ruských a slavistických studií na Hebrejské univerzitě. Hovoří hebrejsky, rusky, ukrajinsky a anglicky.\n\nPůsobil jako šéfredaktor ruskojazyčných novin \"Vremja\", které vycházely v rámci vydavatelské skupiny Ma'ariv. V letech 1996–1998 byl prezidentem organizace Sionistické fórum, která zastřešuje aktivity Židů z bývalého Sovětského svazu. V letech 1993–1996 byl členem samosprávy města Haifa, zároveň vedl městský odbor pro absorpci imigrantů.\n\nV izraelském parlamentu zasedl poprvé po volbách do Knesetu v roce 1996, v nichž nastupoval za stranu Jisra'el ba-alija (byl i předsedou jejího parlamentního klubu). Byl členem výboru pro kontrolu státu, petičního výboru, výboru House Committee a finančního výboru. Mandát obhájil ve volbách do Knesetu v roce 1999, přičemž opět kandidoval za Jisra'el ba-alija. Se stranou se ale ještě během roku 1999 rozešel a založil vlastní levicovou formaci Bechira demokratit (\"Demokratická volba\"). Ve funkčním období 1999–2003 působil v parlamentním výboru pro ústavu, právo a spravedlnost a výboru pro ekonomické záležitosti.\n\nDo voleb v roce 2003 nastupovala strana Bechira demokratit v rámci kandidátní listiny Merec-Jachad a Bronfman byl opětovně zvolen. Předsedal podvýboru pro obnovu práv imigrantů z jejich zemí původu, byl členem výboru pro drogové závislosti, výboru pro imigraci, absorpci a záležitosti diaspory a výboru pro záležitosti vnitra a životního prostředí.\n\nVe volbách do Knesetu v roce 2006 mandát nezískal.\n\n"}
{"id": "646881", "url": "https://cs.wikipedia.org/wiki?curid=646881", "title": "Milan Kohout", "text": "Milan Kohout\n\nMilan Kohout (* 1955 Plzeň) je česko-americký performer (původně divadelní herec), akční umělec, spisovatel, vysokoškolský pedagog a signatář Charty 77.\n\nVystudoval elektrotechniku na Vysoké škole strojní a elektrotechnické (dnes Západočeská univerzita v Plzni). Byl aktivním členem českého undergroundu. Po celé řadě postihů, vyšetřovacích vazeb a působení v dělnických zaměstnáních (několik let dělal topiče v Národopisném muzeu v Praze) byl v roce 1986 pro svou politickou a kulturní činnost vyhoštěn ze socialistického Československa. Dva roky strávil v uprchlickém táboře Traiskirchen v Rakousku.\n\nPo získání azylu ve Spojených státech se přestěhoval do Bostonu. Tam v roce 1993 získal diplom z vysoké umělecké školy The School of the Museum of Fine Arts. V Bostonu přednáší performanční umění a politiku na TUFTS University a na New England Institute of Art. Zde také vytvářel celovečerní performanční představení zaměřená zejména na politiku, lidská práva a kritiku náboženských učení.\n\nOd roku 1994 je členem umělecké skupiny Mobius. Jako její člen předváděl svoje umění na řadě festivalů po celém světě (Čína, Chorvatsko, Polsko, Tchaj-wan, Kuba, Thajsko, Izrael, Kanada, Mexiko, USA a další) a získal celou řadu cen a rezidenčních pobytů (Grant from The Fund for US Artists at International Festivals, Tanne Foundation Annual Award, First Prize at International Theater Festival in Pula, Best National Czech Independent Film Award, Arizona State University residency, PSi conference in London 2006, Israel-Palestina residency etc.).\n\nMezi lety 1992 a 2003 pracoval jako kameraman, technik a producent pro veřejnoprávní americkou televizní stanici C-Span. Zde natočil desítky pořadů z oblasti vzdělávání a kultury. Pro časopis Xantypa připravil řadu rozhovorů se světoznámými osobnostmi. Byly jimi Noam Chomsky, Kurt Vonnegut a další.\n\nVe své angažované tvorbě kritizuje kapitalismus, americkou ekonomiku, náboženství, mediální manipulace, ropnou politiku, rasismus a společenské předsudky. Mezi jeho nejznámější performance patří akce u zdi v Matiční ulici v Ústí nad Labem, kdy na protest proti segregaci Romů pilou napůl rozřízl vlajku České republiky. Následně byl obviněn z hanobení státního symbolu. V roce 2007 byl v USA za svou akci \"Oprátky na prodej\", kritizující chování amerických bank, zatčen a postaven před soud. Po čtyřměsíčním procesu byl shledán nevinným.\n\nSám o sobě mluví jako o filozofovi, ale filozof není. Nikdy filozofii nestudoval a nikdy nenapsal žádný filozofický text. , , \n\nV roce 2011 natočil pro Český rozhlas Vltava pětidílný autobiografický pořad. Stal se také součástí dokumentu Radical Jesters o amerických performerech. V červnu 2015 vystoupil v televizním pořadu \"Máte slovo\" Michaely Jílkové s výzvou k masovému přijímání uprchlíků, kterou umělec pojal jako svou politickou performanci. Vystoupení vzbudilo velmi rozhořčené reakce mezi veřejností a v médiích. Tato reakce je předmětem rozhovoru pro Britské listy. V srpnu 2015 na sebe upozornil, když vylil svěcenou vodu smíchanou se svým spermatem do křtitelnice v jednom větším polském kostele.\n\n\n\n"}
{"id": "646886", "url": "https://cs.wikipedia.org/wiki?curid=646886", "title": "Peter Guggisberg", "text": "Peter Guggisberg\n\nPeter Guggisberg (* 20. ledna 1985 v Zimmerwaldu) je bývalý švýcarský hokejový útočník.\n\nS profesionálním hokejem začínal v týmu SCL Tigers, kde odehrál juniorské kategorie a debutoval v nejvyšší švýcarské lize v sezóně 2001/02.\nV týmu odehrál 40 zápasů ve kterých nasbíral 12 bodů.\n\nPřed sezónou 2003/04 přestoupil do týmu HC Davos kde ho vykoupili ze smlouvy od týmu SCL Tigers za 300 000 franků.\n\nByl draftován v roce 2004 v 6. kole, celkově 166. týmem Washington Capitals.\n\nV roce 2006 spáchal trestné činy a musel v prosinci vynechat pár zápasu a nezúčastnil se spenglerova poháru.\n\n13. listopadu 2008 i přes jeho incidenty prodloužil smlouvu s Davosem o dva roky.\n\n21. května 2011 prodloužil s Davosem smlouvu na další jeden rok.\n\nV červnu roku 2006 odmítl se podrobit krevní zkoušce, kde na místě dostal pokutu ve výši 1000 franků a v roce 2005 dostal čtrnáctidenní podmíněný trest s odkladem na dva roky za řízení pod vlivem omamných látek a porušení pravidel silničního provozu. Nakonec ho soud odsoudil k 5 dnům vězení s odkladem na pět let a pokutu ve výši 11 000 franků.\n\nV prosinci roku 2006 opět porušil pravidla silničního provozu kdy byl ve stavu opilí nadýchal 1,8 promile alkoholu v krvi.\n\n\n\n"}
{"id": "646888", "url": "https://cs.wikipedia.org/wiki?curid=646888", "title": "Ša'ul Jahalom", "text": "Ša'ul Jahalom\n\nŠa'ul Jahalom (: שאול יהלום) je izraelský politik a bývalý poslanec Knesetu za Národní náboženskou stranu.\n\nNarodil se 27. září 1947 v Tel Avivu. Sloužil v izraelské armádě, kde získal hodnost poručíka (Segen). Vystudoval bakalářský program v oboru pedagogika a ekonomie na Bar-Ilanově univerzitě. Pracoval jako novinář. Hovoří hebrejsky a anglicky.\n\nV letech 1987–1995 byl politickým tajemníkem Národní náboženské strany.\n\nV izraelském parlamentu zasedl poprvé po volbách do Knesetu v roce 1992, v nichž nastupoval za Národní náboženskou stranu. Byl členem výboru státní kontroly, výboru pro televizi a rozhlas a výboru pro vzdělávání a kulturu. Předsedal podvýboru pro speciální vzdělávání. Mandát obhájil ve volbách do Knesetu v roce 1996. Ve funkčním období 1996–1999 působil v parlamentním výboru pro zahraniční záležitosti a obranu, výboru pro ústavu, právo a spravedlnost a předsedal podvýboru pro vzdělávání a kulturu v izraelské armádě. Byl rovněž předsedou zvláštního výboru pro otázku zákona o mzdách a penzích státních úředníků. Opětovně byl zvolen ve volbách do Knesetu v roce 1999. Nastoupil jako člen do finančního výboru, výboru House Committee, výboru pro ústavu, právo a spravedlnost, výboru pro ekonomické záležitosti a finančního výboru.\n\nZastával i vládní posty. V letech 1998–1999 byl ministrem dopravy a v letech 1999–2000 náměstkem ministra školství.\n\nUspěl i ve volbách v roce 2003. Vykonával pak funkci předsedy výboru práce, sociálních věcí a zdravotnictví a předsedy podvýboru pro přezkoumání bezpečnostních opatření členů Knesetu. Zasedal ve výboru pro zahraniční záležitosti a obranu a ve výboru House Committee.\n\nVe volbách do Knesetu v roce 2006 mandát nezískal.\n\n"}
{"id": "646892", "url": "https://cs.wikipedia.org/wiki?curid=646892", "title": "Ward County", "text": "Ward County\n\nWard County je název dvou okresů ve Spojených státech amerických:\n"}
{"id": "646893", "url": "https://cs.wikipedia.org/wiki?curid=646893", "title": "Bombycilloidea", "text": "Bombycilloidea\n\nBombycilloidea je malá nadčeleď pěvců z infrařádu Passerida, zahrnující pět čeledí ptáků.\n\nKladogram sestavený na základě moderních molekulárních analýz:\n"}
{"id": "646894", "url": "https://cs.wikipedia.org/wiki?curid=646894", "title": "St. Louis County", "text": "St. Louis County\n\nSt. Louis County je název dvou okresů ve Spojených státech amerických:\n"}
{"id": "646895", "url": "https://cs.wikipedia.org/wiki?curid=646895", "title": "Gila Finkelstein", "text": "Gila Finkelstein\n\nGila Finkelstein (: גילה פינקלשטיין) je izraelská politička a bývalá poslankyně Knesetu za Národní náboženskou stranu.\n\nNarodila se 22. září 1950 v Tel Avivu. Vystudovala bakalářský program v oboru angličtina a izraelské dějiny na Telavivské univerzitě. Na téže škole pak získala i učitelské osvědčení. Kromě toho vystudovala vzdělávací management. Působila pak jako pedagožka. Hovoří hebrejsky, francouzsky a anglicky.\n\nZasedala ve vedení institutu \"Mishkan Le-Omanuyot Habamah\" pro umělecké směry. Předsedala organizaci náboženských učitelů v Tel Avivu. Byla zastupující předsedkyní Organizace pro rozvoj vzdělávání v Izraeli a působila jako ředitelka odboru na Izraelském svazu učitelů.\n\nV izraelském parlamentu zasedla po volbách do Knesetu v roce 2003, v nichž nastupovala za Národní náboženskou stranu. Byla členem výboru pro státní kontrolu, výboru po vzdělávání, kulturu a sport, výboru pro status žen, výboru pro práva dětí a předsedala podvýboru pro vzdělávací defekty. Byla místopředsedkyní Knesetu.\n\nVe volbách do Knesetu v roce 2006 mandát nezískala.\n\n"}
{"id": "646896", "url": "https://cs.wikipedia.org/wiki?curid=646896", "title": "Jisra'el Eichler", "text": "Jisra'el Eichler\n\nJisra'el Eichler ( ישראל אייכלר) je izraelský politik poslanec Knesetu za stranu Sjednocený judaismus Tóry.\n\nNarodil se 27. března 1955 v Jeruzalému. Vystudoval na náboženském institutu napojeném na belzské chasidy. Hovoří jidiš, arabsky a anglicky.\n\nOd roku 1980 působil jako editor listu \"ha-Machane ha-Charedi\". Kromě toho přispíval do dalších médií.\n\nV izraelském parlamentu zasedl poprvé po volbách do Knesetu v roce 2003, v nichž nastupoval za stranu Sjednocený judaismus Tóry. Tato strana se během následující doby rozpadla na své původní součásti, přičemž Eichler patřil k skupině Agudat Jisra'el. Byl členem petičního výboru. Z parlamentu odešel uprostřed funkčního období v únoru 2005. Nahradil do Šmu'el Halpert.\n\nOpětovně se do Knesetu dostal až ve volebním období po volbách do Knesetu v roce 2009, nyní opět za jednotnou střechovou kandidátní listinu Sjednocený judaismus Tóry. Tentokrát se do parlamentu dostal jako náhradník až v únoru 2011. Šlo o plánovanou rotaci uvnitř kandidátky Sjednocený judaismus Tóry. Zaujal místo Me'ira Poruše, jenž rezignoval. Ve volbách v roce 2013 svůj mandát obhájil. Mandát obhájil rovněž ve volbách v roce 2015.\n\n"}
{"id": "646900", "url": "https://cs.wikipedia.org/wiki?curid=646900", "title": "Certhioidea", "text": "Certhioidea\n\nCerthioidea je nadčeleď pěvců z infrařádu Passerida, zahrnující pět čeledí ptáků.\n\nNová nadčeleď Certhioidea může být sesterskou skupinou Muscicapoidea a dokonce může být její součástí. Do vyjasnění vztahů mezi taxony je však lepší zachovat status nadčeledi.\nKladogram sestavený na základě moderních molekulárních analýz:\n"}
{"id": "646901", "url": "https://cs.wikipedia.org/wiki?curid=646901", "title": "Kamptozoa", "text": "Kamptozoa\n\nKamptozoa je skupina živočichů, která sdružuje kmen mechovnatci (Entoprocta, také Kamptozoa v užším slova smyslu) s malým, poměrně nově (1995) objeveným kmenem vířníkovců (Cycliophora; znám jediný rod \"Symbion\"). Monofylie skupiny není zcela prokázaná. Kmeny spojuje kromě několika ultrastrukturálních znaků také to, že mechovnatci často žijí výlučně přisedle na tělech mořských živočichů, vířníkovci kromě některých larválních stádií žijí přisedle na ústních orgánech humrů.\n"}
{"id": "646902", "url": "https://cs.wikipedia.org/wiki?curid=646902", "title": "Ilana Kohen", "text": "Ilana Kohen\n\nIlana Kohen (: אילנה כהן) je izraelská politička a bývalá poslankyně Knesetu za stranu Am echad.\n\nNarodila se 16. listopadu 1943 v Iráku. V roce 1949 přesídlila do Izraele. Vystudovala školu pro zdravotní sestry při nemocnici Asaf ha-Rofe. Pracuje jako zdravotní sestra.\n\nPředsedala odborové organizaci zdravotních sester v celostátním odborovém svazu.\n\nV izraelském parlamentu zasedla po volbách do Knesetu v roce 2003, v nichž nastupovala za stranu Am echad. Tato strana se během následující doby připojila k Straně práce. V parlamentu Ilana Kohen působila ve výboru finančním, výboru pro vědu a technologie, výboru pro práva dětí a výboru práce, sociálních věcí a zdravotnictví.\n\n"}
{"id": "646904", "url": "https://cs.wikipedia.org/wiki?curid=646904", "title": "Ledový národ", "text": "Ledový národ\n\nLedový národ (francouzsky \"Le Peuple des Glaces\") je třetí příběh francouzského spisovatele Georgese-Jeana Arnauda ze světa Ledové společnosti vydaný v roce 1981.\n\nJde o postapokalyptický sci-fi román o 17 kapitolách zasazený do prostředí Nové doby ledové.\n\nČesky vydalo knihu nakladatelství Najáda Praha v roce 1992.\n\n\nZačala válka s Panamerickou společností. Lien Rag je opět glaciologem Transevropské společnosti, která chce využít jeho vědomostí o Zrzavých lidech. V panamerickém městečku \"Glass Station\" totiž došlo k napadení vojenského hlídkového vozu Zrzavými lidmi, kteří při útoku evidentně použili moderní zbraně.\n\nTransevropská společnost zahájila válku s Panamerickou společností. Samotní vojáci to považují za chybu, neboť kolují zvěsti, že Panamerická společnost je mnohem vyspělejší a disponuje obávanými zbraněmi včetně atomových.\nHlídkový vůz PR-17 pod velením seržanta Malcolma je vyslán na průzkum na území Panamerické společnosti do města \"Glass Station\". Ve městě jsou pece na výrobu skla a další průmysl. Během postupu lehký průzkumný vůz nenarazí na žádný odpor a ani koleje nejsou podminované. Samotné město je opuštěné, celé je to velmi podezřelé. Ukáže se, že není zcela opuštěné, protože na ně zaútočí čtveřice ozbrojených Zrzavých mužů. Vojáci jsou šokováni, takový útok nečekali, Zrzavé lidi považují spíše za zvířata. Stáhnou se a podávají hlášení na vojenský štáb. Přítomný major zpočátku nevěří tvrzení seržanta o napadení Zrzavými lidmi, ale když jeho slova dosvědčí i desátník Rodhan, vydává rozkaz zajmout jednoho z nich.\nPo neúspěšném boji, při němž padne několik mužů včetně seržanta Malcolma jsou zbývající vojáci nuceni opustit \"Glass Station\".\n\nLien Rag opět pracuje jako glaciolog Společnosti poté, co se za něj zaručila církev Neokatolíků. Přesto mu zůstala nálepka podvratného živlu a ve vojenské jednotce na západní frontě, kde se účastní glaciologického průzkumu jej hlídá poručík Omar. Je si vědom, že svou práci musí vykonávat neomylně, i malá chyba může vést k obvinění ze sabotáže.\nJede na průzkum v malém vozítku společně s vojínem Wissym. Lien ví, že město \"Glass Station\" bylo vyhlášeno za zakázanou zónu, má v úmyslu se k němu přiblížit a zjistít více informací. Pod záminkou měření se mu podaří ošálit vojína Wissyho a dostane se až na dohled města. Záhy Wissy pochopí, o co Lienovi jde a přinutí jej nastoupit. Právě včas, neboť se k nim blíží nepřátelská drezína. Vojín Wissy naklade miny a oba odjíždějí směrem k hlavní soupravě. Lien stačí v dalekohledu zaregistrovat, že posádku drezíny tvoří Zrzaví lidé. Je tím otřesen, tohle může znamenat katastrofu, pokud by se to dozvěděla veřejnost. Mohlo by to zvednout vlnu rasismu vůči těmto lidem. Rozhodne se o tom pomlčet.\nJe předveden k výslechu, který vede major Londal. Ačkoliv se snaží zapírat, major je velmi zkušený a obratnou rétorikou dostane z glaciologa to, co ho zajímá. Společnost chce vědět o Zrzavých lidech více informací a k tomu hodlá využít jak Liena, tak i Harla Merna a propuštěného poručíka Skolla.\n\nLien Rag projednává v hotelovém pokoji příhraničního města \"Transit Station\" svou situaci s Yeuze. Voják mu oznámí, že se má dostavit k majorovi Londalovi. Tam se setká ke svému potěšení s Harlem Mernem. Přidá se k rozhovoru a společně probírají aktuální události. Glaciolog Rag navrhne začít pozorování s dr. Mernem. Major jim přidělí vojenský lokotraktor.\nPři první vyjížďce nemají úspěch. Další den se vydají do oblasti, která není pod vojenskou kontrolou a narazí na první Zrzavé lidi. Vědci jim nabídnou maso a tak usnadní kontakt. Liena přitahuje jedna mladá Zrzavá dívka. Zatouží se s ní pomilovat, i když to je vyloučené. Dívka se jej nebojí a jeví určitý zájem. Lien zjistí, že se jmenuje Jdrou.\nDalší den se k nim připojí poručík Skoll. Skupina Zrzavých se přesunula 100 km ke křižovatce tratí. Jdrou pozná přijíždějící stroj a vítá Liena. Dává najevo svůj sexuální zájem. Skoll nesouhlasí a dává to Lienovi najevo, dítě by totiž bylo v jejich komunitě velmi znevýhodněno, pravděpodobně by nepřežilo.\nVrací se zpět do \"Transit Station\", kde se dozvídají o napadení železničního torpédoborce dvacítkou Zrzavých lidí.\n\nDalší výpravu směrují k zamrzlému jezeru na území bývalého Švédska, kdy by mohli přistihnout některý z kmenů Zrzavých při rybolovu. Mapu obstaral doktor Mern. Na průzkum se vydává Lien se Skollem. Objeví proláklinu, zde Zrzaví lidé rybaří. Dokonce jsou schopni se potopit do vody a nahánět ryby k sítím. V ledové depresi stojí zaparkované i reaktorové saně, Lien má podezření na Neokatolíky. Že by dokonce bratr Petr, ten fanatik s povahou inkvizitora? Zdá se, že Neokatolíci jsou oním původcem migrace Zrzavých lidí na sever.\nYueze opouští s kabaretem \"Transit Station\". Lien ji stále miluje, ale často myslí na Jdrou. Ve svých snech se touží proměnit v Ledového muže, putovat s dívkou napříč zamrzlou krajinou a užívat svobody.\nV kostelech ve válečné oblasti mezitím neokatoličtí kněží označují Zrzavé lidi za zlo.\n\nMajor Londal naplánoval vědcům a poručíku Skollovi expedici do \"Glass Station\", čili do nepřátelského města. K dispozici dostanou zcela nový moderní stroj schopný dosahovat vysokých rychlostí. Po několikadenním cestování se blíží ke \"Glass Station\". Spatří ozbrojené Zrzavé lidi a Skoll se ujme vyjednávání. Dozví se, že nespadají pod velení Panamerické společnosti, nýbrž tvoří vlastní jednotky. Chtějí získat území mezi těmito Společnostmi a právě přípravy na válku ze strany Transevropské společnosti jim poskytly záminku k bojovým akcím.\nSkoll se připojí ke kmenům a informuje své přátele, že se rozhodl zůstat. O něčem takovém snil. Lien Rag a Harl Mern jsou zatím pod zámkem v lokocaru a mají možnost pozorovat život civilizovaných Zrzavých lidí. Vydedukují si, že za tím vším stojí církev Neokatolíků, která je hodlá zneužít ke svým cílům. To pro ně však může mít nedozírné následky, už teď se příležitostně vyskytují projevy agrese vůči Zrzavým podél tratí či u kopulí měst.\nLien a Harl jsou propuštěni jako vyjednavači. Zrzaví chtějí svůj vlastní stát a zastavení válečných akcí proti nim. Také přesun dalších bratrstev na jejich nové území. S těmito požadavky odjíždějí vědci za majorem Londalem.\nTen je postoupí svým nadřízeným a dále jim nevěnuje velkou pozornost přes naléhání glaciologa Raga. Více jej zajímá, co způsobuje nestabilitu ledu, což je jedna z tajných vědomostí Zrzavých lidí. Lien Rag provede průzkum místa poblíž potopeného těžkého křižníku a najde příčinu.\n\nYeuze se opět setká s Lienem a vycítí ochladnutí jeho zájmu. Řekne mu, kam odjíždí a on ji nechá jet. Stále myslí na Jdrou a na možnost, jak ji najít. Nakonec se mu to podaří i díky pomoci svého přítele etnologa Merna. Od majora Londala dostane deset dní na uskutečnění svého pátrání a také poukázky na zásoby a palivo výměnou za spolupráci při řešení komplikovaného problému s nestabilním ledem.\nNa severu se farmáři chovají k Zrzavým lidem ještě slušně a jeden z nich, Hansen, je ochoten zaměstnat celou skupinu. Lien se nemůže nabažit Jdrou a přemlouvá ji, aby ona i celý kmen odešel s ním k Hansenovi. Podaří se mu ji přesvědčit a sám přemýšlí, co dál. Má se vrátit do \"Transit Station\" za majorem a svými povinnostmi, nebo dezertovat a vybrat si život s Jdrou? Rozhodné se pro druhou variantu.\n\n"}
{"id": "646905", "url": "https://cs.wikipedia.org/wiki?curid=646905", "title": "Galata", "text": "Galata\n\nGalata ( ) nebo Galatae je městská čtvrť, která se nachází v městském obvodu Beyoğlu v evropské části Istanbulu, největšího města Turecka. Na severu je oddělen Zlatým rohem, zálivem oddělujícím historické jádro staré Konstantinopole od jiných částí. Přes Zlatý roh se dostanete přejitím Galatského mostu.\n\nPrvní zmínka o čtvrti je z pozdního starověku, kdy se místo nazývalo \"Sycae\". Okolo roku 425 zde bylo údajně veřejné fórum postavené císařem Honoriem, divadlo, portiková kolonáda a 435 obydlí. Pravděpodobně již v pátém století byla také čtvrť již obehnána hradbami. Od císaře Justiniána I. obdržela čtvrť plná městská práva a byla přejmenována na Iustinianopolis, nicméně posléze upadala a v 7. století byla zřejmě opuštěná. Zůstala zde pouze stará Galatská věž, kde byl upevněn jeden z konců řetězu určeného k obraně Zlatého rohu.\n\nV jedenáctém století zde byla velká židovská komunita, která čítala okolo 2500 lidí. V roce 1171 bylo podniknut útok na nedaleké janovské osídlení, který císař Manuel I. Komnenos použil jako záminku k uvěznění benátských občanů v celé Byzantské říši a ke konfiskaci jejich majetků, přestože Janované tvrdili, že za útokem Benátčané nestáli. Později v roce 1203 byla při čtvrté křížové výpravě zničena židovská čtvrť i stará Galatská věž.\n\nV roce 1261 opět ovládali oblast Byzantinci, ale císař Michael VIII. Palaiologos ji dal Janovské republice v souladu s Nymfaionskou smlouvou. Dohoda byla upřesněna v roce 1303 a její součástí byl zákaz, aby Janované svou kolonii opevnili. Ti na tuto část smlouvy nedbali a naopak ještě v rámci opevňování rozšiřovali své území, která ovládali až do roku 1453. Jejich zdi, včetně Galatské věže z poloviny 14. století, přežily až do 19. století, kdy byly rozebrány v rámci rozšiřování města. Dnes jich zbývá jen malý kousek zahrnující Galatskou věž. Další historickou památkou z této doby je kostel svatého Pavla, který byl postaven dominikány v roce 1233 během Latinského císařství. Dnes se nazývá \"arabská mešita\", neboť byl v roce 1492 dán k užívání Arabům, kteří uprchli ze Španělska před španělskou inkvizicí a přišli do Cařihradu.\n\nPodle této čtvrti se nazývá významný turecký fotbalový klub Galatasaray SK, který zde byl v roce 1905 založen blízko střední školy Galatasaray Litesi.\n"}
{"id": "646906", "url": "https://cs.wikipedia.org/wiki?curid=646906", "title": "Eli'ezer Kohen", "text": "Eli'ezer Kohen\n\nEli'ezer Kohen (: אליעזר כהן) je izraelský politik a bývalý poslanec Knesetu za stranu Jisra'el bejtejnu.\n\nNarodil se 18. června 1934 v Jeruzalému. Sloužil v izraelské armádě, kde dosáhl hodnosti brigádního generála plukovníka (Aluf Mišne). Vystudoval Telavivskou univerzitu. Pracoval jako pilot. Hovoří hebrejsky, anglicky a francouzsky.\n\nDo roku 1974 byl pilotem v izraelském vojenském letectvu. Pracoval na Ben Gurionovu mezinárodním letišti. V letech 1974-1976 byl členem politické strany ha-Merkaz ha-chofši, v letech 1977-1978 pak byl členem strany Demokratické hnutí za změnu.\n\nV izraelském parlamentu zasedla poprvé po volbách do Knesetu v roce 1999, v nichž nastupoval za stranu Jisra'el Bejtejnu. Tato strana se během následující doby připojila k straně ha-Ichud ha-Le'umi. V parlamentu Kohen působil ve výboru pro ústavu, právo a spravedlnost, výboru House Committee, výboru pro status žen a výboru pro vědu a technologie.\n\nMandát obhájil ve volbách do Knesetu v roce 2003. Křeslo v Knesetu ale získal až po několika týdnech jako náhradník poté, co rezignoval Avigdor Lieberman. V těchto volbách se do parlamentu Kohen dostal v rámci kandidátní listiny ha-Ichud ha-Le'umi. Od ní se ale během funkčního období parlamentu strana Jisra'el Bejtejnu opětovně odtrhla a působila pak samostatně. Kohen v letech 2003-2006 zastával funkci člena výboru pro ekonomické záležitosti, výboru pro ústavu, právo a spravedlnost, výboru House Committee a výboru pro televizi a rozhlas. Předsedal rovněž podvýboru pro práva obětí trestných činů.\n\nVe volbách do Knesetu v roce 2006 nekandidoval.\n\n\nJe autorem knihy o izraelském vojenském letectvu:\n\n"}
{"id": "646915", "url": "https://cs.wikipedia.org/wiki?curid=646915", "title": "Abdulmálik ad Dahámaša", "text": "Abdulmálik ad Dahámaša\n\nAbdulmálik ad Dahámaša (: , : ) je izraelský politik a bývalý poslanec Knesetu za Sjednocenou arabskou kandidátku.\n\nNarodil se 4. března 1943 v Kafr Kana. Pracoval jako právník. Hovoří arabsky a anglicky. Patří do komunity izraelských Arabů.\n\nPůsobil jako aktivista na podporu práv izraelských Arabů.\n\nV izraelském parlamentu zasedl poprvé po volbách do Knesetu v roce 1996, v nichž nastupoval za koalici Mada-Ra'am. V parlamentu působil ve výboru pro ekonomické záležitosti a výboru House Committee. Mandát obhájil ve volbách do Knesetu v roce 1999 nyní již jen za stranu Ra'am tedy Sjednocená arabská kandidátka. Pracoval v petičním výboru a ve výboru House Committee. Byl místopředsedou Knesetu. Opětovně byl zvolen ve volbách v roce 2003. Působil potom jako člen parlamentního výboru pro státní kontrolu a výboru pro vědu a technologie. Nadále byl místopředsedou Knesetu.\n\nVe volbách do Knesetu v roce 2006 mandát neobhájil.\n\n"}
{"id": "646920", "url": "https://cs.wikipedia.org/wiki?curid=646920", "title": "Koistinen", "text": "Koistinen\n\nKoistinen byla brněnská nonartificiální skupina působící v letech 2006 - 2012. Jméno převzala z filmu \"Světla v soumraku\" finského režiséra Akiho Kaurismäkiho. Členové Koistinen byli skladatelé Iszek Baraque, vlastním jménem František Chaloupka, (kytara, zpěv), Edgar Mojdl (etno nástroje, baskytara), Vojtěch Dlask (klávesy) a perkusista Vladimír Třebický (bicí nástroje). Pod texty a hudbou byl podepsán Iszek Baraque. Styl hudby Koistinen se pohyboval od alternativy přes aluze na jazz, artificiální hudbu, punk, country až k taneční hudbě a experimentální hudbě. Na svých nahrávkách Koistinen spolupracoval s výraznými osobnostmi současné nonartificiání scény, Davidem Kollerem či Martinem Evženem Kyšperským a Tomášem Vtípilem. Hudba Koistinen zazněla coby součást soundtracku k filmu Skoro úplně vymyšlený film.\n\n\n"}
{"id": "646925", "url": "https://cs.wikipedia.org/wiki?curid=646925", "title": "Corvoidea", "text": "Corvoidea\n\nCorvoidea jsou jednou z nadčeledí pěvců, tvořící jádro infrařádu Corvida.\n\nV dnešní době je prakticky jasné zařazení jednotlivých rodů a čeledí do této skupiny, nicméně vztah mezi nimi zůstává do jisté míry nejasný. V současné době jsou do nadčeledi Corvoidea řazeny tyto taxony:\n\n"}
{"id": "646927", "url": "https://cs.wikipedia.org/wiki?curid=646927", "title": "Lupina", "text": "Lupina\n\nLupina (\"Lupinus\") je rod rostlin z čeledi bobovité (\"Fabaceae\"). Alternativním českým názvem je vlčí bob. Lupiny jsou byliny s dlanitě složenými listy a květy v koncovém vzpřímeném hroznu. V České republice se vyskytuje zdomácnělá lupina mnoholistá, pocházející ze Severní Ameriky. Některé lupiny jsou využívány jako pícniny či zelené hnojení, také jako luštěniny a náhražka kávy. Většina druhů je jedovatá.\n\nLupiny jsou jednoleté nebo vytrvalé byliny s přímou, jednoduchou nebo větvenou lodyhou, výjimečně keře. Listy jsou dlanitě složené z 5 až 15 celokrajných lístků (velmi výjimečně trojlisté nebo jen jednolisté), s dlouhým řapíkem. Palisty jsou z části přirostlé k řapíku. Květy jsou různých barev, nejčastěji modré, fialové, bílé nebo vícebarevné, řidčeji žluté. Jsou uspořádány v koncových vzpřímených hroznech či klasech. Kalich je hluboce dvoupyský, horní pysk je zakončen 2 zuby a spodní 3 zuby. Pavéza je přímá, okrouhlá nebo široce vejčitá, křídla jsou podlouhle srpovitá nebo obvejčitá, člunek je obklopený křídly, zahnutý, zobanitý. Tyčinek je 10 a jsou jednobratré. Semeník je přisedlý, se 2 až mnoha vajíčky a zahnutou čnělkou zakončenou vrcholovou bliznou. Plodem je podlouhlý, více či méně zploštělý, pukavý lusk s tlustě kožovitými chlopněmi. Lusky jsou obvykle hedvábně chlupaté, s přehrádkami mezi semeny.\n\nRod lupina zahrnuje asi 200 druhů a je zastoupen v Severní a Jižní Americe, ve Středomoří, východní Africe a na Blízkém východě. V České republice není žádný druh původní, široce je zde však rozšířena lupina mnoholistá (\"Lupinus polyphyllus\"), pocházející původně ze západních oblastí Severní Ameriky.\n\nV evropské květeně je rod lupina zastoupen 6 původními druhy, z nichž převážná většina roste ve Středomoří. V celém Středomoří roste lupina úzkolistá (\"Lupinus angustifolius\"), lupina \"Lupinus micranthus\" a \"Lupinus varius\", ve východní části lupina bílá (\"Lupinus albus\"), v západním a středním Středomoří lupina žlutá (\"Lupinus luteus\"), na Pyrenejském poloostrově lupina \"Lupinus hispanicus\" \n\nLupiny nejčastěji rostou na sušších stanovištích, skalnatých svazích a vápnitých a hlinitopísčitých půdách. Většina druhů preferuje dobře propustné půdy a teplé klima.\n\nKvěty lupin jsou opylovány hmyzem.\n\nSemena i vegetativní orgány většiny druhů lupiny obsahují jedovaté hořce chutnající chinolizidinové alkaloidy (lupinin, lupanin, spartein aj.) a neproteinové aminokyseliny (lathyrin). Existují však i tzv. sladké lupiny, které tyto látky neobsahují. Z dalších obsahových látek je uváděn např. glykoalkaloid vernin a glykosid lupinid. Semena lupin obsahují v průměru 38% bílkovin, 8% tuku, 32% sacharidů, 12% vlákniny a 2,5% minerálních látek.\n\nObsah alkaloidů v rostlině může v některých případech dosáhnout až 2,5%. Otravy dobytka po krmení lupinou žlutou byly pozorovány již dávno, byly však přičítány jedovaté látce produkované mikroorganismy žijícími na lupině. Otrava byla označována jako lupinóza. Až později bylo zjištěno že je způsobena alkaloidy obsaženými přímo v lupině. Jedovatá dávka pro ovci je 500g natě nebo 100g semen. Otrava způsobuje poškození jater a nervového systému, srdce a ledvin. Projevuje se těžkým dechem, poruchami srdce a trávení, žloutenkou, krví v moči a celkovou netečností. Prognóza je vždy velmi nepříznivá. U člověka nebyla otrava zaznamenána.\n\nLupina je státní rostlinou Texasu, přičemž jednotlivé druhy nejsou rozlišovány. Texas se tak honosí 5 státními rostlinami, neboť na jeho území roste celkem 5 druhů lupin: \"Lupinus subcarnosus\", \"L. texensis\", \"L. havardii\", \"L. concinnus\" a \"L. plattensis\".\n\nLupiny mají podobně jako jiné bobovité rostliny schopnost pomocí symbiotických bakterií vázat vzdušný dusík a obohacovat jím půdu. Navíc mohou růst i na kyselých půdách, které mnohé jiné bobovité rostliny špatně snášejí. Byly používány k obohacování půdy, jako zelené hnojení a jako krmivo pro dobytek. V současnosti se k tomuto účelu používají zejména vyšlechtěné odrůdy se sníženým obsahem toxických látek, tzv. sladké lupiny.\nV České republice se jako krmivo a zelené hnojení pěstovaly zejména jednoleté středomořské druhy lupina žlutá (\"Lupinus luteus\"), lupina úzkolistá (\"Lupinus angustifolius\") a lupina bílá (\"Lupinus albus\"). Semena andského druhu lupina proměnlivá (\"Lupinus mutabilis\") byla v minulosti využívána Inky jako významná potravina a i v současné době jsou po úpravě konzumována. Ze semen některých druhů lupin byla již za časů Starověkého Egypta, Řecka a Říma připravována mouka k pečení chleba. Používaly ji hlavně nejnižší vrstvy obyvatelstva. Výtažek z lupiny se ve Starověkém Egyptě používal při výrobě piva, \"aby se omezilo kysání\".\nDobře upražená semena některých druhů, např. lupiny žluté a lupiny bílé, jsou použitelná jako kávovina.\n\nLupina mnoholistá (\"Lupinus polyphyllus\") je již od konce 19. století pěstována jako okrasná rostlina. Křížením s některými jinými druhy bylo vypěstováno velké množství barevných okrasných kultivarů, vyznačujícím se statným vzrůstem a velkými nápadně zbarvenými květy v hustých květenstvích.\n"}
{"id": "646928", "url": "https://cs.wikipedia.org/wiki?curid=646928", "title": "Galatská věž", "text": "Galatská věž\n\nGalatská věž ( ) nebo též Kristova věž ( ) se nachází v Istanbulu, největším městě Turecka, v jeho městském obvodu Beyoğlu. Byla součástí městského opevnění, které zde vybudovali Janované. Snad sloužila i jako maják.\n\nPrvní věž (\"Megalos Pyrgos\") byla zbudována v roce 527 byzantským císařem Justiniánem I. u severního konce Zlatého rohu a sloužila jako pozorovatelna. Byla zničena roku 1204 při dobývání Konstantinopole během čtvrté křížové výpravy.\n\nVe 14. století existovalo na pahorku položeném severně od Zlatého rohu samostatné město Galata, budované Janovany, které jim sloužilo jako opěrný bod pro jejich obchodní aktivity s Orientem. Na dohled od ní, jižně od Zlatého rohu, ležela na poloostrově vybíhajícím do Bosporské úžiny Konstantinopol, centrum islámské Osmanské říše. Janované město v letech 1348–1349, přes zákaz jim daný, obehnali hradbami a jako jejich součást vybudovali na nejvyšším místě novou Galatskou věž, kterou nazvali \"Christea Turris\" (Kristova věž). \n\nRoku 1453 opanovali město Osmané a ve věži se usídlil oddíl janičářů, v 15. století sloužila věž jako vězení pro válečné zajatce a posléze v 16. století jako strážnice. Po zániku Osmanské říše se využívala jako požární pozorovatelna.\n\nVěž přežila řadu zemětřesení i požárů, byla mnohokrát poškozena, ale přesto zůstala stát. V roce 1967 byla zrestaurována architektem Köksalem Anadolem, který jí vrátil původní podobu, včetně kónického tvaru střechy. \n\nJe vysoká bezmála 70 metrů, vyhlídkové patro se nachází ve výšce 51,65 metru. V době svého postavení byla nejvyšší stavbou města. Vnější průměr má 16,45 metru a vnitřní 8,95 metru. V horních patrech, kam vyvezou zájemce dva výtahy, je umístěna restaurace a kavárna, které nabízejí hezký výhled na celý Istanbul a na Bospor.\n"}
{"id": "646931", "url": "https://cs.wikipedia.org/wiki?curid=646931", "title": "Kosovcovití", "text": "Kosovcovití\n\nKosovcovití (Psophodidae, Cinclosomatidae) jsou čeleď zpěvných ptáků, jediná čeleď nadčeledi Psophodoidea. Tvoří bazální skupinu infrařádu Corvida. 18 druhů žije v Austrálii a Asii.\n\nČeleď kosovcovití byla často dělena do tří samostatných čeledí, mimo nominátní to byly čeledi Cinclosomatidae a Paramythiidae. Rod \"Eulacestoma\" byl řazen do čeledi pištcovití (Pachycephalidae). Rod \"Androphobus\" bývá spojován s rodem \"Psophodes\".\n\n"}
{"id": "646934", "url": "https://cs.wikipedia.org/wiki?curid=646934", "title": "Bažiny (přírodní rezervace)", "text": "Bažiny (přírodní rezervace)\n\nBažiny je přírodní rezervace ev. č. 2209 poblíž obce Dobré v okrese Rychnov nad Kněžnou. Zájmová oblast geomorfologicky náleží Sedloňovské vrchovině. Oblast spravuje Agentura ochrany přírody a krajiny ČR. Nařízením Královéhradeckého kraje č. 12/2013 ze dne 18.11.2013 došlo k novému vyhlášení (za zrušení původního vyhlašovacího nařízení Okresního úřadu). Na území přírodní rezervace se nachází EVL CZO525001 Bažiny.\n\nDůvodem ochrany je zachování cenných společenstev rašelinných a slatinných luk s kalcitolerantními rašeliníky a vytvoření vhodných podmínek pro existenci stabilní populace mechorostu srpnatky fermežové (\"Hamatocaulis vernicosus\") a dalších zvláště chráněných druhů rostlin, např. prstnatce májového (\"Dactylorhiza majalis\"), rosnatky okrouhlolisté (\"Drosera rotundifolia\"), bledule jarní (\"Leucojum vernum\") a upolínu evropského (\"Trollius altissimus\").\n\n\n"}
{"id": "646935", "url": "https://cs.wikipedia.org/wiki?curid=646935", "title": "Bedřichovka (přírodní rezervace)", "text": "Bedřichovka (přírodní rezervace)\n\nBedřichovka je přírodní rezervace ev. č. 732 u části Bedřichovka obce Orlické Záhoří v okrese Rychnov nad Kněžnou. Oblast spravuje AOPK ČR – regionální pracoviště Východní Čechy.\n\nRezervace je rozdělena do dvou částí, z nichž východní leží u hranice s Polskem.\n\nDůvodem ochrany je zachovat polokulturní částečně podmáčené louky, který byly v 70. letech vyňaty z velkoplošných meliorací jako zachovalá ukázka polokulturní květnaté horské louky. V rezervaci byly zjištěny tyto chráněné a ohrožené druhy: prstnatec májový, prvosenka vyšší, úpolín evropský, kozlík dvoudomý, růže alpská, bledule jarní. Zoologicky je rezervace zajímavá výskytem 67 druhů ptáků: např.: krahujec obecný, jestřáb lesní, čáp černý, moták pilich, hýl rudý, chřástal polní. Ze savců se vyskytuje silně ohrožený rejsek horský, z obojživelníků čolek horský a obecný, skokan hnědý a ostronosý, ropucha obecná, z plazů užovka obojková a zmije obecná.\n\n"}
{"id": "646936", "url": "https://cs.wikipedia.org/wiki?curid=646936", "title": "Bludy (přírodní rezervace)", "text": "Bludy (přírodní rezervace)\n\nBludy byla přírodní rezervace ev. č. 821 v katastru vsi Lovčice. Oblast spravovala Agentura ochrany přírody a krajiny ČR.\n\nDůvodem ochrany byla významná lokalita suchomilné květeny, přírodní rezervace byla zrušena k 10. dubnu 2007. Část přírodní rezervace byla začleněna do národní přírodní rezervace Kněžičky a na části vzniklo pole.\n\n"}
{"id": "646937", "url": "https://cs.wikipedia.org/wiki?curid=646937", "title": "Boberská stráň", "text": "Boberská stráň\n\nBoberská stráň byla přírodní památka ev. č. 285 na severovýchodních svazích Žacléřského hřbetu, poblíž obce Žacléř v okrese Trutnov. Oblast spravovala Správa KRNAP.\n\nDůvodem ochrany byla typická submontánní květnatá bučina a suťový porost v Krkonoších. Památka byla zrušena k 1. dubnu 2008 kvůli začlenění do NP Krkonoše.\n\n"}
{"id": "646938", "url": "https://cs.wikipedia.org/wiki?curid=646938", "title": "Borek (přírodní památka)", "text": "Borek (přírodní památka)\n\nBorek je přírodní památka ev. č. 2422 poblíž obce Teplice nad Metují v okrese Náchod. Oblast spravuje Agentura ochrany přírody a krajiny ČR, regionální pracoviště Východní Čechy.\n\nDůvodem ochrany je geomorfologicky zajímavé území kvádrových pískovců Lysého vrchu s příkrou skalní stěnou, vysokým balvanitým osypem a na ně vázaných fragmentů specifických společenstev - reliktních borů a vegetace silikátových skal a drolin.\n\n"}
{"id": "646939", "url": "https://cs.wikipedia.org/wiki?curid=646939", "title": "Broumarské slatiny", "text": "Broumarské slatiny\n\nBroumarské slatiny je přírodní památka ev. č. 867 poblíž Semechnic, při východním břehu rybníka Broumar v okrese Rychnov nad Kněžnou. Oblast spravuje Krajský úřad Královéhradeckého kraje.\n\nDůvodem ochrany je zachování slatinné, bezkolencové louky a porostů vysokých ostřic, mokřadní olšiny, jasano-olšového luhu a vlhké dubohabřiny s výskytem zvláště chráněných a ohrožených druhů rostlin a živočichů ve všech jmenovaných biotopech. Z chráněných druhů se zde vyskytuje například hlízovec Loeselův (\"Liparis loeselii\"), prstnatec pleťový (\"Dactylorhiza incarnata\"), nebo ostřice Davallova (\"Carex davalliana\").\n"}
{"id": "646940", "url": "https://cs.wikipedia.org/wiki?curid=646940", "title": "Černá louka (přírodní památka)", "text": "Černá louka (přírodní památka)\n\nČerná louka byla přírodní památka ev. č. 2448 poblíž města Lázně Bělohrad v okrese Jičín. Oblast spravovala Agentura ochrany přírody a krajiny ČR.\n\nDůvodem ochrany byla zachovalá slatina s výraznou vegetací.\n\n"}
{"id": "646941", "url": "https://cs.wikipedia.org/wiki?curid=646941", "title": "Černá stráň (přírodní památka, okres Hradec Králové)", "text": "Černá stráň (přírodní památka, okres Hradec Králové)\n\nČerná stráň je přírodní památka ev. č. 2450 poblíž obce Hradec Králové v okrese Hradec Králové. Oblast spravuje Krajský úřad Královéhradeckého kraje.\n\nDůvodem ochrany je smíšený porost dubu, buku, lípy a habru s teplomilnou květenou.\n\n"}
{"id": "646942", "url": "https://cs.wikipedia.org/wiki?curid=646942", "title": "Černohorská rašelina", "text": "Černohorská rašelina\n\nČernohorská rašelina byla přírodní památka ev. č. 2455 poblíž obce Janské Lázně v okrese Trutnov. Oblast spravuje Správa KRNAP. Památka byla zrušena k 1. dubnu 2008 začleněním památky pod NP Krkonoše.\n\nDůvodem ochrany bylo horské rašeliniště po obvodu zarostlé kosodřevinou.\n\nRašeliniště se nachází v plochém sedle mezi krkonošskými vrcholy Černá hora a Světlá. Odvodňováno je Černohorským a Javořím potokem, pravými přítoky Úpy. Prostorem rašeliniště je vedena okružní naučná stezka Černohorská rašelina s odbočkou k dřevěné rozhledně. Východištěm stezky je rozcestí v Javořím dole na červené turistické značce spojující Lučiny a Černou horu.\n\n"}
{"id": "646943", "url": "https://cs.wikipedia.org/wiki?curid=646943", "title": "Černý důl (přírodní rezervace)", "text": "Černý důl (přírodní rezervace)\n\nČerný důl je přírodní rezervace ev. č. 2456 poblíž obce Bartošovice v Orlických horách v okrese Rychnov nad Kněžnou. Oblast spravuje AOPK ČR - RP Východní Čechy.\n\nDůvodem ochrany je bukojedlový prales typický pro Orlické hory.\n\n"}
{"id": "646944", "url": "https://cs.wikipedia.org/wiki?curid=646944", "title": "Čertovy hrady", "text": "Čertovy hrady\n\nČertovy hrady je přírodní památka ev. č. 2463 západně od města Dvůr Králové nad Labem v okrese Trutnov. Oblast spravuje Agentura ochrany přírody a krajiny ČR.\n\nDůvodem ochrany je souvislé balvaniště cenomanských pískovců.\n\n"}
{"id": "646945", "url": "https://cs.wikipedia.org/wiki?curid=646945", "title": "Dubno – Česká Skalice", "text": "Dubno – Česká Skalice\n\nDubno – Česká Skalice je přírodní rezervace ev. č. 2489 východně od města Česká Skalice v okrese Náchod (katastrální území Kleny, Česká Skalice a Zlíč). Oblast spravuje Agentura ochrany přírody a krajiny ČR.\n\nDůvodem ochrany je starý dubový porost, slatinné louky a rybník.\n\n"}
{"id": "646946", "url": "https://cs.wikipedia.org/wiki?curid=646946", "title": "Farářova louka", "text": "Farářova louka\n\nFarářova louka je přírodní památka ev. č. 1995 poblíž obce Červená Třemešná v okrese Jičín. Oblast spravuje Agentura ochrany přírody a krajiny ČR.\nPředmětem ochrany jsou luční mokřadní biotopy a převážně listnaté lesy s typickou květenou s výskytem vzácných druhů rostlin a živočichů, např. upolín evropský, prstnatec májový, vemeník zelenokvětý, vemeník dvoulistý, holub doupňák, lejsek malý či skokan štíhlý.\n\n"}
{"id": "646947", "url": "https://cs.wikipedia.org/wiki?curid=646947", "title": "Farní stráň", "text": "Farní stráň\n\nFarní stráň je přírodní rezervace ev. č. 12954 poblíž obce Machov v okrese Náchod. Chráněné území spravuje Agentura ochrany přírody a krajiny ČR - regionální pracoviště Východní Čechy. Přírodní rezervace se nachází na území Chráněné krajinné oblasti Broumovsko a Ptačí oblasti Broumovsko.\n\nDůvodem ochrany jsou jedlové a klenové bučiny s typickou zvířenou a květenou, balvaniště a skalní výchozy se specifickými rostlinnými a živočišnými společenstvy.\n\n"}
{"id": "646948", "url": "https://cs.wikipedia.org/wiki?curid=646948", "title": "Homolka (přírodní památka, okres Jičín)", "text": "Homolka (přírodní památka, okres Jičín)\n\nHomolka je přírodní památka ev. č. 1538 poblíž obce Borek v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany je louka a křovinaté stráně s výskytem vstavače bledého.\n\n"}
{"id": "646949", "url": "https://cs.wikipedia.org/wiki?curid=646949", "title": "Hořečky", "text": "Hořečky\n\nHořečky je přírodní rezervace ev. č. 1733 poblíž obce Olešnice v Orlických horách v okrese Rychnov nad Kněžnou. Oblast spravuje AOPK ČR Správa CHKO Orlické hory, která ji i 30. listopadu 1994 vyhlásila.\nDůvodem ochrany je biotop hořečku českého (\"Gentianella bohemica\" Skalický), chráněné rostliny podle vyhlášky MŽP ČR č. 395/1992 Sb., zařazené zde do skupiny kriticky ohrožených druhů. V současné době se jedná o jedinou lokalitu tohoto druhu v Orlických horách. Na lokalitě probíhá již po několik let záchranný program na udržení a posílení místní populace hořečku českého, které se uskutečňují v průběhu celého vegetativního období. V září každého roku pak dochází k pravidelnému sčítání všech nalezených jedinců hořečku českého na lokalitě. Jeho výskyt se v čase mění, po většinu sledovaných let (od roku 2003) se populace pohybovala pod 1000 rostlin. Nicméně v roce 2008 se na lokalitě podařilo objevit 5206 rostlin, v roce 2014 pak 3029 rostlin.\n\n"}
{"id": "646950", "url": "https://cs.wikipedia.org/wiki?curid=646950", "title": "Hoříněvská bažantnice", "text": "Hoříněvská bažantnice\n\nHoříněvská bažantnice je přírodní rezervace ev. č. 116 na jižním okraji obce Hořiněves v okrese Hradec Králové. Chráněné území je ve správě Krajského úřadu Královéhradeckého kraje.\n\nDůvodem ochrany je dubina do 200 let, habr, javor a olše.\n\n"}
{"id": "646951", "url": "https://cs.wikipedia.org/wiki?curid=646951", "title": "Hraniční louka", "text": "Hraniční louka\n\nHraniční louka je přírodní rezervace ev. č. 735 poblíž obce Orlické Záhoří v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je rašelinná louka s bohatou květenou v nivě Černého potoka.\n\n"}
{"id": "646953", "url": "https://cs.wikipedia.org/wiki?curid=646953", "title": "Chropotínský háj", "text": "Chropotínský háj\n\nChropotínský háj je přírodní rezervace ev. č. 132 poblíž obce Ledce v okrese Hradec Králové. Oblast spravuje Krajský úřad Královéhradeckého kraje.\n\nDůvodem ochrany je zbytek lužního lesa s bohatou vegetací.\n\nRezervaci tvoří dubohabřina svazu Carpinions bohatým bylinným podrostem. Z ohrožených druhů rostlin se zde vyskytuje áron plamatý (\"Arum maculatum\"), bledule jarní (\"Leucojum vernum\"), lilie zlatohlávek (\"Lilium martagon\"), dymnivka plná (\"Corydalis solida\"), svízel severní (\"Galium boreale\"), zapalice žluťuchovitá \"(Isopyrum thalictroides\"), lýkovec jedovatý (\"Daphne mezereum\") a jilm habrolistý (\"Ulmus minor\"). Z obratlovců zde byl zaznamenán výskyt holuba doupňáka (\"Columba oenas\"), strakapouda prostředního (\"Dendrocopos medius\"), lejska šedého (\"Muscicapa striata\") a žluvy hajní (\"Oriolus oriolus\").\n"}
{"id": "646954", "url": "https://cs.wikipedia.org/wiki?curid=646954", "title": "Jelení lázeň", "text": "Jelení lázeň\n\nJelení lázeň je přírodní rezervace ev. č. 731 poblíž obce Deštné v Orlických horách v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je hřebenové rašeliniště typu vrchoviště s charakteristickou ohroženou flórou, faunou a typickými rašelinnými jevy.\n\n"}
{"id": "646955", "url": "https://cs.wikipedia.org/wiki?curid=646955", "title": "Kalské údolí", "text": "Kalské údolí\n\nKalské údolí je přírodní památka ev. č. 2002 poblíž obce Borek v okrese Jičín. Poprvé byla vyhlášena k 1. únoru 1999 nařízením Okresního úřadu Jičín č. 2/1999, znovu 9. dubna 2013 (nařízením Rady Královéhradeckého kraje č. 2/2013, které ruší předchozí vyhlášení). Oblast spravuje Agentura ochrany přírody a krajiny ČR.\n\nDůvodem ochrany je přirozený tok Bystřice s břehovými porosty a vlhkomilnými loukami s výskytem ohrožených a chráněných druhů rostlin a živočichů.\n\n\n"}
{"id": "646956", "url": "https://cs.wikipedia.org/wiki?curid=646956", "title": "Kamenná hůra (přírodní rezervace, okres Jičín)", "text": "Kamenná hůra (přírodní rezervace, okres Jičín)\n\nKamenná hůra je přírodní rezervace ležící u Horní Nové Vsi poblíž Lázní Bělohrad v okrese Jičín. Ochrana byla vyhlášena 14. ledna 1956, podle IUCN spadá do kategorie IV - řízená rezervace. Chráněné území je v péči Krajského úřadu Královéhradeckého kraje. Předmětem ochrany je zbytek přirozeného bukového lesa, který svou skladbou odpovídá potenciální přirozené vegetaci této oblasti. Zajímavá je i místní geologie - les vyrůstá na svahu mezi pískovcovými a slepencovými balvany tvořícími kamenné moře, které vzniklo mrazovým zvětráváním hornin.\n\nRezervace se rozkládá na jihozápadním svahu Kulatého vrchu, který je součástí hřbetu mezi Peckou a říčkou Javorkou v Podkrkonoší. V blízkém okolí se pak nalézají další chráněná území, konkrétně přírodní památka Bělohradská bažantnice s bažinatým hájem a léčivými prameny a přírodní památka Byšičky - významné biocentrum s kostelem sv. Petra a Pavla, ke kterému se váže balada K. J. Erbena Svatební košile.\n\nPřírodní rezervace Kamenná hůra se nachází v Královéhradeckém kraji v okrese Jičín u města Lázně Bělohrad. Spadá pod katastrální území obce Horní Nová Ves. Nadmořská výška se pohybuje mezi 400 a 480 m n. m. Rezervace se rozkládá na jižním svahu Kulatého vrchu východně od Horní Nové vsi. Celé území je zalesněné, v okolí rezervace převládá smrk ztepilý s příměsí buku lesního a dalších listnáčů. Vlastníkem pozemků jsou Lesy ČR, s. p.\nUrčit celkovou výměru není jednoduché, podle výnosu zakládajícího rezervaci z roku 1956 má území 11,1650 ha, podle lesního hospodářského plánu z roku 1999 11,7100 ha a podle nařízení z roku 1999 13,1584 ha. Z toho je vidět, že hranice rezervace nejsou přesně určené, podle různých zdrojů se liší zhruba o 2 ha. V budoucnosti je tedy třeba hranice jednoznačně stanovit.\n\nV 16. století patřilo území k panství hradu Pecka, posledními majitelkami byly hraběnka Anna z Assenburgu a její vnučka Helena Mervaldtová. V roce 1945 byl jejich majetek zabaven na základě Benešových dekretů.\n\nPřed vyhlášením ochrany území se zde těžil kámen. Není jasné, nakolik tato činnost ovlivnila současnou podobu skalního moře, ale pro velké množství balvanů a skal byla lokalita vyřazena z běžného hospodářského lesa a nebyla tu vysazena smrková monokultura.\n\nPřírodní rezervace byla vyhlášena 14. ledna 1956 Ministerstvem kultury ČSSR (ještě jako Státní přírodní reservace Kamenná hůra). Důvodem byla zachovalá přirozená kyselá bučina, která se v takovém rozsahu nikde v okolí nevyskytovala. Podle zakládací vyhlášky zde bylo zakázáno vysazovat jehličnany, těžit dřevo se zde mohlo pouze výběrně, s nejvyšší možnou dobou obmýtí. \n\nV roce 1998 vyhlásil Okresní úřad Jičín nařízení č.4/1998 o zřízení přírodních rezervací. To zakazovalo intenzivní hospodaření, výstavbu nových budov, vstup mimo vyznačené cesty atd. Nařízení bylo aktualizováno v roce 1999.\n\nBylo zde provedeno několik inventarizačních průzkumů: fytocenologické poměry zjišťoval J. Fiedler v roce 1975, inventarizační průzkum lesnický O. Vaca v roce 1977 a Z. Bártová v roce1991. Inventarizační průzkum vegetačního pokryvu provedli v roce 1985 H. a V. Faltysovi, inventarizační průzkum vertebratologický P. Rybář 1988.\n\nV roce 2010 byl vydán nový Plán péče, jehož autorem je M. Mikeska.\n\nÚzemí spadá do klimatické oblasti MT 2 - mírně teplá (podle Quittovy klasifikace) - s mírným létem i mírnou zimou. Průměrná roční teplota je 6,4 °C, roční úhrn srážek 787,8 mm. Poblíž jižní hranice rezervace se nachází prameniště, která jsou součástí ochranného pásma zdrojů přírodních léčivých vod Lázní Bělohrad.\n\nGeomorfologicky spadá přírodní rezervace do Novopacké pahorkatiny (součást Krkonošské subprovincie).\n\nPodloží tvoří svrchnokřídové sedimenty - cenomanské křemenné až glaukonitické pískovce a slepence. Hojný je zde výskyt skalních výchozů, ty jsou ale z velké části rozrušené mrazovým zvětráváním do charakteristických hranáčů. V terénu je množství depresí, které vznikly gravitačními svahovými procesy a dřívější těžbou kamene.\nPodloží severní části rezervace se trochu liší, zabíhá sem čedičové neovulkanické těleso Kamenného vrchu. \n\nZ typů půd se zde vyskytují kambizemě a arenické podzoly. Místy se objevují i rankery typické pro svahy s erodovanými horninami.\n\nPlochu rezervace pokrývá starý bukový les. Buky doplňují dřeviny javor klen \"(Acer pseudoplatanus)\", smrk ztepilý \"(Picea abies)\", bříza bělokorá \"(Betula pendula)\". Tento porost patří do přírodních stanovišť typu \"Luzulo-Fagetum\" a \"Asperulo-Fagetum\". Bučiny asociace \"Luzulo-Fagetum\" (kyselé bučiny) zaujímají 70 % plochy rezervace. Pokrývají hlavně hřbety a skály. Tento typ listnatého opadavého lesa je charakteristický chudým acidofilním bukovým porostem, kde převahu buku doplňuje dub a jedle.  Vyskytuje se obvykle na minerálně chudých horninách, např. žuly, ruly, křemence.\nKeřové patro tvoří zmlazující jedinci hlavních dřevin, jinak je chudé. V bylinném patře se objevují acidofilní druhy.\n\nBučiny asociace \"Asperulo-Fagetum\" (květnaté bučiny) zaujímají 30 % plochy rezervace. Pokrývají hlavně svahoviny, kde je patrný vliv čediče, podloží tedy není tak kyselé. Tyto bučiny se obvykle vyskytují na trvale provlhčených půdách s vyšším obsahem živin a dobrou humifikační schopností. Porost, kde převládá buk lesní, je dobře zapojený, bylinné patro je bohatší a vícevrstevné. \n\nBylinné patro je chudé, pokrývá 5-10 % povrchu půdy. Vyskytuje se tu metlička křivolaká \"(Avenella flexuosa)\", bika chlupatá \"(Luzula pilosa)\", lipnice hajní \"(Poa nemoralis)\", brusnice borůvka \"(Vaccinium myrtillus)\", pstroček dvoulistý \"(Maianthemum bifolium)\", svízel vonný \"(Galium odoratum)\", bažanka vytrvalá \"(Mercurialis perennis)\", vraní oko čtyřlisté \"(Paris quadrifolia)\" a bukovník kapraďovitý \"(Gymnocarpium dryopteris)\". Z vzácných druhů například vrbina hajní \"(Lysimachia nemorum),\" rozrazil horský \"(Veronica montana)\" a ostřice převislá \"(Carex pendula)\".\n\nPodle stupňů přirozenosti lesních porostů je v oblasti nejvíce zastoupen les přírodě blízký (60 %), dále les kulturní (35 %) a les nepůvodní (5 %).\n\nÚdaje o druzích hub rostoucích na tomto území nejsou známé, neprobíhal zde mykologický invetarizační průzkum. Nicméně lze předpokládat, že se zde vyskytují druhy typické pro bučiny a druhy vázané na tlející dřevo.\n\nZdejší fauna odpovídá typické fauně bučin, žije zde tak např. strakapoud velký \"(Dendrocopos major)\", brhlík lesní \"(Sitta europaea)\", sýkory \"(Parus spp.)\", budníčci \"(Phyloscopus spp.)\".\n\nZ ohrožených druhů se tu vyskytuje mlok skvrnitý \"(Salamandra salamandra)\", krahujec obecný \"(Accipitter nisus)\", sluka lesní \"(Scolopax rusticola)\", holub doupňák \"(Columba oenas)\", lejsek šedý \"(Muscicapa striata)\", datel černý \"(Dryocopus martius)\" a vzácná šedá forma veverky obecné \"(Sciurus vulgaris)\".\n\nKdyž zde v roce 2010 prováděl p. Čihák ornitologický průzkum, zjistil zde výskyt 36 druhů ptáků. Předpokládá se ale, že se tu vyskytuje mnohem víc druhů, Čihákův průzkum se totiž prováděl za velmi deštivého jara. \n\nPoldle IUCN se řadí Kamenná hůra do kategorie IV - řízená rezervace. Ochranné pásmo je podle § 37 odst. 1 zákona č. 114/1992 Sb. území do vzdálenosti 50 m od hranic ZCHÚ.\n\nPředmětem ochrany jsou přirozené bučiny, které svou druhovou skladbou i prostorovou strukturou odpovídají stanovišti. Cílem péče je „zachování, ochrana a podpora přirozené druhové, věkové, horizontální a vertikální struktury porostu odpovídajícího stanovišti a ponechání převážné části na dožití a samovolnému vývoji včetně ponechání neohrožujících souší a padlých stromů.“ Území se tedy nechává samovolnému vývoji s minimálním managementem s velmi pozvolnou podporou obnovy. Provádí se různě rozmístěné skupinové seče do 0,15 ha napodobující větrnou disturbanci a uvolnění po pádech stromů. Těžba se neprovádí v hnízdním období (březen až srpen).\n\nPřirozené obnově lesa brání výrazný okus zvěří, je tedy nutné podpořit zmlazování rozvolněním porostu nebo vysazováním sazenic s ochranou proti okusu.\n\nV rezervaci rostou nepůvodní druhy borovice vejmutovka \"(Pinus strobus)\" a modřín opadavý \"(Larix decidua)\" (do 10 % rozlohy). Další výsadba nepůvodních druhů je zakázaná.\n\nZ hlediska rozšíření živočichů a hub jsou nejvýznamnější řídké osluněné staré porosty, rozpadající se stromy a popadané dřevo je domovem mnoha druhů organismů. Ve starších vzrostlých stromech je hodně přirozených dutin - místo pro hnízdění ptáků a netopýrů. Proto je důležité zachovat věkově rozrůzněné a rozvolněné porosty.\n\n"}
{"id": "646957", "url": "https://cs.wikipedia.org/wiki?curid=646957", "title": "Kazatelna (přírodní památka, okres Jičín)", "text": "Kazatelna (přírodní památka, okres Jičín)\n\nKazatelna je přírodní památka ev. č. 1993 poblíž obce Rašín v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany je teplomilná doubrava s výskytem ohrožených druhů rostlin.\n\n"}
{"id": "646958", "url": "https://cs.wikipedia.org/wiki?curid=646958", "title": "Klínový potok", "text": "Klínový potok\n\nKlínový potok (německy \"Keilbach\") byl název přírodní památky ev. č. 658 poblíž obce Strážné v okrese Trutnov. Oblast spravuje Správa KRNAP. Památka byla zrušena k 1. březnu 2009 začleněním památky pod NP Krkonoše.\n\nDůvodem ochrany byl úsek horského potoka Malé Labe s obřími hrnci a skalnatými prahy.\n\n"}
{"id": "646959", "url": "https://cs.wikipedia.org/wiki?curid=646959", "title": "Kočičí skály", "text": "Kočičí skály\n\nKočičí skály je přírodní památka ev. č. 176 poblíž obce Žďár nad Metují v okrese Náchod. Přírodní památka leží na území Chráněné krajinné oblasti Broumovsko a Ptačí oblasti Broumovsko. Chráněné území spravuje AOPK ČR - regionální pracoviště Východní Čechy.\n\nDůvodem ochrany je asi 750 metrů dlouhý reliéf s geomorfologicky významnými útvary, vyvinutý na kvádrových pískovcích svrchní křídy, a přírodě blízký ekosystém borů se specifickými rostlinnými i živočišnými lesními a skalními společenstvy.\n\nKočičí skály se nacházejí v severovýchodním svahu stolové hory Ostaš, od jejíhož vrcholu jsou odděleny polickým zlomem. Jsou jedním ze dvou nevelkých skalních měst, které se na této hoře nacházejí. Jsou též známy pod názvem \"Dolní labyrint\" či \"Dolní bludiště\". V jižním zakončení se nachází jeskyně zvaná Sluj Českých bratří. Přístupné jsou po zde zakončené zelené turistické značce z Police nad Metují.\n\n"}
{"id": "646960", "url": "https://cs.wikipedia.org/wiki?curid=646960", "title": "Komáří vrch (přírodní rezervace)", "text": "Komáří vrch (přírodní rezervace)\n\nKomáří vrch je přírodní rezervace ev. č. 574 poblíž obce Orlické Záhoří v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je horská bučina na hřebeni Orlických hor.\n\nProstor rezervace zahrnuje vrcholovou partii stejnojmenné 991 metrů vysoké hory v centrální části Orlických hor severovýchodně od obce Říčky v Orlických horách. Rezervace je dosažitelná po hřebenové červené turistické značce lemující její severní okraj a po červeně značené cyklistické trase 4071 lemující její jižní okraj. Uvnitř prostoru se nachází několik objektů československého předválečného opevnění.\n\n"}
{"id": "646961", "url": "https://cs.wikipedia.org/wiki?curid=646961", "title": "Kostelecký zámecký park", "text": "Kostelecký zámecký park\n\nKostelecký zámecký park je přírodní rezervace u města Kostelec nad Orlicí v okrese Rychnov nad Kněžnou. Oblast spravuje Krajský úřad Královéhradeckého kraje. Nově byla rezervace vyhlášena Nařízením Královéhradeckého kraje č. 2/2018 ze dne 25. června 2018 s účinností od 3. srpna 2018.\n\nDůvodem ochrany je zvýšená ochrana přírodních hodnot areálu zámeckého parku v Kostelci nad Orlicí. Je vyhlášena z důvodu ochrany vzácných ekosystémů, které se v této lokalitě nalézají. Jedná se o jedinečný výskyt dřevin ale i některých bylinných druhů, které jsou nedílnou součástí historicko-architektonického souboru zámeckého parku ve vlastnictví Františka Kinského. Mezi mimořádné, významné a památné stromy rostoucí v parku patří např. jedlovec kanadský (\"Tsuga canadensis)\", buk lesní žlutopestrý, liliovník tulipánokvětý (\"Liriodendron tulipifera\"), jasan pensylvánský (\"Fraxinus pennsylvanica)\", platan západní (\"Platanus occidentalis\"), platan javorolistý (\"Platanus × acerifolia\"), dub červený (\"Quercus rubra\"), javor tatarský (\"Acer tataricum)\", katalpa vejčitá (\"Catalpa ovata\"), katalpa trubačovitá (\"Catalpa bignonioides\"), javor dlanitolistý (\"Acer palmatum\"), topol Wilsonův (\"Populus wilsonii\") atp. Z bylinných druhů zde roste dymnivka dutá (\"Corydalis cava\"), kandík psí zub (\"Erythronium dens-canis\"), bledule jarní (\"Leucojum vernum\"), měsíčnice vytrvalá (\"Lunaria rediviva\"), lilie zlatohlávek (\"Lilium martagon\"), okrotice dlouholistá (\"Cephalanthera longifolia\") atp. Prioritním posláním zřizování přírodní rezervace je tedy přispět k ochraně a uchování výše popsaných přírodních a člověkem vytvořených hodnot. Spodní část parku byla oddělena tělesem železniční trati, zprovozněné v r. 1874. Parkem rovněž prochází cyklostezka Kostelec nad Orlicí – Častolovice.\n\n"}
{"id": "646962", "url": "https://cs.wikipedia.org/wiki?curid=646962", "title": "Kovačská bažantnice", "text": "Kovačská bažantnice\n\nKovačská bažantnice je přírodní rezervace ev. č. 191 poblíž obce Kovač v okrese Jičín. Chráněné území spravuje Krajský úřad Královéhradeckého kraje.\n\nDůvodem ochrany je zachování ekosystému starého lužního porostu s bohatou hájovou květenou a starými duby vzniklého na dně v minulosti vypuštěných rybníků. Základním cílem je zachování, ochrana a podpora přirozené druhové, věkové, horizontální a vertikální struktury porostu odpovídajícího stanovišti a ponechání převážné části porostu samovolnému vývoji na dožití. Jde o založenou bažantnici na místě zrušených rybníků. Tomu odpovídá i charakter porostu. Hlavní patro tvoří solitérní duby – založené ve velkém sponu. Ostatní dřeviny zpravidla nalétly, keřové patro bylo v době fungování bažantnice podpořeno výsadbou introdukovaného pámelníku.\n\nHráze bývalých rybníků jsou dosud patrné. U paty hrází se místy vytvářejí mokřiny s mokřadní olšinou.\n\n\n"}
{"id": "646963", "url": "https://cs.wikipedia.org/wiki?curid=646963", "title": "Křížánky (přírodní památka)", "text": "Křížánky (přírodní památka)\n\nKřižánky je přírodní památka ev. č. 1994 poblíž obcí Zelenecká Lhota a Bačalky v okrese Jičín. Oblast spravuje Krajský úřad Královéhradeckého kraje.\n\nDůvodem ochrany jsou mokřadní biotopy v lesním komplexu \"Křižánky\" s výskytem řady chráněných a ohrožených druhů rostlin a živočichů.\n\n"}
{"id": "646964", "url": "https://cs.wikipedia.org/wiki?curid=646964", "title": "Křížová cesta (přírodní rezervace)", "text": "Křížová cesta (přírodní rezervace)\n\nPřírodní rezervace Křížová cesta (původně nazývána jako Rozsochatec, dnes hovorově „\"Křížák\"“) byla vyhlášena roku 1956. Nachází se v katastrálním území Dolního Adršpachu (mezi obcemi Adršpach a Zdoňov) v okrese Náchod. Je součástí Chráněné krajinné oblasti Broumovsko a od roku 2005 spadá do soustavy Natura 2000 jako ptačí oblast, a to především kvůli ochraně kriticky ohroženého sokola stěhovavého (\"Falco peregrinus\") a výra velkého (\"Bubo bubo\"). PR se rozkládá na Křížovém vrchu (666,8 m n. m.) na území o rozloze 13,7 hektarů. Předmětem ochrany je skalní město tvořené kvádrovými pískovci z období svrchní křídy s prvky pseudokrasového reliéfu a na ně vázaná lesní a skalní společenstva. Na vyhlídkovou plošinu nedaleko od vrcholu Křížového vrchu vede Křížová cesta s litinovými reliéfy ze 17. století.\n\nPR se rozkládá na katastrálním území Dolního Adršpachu v okrese Náchod. Je dostupná autem po silnici z Trutnova, Náchoda, Červeného Kostelce nebo Police nad Metují. Nedaleko od rezervace se nachází placené parkoviště. Jinou možnost přístupu představuje vlak na trase Trutnov – Teplice n. Metují. V dnešní době je toto místo atraktivnější hlavně pro lezce než pro turisty, kteří navštěvují komplex sousedních Adršpašsko-teplických skal. PR je tvořena skalními pilíři a věžemi. Z leteckého pohledu má podkovitý tvar a ve střední části je snížená. Na severní straně je tvořena Zdoňovským obloukem a přechází na jih protáhlým Křížovým hřebenem a zakončena je osamostatněnými Jižními věžemi.\n\nPro území Křížového vrchu nebyly dochovány žádné historické spisy. Z historie přilehlých obcí lze však usuzovat, že se případné zásahy či změny týkaly i tohoto území, ale jedná se pouze o modelové vědecké představy. První zmínky o přetváření zdejší krajiny sahají do 13. století, kdy se těžilo dřevo při vzniku obcí Zdoňov a Adršpach a okolní krajina sloužila k pastvě. Od 16. století pak byly lesy využívány na výrobu dřevěného uhlí (převážně buk a jedle) a potaše (javor klen). V 17. století dochází k drastičtějším zásahům v důsledku rozšiřující se pastvy a poptávky po dřevě ze zámku v Teplicích nad Metují. Tyto zásahy přispěly k samovolnému rozšiřování smrku ztepilého (\"Picea abies\"), kterému vyhovují vytěžené plochy. Až v 18. století započalo kontrolované lesní hospodářství, kdy docházelo k introdukci modřínu a zalesňování holin, a to hlavně smrkem. Dlouholeté úpravy značně napomohly k negativní přeměně druhové skladby vegetace. V důsledku těchto úprav docházelo ke zhoršeným účinkům větrných kalamit, sněhovým a námrazovým polomům, na které pak navazovaly kůrovcové kalamity. Od 20. století začíná terén ovlivňovat hlavně horolezecká činnost. Zejména od 50. do 70. let byla oblast hojně návštěvována a s tím souvisí erozní jevy způsobené sešlapem a lokálním odlesňováním horolezci.\n\nOblast Křížového vrchu je geologicky význačnou lokalitou. Patří do severní části geomorfologického okrsku Polická pánev (část celku Broumovské vrchoviny a podcelku Polická vrchovina), jejíž horninový celek je tvořen křemitými kvádrovými pískovci středního turonu až koniaku. Jedná se o izolovanou rozrušenou kru kdysi souvislé tabule. Křížový vrch je oddělen údolní nivou řeky Metuje a Adršpašského potoka od Adršpašských skal. Pískovcové skalní útvary jsou sedimenty moře ze svrchní křídy z období druhohor (mezozoika). Území je tvořeno dvěma hřbety, které jsou erozními rýhami, vzniklými působením vody, vzduchu a slunce, rozděleny na skalní pilíře, věže, stěny a balvany. První částí jsou Jižní věže a Křížový hřbet tvořené skalními věžemi a pilíři s rozmanitou selektivní modelací. Druhým hřbetem je Zdoňovský oblouk vysokými věžemi a až 50 metrů vysokými údolními stěnami. Pravděpodobně díky místnímu klimatu a mikroklimatu vznikl na skalách členitější drobný reliéf. Důkazem toho je četný výskyt skalních říms, dutin a voštin. Významným jevem je šikmé zvrstvení pískovce. Na některých vrcholech skal byly objeveny fulgurity, což jsou viditelné stopy po úderu blesku.\nPůdy jsou mladé. Většinou se jedná o litozemě v asociaci s podzolem arenickým. Zřídka se zde vyskytuje i silně kyselá kambizem arenická.\n\nPR Křížová cesta je považována za významné území ze zoologického hlediska. Za zmínku stojí hlavně zástupci avifauny, díky kterým spadá PR Křížová cesta a další území Broumovska do soustavy Natura 2000 jako ptačí oblast, a to zejména z důvodu ochrany kriticky ohroženého sokola stěhovavého (\"Falco peregrinus\") a ohroženého výra velkého (\"Bubo bubo\"). Oba tito dravci zde nehnízdí, ale pravidelně se vyskytují v severní oblasti PR – ve Zdoňovském oblouku, kde skalní dutiny zajišťují mnoha dalším druhům ptáků vhodné místo k hnízdění. V těchto místech je omezeno skalní lezení a zakázána možnost prvovýstupů z důvodu vyrušování. Na území se však vyskytuje dalších 18 zvláště chráněných druhů. Ze silně ohrožených ptáků zde hnízdí krahujec obecný (\"Accipiter nisus\"), pravidelně se zde vyskytuje holub doupňák (\"Columba oenas\"), chřástal polní (\"Crex crex\"), křepelka polní (\"Coturnix coturnix\") a zaletuje do oblasti čáp černý (\"Ciconia nigra\"), kavka obecná (\"Corvus monedula\") a včelojed lesní (\"Pernis apivorus\"). Z ohrožených druhů hnízdí v PR ťuhýk obecný (\"Lanius collurio\") a krkavec velký (\"Corvus corax\"). Pravidelně se zde vyskytuje bramborníček hnědý (\"Saxicola rubetra\"), lejsek šedý (\"Muscicapa striata\") a ořešník kropenatý (\"Nucifraga caryocatactes\"). Pravidelně zaletuje jestřáb lesní (\"Accipiter gentilis\"), vlaštovka obecná (\"Hirundo rustica\") a nepravidelně zaletuje sluka lesní (\"Scolopax rusticola\"). Jako své zimní obydlí si vybírá PR brkoslav severní (\"Bombycilla garrulus\"). Mimo všechny tyto zvláště chráněné druhy obývá rezervaci na několik desítek běžných zástupců. Za zmínku stojí několik párů poštolky obecné (\"Falco tinnunculus\"), kteří hnízdí v severní stěně Zdoňovského oblouku.\nZe savců se zde žije liška obecná (\"Vulpes vulpes\"), srnec obecný (\"Capreolus capreolus\"), prase divoké (\"Sus scrofa\"), kuna skalní (\"Martes foina\"), kuna lesní (\"Martes martes\") a ohrožená veverka obecná (\"Sciurus vulgaris\").\nVýslunná stanoviště skýtají vhodná útočiště pro plazy. Občas se zde můžeme setkat s kriticky ohroženou zmijí obecnou (\"Vipera berus\") a častěji se silně ohroženou ještěrkou obecnou (\"Lacerta agilis\").\nZ bezobratlých lze najít brouky svižníky (\"Cicindela\" sp.) a lapací jamky mravkolvů (\"Myrmeleon\" sp.).\n\nNejvětší zastoupení ve skladbě lesa, který pokrývá většinu plochy PR, má borovice lesní (Pinus sylvestris), a to přes 50 %. Dalším významným lesním porostem je pak smrk ztepilý (\"Picea abies\") – 30 %. A třetí v pořadí mají velké zastoupení břízy – 15 %. Jmenovitě je to bříza skalní (\"Betula celtiberica\"), bříza bílá (\"Betula pendula\") a bříza pýřitá (\"Betula pubescens\"). Dále zde můžeme nalézt několik dalších zástupců stromového patra, jako je buk lesní (\"Fagus sylvatica\"), javor klen (\"Acer pseudoplatanus\"), jedle bělokorá (\"Abies alba\") a jeřáb ptačí (\"Sorbus aucuparia\"). Z keřového patra je to pak krušina olšová (\"Frangula alnus\").\nBylinné patro má poměrně chudé druhové složení a je zastoupeno převážně acidofilními druhy, jako je metlička křivolaká (\"Avenella flexulosa\") a místy vřes obecný (\"Calluna vulgaris\"), které se objevují převážně ve štěrbinách skal. Při hranách skal a na odstíněných místech nalezneme keříčková společenstva patřící do svazu \"Vaccinion\" (chudá brusnicová společenstva mělkých půd), kam řadíme brusnici borůvku (\"Vaccinium myrtillus\"), brusnici brusinku (\"Vaccinium vitis-idaea\") a vřes obecný (\"Calluna vulgaris\"). Dalšími zástupci acidofilních druhů je hasivka orličí (\"Pteridium aquilinium\") a černýš lesní (\"Melampyrum sylvaticum\"). Na vlhčích a zastíněných stanovištích se objevuje ostřice šedavá (\"Carex canescens\"), třtina chloupkatá (\"Calamagrostis villosa\"), šťavel kyselý (\"Oxalis accetosella\"), přeslička lesní (\"Equisetum sylvaticum\") a některé druhy kapradin, jako je kapraď rozložená (\"Dryopteris dilatata\") a méně zastoupený osladič obecný (\"Polypodium vulgare\").\nZajímavou složkou zdejší vegetace jsou mechorosty a lišejníky. I přes nedostatek vlhkých stanovišť se objevuje několik desítek druhů, ač podstatně méně než v sousedních Adršpašsko-teplických skalách, které se vyznačují vyšší vlhkostí. Z mechů stojí za zmínku křivonožka křehká (\"Campylopus fragilis\"), jejíž výskyt je v Adršpašsko-teplických skalách velmi vzácný. Dalším, avšak negativně významným druhem, je invazní rovnozub čárkovitý (\"Orthodontium lineare\"). Dále se v PR vyskytují běžné druhy mechů, jako je dvouhrotcovka lámavá (Dicranodontium denudatum), dvouhrotec chvostnatý (\"Dicranum scoparium\"), dvouhroteček různotvárný (Dicranella heteromalla), rokyt cypřišovitý (\"Hypnum cupressiforme\"), bělomech skalní (\"Leucobryum juniperoideum\"), ploník ztenčený (\"Polytrichum formosum\"), travník Shreberův (Pleurozium schreberi). Z játrovek můžeme nalézt například kryjnici Meylanovu (\"Calypogeia integristipula\") ad. Z rašeliníků je to pak rašeliník Girgensohnův (\"Sphagnum girgensohnii\") a rašeliník člunkolistý (\"Sphagnum palustre\").\nLišejníky mají také omezené druhové složení. Je to hlavně způsobeno nedostatkem uzavřených hlubokých roklí a vlhčích stanovišť. Na území byl nalezen vzácnější druh artonie narůžovělá (\"Arthonia arthonioides\"). Vrcholy skal, které jsou turisticky dobře dostupné, pokrývá \"Arctoparmelia incurva\", která u nás dosahuje hranice svého nejjižnějšího rozšíření. Dále bylo zběžně zjištěno 8 druhů dutohlávek (\"Cladonia\"), z nichž dva druhy jsou vzácnější a jsou typickými lesními zástupci okrajů a temen pískovcových skal, kde je nahromaděn detrit. Je to dutohlávka lesní (\"Cladonia arbuscula\") a dutohlávka mnohoprstá (\"Cladonia polydactyla\"). Můžeme zde najít i terčovku skalní (\"Parmelia saxatilis\"), terčovku střechovitou (\"Parmelia omphalodes\") a jiné.\n\nPrvní prozkoumávání horolezeckého terénu na Křížovém vrchu (horolezci nazývaném jako Křižák) se datuje na počátek 20. století, kdy si horolezci Georg Richter a Rudolf Glatzer vyhlédli výraznou věž Maják (tehdy byla jimi pojmenována „Waldblössenturm“, neboli „ Věž na mýtině“) a 20. srpna 1925 podnikli úspěšně svůj prvovýstup. O jiné věže se nepokoušeli. Během příštích osmi let se Maják dočkal dalších pěti přelezů. Pátý přelez uskutečnili horolezci Wilhelm Taubert, Edmund Oehme a Hellmuth Rieger dne 10. září 1935. Ve stejný den se tito 3 horolezci zasloužili o druhý prvovýstup na Křížovém vrchu – na Ústeckou věž. Vrcholová knížka z Ústecké věže se pravděpodobně ztratila, a proto lze až do 50. let 20. století historii lezení na Křižáku odhadovat pouze z vrcholové knihy z Majáku. První český přelez se uskutečnil roku 1949. Od padesátých let započíná éra českých prvovýstupů, kdy se František Čepelka a Rudolf Ziedler zasloužili 16. října 1957 o první (v pořadí třetí) prvovýstup, a to na Křížovou věž. Od té doby se i další čeští horolezci zasloužili o nespočet prvovýstupů a o zajištění pro současné lezce. Ještě dnes jsou na Křížovém vrchu možnosti nových prvovýstupů, a dokonce i na nové věže. Od snadných cest po velmi těžké.\nDnes je na Křížovém vrchu popsáno celkem 153 skal a věží a na nich 914 cest ve stupnici UIAA (Union Internationale des Associations D'Alpinisme) od lehkých po neobyčejně těžké. Z toho více než polovina se nachází na Křížovém hřebeni. V oblasti Zdoňovského oblouku je zákaz prvovýstupů a samotné lezení je značně omezeno z důvodu rušení hnízdícího ptactva. Pouze na věžích Bezzubá, Lehkotěžká stěnka, Borová, Tučňák, Eskymák a Eskymačka je lezení povoleno celoročně. U ostatních věží jsou časové možnosti lezení vyznačeny v terénu. Na zbytku území je lezení celý rok bez omezení nebo je časová možnost vyznačena v terénu. V rezervaci jsou také umístěny 2 schránky s nosítky a základním obvazovým materiálem první pomoci. Jedna se nachází pod Květnovou a druhá je na začátku Křížové cesty na západním okraji věže Klášter. Území je hojně lezecky využíváno a to především na skalách s jižní expozicí, které rychleji osychají a poskytují tak kvalitní sportovní využití od časného jara až do podzimu. S tím také souvisí negativní vlivy, jako je sešlap okolí, odcloňování a odlesňování skal samotnými horolezci, které má za účinek změnu mikroklimatu, a tím ohrožování skalních společenstev.\n\nOkolo Křížového vrchu vede žlutá turistická značka, která začíná u Hotelu Lesní zátiší v Dolním Adršpachu, kde se nachází rozcestí turistických značek, a končí na silnici u obce Zdoňov, po které se dá pohodlně dojít zpět do Adršpachu. Celá trasa měří asi 3,5 kilometru. Ze žluté značky se asi po 1 kilometru chůze odděluje zelená turistická značka, po které stoupá půl kilometru dlouhá pěšina na vyhlídkovou plošinu. Druhou polovinu cesty lemují barokní litinové reliéfy křížové cesty ze 17. století, které jsou zasazené do skalních útvarů. V některých místech je nutné překonávat do skal vytesaná schodiště a stupy a příkré dřevěné schody. Na vyhlídce se nachází pozlacený kříž na pískovcovém podstavci z roku 1857 s plastikami svaté Anny, Josefa a Jana Nepomuckého. Vyhlídka nabízí pohled na Zdoňov, Mirošovské stěny a při dobrých podmínkách i na Krkonoše.\nPo PR se lze pohybovat po síti udržovaných cestiček a pěšin. Ty hlavní jsou značené červenými body na skalách a stromech. Po jedné z takových pěšin lze projít okolo Jižních věží, přes Křížový hřeben, okolo Zdoňovského oblouku, Medvědími kouty a Centrální roklí se vrátit k věži Bezzubá, která je na pomezí Zdoňovkého oblouku Křížového hřebene.\nOblast PR Křížová cesta je dnes atraktivnější spíše pro horolezce než pro turisty, kteří daleko častěji míří do sousedních Adršpašsko-teplických skal, které se těší masovému zájmu. V rezervaci turisté nejčastěji navštěvují křížovou cestu vedoucí na vyhlídkovou plošinu s barokním křížem.\n\nHlavním cílem je zachování rostlinných a živočišných společenstev vyskytujících se na území PR. S tím souvisí některá opatření zabraňující vyrušování ptáků. K tomu už bylo přikročeno v omezení pohybu a horolezecké činnosti v oblasti Zdoňovského oblouku. V případě zahnízdění sokola stěhovavého budou učiněna přísnější opatření. Nebudou zde zřizovány nové stezky. Je nutné zpevňovat ty původní a odklonit pohyb turistů z míst, kde by se mohla zhoršit eroze.\n\n\n"}
{"id": "646965", "url": "https://cs.wikipedia.org/wiki?curid=646965", "title": "Labská soutěska", "text": "Labská soutěska\n\nLabská soutěska je přírodní památka ev. č. 659 poblíž obce Vrchlabí v okrese Trutnov. Oblast spravuje Správa KRNAP.\n\nDůvodem ochrany jsou jedinečné ukázky erozních forem a peřejí v muskovitických ortorulách horního toku Labe.\n\n"}
{"id": "646966", "url": "https://cs.wikipedia.org/wiki?curid=646966", "title": "Libunecké rašeliniště", "text": "Libunecké rašeliniště\n\nLibunecké rašeliniště je přírodní památka ev. č. 2004 východně od vesnice Libunec, místní části obce Libuň v okrese Jičín. Oblast spravuje AOPK ČR Správa CHKO Český ráj.\n\nDůvodem ochrany jsou slatinné louky u přirozeného toku Javornice s výskytem chráněných druhů rostlin a živočichů.\n\n"}
{"id": "646967", "url": "https://cs.wikipedia.org/wiki?curid=646967", "title": "Lom Strážné", "text": "Lom Strážné\n\nLom Strážné je přírodní památka ev. č. 1931 poblíž obce Strážné v okrese Trutnov v Královéhradeckém kraji. Oblast spravuje Správa Krkonošského národního parku\n\nPředmětem ochrany bývalého lomu jsou jak geologické fenomény, tak výskyt vzácných a chráněných druhů rostlin a živočichů.\n\nV lomu jsou chráněny zbytky čočky krystalického vápence (mramoru), která se vytvořila ve svorech krkonošského krystalinika a předmětem ochrany jsou i geomorfologické prvky – místní krasové jevy.\n\nNa lokalitě se po ukončení těžby vytvořila vápnomilná, teplomilná a mokřadní rostlinná společenstva, včetně zvláště chráněných druhů. Roste zde například v Krkonoších nejpočetnější populace orchideje druhu prstnatec Fuchsův. Celkem se na lokalitě vyskytuje více než 210 druhů cévnatých rostlin a 45 druhů mechorostů. Kromě zmíněné orchideje lze jmenovat např. jednokvítek velekvětý, hruštičku menší, toliji bahenní, korálici trojklanou, bradáček vejčitý nebo vratičku měsíční. Je zde předpoklad vytvoření příznivých podmínek pro další rozšíření vápnomilných druhů chráněných rostlin.\n\nPředmětem ochrany jsou též silně ohrožené druhy obojživelníků (čolek horský, skokan hnědý), žijících v jezírku na dně lomu, plazi (zmije obecná, ještěrka živorodá) na suchých stanovištích a netopýři (nejčastěji netopýr vodní), zimující v odvodňovací štole bývalého lomu.\n\n Lom byl založen v sedle mezi údolími Klínového a Husího potoka na výchozu krystalického vápence. Zdejší vápencová čočka je dlouhá 700 m o mocnosti až 200 m. Ložisko bylo využíváno od 18. století, původně bylo majetkem šlechtického rodu Morzinů. Od přelomu 19. a 20. století zde tzv. \"krkonošský mramor“, používaný jako dekorační kámen, těžila firma Kratzer. Po 2. světové válce bylo ložisko znehodnoceno clonovými odstřely, těžba pro vápenku v Kunčicích nad Labem pokračovala do počátku 70. let 20. stol. Lom je dvouetážový, lomová jáma má rozměry 220 x 140 m a hloubku přes 50 metrů. Zahloubené spodní patro bylo odvodňováno štolou, která ústí těsně nad korytem Klínového potoka. Touto cestou byl zčásti dopravován i vytěžený materiál. Těžba byla ukončena v roce 1975.\n\nPřírodní památka se nachází na západním okraji osady Hříběcí Boudy, zhruba dva km severně od Strážného. Chráněného území se dotýká tzv. Horská silnice, která vede až nad Černý Důl a z níž odbočuje zásobovací komunikace na Lahrovy a Rennerovy boudy. Kolem přírodní památky prochází červeně značená turistická cesta z Vrchlabí na Luční boudu. U lomu se nachází služebna strážců národního parku, jejíž okolí je upraveno jako odpočinkové a informační místo s mapou, panely a lavičkami. Od turistického rozcestí u Jezerních domků vede k přírodní památce také zelená značka, cyklotrasa K1B a naučná stezka, zvaná \"Slezská stezka\". Jihovýchodní hranice chráněného území se dotýká také modře značená turistická cesta, která vede z Dolního Dvora přes Friesovy a Klínové boudy až do Špindlerova Mlýna. \n\n"}
{"id": "646968", "url": "https://cs.wikipedia.org/wiki?curid=646968", "title": "Lutonina u Vizovic", "text": "Lutonina u Vizovic\n\nLutonina u Vizovic byla přírodní památka ev. č. 230 poblíž obce Lutonina v okrese Zlín. Oblast spravovala Agentura ochrany přírody a krajiny ČR.\n\nDůvodem ochrany byl dubohabrový les s výskytem střevičníku pantoflíčku. Památka byla původně vyhlášena 23. června 1951 výnosem číslo 96.153/51-IV/5 Ministerstvo školství, věd a umění ČSR. Zrušena byla k 31. prosinci 1999.\n"}
{"id": "646969", "url": "https://cs.wikipedia.org/wiki?curid=646969", "title": "Miletínská bažantnice", "text": "Miletínská bažantnice\n\nMiletínská bažantnice je přírodní rezervace ev. č. 243, která se rozkládá na katastrálním území Červená Třemešná a Miletín v okrese Jičín. Oblast spravuje Krajský úřad Královéhradeckého kraje.\n\nDůvodem ochrany je uchování zbytků přirozené geobiocenózy typické pro oblast Podzvičinska. Ochrana staré dubové jaseniny se vzácnou květenou, rybniční a luční fauna. Rybník Bubnovka je významná ornitologická lokalita.\n\n"}
{"id": "646970", "url": "https://cs.wikipedia.org/wiki?curid=646970", "title": "Modlivý důl (přírodní rezervace)", "text": "Modlivý důl (přírodní rezervace)\n\nModlivý důl je přírodní rezervace ev. č. 248 poblíž obce Potštejn v okrese Rychnov nad Kněžnou. Oblast spravuje Agentura ochrany přírody a krajiny ČR.\n\nDůvodem ochrany je zachování lesního porostu s původní dřevinnou skladbou lesů Středního Poorličí.\n\nV dobách zákazu protestantských církví se v Modlivém dole scházeli Čeští bratři, o čemž píše i Alois Jirásek v knize Poklad. Na památku těchto událostí je v údolí umístěn pomník.\n\nÚdolím prochází zelená turistická značka z Potštejna do Brandýsa nad Orlicí. Poblíž pomníku se nachází altánek.\n\n\n"}
{"id": "646971", "url": "https://cs.wikipedia.org/wiki?curid=646971", "title": "Mořská transgrese", "text": "Mořská transgrese\n\nMořská transgrese je přírodní památka ev. č. 12998 poblíž obce Teplice nad Metují v okrese Náchod. Oblast spravuje Agentura ochrany přírody a krajiny ČR (Správa CHKO Broumovsko).\n\nDůvodem ochrany jsou geologické vrstvy dokládající svrchnokřídovou záplavu – transgresi moře přes sedimenty triasu, odkryté ve stěně bývalého lomu a rostlinná i živočišná společenstva přírodě blízkého lesa na suťovém svahu.\n\nNa území mořské transgrese se nacházejí rybníčky s chráněnými druhy žab.\n\n"}
{"id": "646972", "url": "https://cs.wikipedia.org/wiki?curid=646972", "title": "Na bahně", "text": "Na bahně\n\nNa bahně je přírodní památka ev. č. 254 východně od obce Běleč nad Orlicí v okrese Hradec Králové. Oblast spravuje Agentura ochrany přírody a krajiny ČR.\n\nDůvodem ochrany je rašelinná lokalita s bohatou květenou bývalé tundry s olšinou.\n\n"}
{"id": "646973", "url": "https://cs.wikipedia.org/wiki?curid=646973", "title": "Na Hadovně", "text": "Na Hadovně\n\nNa Hadovně je přírodní památka ev. č. 1512 poblíž obce Proruby v okrese Rychnov nad Kněžnou. Oblast spravuje Agentura ochrany přírody a krajiny ČR.\n\nDůvodem ochrany je poslední lokalita vstavače kukačky ve východních Čechách.\n\n"}
{"id": "646974", "url": "https://cs.wikipedia.org/wiki?curid=646974", "title": "Na Plachtě 2", "text": "Na Plachtě 2\n\nNa Plachtě 2 byla přírodní památka ev. č. 1968 poblíž obce Hradec Králové v okrese Hradec Králové v těsné blízkosti přírodních památek Na Plachtě 1 a Na Plachtě 3. Oblast spravovalo Ministerstvo životního prostředí. Dne 1. prosince 2014 byla PP Na Plachtě 2 začleněna do nově vzniklé přírodní památky Na Plachtě.\n\nDůvodem ochrany byly části ekosystémů s unikátními druhově pestrými společenstvy rostlin a živočichů s hojným výskytem zvláště chráněných druhů.\n\n"}
{"id": "646975", "url": "https://cs.wikipedia.org/wiki?curid=646975", "title": "Na Plachtě 1", "text": "Na Plachtě 1\n\nNa Plachtě 1 byla přírodní památka ev. č. 2138 poblíž obce Hradec Králové v okrese Hradec Králové v těsné blízkosti přírodních památek Na Plachtě 2 a Na Plachtě 3. Oblast spravovala AOPK ČR Správa CHKO Orlické hory. Dne 28. prosince 2013 byla PP Na Plachtě 1 začleněna do nově vzniklé přírodní památky Na Plachtě.\n\nDůvodem ochrany byla ochrana a zachování diverzity unikátních společenstev rostlin a živočichů.\n\nV oblasti památky byla k roku 2011 pozorována již druhá kudlanka nábožná, které se zde pravděpodobně začalo dařit. Předpokládá se, že se na území dostala z jižní Moravy pomocí kamionové či vlakové dopravy.\n\n"}
{"id": "646976", "url": "https://cs.wikipedia.org/wiki?curid=646976", "title": "Na víně", "text": "Na víně\n\nNa víně je přírodní památka ev. č. 2003 poblíž obce Újezd pod Troskami v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany jsou opukové stráně s chráněnými druhy rostlin. Přírodní památka zaujímá vrchol a část svahů stejnojmenného vrchu s nadmořskou výškou 357 m spadajícího do geomorfologického celku Jičínská pahorkatina, podcelku Turnovská pahorkatina, okrsku Turnovská stupňovina, podokrsku Klokočsko-rovenské kuesty a její části Volavecká kuesta.\n\n"}
{"id": "646977", "url": "https://cs.wikipedia.org/wiki?curid=646977", "title": "Nad Blatinou", "text": "Nad Blatinou\n\nNad Blatinou je přírodní památka ev. č. 1535 poblíž obce Jeřice v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany jsou dubohabrové háje v intenzívně obdělávané krajině s výskytem zvláště chráněných druhů rostlin.\n\n"}
{"id": "646978", "url": "https://cs.wikipedia.org/wiki?curid=646978", "title": "Neratovské louky", "text": "Neratovské louky\n\nNeratovské louky je název přírodní rezervace ev. č. 1980 na katastrálním území Neratov v Orlických horách, části obce Bartošovice v Orlických horách v okrese Rychnov nad Kněžnou v Královéhradeckém kraji. Chráněné území spravuje AOPK ČR – regionální pracoviště Východní Čechy.\n\nRezervace se nachází v Orlických horách na území stejnojmenné chráněné krajinné oblasti převážně v nadmořské výšce necelých 600 metrů. Území je zároveň součástí evropsky významné lokality Zaorlicko. Přírodní rezervace se skládá ze dvou oddělených částí. Na západní straně je chráněné území ohraničeno silnicí č. 311, která vede z Lanškrouna přes Jablonné nad Orlicí, Těchonín, Mladkov a Bartošovice až na Šerlich, na východě pak tokem Divoké Orlice, který je v těchto místech totožný s česko-polskou státní hranicí.\n\nDůvodem ochrany jsou podmáčené louky s významnou květenou (oměj pestrý, prstnatec listenatý, kamzičník rakouský) a zvířenou (čáp černý, jestřáb lesní, čolek horský, čolek obecný, ropucha obecná, skokan hnědý, skokan ostronosý, zmije obecná, užovka obojková, v toku Divoké Orlice se vyskytuje vranka obecná a střevle potoční).\n\n"}
{"id": "646979", "url": "https://cs.wikipedia.org/wiki?curid=646979", "title": "Orlice (přírodní památka)", "text": "Orlice (přírodní památka)\n\nOrlice je přírodní památka ev. č. 1495 poblíž obce Běleč nad Orlicí v okrese Rychnov nad Kněžnou. Oblast spravuje Agentura ochrany přírody a krajiny ČR. Nově byla tato památka vyhlášena Nařízení Královéhradeckého kraje č. 1/2018 ze dne 11. června 2018 a zároveň v původním rozsahu vymezená přírodní památka spolu s přírodní památkou Vodní tůň byly tímto nařízením zrušeny.\n\nPřírodní památka je zřízena za účelem ochrany ekosystémů, jedná se především o různé typy lužních lesů (měkké luhy, tvrdé luhy, jasanovo-olšové lužní porosty), vrbových křovin (mokřadní vrbiny a vrbových křovin hlinitých a písčitých náplavů), říčních rákosin, biotopů celé sukcesní série vázané na ramena a tůně (od variabilní makrofytní vegetace přes různorodou nelesní mokřadní vegetaci až po biotopy s dřevinami) a různé typy luk (od vegetace vysokých ostřic vázané na nejvlhčí stanoviště, přes aluviální psárkové louky a střídavě vlhké bezkolencové louky až po mezofilní ovsíkové louky a ojedinělé trávníky písčin na nejsušších místech). Z druhů byly mezi hlavní předměty ochrany zařazeny ty, pro které byla vymezena evropsky významná lokalita Orlice a Labe. Těmi jsou bolen dravý (Aspius aspius), klínatka rohatá (Ophiogombus cecilia) a vydra říční (Lutra lutra). Předmětem ochrany přírodní památky jsou také výslovně toky Tiché, Divoké a spojené Orlice s přilehlou nivou..\n\n"}
{"id": "646980", "url": "https://cs.wikipedia.org/wiki?curid=646980", "title": "Ostaš", "text": "Ostaš\n\nNázev Ostaš má:\na na něm ležící \n"}
{"id": "646981", "url": "https://cs.wikipedia.org/wiki?curid=646981", "title": "Ostruženské rybníky", "text": "Ostruženské rybníky\n\nOstruženské rybníky jsou přírodní památka (ev. č. 1998) v okolí obcí Březina, Ohaveč a Ostružno v okrese Jičín. Oblast spravuje Agentura ochrany přírody a krajiny ČR. Předmětem ochrany je soustava tří rybníků s přilehlými rákosinami a mokrými loukami. Jedná se o rybníky \"Ostruženský\" (největší rybník v oblasti), \"Čeperka\" a \"Turecká\", ležící na potoku Malý Porák.\n\nV širším smyslu do Ostruženských rybníků náleží celá místní rybniční soustava, kterou tvoří celkem osm rybníků různé velikosti. Kromě tří uvedených rybníků, tvořících jádro celé soustavy nejen pro svou velikost, ale i pro svůj význam, jsou zde i rybníky ležící na sousedním potoku Velký Porák: \"Lhotský\" (\"Lhotecký\"), \"Vyplatil\", \"Jíkavec\" (ten je samostatnou přírodní památkou), \"U Sv. Trojice\" a bezejmenný rybníček na jižním úbočí vrchu Houser.\n\nNení zcela jasné, kdy soustava Ostruženských rybníků vznikla. Je to zapříčiněno především ztrátou rozsáhlé části archivu šlechtické rodiny \"Schliků\" v průběhu 20. století. Jako v případě jiných rybničních soustav, byla i tato kdysi daleko rozsáhlejší. Např. bývalý rybník \"Podhradský (Porák)\" byl asi 10x větší, než současný největší rybník soustavy. Jisté indicie napovídají, že Ostruženská rybniční soustava byla vybudována souběžně se vznikem jiných rybničních soustav, jako jsou například rožďalovická nebo pardubická. Charakter území byl naposledy razantně změněn v 70. letech 20. století po rozsáhlých melioračních pracích, kvůli čemuž zanikla hnízdiště mnoha dnes vzácných a ohrožených druhů ptáků.\n\nSoustava s celkovou rozlohou 650 ha se rozprostírá kolem obce Ostružno. Území je situováno mezi jižním úbočím \"Prachovského hřebene\" a severními svahy Velišského hřbetu. Od západu je chráněno vyvýšeninami Svatá Anna a Houser. K východu se celá pánev otevírá směrem k Jičínu, od nějž je vzdálena asi 2 km. Území představuje významnou vodní a mokřadní enklávu uprostřed kulturní zemědělské krajiny. Krajina je mozaikou několika obcí, polí, luk a vodních a mokřadních ploch s ojedinělými stromovými porosty typu remízů, alejí, případně křovinných porostů.\n\nPovrch v okolí rybníků pokryt holocenními diluviofluviálními usazeninami, místy rašeliništěm, na okrajích pleistocenními sprašovými hlínami. V zářezech Malého Poráku jsou odkryty svrchnokřídové sedimenty – slinité pískovce a slínovce jizerského souvrství. Do jihovýchodního okraje zasahuje drobné žilné těleso neogenního olivinického nefelinitu (čedič). Povrch pokrývají většinou hydromorfní půdy. Niva potoka Velký Porák je vyplněna holocenními fluviálními písčitohlinitými usazeninami. Svahy údolního zářezu jsou obdobné, jako v případě Malého Poráku. Pouze v jižní části odkrývají navíc vápnité jílovce řezenského souvrství (coniak), v severní části též kvádrové pískovce teplického souvrství (svrchní turon až coniak).\n\nNa suchých stráních rostou řepík lékařský, bukvice lékařská, válečka prapořitá, prvosenka jarní, řimbaba chocholičnatá aj. Na slatinných loukách pak můžeme nalézt česnek ořešec, několik druhů ostřic, prstnatec májový, upolín nejvyšší, bařičku bahenní, kosatec žlutý a další.\n\nV oblasti nalézají útočiště obojživelníci. Vyskytuje se zde kriticky ohrožený skokan skřehotavý, kuňka obecná, v břehových porostech rosnička zelená. V mělkých částech rybníků se rozmnožují čolek obecný, čolek horský. Běžným plazem je zde užovka obojková . Ze savců se zde vyskytuje ondatra pižmová, v posledních pěti letech se zde pravděpodobně rozmnožuje též nutrie říční. Běžnými druhy jsou zde i kuna lesní a kuna skalní, vzhledem k blízkosti větších lesních komplexů je zde dosti hojná i liška obecná a srnec obecný. Poměrně vzácně lze zde spatřit prase divoké.\n\nCelá oblast je intenzivně zemědělsky využívána. Na všech rybnících je provozováno rybářské hospodářství. V těsné blízkosti rybníku Jíkavce vzniklo v druhé polovině 20. století rekreační středisko. Po celém území jsou objekty využívány jak pro trvalé bydlení, tak pro víkendovou rekreaci. Mezi sledovanou oblastí a Prachovským hřebenem probíhá silnice I. třídy č. 16 mezi Jičínem a Mladou Boleslaví.\n\n"}
{"id": "646982", "url": "https://cs.wikipedia.org/wiki?curid=646982", "title": "Peklo u Nového Města nad Metují", "text": "Peklo u Nového Města nad Metují\n\nPeklo u Nového Města nad Metují je přírodní rezervace vyhlášená roku 1977 o rozloze 319, 89 ha  a zařazená do národního seznamu evropsky významných lokalit soustavy Natura 2000. Nachází se u hranic s Polskem mezi Novým městem nad Metují, Náchodem a Českou Čermnou v okolí soutoku řek Metuje a Olešenky. Je charakterizováno převážně lesními porosty s květnatými bikovými a jedlovými bučinami a charakteristickou suťovou javořinou. Díky členitému reliéfu jsou zde bohaté submontánní a montánní druhy rostlin.   Nalezneme zde  řadu chráněným a zvláště chráněných rostlin i vzácným obojživelníků a plazů, například mloka skvrnitého \"(Salamandra salamandra)\" , čápa černého \"(Ciconia nigra)\", včelojeda lesního \"(Pernis apivorus)\" a mnoho dalších. \n\nPřírodní rezervace Peklo  se nachází na soutoku řek Metuje a Olšenky v podhůří Orlických hor, ve vzdálenosti přibližně 6 km od Nového Města nad Metují a nadmořské výšce 305 až 560 m n. m.   Jde o rozsáhlé území tvořené zařízlými (epigenetickými) údolími dvou vodních toků – Metuje a Olešenky – jejích levostranného přítoku.. Údolí je ve směru severovýchod – jihozápad.  Přilehlé skalní svahy obsahují množství skalních útvarů a balvanových moří s převýšením až 200 m. Jedná se o říční fenomén s dosavadním zastoupením původních a přírodě blízkých společenstev suťových lesů a bučin s množstvím zvláště chráněných druhů živočichů a rostlin. Nejspíš je to zásluhou i toho, že Metuje i Olešenka mají stále velmi přírodní charakter tvořený štěrkovými a kamennými koryty s velkým spádem a peřejnatým charakterem. Můžeme zde dokonce najít i štěrkové náplavy porostlé vegetací. Toto vše dodává tomuto údolí velký ekologický význam.\n\nPůvodně se na tomto území nacházel mlýn v majetku Josefy Novákové, ten od ní ale odkoupil továrník Josef Bartoň z Dobenína, majitel Novoměstského zámku. Roku 1910 jej nechal přestavět architektem Dušnem Jurkovičem na výletní restauraci v secesním stylu. Dle pověstí se jedná o údolí přízraků. Byl zde údajně spatřen bezhlavý kůň, bludičky, či velký ohnivý sud, kutálející se z kopce. Tento sud pokaždé narazil na kámen, rozpadl se a vyletěl z něj ohnivý kohout. I čarodějnice se zde údajně scházely ke svým obřadům. \n\nAlois Jirásek o Pekle napsal dokonce i povídku a jako kulisa se Peklo objevilo například ve filmech Musíme si pomáhat či Smrt talentovaného ševce.\n\nPrvní pokusy o ochranu pocházejí již z 30. let 20. století a týkaly se ochrany lesů. Během dalších let proběhly neúspěšné pokusy o ochranu či zařazení údolí do státní přírodní rezervace. Až 1. srpna 1997 byla zřízena Přírodní rezervace Peklo u Nového Města nad Metují.\n\nPeklo je součástí Orlické oblasti, přesněji pak Náchodské vrchoviny a její Ohnišovské pahorkatiny a Sedloňovské vrchoviny. Svahy jsou tvořeny rozmanitými kamennými útvary s rozdílným původem a stářím.  Od třetihorních žokovitých balvanů, přes skály typu tor po čtvrtohorní mrazové sruby, suťová pole či balvanová moře a proudy svahové úpady a suťová pole. Ve čtvrtohorách se zde objevily i  nivační sníženiny či kryoplanační terasy. Kozí hřbet (564 m) je významným bodem v údolí Olešenky.\n\nPodkladem jsou novoměstské fylity – proterozoické přeměněné horniny s částečným zastoupením granodioritů a permských sedimentů.  Severovýchodní část je tvořena převážně granodioriry novohrádeckého masivu a červeně zabarvenými sedimenty prvohorního stáří. V řečišti Olešenky a na skalnatých útvarech ve svazích Kozího hřbetu můžeme najít hrubozrnný narůžovělý granodiorit v podobě velkých balvanů. Druhohorní horniny, tedy horniny spodního turonu můžeme nalézt podél západního okraje lokality v horní části svahu údolí Metuje, jedná se hlavně o slínovce a jejich směsi s jelicemi hub (opuky). Působením vlhkého a teplého klimatu během třetihor se zde můžeme setkat s žokovitými balvany, a izolovanými skalami typu tor.  Čtvrtohorní sedimenty jsou převážně v úzkém lemu fluviálních štěrků a písků podél řek. Celé území je tedy charakteristické rozmanitostí georeliéfu, to je způsobené rozdílnými klimatickými podmínkami během třetihor a čtvrtohor. Lesní půda je převážně typu kambizemě, v případě květnatých bučin se jedná o mezotrofní kambizemě, u bíkových bučin o oligotrofní kambizemě a u smrkových porostů jsou charakteristické podzolové (dystrické) kambizemě. \n\nV této lokalitě se nacházejí dva významnější toky, Metuje a její levostranný přítok Olešenka, přičemž oba formují hluboké údolí, ve kterém se Peklo nachází. Toky mají převážně přírodní ráz s velkým spádem a peřejnatým charakterem. Koryta toků jsou štěrkovitá a kamenitá. V Metuji můžeme nalézt mohutné balvany, skalní útvary či výjimečně i štěrkové náplavy porostlé vegetací. Řeky velmi ovlivňují mikroklima této rezervace. Například Kopecký (1957) uvedl, že rozdíl minimálních teplot mezi údolím Metuje a vrcholem „U koníčka“ činí za jistých podmínek v noci až 6,5 ⁰C. \n\nPodle Quita (1971) se Peklo řadí do oblasti MT7  - tedy oblasti s normálně dlouhým, mírným až mírně teplým létem, s krátkým přechodným obdobím, mírným jarem, mírně teplým podzimem a zimou normálně dlouhou, mírně teplou suchou až mírně suchou s krátkým obdobím se sněhovým pokryvem a do oblasti MT5 – s normálním až krátkým létem, popřípadě mírným až mírně chladným, suchým až mírně suchým, přechodným obdobím normálním až dlouhým, mírným jarem a podzimem, zimou normálně dlouhou, mírně chladnou, suchou či až mírně suchou a normální či až krátkou sněhovou pokrývkou.\n\nPrůměrný měsíční úhrn srážek během roku činí 661 mm a průměrné měsíční teploty během roku 7,3⁰C .\n\nPeklo je tvořeno převážně přírodními biotopy s vegetací ovlivněnou abiotickými faktory. Těmi jsou geologický substrát – novoměstské fylity a příkré svahy, orientace ke světovým stranám a členitý reliéf zahloubeného údolí obou řek. Nejrozsáhlejší porosty můžeme nalézt pod Koníčkem a na lokalitě jménem Pecinka.\nCo se týká významných druhů rostlin, můžeme zde vidět jedli bělokorou \"(Abies alba)\", udatnu lesní \"(Aruncus vulgaris)\", jilm menší jilm menší\"(Ulmur minor)\", jilm drsný (\"Ulmus glabra),\" jmelí bílé \"(Viscum album)\",  které je vázáno na jedli bělokorou \"(Avies alba)\". \n\nKvětnaté bučiny jsou na většině území přeměněny na smíšené porosty případně jehličnaté monokultury. Zbylá místa, kde se tyto bučiny vyskytují, jsou převážně na úpatí svahů obou řek a můžeme zde spatřit například lilii zlatohlavou \"(Lilium marrtagon)\". \n\nSuťových lesů je zde daleko méně než bučin ale patří také k velmi významným (společně s acidofilními bučinami a vegetací silikátových skal). Jelikož se nacházejí na strmých kamenitých svazích, jsou málo ovlivněny lidskou činností. Ve stromovém patře převažuje javor klen \"(Acer pseudoplatanus)\" a dále zde můžeme viděl javor mléč \"(Acer platanoides)\", buk lesní \"(Fagus sylvatica),\" habr obecný \"(Carpinus batulus )\" a mnoho dalších. Z bylin je to papratka samičí \"(Athyrium filix-femina)\" či třtina rákosovitá \"( Calamagnrostis arundinacea)\". \n\nSkály zde vytvářejí velmi variabilní prostředí díky mikroklimatickým podmínkám s mnohými mozaikami (vlhké skály s mechorosty a kapradinami, vegetace slunných skal, vegetace balvanových a suťovým moří apod.). Na pravém břehu Metuje můžeme ve skalách nalézt například silně ohroženou kapradinu Braunovu \"(Polystichum braunii)\" nebo kapradinu laločnatou \"(Polystrichum aculeatum)\", která je uvedena v červeném seznamu ČR. \n\nHlavním biotopem jsou acidofilní bučiny, které jsou díky heterogenitě podmínek velmi variabilní. Vyskytují se převážně v jihozápadní části Metuje či jihovýchodní části údolí Olešenky. Z důsledků lesnického hospodaření mají hlavní podíl jehličnanů a to převážně smrku ztepilého \"(Picea abies)\", je ale pravdou, že ten se zde původně vyskytoval i přirozeně, ovšem jen vzácně a to díky poloze údolí a návaznosti na Orlické hory. Dalším přirozeným reliktem je zde i borovice lesní \"(Pinus sylvestris)\" a to na skalních stanovištích. I přes ohrožení zvěří, se v mnohých podrostech často nachází bukové zmlazení, výjimečněji i zmlazení jedle bělokoré \"(Abies alba)\".\n\nBylinné patro je velmi variabilní, někdy až chybí. Nejčastějšími bylinami jsou  bika bělavá \"(Luzula luzuloides )\", věsenka nachová \"(Prenanthes purpurea)\", metlička křivolaká \"(Avenella flexuosa)\" a mnohé další. V nivních polohách byly zaznamenány bledule jarní \"(Leucojum vernum),\" sněženka podsněžník \"(Galanthus nivalis),\" zvonek širokolistý \"(Campanula latifolia)\", rožec hajní \"(Carestium lucorum)\", podbílek šupinatý \"(Lanthraea squamaria)\" apod. Louky na pravém břehu Olešenky jsou významné výskytištěm kriticky ohroženého vstavače osmahlého \"(Orchis ustulata)\" a ohroženého vstavače mužského \"(Orchis mascula).\" \n\nStinné a vlhké skály s mechorosty, slunné skály a vlhká balvanová a suťová moře jsou významným fenoménem. Skalní útvary poskytují velmi variabilní prostředí, může se jednat o suché skály bez plošek humusu, které jsou pak často bez vegetace cévnatých rostlin, či o skály s ploškami humusu, které naopak mohou mít vegetaci rozvinutou. Najdeme zde pak třeba osladič obecný \"(Polypodium vulgare)\", sleziník červený \"(Asplenium truchomanes)\", brusnici borůvku \"(Vaccinium myrtillus)\" a mnoho dalších.\n\nK chráněným druhům rostlin zde patři kapradina hrálovitá \"(Polystichum lonchitis)\" - kriticky ohrožený druh, kapradina plevinatá \"(Polytrichum Braunii)\" -  druh silně ohrožený, vstavač mužský \"(Orchis mascula)\" – druh silně ohrožený a druhy ohrožené, kterými jsou  vranec jedlový \"(Huperzia selago)\", plavuň pučivá \"(Lycopodium annotinum)\" , bledule jarní \"(Leucojum vernum),\" lilie zlatohlávek \"(Lilium martagon),\" měsíčnice vytrvalá \"(Lunaria rediviva),\" prstnatec májový (\"Dactylorhiza majalis)\", vemeník dvoulistý \"( Platanthera bifolia )\", pampeliška bahenní \"(Taraxacum sect. Palustria )\".  Z obojživelníků se jedná o čolka velkého \"(Triturus cristatus)\" – kriticky ohrožený, druhy silně ohrožené – čolka horkého \"(Ichthyosaura alpestris)\" , čolka obecného \"(Lissotriton vulgaris)\", mloka skvrnitého \"(Salamandra salamandra)\" . U plazů se to týká užovky hladké \"(Coronella austriaca)\" – kriticky ohrožené, ještěrky obecné \"(Lacerta agilis )\" – silně ohrožené. A z ptáků to jsou silně ohrožené druhy – holub doupňák \"(Columba oenas)\", čáp černý  \"(Ciconia nigra)\", lejsek malý \"(Ficedula parva)\", krahujec obecný \"(Accipiter nisus)\", druhy ohrožené – výr velký \"(Bubo bubo)\" , jestřáb lesní \"(Accipiter gentilis)\", lejsek šedivý \"(Muscicapa epulata)\" , ťuhýk obecný \"(Lanius collurio),\" krkavec velký (\"Corvus corax)\",  ořešník kropenatý \"(Nucifraga caryocatactes),\" krkavec velký\"(Corvus corax\"). A ze savců silně ohrožený rejsek horský  \"(Sorex alpinus)\" a ohrožený plch velký \"(Glis glis)\". Oblast spravuje Agentura ochrany přírody a krajiny ČR. \nNalézt zde můžeme také významné druhy živočichů, z obratlovců jsou to například klínatka rohatá \"(Opjigomphus cecilia)\", lišaj pupalkový (\"Proserpinus proserpina)\", modrásek bahenní \"(Maculinea nausithous)\", svižník Cindela sylvicola, střevlík Carabus irregularis a mnoho dalších.\n\nJako hnízdící ptáky zde můžeme spatřit výra velkého \"(Bubo bubo)\", čápa černého \"(Ciconia nigra),\" kulíška nejmenšího \"(Galucidium passerinum)\", holuba doupňáka \"(Columba oenas\"), včelojeda \"(Pernis apivorus)\" apod. .\n\nZ obojživelníků lze jmenovat čolka horského \"(Triturus aplestris)\", ropuchu obecnou \"(Bufo bufo\") a mloka skvrnitého (\"Salamandra salamandra).\"\n\nZ plazů se zde nachází ještěrka obecná \"(Lacerta agilis)\", ještěrka živorodá \"(Zootoca vivipara)\", slepýš křehký \"(Anguis fragilis)\" a užovka hladká \"(Coronella austriaca).\"\n\nDále zde můžeme narazit na rejska horského \"(Sorex alpinus)\", vydru říční \"(Lutra lutra)\" a veverku obecnou \"(Sciurus vulgaris)\", kteří patří mezi chráněné druhy savců. \n\nPeklo je evropsky významnou lokalitou zařazenou v Natura 2000, IV. kategorií (řízená rezervace) podle IUCN. Jedná se o zvláštně chráněné území (ZCHÚ) a hlavním úkolem je ochrana unikátních přírodních jevů, utvářených kombinací lesů, skal, vodních stanovišť, a jejich zachování. Zde se jedná hlavně o sladkovodní toky svazu Ranunculion fluitantis a Callitricho-Bratrachion  (chudá společenstva vodních makrofyt, osidlujících koryta tekoucích vod, nejčastěji tvořená rdesy, řasami, lakušníky a mechorosty nížinného až montánního stupně) , silikátové sutě střední Evropy, silikátové skalnaté svahy s chasmofytickou vegetací, bučiny a lesy svazu Tilio-Acerion   (sklaní a suťové lesy s dominancí například javoru )\n\nNa území Pekla můžeme najít i jednu z mála recentních lokalit výskytu šikouška zeleného (\"Buxbaumia viridis)\" v Královéhradeckém kraji \n\nVýznamným zásahem do  geomorfologických poměrů byla výstavba silnice z nového města roku 1937 pro potřeby obrany republiky, ta později ovlivnila i rozrůstání osady Peklo a intenzivnější rekreační využívání. Dalšími negativními zásahy pak bylo další rozšiřování dopravní sítě, zornění některých travních porostů, intenzivní hnojení a meliorace ( způsobili eutrofizace ). Dále pak i klasicky znečišťování toků Metuje a Olešenky\n\nPeklo je rozčleněno do několika honiteb a to i z důsledku negativního okusu zvěří. Převážně muflony, ale i srnčí a černou\n\nSoučasný plán péče má platnost v letech 2013-2025 a byl zpracován autory firmy ŠINDLAR. s.r.o\n\nCílem je aby nedošlo k příliš urychlené obnově a tím tedy vzniku ploch nárostů a mlazin a aby byla zachována kostra porostu. Chránit živou i neživou přírodu v co možná nejsouvislejším areálu a zachovat přírodní jevy utvářené kombinací lesních, skalních a vodních stanovišť,\n\nPředmětem ochrany jsou i útvary neživé přírody a to právě žokovité balvany, skalní výchozy a suťová pole.\n\nÚzemí lze rozdělit na 3 zóny\n\n1)     I.zóna – bezzásadová\n\n2)     II.zóna starých porostu s převahou buku\n\n3)     III.zóna porostů s převahou smrku a dalších jehličnanů\n\nSoučasnými největšími problémy jsou necitlivé zásahy lesnického hospodaření, velikost sečí, okus zvěří a těžké prosazování vhodných dřevin přirozené skladby pro daná stanoviště.\n\nCílem managementu je podpora a zachování maloplošně skupinově bohaté vertikální, horizontální a druhové struktury porostů vhodných pro daná stanoviště. Ponechání bezzásahových porostů (s výjimkou likvidace kůrovce \"(Scolytinae\"\")\", či ochraně proti zvěři apod. ). Dále také ponechání kostry stromů až do fáze rozpadu.\n\nNávrhy managementu v oblasti péče o rostliny (Mikátová,2004) je například :\n\n- Poporučení o vybudování malých tůněk v údolí Olešenky - vhodných pro rozmnožování obojživelníků.\n\n- Pro ochranu ptactva a drobných savců - zvyšovat podíl lesů s přirozenou dřevinnou skladbou. Zvyšovat věkovou diverzitu porostů. Ponechání starých stromů s dutinami. Zabezpečit výskyt odumřelých i dožívajících stromů různě po lokalitě apod.\n\n-Nepoužívat chemické ošetřování porostů.\n\n-Upozornění turistů na jarní a podzimní migraci obojživelníků přes silnici poblíž osady Peklo\n\n-Zachování keřových porostů hlavně na okrajích lesů\n\nPřístupnost: celoroční, vhodná pěšky, na kole, autem, z části i pro inline brusle)\n\nHromadná doprava: autobusová zastávka v Novém Městě nad Metují - Rychta\n\n                                    vlaková zastávka v Novém Městě nad Metují\n\nMožnost parkování: ve středu rezervace u restaurace Bartoňova útulna\n\n                                    u vstupu do rezervace na rozcestí U Liščí Boudy\n\nTurismus v Pekle se dá pojmout několika způsoby. Buďto jako výlet autem, kdy je nejvýhodnější zaparkovat na rozcestí U Liščí Boudy a dále pokračovat po červené turistické trase až k Bartoňově útulně. Tato cesta je přibližně 3,8 km a její součástí jsou krásné scenérie údolí Metuje.\n\nDalší možností je cesta z Nového Města nad Metují až do vedlejšího města Náchoda dlouhá asi 13 km. Z autobusové zastávky Rychta v Novém Městě n.M  je trasa značená červeně až k Bartoňově útulně ( vzdálenost asi 5,5, km ) a odtud již po žluté směrem na autobusové a vlakové nádraží v Náchodě ( asi 7,5 km ).  Od útulny do Náchoda se již jedná o asfaltovou cestu vhodnou i pro inline brusle, či kolo,\n\nTřetí možností je pěší okruh z Nového Města nad Metují, dlouhý přibližně 16 km. Opět je vhodné vyjít z autobusové zastávky v Novém Městě k Bartoňově útulně. Od ní ale již po modré až do obce Sendraž ( asi 3,6 km ). Poté po zelené do Libchyně a cestou Libchyňským údolím až na Husovo náměstí v Novém Městě n. M. Odsud je to již jen asi  1,2 km centrem ( Komenského ulicí ) zpátky na autobusové nádraží.\n\nI přes velké turistické využívání území nemá turismus negativní dopad na území ani předměty ochrany. Nežádoucí jsou akorát velké sportovní akce. \nUbytování je možné v Bartoňově Útulně, otevřené celoročně. Útulna se nachází v nadmořské výšce 360m n. m. Jedná se o chatu se sociálním zařízením, zahradou a bazénem či o 3 nové chatky. Dále je k dispozici dětské hřištěm parkoviště a mnoho dalšího. \n\nTurismus se v Pekle začal rozvíjet již během 19. století. A i přes tuto zajímavou lokalitu, byly kvůli němu budovány již na začátku 20.století sítě lesních cest a i silnice z Nového Města nad Metují s původní funkcí pro potřeby hraničního opevnění (1936-1938)\n\n"}
{"id": "646983", "url": "https://cs.wikipedia.org/wiki?curid=646983", "title": "Pískovcové sloupky", "text": "Pískovcové sloupky\n\nPískovcové sloupky jsou přírodní památka ev. č. 12955 v obci Česká Metuje v okrese Náchod v Královéhradeckém kraji. Lokalitu spravuje Agentura ochrany přírody a krajiny ČR - regionální pracoviště Východní Čechy.\n\nDůvodem ochrany jsou skalní sloupky ve tvaru přesýpacích hodin či kuželek, vymodelované ve stěně umělého odkryvu v důsledku procesu selektivního zvětrávání, dále geomorfologicky pozoruhodný suťový svah se skalními výchozy, rostlinná i živočišná společenstva přírodě blízkého lesa a skal, populace lilie zlatohlavé. Poblíž chráněné lokality se nachází památný strom Berkova lípa.\n\n"}
{"id": "646984", "url": "https://cs.wikipedia.org/wiki?curid=646984", "title": "Pod Vrchmezím", "text": "Pod Vrchmezím\n\nPod Vrchmezím je přírodní rezervace ev. č. 326 poblíž obce Olešnice v Orlických horách v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je zachování původního smíšeného vysokohorského lesa.\n\n"}
{"id": "646985", "url": "https://cs.wikipedia.org/wiki?curid=646985", "title": "Pod Zakletým", "text": "Pod Zakletým\n\nPod Zakletým je přírodní rezervace ev. č. 1732 poblíž obce Zdobnice v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je biotop tučnice obecné (\"Pinguicula vulgaris\"), chráněné rostliny podle vyhlášky MŽP ČR č. 395/1992 Sb., zařazené zde do skupiny silně ohrožených druhů. V současné době se jedná o druhou lokalitu ve východních Čechách.\n\n"}
{"id": "646986", "url": "https://cs.wikipedia.org/wiki?curid=646986", "title": "Polabiny (přírodní památka)", "text": "Polabiny (přírodní památka)\n\nPolabiny byla přírodní památka ev. č. 726 poblíž obce Opatovice nad Labem v okrese Pardubice. Oblast spravovala Agentura ochrany přírody a krajiny ČR.\n\nDůvodem ochrany bylo mrtvé rameno Labe se vzácnými společenstvy rostlin a živočichů, uchovávající tvářnost Polabí před nástupem intenzivní zemědělské výroby. Územní ochrana byla vyhlášena v letech 1982 a 1983, zrušena k 16. lednu 2001.\n\n"}
{"id": "646987", "url": "https://cs.wikipedia.org/wiki?curid=646987", "title": "Polické stěny", "text": "Polické stěny\n\nPolické stěny je národní přírodní památka ev. č. 13181 poblíž obcí Hlavňov a Suchý Důl v okrese Náchod. Oblast spravuje AOPK ČR Správa CHKO Broumovsko.\n\nDůvodem ochrany je geomorfologicky ojedinělý útvar Polických stěn tvořený formami pseudokrasového reliéfu v kvádrových pískovcích svrchní křídy vyskytujícími se zde především v podobě rozsáhlých skalních plošin a měst, složitě členěných hřbetů a skalních věží, kaňonů, soutěsek a jeskyní, se specifickými rostlinnými a živočišnými společenstvy a se zbytky přirozených lesních ekosystémů a typy přírodních stanovišť a druhy, pro které byla jiným právním předpisem vyhlášena EVL Broumovské stěny a které se nacházejí na území národní přírodní památky.\n\nAsymetrické horské skalnaté pásmo Broumovských stěn, které odděluje Broumovskou kotlinu od Polické pánve, je budováno převážně kvádrovými pískovci středního turonu. Dvanáct kilometrů dlouhý hřeben Broumovských stěn je orientován ve směru SZ–JV a je ukloněn jihozápadním směrem. V závislosti na tomto úklonu pískovcových vrstev jsou svahy směrem do Polické pánve mírné, do rovinaté Broumovské kotliny spadá hřeben příkrými skalními stěnami a prudkými svahy s převýšením přes 300 metrů.\n\nNa nesouměrném hřbetu (tzv. kuestě) Broumovských stěn jsou od 1. října 2009 vyhlášena dvě chráněná území, jejichž společná hranice vede po hřebeni Stěn. Pozvolný svah klesající k Polici nad Metují je národní přírodní památkou Polické stěny. Tvoří ji rozlehlé bludiště roklin tvořených kvádrovými pískovci. Mohutné vrstvy této usazené horniny byly původně dnem mělkého druhohorního moře. Písek byl slepen křemičitým tmelem, a tak vznikl pískovec, který později rozpukal v navzájem kolmých rovinách na obrovské kvádry. Pukliny už tisíciletí prohlubuje vítr a voda, jejíž sílu v zimě umocňuje rozpínání ledu.\n\nHřbet je směrem k Polici nad Metují zbrázděn řadou roklí, kterými odtéká voda ze skalnatých plošin až do Severního moře. Nejznámější je hojně navštěvovaná Kovářova rokle, asi 1 km dlouhý kaňon sevřený skalními bloky a vysokými věžemi, se dvěma přístupnými pseudokrasovými jeskyněmi. V dolní části rokle se nachází Mariánská jeskyně, o něco výše prochází značená stezka jeskyní Kovárna. Na území Polických stěn se nachází dalších 5 popsaných podzemních prostor (jeskyní a propastí).\n\nZ útvarů neživé přírody lze zmínit zejména jednotlivé nebo skupinové skalní hřiby vznikající selektivním zvětráváním nestejně odolných vrstev hornin ve skalních věžích. V Polických stěnách se skalní hřiby vyskytují ve všech vývojových stadiích, od počáteční iniciace až k rozpadu. Dobře vyvinuty jsou především tzv. Slavenské hřiby v oblasti nad osadou Slavný. Kromě vysokých skalních věží či skalních stěn se ve zdejším pískovci vytvořily i tzv. střední a malé formy pseudokrasového reliéfu. Proto můžeme obdivovat skalní mísy, okna, škrapy, drobné prohlubně (voštiny) nebo narezlé železité inkrustace tzv. železivce, které na skalních stěnách vytvářejí vystupující drobné útvary až skalní dlažbu.\n\nV některých vrstvách pískovce se zachovaly fosílie lastur křídových mořských živočichů (rodů Lima, Pinna, Pecten aj.). Zřetelné jsou zejména na čerstvě obnažených vrstevních plochách některých lesních cest, na tzv. mušlových cestách. Na kvádrových pískovcích vznikají chudé, nepříliš hluboké půdy, převážně litozemě či arenické podzoly. Kambizemě se vyskytují v terénně příznivějších, nepříliš skalnatých a méně kamenitých lokalitách. Z hlediska půdních druhů převažují půdy lehké, písčité a hlinitopísčité.\n\nVítr, který zde vane nejčastěji od západu, s sebou přinášel ve druhé polovině 20. století velké množství průmyslových škodlivin, které oslabily zdejší lesy, a ty následně na velkých plochách podlehly kůrovci. V době kalamity se snažili lesníci zabránit odnosu tenké vrstvy půdy doséváním břízy. Ta dnes přebírá úlohu přípravné dřeviny pro rozvoj nového lesa. Postupně se daří na imisních holinách obnovit smíšený les s bukem a jedlí, který je celkově odolnější.\n\nNa chudých půdách roste relativně malý počet druhů cévnatých rostlin. Složení rostlinných společenstev je ovlivněno výraznou vertikalitou terénu. Na dně roklí je málo slunečního svitu a sníh se místy udrží až do začátku léta.V nejchladnějších polohách Polických stěn se tak vyskytují i fragmenty horských smrčin. Fytogeograficky významný je zde výskyt horských, resp. u nás většinou v horách rostoucích druhů. Vedle chráněného vrance jedlového lze zmínit zejména podbělici alpskou, papratku horskou, čípek objímavý a kapraď podobnou. Do Hruškovy rokle byl z Adršpašsko-teplických skal zavlečen mléčivec alpský.\n\nNa vrcholcích skal je naopak sucho a teplo. Roste tam drobná keříčková vegetace brusnic a vřesu. Svislé stěny skal porůstají mechorosty a lišejníky, ovšem zastoupení bezcévných rostlin nevyniká druhovou pestrostí. Bryologický průzkum prokázal na Broumovských stěnách (myšlen je celý orografický útvar) 142 druhů mechorostů, z toho 38 druhů játrovek. Převládají spíše druhy rostoucí na suchých pískovcích. Bylo zde zaznamenáno 120 druhů lišejníků a 131 druhů hub. Výskyt lišejníků je negativně ovlivněn nevhodnou skladbou lesa, zejména epifytním druhům se více daří v zastíněných bučinách.\n\nGeomorfologická pestrost území podmiňuje vznik různě extrémních stanovišť, která nabízejí vhodné podmínky pro ekologicky různorodé skupiny organismů. Od teplých a suchých ekotopů na vrcholcích skal a skalních plošinách přes stanoviště skalních stěn až po chladné a vlhké ekotopy v zastíněných a hlubokých roklích. Ty často přecházejí až do extrémních stanovišť suťových jeskyní, hluboko pod povrchem terénu, kde se během roku minimálně mění mikroklima. V těchto podmínkách se mohou vyskytovat různé výjimečné druhy, často i glaciální relikty, převážně ze skupiny bezobratlých živočichů. V okrajových a osluněných lesních partiích se vyskytují hnízda mravenců rodu Formica. V lokalitách s výskytem vrb, které jsou jeho živnou rostlinou, se vzácně vyskytuje ohrožený motýl batolec. Na tlejícím dřevě se vyvíjí polyfágní brouk zlatohlávek tmavý.\n\nZe vzácnějších druhů obojživelníků a plazů se na území Stěn vyskytuje např. čolek horský a obecný, mlok skvrnitý, ještěrka živorodá či zmije obecná. V obou chráněných územích na Broumovských stěnách byl potvrzen výskyt 100 druhů ptáků, z nichž asi polovina v území hnízdí. Stěny jsou ideálním útočištěm sokola stěhovavého a výra velkého, kteří zde pravidělně hnízdí.\n\nTerén Stěn vyhovuje také savcům. Běžným druhům, jako je jelen evropský, srnec obecný, prase divoké, jezevec lesní a malé šelmy, i těm chráněným. Lze zmínit například silně ohroženého rejska horského. V posledních letech se do oblasti začínají pomalu vracet také velké šelmy – rys ostrovid. Skalní stěny s mnoha štěrbinami a jeskyněmi jsou také ideálním biotopem pro zimování netopýrů.\n\n"}
{"id": "646988", "url": "https://cs.wikipedia.org/wiki?curid=646988", "title": "Prameny Labe", "text": "Prameny Labe\n\nPrameny Labe byla přírodní památka ev. č. 529 poblíž obce Harrachov v okrese Trutnov. Oblast spravuje Správa KRNAP.\n\nDůvodem ochrany byla nejcennější vrcholové partie Krkonoš v pramenné oblasti Labe. Památka byla zrušena k 1. dubnu 2008 začleněním památky pod NP Krkonoše.\n\n"}
{"id": "646989", "url": "https://cs.wikipedia.org/wiki?curid=646989", "title": "Prameny Úpy", "text": "Prameny Úpy\n\nPrameny Úpy byla přírodní památka ev. č. 521 poblíž obce Černý Důl v okrese Trutnov. Oblast spravuje Správa KRNAP. Památka byla zrušena k 1. dubnu 2008 začleněním památky pod NP Krkonoše.\n\nDůvodem ochrany byla nejcennější partie Krkonoš v pramenné oblasti Úpy.\n\n"}
{"id": "646990", "url": "https://cs.wikipedia.org/wiki?curid=646990", "title": "Rašelina (přírodní památka)", "text": "Rašelina (přírodní památka)\n\nRašelina je přírodní památka ev. č. 1716 poblíž obce Nový Hrádek v okrese Náchod. Nalézá se v lokalitě pomístně zvané \"U hranic\" (jak už název napovídá, jen několik desítek metrů od státní hranice s Polskem), něco přes ¾ km severovýchodně od osady Dlouhé. Oblast spravuje Agentura ochrany přírody a krajiny ČR.\n\nDůvodem ochrany je zbytek podhorských rašelinných luk s ohroženými a ustupujícími rostlinnými společenstvy a s výskytem zvláště chráněných druhů rostlin jako vrba plazivá (Salix repens), upolín evropský (Trollius altissimus), prstnatec májový (Dactylorhiza majalis), bledule jarní (Leucojum vernum), vachta trojlistá (Menyanthes trifoliata). Zdroj fytogenofondu pro rekonstrukci podobných lučních porostů v oblasti Orlické podhůří. Mokřadní území jako část krajiny významné pro udržení ekologické stability v celém katastrálním území Dlouhé.\n\n"}
{"id": "646991", "url": "https://cs.wikipedia.org/wiki?curid=646991", "title": "Rašeliniště pod Pětirozcestím", "text": "Rašeliniště pod Pětirozcestím\n\nRašeliniště pod Pětirozcestím je přírodní památka ev. č. 860 v CHKO Orlické Hory, poblíž obce Zdobnice v okrese Rychnov nad Kněžnou. Oblast spravuje AOPK ČR.\n\nDůvodem ochrany je typické svahové rašeliniště v dynamickém vývoji s několika trhlinovými rašelinnými jezírky s typickou hodnotnou flórou vzácných a ohrožených druhů.\n\n"}
{"id": "646992", "url": "https://cs.wikipedia.org/wiki?curid=646992", "title": "Rašeliniště pod Předním vrchem", "text": "Rašeliniště pod Předním vrchem\n\nRašeliniště pod Předním vrchem je přírodní památka ev. č. 858 poblíž obce Bartošovice v Orlických horách v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je bezlesá rašelinná enkláva v souvislém lesním porostu, s volnými jezírky. Výskyt vzácných druhů rostlin (rosnatka okrouhlolistá, suchopýr úzkolistý, pochvatý, prstnatec májový atd.).\n\nRašeliniště se nalézá jihozápadně nad obcí Bartošovice v Orlických horách v blízkosti silnice na Kunvald u spodní hranice souvislého lesa. Asi 400 metrů jižně od něj prochází hřebenová červeně značená Jiráskova cesta.\n\n"}
{"id": "646993", "url": "https://cs.wikipedia.org/wiki?curid=646993", "title": "Rybník Kojetín", "text": "Rybník Kojetín\n\nRybník Kojetín je přírodní památka ev. č. 1999 poblíž obce Cholenice v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany je ornitologicky významný mokřad v okolí stejnojmenného rybníka, jehož plocha je též součástí přírodní památky. Chráněny jsou též břehové porosty a křovinaté louky. Hnízdí tu racek chechtavý (\"Chroicocephalus ridibundus\").\n\n"}
{"id": "646994", "url": "https://cs.wikipedia.org/wiki?curid=646994", "title": "Nadslav (přírodní památka)", "text": "Nadslav (přírodní památka)\n\nNadslav je přírodní památka ev. č. 13917 poblíž obce Střevač v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany jsou vlhké louky u stejnojmenného rybníka s výskytem vzácných rostlin a živočichů, především evropsky významného a silně ohroženého živočišného druhu kuňky ohnivé. Od 1. září 1998 do 26. října 2011 existovala na stejném území PP Rybník Mordýř. Rybník Mordýř je součástí přírodní památky.\n\n"}
{"id": "646995", "url": "https://cs.wikipedia.org/wiki?curid=646995", "title": "Rybník Vražda", "text": "Rybník Vražda\n\nRybník Vražda je přírodní památka ev. č. 2000 jihozápadně od obce Jinolice v okrese Jičín. Oblast spravuje AOPK ČR Správa CHKO Český ráj.\n\nDůvodem ochrany jsou vlhké louky u stejnojmenného rybníka a výskyt chráněných druhů rostlin a živočichů. Rybník je součástí přírodní památky.\n\nNázev rybníka je upomínkou na událost z Prusko-rakouské války roku 1866, kdy sem pruští vojáci zahnali skupinu rakouských vojáků, kteří zde utonuli.\n\n\n"}
{"id": "646996", "url": "https://cs.wikipedia.org/wiki?curid=646996", "title": "Rýchory (přírodní památka)", "text": "Rýchory (přírodní památka)\n\nRýchory byla přírodní památka ev. č. 379 poblíž obce Horní Maršov v okrese Trutnov. Oblast spravuje Správa KRNAP. Zrušena byla v roce 2008 začleněním pod NP Krkonoše.\n\nDůvodem ochrany byla vrcholová partie Rýchorského hřebene s přirozenými porosty a rašeliništi.\n\n"}
{"id": "646997", "url": "https://cs.wikipedia.org/wiki?curid=646997", "title": "Sedloňovský vrch (přírodní rezervace)", "text": "Sedloňovský vrch (přírodní rezervace)\n\nSedloňovský vrch je přírodní rezervace ev. č. 384 poblíž obce Sedloňov v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je smíšený porost pralesovitého charakteru.\n\n"}
{"id": "646998", "url": "https://cs.wikipedia.org/wiki?curid=646998", "title": "Sfinga (přírodní památka)", "text": "Sfinga (přírodní památka)\n\nSfinga je přírodní památka ev. č. 1511 na katastrálním území Velký Uhřínov obce Liberk v okrese Rychnov nad Kněžnou. Chráněné území spravuje AOPK ČR - regionální pracoviště Východní Čechy.\n\nDůvodem ochrany jsou selektivním zvětráváním vypreparované výchozy granitických svorů na svazích Kamence.\n\n"}
{"id": "646999", "url": "https://cs.wikipedia.org/wiki?curid=646999", "title": "Sítovka", "text": "Sítovka\n\nSítovka je přírodní památka ev. č. 386 poblíž obce Hradec Králové v okrese Hradec Králové. Oblast spravuje Agentura ochrany přírody a krajiny ČR.\n\nDůvodem ochrany je zachování původního lesního smíšeného porostu.\n"}
{"id": "647000", "url": "https://cs.wikipedia.org/wiki?curid=647000", "title": "Skalecký háj", "text": "Skalecký háj\n\nSkalecký háj je přírodní rezervace ev. č. 866 poblíž obce Podbřezí v okrese Rychnov nad Kněžnou. Oblast spravuje Krajský úřad Královéhradeckého kraje.\n\nHlavním předmětem ochrany je lesní porost s přirozenou dřevinnou skladbou a bohatým bylinným podrostem (prvosenka jarní, árón plamatý, zapalice žluťuchovitá). Nejvýznamnějším rostlinným druhem je vzácný český endemit kruštík polabský, který je v celosvětovém areálu vázán pouze na Čechy a Moravu.\n\n"}
{"id": "647001", "url": "https://cs.wikipedia.org/wiki?curid=647001", "title": "Sklenářovické údolí", "text": "Sklenářovické údolí\n\nSklenářovické údolí je přírodní památka ev. č. 13094 poblíž obce Mladé Buky v okrese Trutnov. Oblast spravuje Správa KRNAP.\n\nPřírodní památka se rozkládá v hluboce zaříznutém údolí Zlatého potoka mezi Sklenářovickým vrchem (921 m) na východě a Bartovým lesem (732 m) na západě a zaujímá území luk původně patřících k dnes zaniklé obci Sklenářovice (německy \"Glasendorf\"). Po vysídlení německých obyvatel a opuštění vesnice začaly louky zarůstat, od roku 1999 jsou postupně revitalizovány.\n\nDůvodem ochrany je rozsáhlý komplex podhorských a horských luk a mokřadů s mimořádnou a dosud zachovalou mozaikou rozptýlené zeleně a chráněných a ohrožených rostlinných společenstev, rostlinných a živočišných druhů; dochovaný stav krajiny formovaný činností člověka. Z pestrého druhového složení vegetace patří četné rostliny ke zvláště chráněným, například orchideje prstnatec bezový, prstnatec májový, pětiprstka žežulník, vstavač mužský znamenaný a vemeník dvoulistý nebo vlhkomilná tolije bahenní. Žijí tu také desítky vzácných druhů ptáků, například kriticky ohrožený luňák červený, orel křiklavý, tetřev hlušec, čáp černý, krahujec obecný, ostříž lesní nebo křepelka polní, je tu zastoupeno i mnoho dalších ohrožených živočichů, mimo jiné zmije obecná nebo čolek horský.\n\n"}
{"id": "647002", "url": "https://cs.wikipedia.org/wiki?curid=647002", "title": "Slunečná stráň", "text": "Slunečná stráň\n\nSlunečná stráň je přírodní památka ev. č. 1767 poblíž obce Svoboda nad Úpou v okrese Trutnov. Oblast spravuje Správa KRNAP.\n\nDůvodem ochrany je rozsáhlý komplex slatinných a rašelinných luk s mimořádnou a dosud zachovalou mozaikou rostlinných společenstev celostátně ohrožených, která se stala v krajině vzácná v důsledku odvodňování podobných lokalit. Část z nich se řadí k prioritním biotopům v rámci soustavy Natura 2000. V hojné míře se vyskytují zvláště chráněné a ohrožené druhy rostlin a živočichů.\n\nNa místní informační tabuli je památka označena jako \"Slunečn\"í \"stráň\".\n\n"}
{"id": "647003", "url": "https://cs.wikipedia.org/wiki?curid=647003", "title": "Stav (přírodní památka)", "text": "Stav (přírodní památka)\n\nStav je přírodní památka ev. č. 816 poblíž obce Úbislavice v okrese Jičín. Nachází se východně od stejnojmenné vesnice. Oblast spravuje Agentura ochrany přírody a krajiny ČR.\n\nDůvodem ochrany je zachování epigenetického údolí potoka, kde se na svazích zachovaly zbytky původních bučin s bylinným patrem.\n"}
{"id": "647004", "url": "https://cs.wikipedia.org/wiki?curid=647004", "title": "Strž ve Stupné", "text": "Strž ve Stupné\n\nStrž ve Stupné je přírodní památka ev. č. 1539 poblíž obce Vidochov v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany jsou prameniště a přirozené strže s výskytem bledule jarní. Jedná se o významný geomorfologický prvek.\n"}
{"id": "647005", "url": "https://cs.wikipedia.org/wiki?curid=647005", "title": "Šafránová stráň", "text": "Šafránová stráň\n\nŠafránová stráň je přírodní památka ev. č. 13133 poblíž obce Suchý Důl v okrese Náchod. Oblast spravuje AOPK ČR Správa CHKO Broumovsko.\n\nDůvodem ochrany je populace silně ohroženého šafránu bělokvětého na druhově bohaté svahové louce.\n\n"}
{"id": "647006", "url": "https://cs.wikipedia.org/wiki?curid=647006", "title": "Trčkov", "text": "Trčkov\n\nTrčkov je národní přírodní rezervace ev. č. 730 poblíž obce Orlické Záhoří v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je zbytek přirozeného smíšeného porostu dřevin autochtonní provenience v Orlických horách.\n\n"}
{"id": "647007", "url": "https://cs.wikipedia.org/wiki?curid=647007", "title": "Trčkovská louka", "text": "Trčkovská louka\n\nTrčkovská louka je přírodní rezervace ev. č. 733 poblíž obce Orlické Záhoří v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je zachovat podmáčenou louku s vlastními rašelinnými neohraničenými prameništi, bohatou botanicky: arnika, prstnatec Fuchsův a májový, kruštík širolistý, suchopýr úzkolistý; a také zoologicky: jestřáb lesní, čáp černý, hýl rudý, pěnice černohlavá a hnědokřídlá, čolek horský a obecný, skokan hnědý a ostronosý, ropucha obecná a zmije obecná.\n\n"}
{"id": "647008", "url": "https://cs.wikipedia.org/wiki?curid=647008", "title": "Trotina (přírodní památka)", "text": "Trotina (přírodní památka)\n\nTrotina je přírodní památka ev. č. 823 poblíž obce Lochenice v okrese Hradec Králové. Oblast spravuje Krajský úřad Královéhradeckého kraje.\n\nDůvodem ochrany je zachovalý zbytek starého říčního koryta na soutoku Labe a Trotiny s původními pobřežními porosty a vodním rostlinstvem. Na části pobřeží je přirozený lužní les. Vodní rameno je bohaté na vodní rostliny, které se dnes v okolních labských tůních již nevyskytují (stulík, rdest kadeřavý, lakušník, růžkatec ponořený aj.). Husté pobřežní křoviny (dub, topol, olše, vrba, jilm) jsou útočištěm drobné zvěře a zpěvného ptactva.\n\nPodkladem jsou holocenní písčitohlinité říční (inundační) usazeniny.\nZachovalé mrtvé labské rameno s charakteristickými lužními porosty a zbytky vodních společenstev. Rostou zde např. stolístek klasnatý (\"Myriophyllum spicatum\"), stulík žlutý (\"Nuphar lutea\"), růžkatec ostnitý (\"Ceratophyllum demersum\"), rdest vzplývavý (\"Potamogeton natans\"), lakušník okrouhlý (\"Batrachium circinatum\"), šípatka střelolistá (\"Sagittaria sagittifolia\"), kosatec žlutý (\"Iris pseudacorus\"), v křovinách je hojná nadmutice bobulnatá (\"Cucubalus baccifer\").\n\nZbytky mrtvého ramene jsou důležitým biotopem vodního a mokřadního ptactva. Hnízdí zde chráněné druhy: ledňáček říční (\"Alcedo atthis\"), moudivláček lužní (\"Remiz pendulinus\"), za potravou sem zalétá moták pochop (\"Circus aeruginosus\"), krahujec obecný (\"Accipiter nisus\"), běžná je užovka obojková (\"Natrix natrix\").\n"}
{"id": "647009", "url": "https://cs.wikipedia.org/wiki?curid=647009", "title": "U císařské studánky", "text": "U císařské studánky\n\nU císařské studánky je přírodní památka ev. č. 462 poblíž obce Hradec Králové v okrese Hradec Králové. Oblast spravuje Agentura ochrany přírody a krajiny ČR.\n\nDůvodem ochrany je porost smrku, borovice bílé, buku s přimísenou jedlí a břízou ve stáří do 140 let.\n"}
{"id": "647010", "url": "https://cs.wikipedia.org/wiki?curid=647010", "title": "U Čtvrtečkova mlýna", "text": "U Čtvrtečkova mlýna\n\nU Čtvrtečkova mlýna je přírodní památka ev. č. 1513 poblíž obce Dobřany v okrese Rychnov nad Kněžnou. Oblast spravuje Agentura ochrany přírody a krajiny ČR.\n\nDůvodem ochrany je bohatá populace bledule jarní (\"Leucojum vernum\") a společenstva vlhkých luk.\n\n"}
{"id": "647011", "url": "https://cs.wikipedia.org/wiki?curid=647011", "title": "U Glorietu", "text": "U Glorietu\n\nU Glorietu je přírodní památka ev. č. 464 poblíž obce Týniště nad Orlicí v okrese Rychnov nad Kněžnou. Oblast spravuje Agentura ochrany přírody a krajiny ČR.\n\nDůvodem ochrany je zachování cenného lokálního ekotypu týnišťské tzv. \"pancéřované\" borovice (\"Pinus sylvestris\"), vyznačující se charakteristickým habitem a výrazně deskovitě odlupčitou borkou.\n\n"}
{"id": "647012", "url": "https://cs.wikipedia.org/wiki?curid=647012", "title": "U Houkvice", "text": "U Houkvice\n\nU Houkvice je přírodní rezervace ev. č. 465 poblíž města Týniště nad Orlicí v okrese Rychnov nad Kněžnou v Královéhradeckém kraji. Oblast spravuje Krajský úřad Královéhradeckého kraje.\n\nDůvodem ochrany je zachování významného ekosystému se vzácnou bažinnou vegetací podorlických štěrkopískových teras, ochrana význačné vodní vegetace soustavy oligomezotrofních rybníků a ochrana starých dubů s regionálně největším množstvím reliktních a bioindikačně významných arborikolních druhů hmyzu.\n\nStaré stromy (především duby a buky) v této oblasti a okolí chránil již za první republiky Leopold hrabě Sternberg, velkostatkář v Častolovicích. V katastru Petrovice evidoval celkem 64 stromů, konkrétně:\n\nZ toho v částech polesí \"Obora\" zvaných \"U Malé Houkvice\", \"U Prostřední Houkvice\", \"Za prostřední Houkvicí\", \"Za Velkou Houkvicí\", \"Pod Velkou Houkvicí\" a \"U Velké Houkvice\", na jejichž území se rozkládá současná rezervace, bylo chráněno 22 dubů letních (obvody 310-530 cm, jeden exemplář 780 cm a věk 300-350 let, jeden exmplář 500 let), 4 smrky ztepilé (obvody 180-280 cm, věk 160-200 let), 1 borovice lesní (obvod 180 cm, věk 160 let) a 6 buků lesních (obvod 240-330 cm, věk 300 let). Nejmohutnějším a nejstarším stromem již tehdy byl dub letní zvaný Dub za Velkou Houkvicí.\n\n"}
{"id": "647013", "url": "https://cs.wikipedia.org/wiki?curid=647013", "title": "U Sítovky", "text": "U Sítovky\n\nU Sítovky je přírodní památka ev. č. 824 poblíž obce Hradec Králové v okrese Hradec Králové. Oblast spravuje Agentura ochrany přírody a krajiny ČR.\n\nDůvodem ochrany jsou zbytky původních lesních porostů s charakteristickým ekotypem borovice lesní, dubem letním, lípou srdčitou a vtroušeným smrkem. Zachování tohoto porostu má význam i pro sklizeň semene z dochovaných borovic zdejšího původu.\n"}
{"id": "647014", "url": "https://cs.wikipedia.org/wiki?curid=647014", "title": "Pipin Italský", "text": "Pipin Italský\n\nPipin zvaný Italský (duben 777 – 8. července 810) byl synem franského krále a pozdějšího římského císaře Karla Velikého a v letech 781 -  810 italským králem.\n\nPipin byl druhorozeným synem Karla Velikého a jeho druhé ženy, Hildegardy Švábské. Po svém narození byl původně pojmenován Karloman. Jméno Pipin mu bylo uděleno při pomazání na italského krále papežem Hadrianem I. v Římě roku 781, kdy se Karloman-Pipin stal oficiálně spoluvládcem v této části Franské říše. Jméno Pipin měl i jeho starší (a nevlastní) bratr Pipin Hrbatý, který byl označován za nemanželského a i pro svoji vadu byl vyřazen z nástupnictví po otci, definitivně právě roku 781. Ten se v roce 792 připojil ke spiknutí franské aristokracie proti svému otci, po jeho odhalení byl doživotně internován v klášteře.\n\nJako vládce Itálie aktivně bojoval za rozšíření franského impéria. V roce 791 vpochodoval s armádou Langobardů do údolí Drávy a zpustošil Panonii, zatímco jeho otec současně táhl podél Dunaje na území avarského kaganátu. Aby se vypořádal s propuknuvším povstáním Sasů v roce 792, Karel Veliký avarskou kampaň přerušil, nicméně Pipin a friaulský vévoda Erich v tažení pokračovali a napadli centrální sídlo Avarů (letopisci nazvané \"hrink\") položené někde mezi Dunajem a Tisou, které dvakrát dobyli a vyplenili. Obrovská kořist (Einhard v životopise Karla Velikého Vita Caroli Magni píše: \"...\"patnáct nákladních vozů, tažených vždy čtyřmi voly a naložených zlatem, stříbrem a cennými oděvy\"...\") byla poslána na královský dvůr do Cách a rozdělena mezi vysokou franskou šlechtu a církevní preláty, bohatě obdarovány byly kostely a kláštery a dokonce i cizí vládcové, např. mercijský král Offa. Velký dar ve formě liturgického náčiní byl zaslán i papeži Hadriánovi I. Na oslavu Pipinova vítězství nad Avary byla v Pipinově sídelním městě (a centru karolínské literární renesance v Itálii) Veroně po roce 799 neznámým klerikem složena báseň \"De Pippine regis Victoria Avarica\".\n\nPo neúspěšném franském vpádu předešlého roku vtáhlo v roce 806 velké vojsko složené z Bavorů, Alamanů, Burgundů a Langobardů pod Pipinovým velením do Čech, aby donutilo k poplatnosti české kmeny. Písemné prameny poddání výslovně nezmiňují, jelikož ovšem jsou v nástupnickém řádu Ludvíka Zbožného (tzv. \"Ordinatio imperii\") z roku 817 a v komentářích análů k velkému dvorskému sjezdu v listopadu 822 ve Frankfurtu české kmeny jmenovány mezi závislými gentilními celky, předpokládá se, že tato tributární závislost byla v roce 806 Pipinem skutečně vynucena. Český kronikář Kosmas ve své Kronice Čechů zmiňuje i výši tributu: 120 volů a 500 hřiven stříbra, tento přípisek je ovšem až z doby o 300 let pozdější.\n\nV letech 791-793 a 800-801 se pokoušel obnovit svrchovanost nad Beneventským vévodstvím, které se stalo spojencem Byzantské říše, ovšem bez úspěchu.\n\nPipinovy válečné aktivity v roce 810 zahrnují dlouhé a neúspěšné obléhání Benátek, které se v té době nacházely pod byzantským vlivem. Obléhání trvalo šest měsíců a chorobami z místních bažin sužovaná Pipinova armáda byla nakonec nucena se stáhnout. O několik měsíců později Pipin zemřel.\n\nPipin byl ženatý s Bertou, jejíž původ není spolehlivě doložen, ačkoliv je často (a chybně) označována za dceru toulouského hraběte Viléma z Gellone, Měl s ní pět dcer: Adelaidu, která se provdala za Lamberta I. z Nantes, Atulu, Gundradu, Bertu a Theoderadu; všechny kromě nejstarší se narodily mezi rokem 800 a Pipinovou smrtí a zemřely před smrtí Karla Velikého v roce 814. Pipin měl také nelegitimního syna Bernarda.\n\nKarel Veliký ve svém rozhodnutí o rozdělení říše (tzv. \"Divisio regnorum\" vydané 6. února 806 v Thionville) přiřkl Pipinovi k jeho Itálii i vše jižně od Dunaje, tj. Bavorsko a část Švábska a tributy ze závislých území při východní hranici říše ale Pipin zemřel ještě před svým otcem. Italská koruna přešla na jeho syna Bernarda a vládu nad celým impériem zdědil Pipinův mladší bratr Ludvík Zbožný.\n\n"}
{"id": "647015", "url": "https://cs.wikipedia.org/wiki?curid=647015", "title": "Údolí Bystřice", "text": "Údolí Bystřice\n\nÚdolí Bystřice je přírodní památka ev. č. 1990 poblíž obce Boháňka v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany jsou slatinné louky při toku Bystřice s bohatou květenou a zvířenou.\n\n"}
{"id": "647016", "url": "https://cs.wikipedia.org/wiki?curid=647016", "title": "Údolí Javorky", "text": "Údolí Javorky\n\nÚdolí Javorky je přírodní památka ev. č. 1991 severně od města Lázně Bělohrad v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany jsou slatinné louky u přirozeného toku Javorky s výskytem chráněných druhů rostlin a živočichů.\n\n\n"}
{"id": "647017", "url": "https://cs.wikipedia.org/wiki?curid=647017", "title": "Úlibická bažantnice", "text": "Úlibická bažantnice\n\nÚlibická bažantnice je přírodní rezervace ev. č. 473 na katastrálním území Roubousy a Úlibice v okrese Jičín. Chráněné území je v péči Krajského úřadu Královéhradeckého kraje.\n\nDůvodem ochrany je zachování ekosystému starého lužního porostu s bohatou hájovou květenou a starými duby. Jde o zachovalý zbytek tvrdého luhu v území mezi Polabím a Podkrkonoším.\n\n"}
{"id": "647018", "url": "https://cs.wikipedia.org/wiki?curid=647018", "title": "Ve Slatinské stráni", "text": "Ve Slatinské stráni\n\nVe Slatinské stráni je přírodní rezervace ev. č. 490 poblíž obce Slatina nad Zdobnicí v okrese Rychnov nad Kněžnou. Oblast spravuje Agentura ochrany přírody a krajiny ČR.\n\nDůvodem ochrany jsou opukové stráně s teplomilnou květenou (střevičník pantoflíček).\n\n"}
{"id": "647019", "url": "https://cs.wikipedia.org/wiki?curid=647019", "title": "Velká louka", "text": "Velká louka\n\nVelká louka je přírodní památka ev. č. 734 poblíž obce Orlické Záhoří v okrese Rychnov nad Kněžnou. Oblast spravuje AOPK ČR Správa CHKO Orlické hory.\n\nDůvodem ochrany je rašelinná louka s bohatou květenou.\n\nPřírodní památka byla vyhlášena usnesením 209 Okresního národního výboru Rychnov nad Kněžnou ze dne 1. července 1982. Od té doby se péče o památku řídila třemi plány péče (z roku 1994, 2000 a nyní aktuálním z roku 2010).\n\n"}
{"id": "647020", "url": "https://cs.wikipedia.org/wiki?curid=647020", "title": "Veselský háj", "text": "Veselský háj\n\nVeselský háj a rybník Smrkovák byla přírodní památka ev. č. 1985 nalézající se poblíž obce Sběř v okrese Jičín, vyhlášená v roce 1998 na rozloze 106 ha. Oblast spravovala Agentura ochrany přírody a krajiny ČR.\n\nDůvodem ochrany bylo zachování přirozeného dubohabrového háje s teplomilnou květenou a ochrana rybníka jako důležité ornitologické lokality.\n\nRybník Smrkovák byl v roce 2011 vyhlášen samostatnou přírodní památkou.\n\nV roce 2014 došlo k novému vyhlášení přírodní památky Veselský háj na současné rozloze 444 ha za účelem zachování cenných lesních ekosystémů dubohabřin asociace Galio-Carpinetum a starých acidofilních doubrav s dubem letním a vytvoření vhodných podmínek pro silně ohrožené druhy rostlin - hvozdík pyšný, kosatec sibiřský a další zvláště chráněné druhy rostlin, např. oměj pestrý, kruštík modrofialový a jiné. Přírodní památka se nalézá na katastrálních územích Chotělice, Smidary, Staré Smrkovice, Vysoké Veselí, Velešice.\n\n"}
{"id": "647021", "url": "https://cs.wikipedia.org/wiki?curid=647021", "title": "Vodní tůň", "text": "Vodní tůň\n\nVodní tůň je přírodní památka ev. č. 513 poblíž obce Borohrádek v okrese Rychnov nad Kněžnou. Oblast spravuje Agentura ochrany přírody a krajiny ČR. Tato přírodní památka byla zrušena Nařízením Královéhradeckého kraje č. 1/2018 ze dne 11. června 2018 o zřízení přírodní památky Orlice (území přírodní památky bylo zahrnuto do nově vyhlášené PP).\n\nDůvodem ochrany je slepé rameno Tiché Orlice s břehovými porosty.\n\n"}
{"id": "647022", "url": "https://cs.wikipedia.org/wiki?curid=647022", "title": "Vřešťovská bažantnice", "text": "Vřešťovská bažantnice\n\nVřešťovská bažantnice je přírodní rezervace ev. č. 520 poblíž obce Velký Vřešťov v okrese Trutnov. Oblast spravuje Agentura ochrany přírody a krajiny ČR. Oficiálně byla vyhlášena 13. září 1949 na rozloze 10,42 ha, ochrana území má však počátky již v roce 1933. K podstatnému rozšíření rezervace došlo v roce 1986 vyhlášením chráněného přírodního výtvoru U Vřešťovské bažantnice a to na rozloze 10,67 ha. Přírodní rezervace leží 286 m nad mořem.\n\nDůvodem ochrany je ochrana části lužního lesa s vysokou hladinou spodní vody v povodí říčky Trotiny. Území je významné z hlediska botanického, lesnického a zoologického jako druhově bohaté stanoviště s faunou a florou typickou pro dané, dnes již mizející prostředí.\n\nOblast přírodní rezervace se rozkládá přibližně 1 kilometr jižně od obce Velký Vřešťov a přibližně 8 km východně od města Hořice. Skrz lokalitu protéká říčka Trotina a a nachází se zde i Velkovřešťovický rybník.\n\nLokalita se nachází na křídových sedimentech, konkrétním druhem horniny je opuka. Jelikož toto podloží je bohaté na vápník, odpovídá tomu i skladba vegetace. Oblasti, které se nachází níže, mají podloží tvořené písčitými a hlinitými sedimenty.\n\nSamotná oblast přírodní rezervace je tvořena lužní doubravou s bohatým bylinným patrem. Kolem říčky Trotina a Velkovřešťovského rybníka se rozkládají olšiny se starými duby. V těchto oblastech roste svízel Schultesův (\"Galium schultesii\"), lilie zlatohlavá (\"Lilium martagon\") či zapalice žluťuchovitá (\"Isopyrum thalicroides)\". Starý dubohabrový les obsahuje řadu doupních stromů, které slouží jako ptačí hnízdiště.\n\nOblast přírodní rezervace poskytuje útočiště řadě obratlovců a i zástupcům bezobratlých. Jedná se například o slepýše křehkého (\"Anguis fragilis\"), užovku obojkovou (\"Natrix natrix\") nebo nočního ptáka puštíka obecného (\"Strix aluco\"). Příležitostně je možné pozorovat ledňáčka říčního (\"Alcedo atthis\"). Z dalších zástupců ptáků se zde vyskytuje například žluva hajní (\"Oriolus oriolus\"), strakapoud prostřední (\"Dendrocopos medius\"), lejsek šedý (\"Muscicapa striata\"). Ze zástupců hmyzu je zde pozorován zvláště chráněných brouk krajník hnědý (\"Calosoma inquisitor)\".\n\nSeverně od přírodní rezervace vede žlutě značená turistická cesta z Hořic přes Chotěborky do Jaroměře, téměř kolem prochází silnice Velký Vřešťov – Hořiněves.\n\n\n\n"}
{"id": "647023", "url": "https://cs.wikipedia.org/wiki?curid=647023", "title": "Zámělský borek", "text": "Zámělský borek\n\nZámělský borek je přírodní rezervace ev. č. 528 poblíž obce Záměl v okrese Rychnov nad Kněžnou. Oblast spravuje Agentura ochrany přírody a krajiny ČR.\n\nDůvodem ochrany je opuková stráň s dubohabrovým porostem a vzácnou teplomilnou květenou.\n\n"}
{"id": "647024", "url": "https://cs.wikipedia.org/wiki?curid=647024", "title": "Zbytka", "text": "Zbytka\n\nZbytka je přírodní rezervace ev. č. 1714 jihozápadně od obce Bohuslavice v okrese Náchod. Oblast spravuje Královéhradecký kraj .\n\nDůvodem ochrany je zachování ekosystému lužního lesa, slatin a luk na náplavech Zlatého potoka s výskytem zvláště chráněných druhů rostlin a živočichů, s důrazem na zachování jedinečných půdních profilů.\n\n"}
{"id": "647025", "url": "https://cs.wikipedia.org/wiki?curid=647025", "title": "Žlunické polesí", "text": "Žlunické polesí\n\nŽlunické polesí je přírodní památka ev. č. 1988 poblíž obce Sekeřice v okrese Jičín. Oblast spravuje Agentura ochrany přírody a krajiny ČR.\n\nDůvodem ochrany je zachování lesního komplexu s výskytem chráněných a ohrožených druhů rostlin. Rostou zde například třezalka chlupatá (\"Hypericum hirsutum\"), strdivka jednokvětá (\"Melica uniflora\") atp. Vyskytují se zde dravci jako jestřáb či krahujec obecný (\"Accipiter nisus\").\n\n"}
{"id": "647026", "url": "https://cs.wikipedia.org/wiki?curid=647026", "title": "Sýkorčíkovití", "text": "Sýkorčíkovití\n\nSýkorčíkovití (Melanocharitidae) je čeleď pěvců, jediná čeleď nadčeledi Melanocharitoidea z infrařádu Passerida. Sýkorčíci jsou endemity Nové Guineje, kde žije v současné době 10 druhů ve 4 rodech. Původně byli řazeni do nadčeledi Passeroidea.\n\n"}
{"id": "647034", "url": "https://cs.wikipedia.org/wiki?curid=647034", "title": "Querétaro (stát)", "text": "Querétaro (stát)\n\nQuerétaro, oficiálně \"Estado Libre y Soberano de Querétaro\" (do češtiny volně přeloženo jako \"Svobodný a suverénní stát Querétaro\") je jeden ze 31 států, které spolu s jedním federálním distriktem tvoří federativní republiku Mexiko. Na severu hraničí se San Luis Potosí, na západě s Guanajuatem, na východě s Hidalgem, na jihovýchodě s Méxicem a na jihozápadě s Michoacánem.\n\nQuerétaro je slovo původem z řeči kmene Otomí (původních obyvatel Mexika).\n\nVýraz querétaro v překladu znamená „ostrov modrých salamandrů“. Salamandrem je myšlen druh axolotl modroskvrnný (Ambystoma laterale)\n"}
{"id": "647035", "url": "https://cs.wikipedia.org/wiki?curid=647035", "title": "Sinaloa", "text": "Sinaloa\n\nSinaloa, oficiálně \"Estado Libre y Soberano de Sinaloa\" (do češtiny volně přeloženo jako \"Svobodný a suverénní stát Sinaloa\") je jeden ze 31 států, které spolu s jedním federálním distriktem tvoří federativní republiku Mexiko. Na severu sousedí se Sonorou a Chihuahuou, na jihu s Nayaritem, na východě s Durangem a na západě přes Kalifornský záliv s Baja California Sur.\n"}
{"id": "647036", "url": "https://cs.wikipedia.org/wiki?curid=647036", "title": "Liou Chuej", "text": "Liou Chuej\n\nLiou Chuej (; aktivní v 3. století) byl čínský matematik z říše Cchao Wej během období období tří říší v dějinách Číny. V roce 263 vydal knihu, která přinášela řešení problémů uvedených v klasické čínské knize matematiky \"Devět kapitol matematického umění\".\n\nSpolu s Cu Čchung-č’em patřil k největším matematikům starověké Číny. Mezi jeho matematické úspěchy patří:\n\n"}
{"id": "647037", "url": "https://cs.wikipedia.org/wiki?curid=647037", "title": "Budníčkovití", "text": "Budníčkovití\n\nBudníčkovití (Phylloscopidae) je čeleď malých zpěvných ptáků, dříve řazených do čeledi pěnicovití (Sylviidae). V současné době tvoří tuto čeleď 79 druhů ve dvou rodech.\n\nČeleď budníčkovití byla na základě molekulárních analýz DNA vydělena z šíře pojímané čeledi pěnicovití (Sylviidae). Zároveň s tím došlo k přesunu řady druhů do nového rodu \"Seicercus\".\n\n\n"}
{"id": "647038", "url": "https://cs.wikipedia.org/wiki?curid=647038", "title": "Marie Haisová", "text": "Marie Haisová\n\nMarie Haisová, rozená Voráčková (* 12. dubna 1951 Klatovy), je ekologická a feministická aktivistka, lektorka a publicistka.\n\nOd svých 17 let pracovala v administrativních pozicích různých institucí, od roku 1979 spolupracovala s Chartou 77, pro kterou přepisovala dokumenty a samizdaty. Po sametové revoluci působila dva roky v osobním sekretariátu prezidenta Václava Havla, kde se začala angažovat v ekologickém, později i v ženském hnutí. V roce 1998 se stala Ashoka Fellow. V současnosti předává Marie Haisová své vědomosti a zkušenosti formou přednášek a besed na téma management, rovné šance, trvale udržitelný život a alternativy ke konzumnímu způsobu života.\n\nOd roku 1990 se Marie Haisová začala věnovat tvorbě a řízení projektů věnovaných ekologii, rovným příležitostem a vzdělávání. Byla spoluzakladatelkou a dobrovolnou spolupracovnicí Earthlinks Foundation (1990 - 1992); ředitelkou asociace ekologických organizací Zelený kruh (1993–1996), kde vytvořila a realizovala celou řadu programů a projektů, vedla úspěšnou kampaň za vyjmutí sídla ekologických iniciativ a Domu dětí a mládeže v Lublaňské 18 v Praze 2 z privatizace, organizovala výsadbu stromů v ulicích, založila \"Ženský klub Zeleného kruhu\" a iniciovala zájem o účast žen na rozhodování. V roce 1997 založila občanské sdružení Agentura GAIA, jehož posláním je zlepšení mezilidské komunikace prostřednictvím programů \"Zeleň je život\", \"Ženy a životní prostředí\", \"Alternativy ke konzumnímu způsobu života\". V projektu \"Quo vadis, femina?\" (2005–2006) podpořeném Evropským sociálním fondem organizovala a facilitovala vytvoření návrhu vize žen o trvale udržitelném životě.\nMarie Haisová je autorkou téměř 200 článků zaměřených na podporu a rozvoj občanské společnosti v České republice. Podílela se na monografiích: \n\nSvými texty přispěla do sborníků: \n\n"}
{"id": "647050", "url": "https://cs.wikipedia.org/wiki?curid=647050", "title": "Valérie Čižmárová", "text": "Valérie Čižmárová\n\nValérie Čižmárová (29. ledna 1952 Michalovce – 7. března 2005 Praha) byla česká zpěvačka slovenského původu.\n\nZpěvu a tancování se věnovala již od dětství. Po vítězstvích v pěveckých soutěžích v Košicích, České Třebové a v Jihlavě dostala v roce 1968 nabídku od Darka Vostřela na účinkování v pražském Divadle Rokoko, odkud zrovna odcházela Helena Vondráčková do nově zakládané skupiny Golden Kids. V Rokoku účinkovala v několika muzikálech - s Waldemarem Matuškou, Karlem Hálou, Laďkou Kozderkovou, Jitkou Zelenkovou… Po násilném ukončení činnosti tohoto divadla téměř rok pobyla v Německu, kde v pořadu německé televize Schlagerstudio s Petrem Albertem slavila velký úspěch, po návratu vystupovala od r. 1973 sólově s vlastní hudební skupinou. V roce 1975 se pak stala dlouholetou členkou Divadla Semafor, odkud v roce 1990 odešla se skupinou kolem Miloslava Šimka do nově založeného Divadla Jiřího Grossmana, kde byla až do rozpuštění souboru M. Šimkem v r. 1994 a kde pak příležitostně účinkovala ještě v letech 1997 a 1998 v představení \"Pohoda Vánoc\" a \"Pohoda všedního dne\" se svým recitálem a pro ČT natáčela pořady \"Kavárna u Uršuly\" - s Miloslavem Šimkem a Uršulou Klukovou. V letech 1971, 1979 a 1980 se zúčastnila Děčínské kotvy a zpívala i na Bratislavské lyře - v roce 1969 v nesoutěžní přehlídce (Sunny), v r. 1973 záskok za Petru Černockou (Koukej, se mnou si píseň broukej) a v r. 1979, kdy získala bronzovou Bratislavskou lyru (Žádný ptáčník nemá křídla). V roce 1980 odzpívala turné po západním Německu s orchestrem Gustava Broma.\n\nZdravotní komplikace jí v posledních letech znemožňovaly výraznější pracovní aktivity, přesto v roce 2001 vydala CD s kompilací starších hitů, začala účinkovat v představení Večírek pro zvané, které se hrálo v prostorách Divadla J. Grossmanna a plánovala se i zájezdová představení. Zdravotní stav se zhoršoval a Valérie Čižmárová předčasně zemřela ve věku 53 let.\n\nV roce 2011 Česká televize natočila v cyklu \"Příběhy slavných\" dokumentární film, který mapuje profesní i osobní život Valérie Čižmárové ve vzpomínkách jejích nejbližších, kamarádů a kolegů.\n\n\n\n\n\n\"Léta letí\", \"Malý princ\", \"Koňskou dráhou\", \"Tak se pozná dáma\", \"Správnej hoch\", \"Čas má rychlý krok\", \"Návrat uvítám, Veterán\"\n\n\n\n\n\n\n"}
{"id": "647084", "url": "https://cs.wikipedia.org/wiki?curid=647084", "title": "Fonace", "text": "Fonace\n\nFonace (z řec. \"fóné\", hlas, zvuk) znamená proces vytváření zvuku v hlasivkách, případně v celém hrtanu. Vzduch z plic prochází hlasivkami a hrtanem a je dále modulován jazykem, rty atd.\n\nVe fonetice se rozlišují různé druhy fonací, podle toho, které části hrtanu se vytváření zvuku účastní. Hlasivky resp. jejich napětí určují základní frekvenci (výšku) zvuku, jejich oscilace nejsou ovšem čistě sinusovité, a tak zvuk obsahuje množství harmonických.\n\nRudolf Carnap a Vídeňský kruh užívali pojem fonace pro označení řečových útvarů, které nemají žádný smysl.\n\n"}
{"id": "647100", "url": "https://cs.wikipedia.org/wiki?curid=647100", "title": "Cvrčilkovití", "text": "Cvrčilkovití\n\nCvrčilkovití (Locustellidae) je čeleď malých zpěvných ptáků, dříve řazených do čeledi pěnicovití (Sylviidae). V současné době tvoří tuto čeleď 56 druhů ve třinácti rodech.\n\nDo nově oddělené čeledi byla zařazena většina druhů bývalé podčeledi pěnicovitých ptáků Megalurinae, proto je tato čeleď často uváděna pod názvem Megaluridae. Nicméně po zařazení cvrčilek (\"Locustella\"), jejichž vědecký název je prioritní, musí nést čeleď jméno Locustellidae. Řada druhů cvrčilek byla oddělena do nového rodu \"Bradypterus\".\n\n\n"}
{"id": "647109", "url": "https://cs.wikipedia.org/wiki?curid=647109", "title": "Ponova louka", "text": "Ponova louka\n\nPonova louka byla přírodní rezervace ev. č. 596 na katastrálním území Mezná u Hřenska poblíž obce Hřensko v okrese Děčín. Oblast spravovala Správa NP České Švýcarsko. Rezervace zanikla začleněním uvedeného území do první zóny NP České Švýcarsko dne 1. května 2007. Důvodem ochrany je zbytek autochtonního bukového porostu.\n\n"}
{"id": "647115", "url": "https://cs.wikipedia.org/wiki?curid=647115", "title": "Označení původu zboží", "text": "Označení původu zboží\n\nOznačení původu zboží je zapsané označení původu (Appellation d'origine contrôlée, zkr. AOC), registrované ochranné označení původu zemědělských produktů z frankofonních oblastí (Francie a Švýcarska), např. víno, sýr, máslo a dalších. Spolu s chráněným zeměpisným označením (Indication géographique protégée) jsou garancí tradičního původu francouzských nebo švýcarských potravinových výrobků. Oba jsou uznávány jako součást evropského Chráněného označení původu (Appellation d'origine protégée, zkr. AOP).\n\nOznačení původu není obchodní značka, nýbrž plní funkci oficiální certifikace kvality zaručené organizací závislou na ministerstvu zemědělství daného státu a sankcionovanou podle trestního zákoníku.\n\nAOC (Appellation d'origine contrôlée) identifikují produkt, autenticitu a typickost zeměpisného původu. Slouží jako garant kvality a charakteristiky, území původu, know-how výrobce (u produktů jako víno, cidre, sýry, ovoce a zelenina, mléčné výrobky, med atd.), podle jeho původního známého složení, pracovního postupu a názvu, které jsou příliš starobylé na to, aby byly přijaty jako předmět obchodní značky. Množství a kontrola označování výrobků podle AOC odpovídají platnému cenové listině, ve Francii, prostřednictvím francouzského Národního institutu označení původu INAO (Institut national des appellations d'origine) v závislosti na ministerstvu zemědělství a ve Švýcarsku podle Mezikantonální certifikační organizace / OIC (l'Organisme intercantonal de certification) závislých na Federální kancelář zemědělství / OFAG (l'Office fédéral de l'agriculture).\n\n"}
{"id": "647116", "url": "https://cs.wikipedia.org/wiki?curid=647116", "title": "AOC", "text": "AOC\n\nAOC může označovat:\n"}
{"id": "647119", "url": "https://cs.wikipedia.org/wiki?curid=647119", "title": "Laminin", "text": "Laminin\n\nLaminin je glykoprotein, který tvoří základní složku tzv. bazální laminy na bázi epiteliálních tkání. Molekula lamininu se skládá ze tří původně samostatných řetězců, který se propojují disulfidickými můstky a vytváří spolu komplex křížovitého tvaru. Dva řetězce se přitom šroubovicovitě ovíjí kolem třetího řetězce asi do dvou třetin jeho délky, načež se u svého N-konce rozchází a vytváří tak dojem křížovité struktury.\n\nLamininy jsou schopny vázat se na nidogen a perlekan (jež propojují lamininy s kolagenem), ale i na lamininové receptory (integriny či dystroglykany) na povrchu buněk. Známy jsou lamininy několika typů, označované čísly (1–5), přičemž laminin 5 je také znám jako kalinin. Obvykle řídí buněčnou adhezi a migraci během embryonálního vývoje. \n\n"}
{"id": "647129", "url": "https://cs.wikipedia.org/wiki?curid=647129", "title": "Babylon (přírodní rezervace)", "text": "Babylon (přírodní rezervace)\n\nBabylon byla přírodní rezervace nacházející se v národním parku České Švýcarsko v okrese Děčín nedaleko rekreačního střediska Jetřichovice. \n\nRezervace byla zřízena k ochraně pískovcových skal a skalních měst, které se zde nacházejí. V celém území se nachází zvláštní forma borovice s nápadně silnými a rovnými kmeny. V minulosti se tyto borovice používaly na výrobu pražců.\n\nPřírodní rezervace zanikla začleněním do národního parku České Švýcarsko.\n\n"}
{"id": "647133", "url": "https://cs.wikipedia.org/wiki?curid=647133", "title": "Bratři Čudnovští", "text": "Bratři Čudnovští\n\nBratři David Volfovich Chudnovsky ( – \"David Volfovič Čudnovskij\", * 1947 Kyjev) a Gregory Volfovich Chudnovsky ( – \"Grigorij Volfovič Čudnovskij\", * 1952 Kyjev) jsou američtí matematici. Článek magazínu \"The New Yorker\" z roku 1992 citoval názor několika matematiků, že Gregory Chudnovsky je jeden z nejlepších žijících matematiků na světě. David Chudnovsky se svým bratrem Gregorym spolupracuje a je jeho asistentem.\n\nBratři Čudnovští drží několik rekordů ve výpočtu π na nejvíce desetinných míst; na začátku devadesátých let s vlastnoručně sestaveným superpočítačem spočítali pí na 2 miliardy číslic. V roce 1987 vyvinuli nový algoritmus na výpočet π, který dnes používá počítačový program Mathematica.\n\nV současnosti jsou oba profesoři na Polytechnickém institutu Univerzity v New Yorku.\n"}
{"id": "647134", "url": "https://cs.wikipedia.org/wiki?curid=647134", "title": "Lejsek", "text": "Lejsek\n\nLejsek může být:\n\n\n"}
{"id": "647136", "url": "https://cs.wikipedia.org/wiki?curid=647136", "title": "Bohumil Turek", "text": "Bohumil Turek\n\nBohumil Turek (26. května 1901 Dvůr Králové – 18. ledna 1972) byl československý prvorepublikový motocyklový a automobilový závodník.\n\nNarodil se v rodině továrního dělníka z Dvora Králové n. L. Václava Turka (1872-??) a jeho manželky Marie, rozené Šmídové (1874-??).\n\nJeho kariéra začala s motocykly značky Walter, kde zprvu získával zkušenosti jako testovací jezdec a později porážel i jezdce na silnějších strojích. Za továrnu Walter, kde se seznámil se svojí budoucí manželkou, závodil v polovině 20. let (1924-6) na závodním motocyklu Walter M 922. Motocykl M 922 o objemu válců 750 cm konstruktéra ing. Josefa Plocka byl původně určen pro potřeby československé armády. V závodní úpravě dosahoval s výkonem 14,7 kW rychlosti 150 km/h. \n\nPrvním jeho startem byla účast na I. mezinárodní zkušební jízdě motocyklů a sidecarů ve dnech 24.-25. května 1924 (Praha - Hradec Králové - Brno - Praha). Ze \"sólostrojů\" přijel první do Prahy B. Turek na Waltru M 922, byť se zavázaným kotníkem po pádu a následném ošetření lékařem. Nordbömischer Kraft Fahrer Bund (Severočeský svaz závodníků) z České Lípy uspořádal 6. července IV. ročník závodu do vrchu Stožec (Schöber/Schöberbergrennen) na trati od jiřetínské křižovatky (Na Mýtě) na Novou Huť se stoupáním až 12 %. Bohumil Turek na stroji Walter M 922 zvítězil ve třídě motocyklů do 750 cm³ v čase 2:39,7 min. a zvítězil i v absolutním pořadí závodu motocyklů. Současně vytvořil i nový rekord trati (starý rekord překonal o 44,8 s), když za sebou nechal stroje Harley-Davidson, Saroléa, Blackburn, Indian a Orion ing. Michla ze Slaného. Ještě červenci (20.7.) vítězí Turek na Waltru v nejlepším času dne v závodu do vrchu Panorama v Karlových Varech. Na Hanáckém závodu motorových vozidel na trati mezi Přerovem a Olomoucí (17. srpna) zvítězil v kubatuře do 750 cm. Nezadařilo se mu na II. ročníku mezinárodního závodu Plzeň - Lochotín, který se jel 7. září. Turek pro poruchu svíčky skončil v kubatuře přes 500 cm až na 4. místě. Dalšího úspěchu dosáhl o 14 dnů později, 21. září na závodech do vrchu Ecce Homo, když vyhrál na motocyklu Walter M 922 třídu do 750 cm v čase 6:19,4 min a dosáhl průměrné rychlosti 73,6 km/h. Jeho čas byl nejlepší za celou kategorii motocyklů. \n\nV červnu 1926 zvítězili v \"mrtvém\" závodě motocyklů v kubatuře přes 500 cm Kučka (Brough-Superior) a Turek (Walter) v závodě do vrchu Brno - Soběšice a oba dosáhli shodného času 2:26,0 min., čímž vytvořili nový rekord trati. \n\nV letech 1925-1929 byl jezdcem u pražské firmy \"Tesárek\", která byla dovozcem motocyklů Harley-Davidson; majitelem a zakladatelem firmy byl Rudolf Tesárek (1875-1929). Bohumil Turek si motocykl této značky vyzkoušel na V. ročníku závodu do vrchu Ecce Homo u Šternberka (20.9.1925). První start proměnil v první vítězství. Nejenže vyhrál kubaturu přes 1000 cm, ale vyhrál i v absolutním pořadí motocyklů a současně vytvořil traťový rekord. V roce 1926 počátkem května na závodu do vrchu Zbraslav - Jíloviště a ve třídě přes 500 cm obsadil 2. místo a na závodu Knovíz-Olšany, kde rovněž skončil druhý. V Plzni 16. května na II. ročníku mezinárodního závodu na okruhu poprvé na \"Harleyi\" (v třídě o 350 cm ) zvítězil. Na závodech do vrchu Schörber u Rumburku 13. června zvítězil v třídě přes 750 cm a dosáhl v motocyklech nejlepšího času dne. Na rychlostním Slánském kilometru konaném 29. srpna 1926 Turek na Harleyi opět zvítězil - v kategorii nejsilnějších motocyklů do 1000 cm a vytvořil na letmý kilometr rychlostní rekord závodu 152,5 km/h. Na II. ročníku Čs. Tourist Trophy (též jako motocyklová Velká cena Československa) obsadil 3. místo, aby o rok později (1927) v tomto závodě zvítězil.\nDne 30. července 1927 se v evangelickém chrámu sv. Mikuláše v Praze oženil s Růženou Nedvědovou (1906-??). Ženich byl zapsán jako dílovedoucí firmy R. Tesárek na Smíchově, nevěsta jako úřednice firmy Walter, též na Smíchově. Nevěsta se před svatbou též zúčastnila motocyklových závodů, mj. v roce 1926 soutěže \"1 000 km\", kde řídila motocykl Harley-Davidson se sajdkárou (spolujezdcem byl Bohumil Turek). Při svatbě se sešlo na 90 přátel na motocyklech Harley-Davidson, kteří svatebčany doprovodili. Svatební hostina se odehrála ve vyhlášeném Steimarově pavilonu v Černošicích. Během hostiny padla myšlenka na založení předchůdce Harley-Davidson Clubu Praha. Jezdci na strojích Harley-Davidson se totiž v průběhu svatební hostiny shodli, že by se spolu rádi setkávali častěji. Po formální stránce byl klub Ministerstvem vnitra zaregistrován až 25. února 1928 pod jménem \"Harley Club Praha\". Je nejstarším klubem toho druhu na světě a v roce 2018 oslavil 90 let založení velkolepým, celosvětovým setkáním majitelů těchto ikonických motocyklů v Praze.\n\nV létě roku 1929 přešel k firmě Aero, která od roku 1928 začala stavět mimo letadel i automobily a kde jako automobilový závodník společně s Antonínem Nahodilem proslavili malé vozy Aero svými cestami při dálkových jízdách. Bohumil Turek se svými spolujezdci za svoji kariéru mnohokrát zvítězil a především dokazoval spolehlivost lidového vozu Aero. Autoklub republiky Československé (AKRČS), Liga motoristů, Aero Car Club (ACC), Harley Club Praha (HCP) a další, pořádali nejrůznější orientační soutěže, soutěže spolehlivosti, noční soutěže, zimní soutěže, závody na okruzích, dálkové jízdy i další zajímavé podniky. Řady z nich se zúčastňoval i Bohumil Turek na různých modelech vozů Aero. U svých vozů preferoval označení jeho \"osobní\" registračním značkou P-313. \n\nHned s prvním vozem Aero 500 (Aero 10 HP) dosáhli při Hvězdicové jízdě k XXI. mezinárodní výstavě automobilů v Praze (23.-31.října 1929) nejlepšího výsledku celé soutěže, když absolvovali trať Praha - Paříž - Brest - Praha - Hamburk - Praha (4913 km) za 184 hodin 35 minut. Automobil, ke kterému dodávala kompletní zadní nápravu firma Josefa Waltra z Košíř, byl několikrát předváděn novinářům, kteří si sami mohli vybrat trasu předváděcí jízdy. Například 12. prosince 1929 vyjel Turek s redaktorem Lidových novin na Ještěd včetně poněkud krkolomného sjezdu dolů.\n\nMezinárodní hvězdicová jízda Slovenského Motorklubu do Vysokých Tater měla cíl 5. srpna 1930 v Tatranské Lomnici. Turek si zvolil trasu Praha - Mnichov - Curych - Basilej - Ženeva - Milán - Benátky - Katschberg (1641 m n.m.) - Salzburg - Vídeň - Tatry, za což získal 3146 b. a obsadil v kategorii automobilů do 1500 cm 2. místo. V roce 1930 ještě vykonal Turek s Aerem 500 dálkovou jízdu do Afriky (přes Španělsko až do marockého Agadiru a zpět) při Hvězdicové jízdě k XXII. pražskému autosalonu (22.-29. října 1930). Během 22 dnů ujel 14 960 km a v této jízdě zvítězil v individuální klasifikaci. Obdržel plakety za vítězství v kategorii a za nejlepší výkon v celé soutěži, stříbrný pohár výstavního výboru, stříbrnou plaketu továrny Aero, 2 konve Wing-Oil na 2000 l benzínu věnované firmou Bratři Schramkové. \n\nV další hvězdicové jízdě vyrazil ve dnech 17.-21. února 1931 u příležitosti konání mezinárodní výstavy automobilů v Berlíně. Soutěž pořádanou deníkem Berliner Tageblatt v kategorii automobilů I (500-1500 cm). Bohumil Turek startoval ve španělském Manzanares a vybral si tak obtížnou cestu přes zasněžené Pyreneje. I tak a s plným zatížením vozu (3 osoby) svou kategorii vyhrál. O náročnosti jízdy svědčí i to, že mistr volantu Hans Stuck s vozem Mercedes-Benz obsadil ve II. kategorii \"až\" 2. místo. Na přelomu května a června 1931 (21.5.-7.6.) se zúčastnil společně redaktorem Maršákem na voze Aero 662 (Aero 16 HP) mezinárodní soutěže spolehlivosti na 10 000 km Evropou (AvD 10000 km Fahrt), kterou uspořádal německý autoklub Automobilclub von Deutschland i za spoluúčastí národních autoklubů dotčených zemích, kde jízda procházela, a kde nechyběl ani Autoklub Republiky Československé. Z Československa se zúčastnili jezdci na automobilech Tatra, Praga, Aero a Walter. Při této 17denní jízdě (vč. odpočinkových dnů), jež vedla z Německa přes 10 zemí zpět do Německa (Berlín - Saarbrücken - Ženeva - San Sebastian - Madrid - Lisabon - Barcelona - Řím - Mnichov - Katschberg (1641 m n.m.) - Terst - Dubrovník - Záhřeb - Budapešť - Vídeň - Berlín). Soutěž byla rozdělena do devíti etap a měřila celkem 10 255 km, nejdelší etapa vedla z Barcelony do Říma a byla dlouhá 1455 km. Kritickým místem se ukázalo stoupání na Katschberg, kde \"umírá\" mnoho silných vozů. Domácí obyvatelstvo je na tyto případy připraveno a poskytuje k přejetí vrcholu potahy. Proto překvapuje, že slabší skupina soutěžících (vozů do 2,0 l objemu válců) absolvovala průsmyk poměrně dobře, ovšem ty nejslabší vozy do 1,0 l musely v několika případech zdolávat stoupání s použitím jízdy pozpátku. Soutěž byla ukončena v Berlíně na okruhu AVUS jízdou, při níž musely vozy jet 100 km – něco jako zkouška stálosti výkonu. Z 88 posádek na startu dojelo do cíle 67 a bez trestných bodů 60 automobilů. Turek s autem Aero v této soutěži zvítězil v kategorii I (automobily obsahem válců do 2000 cm).\n\nSlovenská osma, uspořádaná 15.-16. května 1932 Slovenským motorklubem Bratislava a autokluby v Košicích, Žilině a Bánské Bystrici, byla jeta jako dvoudenní soutěž, jejíž trať byla dlouhá 1015 km. Startovat k ní bylo možno v sídle kteréhokoliv z pořádajících klubů. Tedy v Bratislavě, Košicích, v Žilině nebo v Banské Bystrici. Tyto navzájem se protínající trasy vytvářely jakousi „osmu“. Jak bylo tiskem trefně zmíněno, tímto uspořádáním se soutěž stala zpravodajsky trochu nepřehlednou. Bohumil Turek na voze Aero startoval v Bratislavě s cílem Košicích 503 km, druhý den se vrátil z Košic do Bratislavy po mírně změněné trase v délce 512 km. Zajímavá a vzrušující byla úporná honička Mandova „Rudého ďábla\" na Walter Super 6 s Turkovým „Červeným čertíkem\" (Aero). Tito dva, nevázáni ohledy a disciplínou týmové jízdy, pořádali po oba dny v čele bratislavské skupiny pravé dostihy. Za svůj výkon v kat. do 750 cm získal Turek nejhodnotnější cenu, pozlacenou plaketu.V týmové soutěži stejného ocenění dosáhl i tým vozů Aero - Turek, Wohanka a Štastný. Celkem startovalo 49 účastníků, dojelo 40 a 9 se vzdalo pro defekty a následně byli vyloučeni ze soutěže. Za svoje sportovní výkony v roce 1932 byl Bohumil Turek oceněn Zlatým odznakem Autoklubu republiky Českosloslovenské (ARČs) především za výkon, když ve dnech 12. července až 11. srpna 1932 najezdil na automobilu Aero 662 (Aero 18 HP) pod dohledem sportovních komisařů AKRČs za 30 dnů 30 000 km. Každý den ve 4 hodiny ráno vyjížděl do Brna přes Hradec Králové a po poledni opět na Brno, aby v 10 hodin večer ukládal vůz do hlídané garáže. \n\nV roce 1933 absolvoval na jaře a v létě s vozem Aero 1000 (Aero 20 HP) dálkové jízdy do Berlína, Benátek a Paříže. Na dálkovou jízdu z Prahy do Berlína (380 km) v polovině března spotřeboval 5:40 hod., do Benátek a zpět mu stačilo 43 hodin. Jízdu z Prahy do Paříže urazil za 16,5 hodiny a při zpáteční cestě ji ještě o hodinu zkrátil. Absolvoval ji v průměrné rychlosti 72 km/h. Na I. sjezdu majitelů vozů Aero 18. května 1933 v Lázních Bohdaneč se účastnilo 359 strojů a pro pobavení účastníků předváděl před Gočárovým palácem v lázeňském parku B. Turek se svou aerovkou neuvěřitelné kousky. V červnu 1933 se Turek na voze Aero zúčastnil I. ročníku závodu 1000 mil československých. Tuto účast lze označit za jednu z nejméně podařených v jeho závodní kariéře. Již na 118. km před Německým Brodem měl potíže se strojem, propadl se až na 11. místo, které pak vylepšil na začátku 2. etapy na 8. místo. Později opět laboroval s vozem a klesl na 14. místo, ze kterého do cíle postoupil ve třídě do 1100 cm už jen na 12. místo, jako předposlední klasifikovaný. V Hradci Králové uspořádal Východočeský Auto Klub 6. července 1933 svůj první okruhový závod automobilů městem Hradec Králové. V kategorii automobilů s objemem válců 750-1100 cm na 20 kol (35,4 km) obsadil B. Turek 2. místo. Koncem července 1933 se Turek zúčastnil závodů na rychlostním okruhu ve Zlíně. Ačkoliv pršelo, měly závody hladký průběh a návštěvu přes deset tisíc diváků. Husté špalíry obsadily 6,82 km dlouhý okruh zlínskými ulicemi. V kategorii automobilů s objemem válců 750-1100 cm na 5 kol (34,1 km) startovalo 15 vozů, klasifikováno bylo 13. Bohumil Turek v této kategorii zvítězil v průměrné rychlosti 72,3 km/h. V srpnu 1933 se společně s cestovatelem F.A. Elstnerem zúčastnil s vozem Aero skautského jamborre v maďarském Gödölö u Budapešti. Z Prahy do Budapešti to zvládli za 8:28 hod a to na nouzovém sedadle v zádi měli ještě redaktora Adolfa Tůmu.\n\nV lednu 1934 se posádka Turek-Nahodil s vozem Aero 1000 umístila na 3. místě ve třídě do 1500 cm (a na 9. místě celkově) na XIII. ročníku Rallye Monte Carlo. V tomto ročníku byly úspěšné i další československé posádky. Posádka Deston - Hodáč - Vlašín na \"silné čtyřce\" Z 4 byla ve stejné třídě na 21. místě a Knapp s redaktorem Forejtem na Walter Junioru na 39. místě. V červnu 1934 neúspěšně startoval na II. ročníku 1000 mil československých. Krátce po startu u Českého Brodu zadřel motor a ze závodu odstoupil. \n\nV květnu a červnu 1935 absolvoval za 6 týdnů společně s redaktorem ČTK Václavem Königem na voze Aero 30 jízdu dlouhou 10 000 km po cestách i necestách v Sovětském svazu. Od 17. května do 14. června absolvovali trasu Praha - Varšava - Bobrjusk - Moskva - Orel - Charkov - Rostov - Tbilisi a zpět. Bezprostředně po návratu z cesty startoval 15. června ve III. ročníku závodu 1000 mil československých. \n\nKariéra závodníka skončila 15. června 1935 při závodě 1000 mil československých. Bohumil Turek s Elou Slavíkovou (automobilovou závodnicí a manželkou ředitele prodejny Aero) startovali na voze Aero 30 ve třídě do 1100 cm, ve které z 19 vozů na startu dojelo pouze 6. Po kontaktu se soupeřem u Úval poblíž Prahy těžce havaroval. Měl zlomenou spodinu lebeční a horní čelist, tržné rány a deformovaný nos. Slavíková měla zlomenou klíční kost a otřes mozku. Hrozilo mu oslepnutí. Po čtrnácti dnech hospitalizace konstatovali lékaři, že zranění se hojí bez komplikací a sejmuli mu obvaz z oka. Ela Slavíková podstoupila operaci zlomené klíční kosti. \n\nV následujících letech Bohumil Turek absolvoval stovky plastických operací obličeje na klinice profesora Buriana, průkopníka plastické chirurgie. Po několika letech se částečně zotavil, ale k závodění se již nikdy nevrátil.\n\nZa svoje sportovní výkony v roce 1932 byl oceněn Zlatým odznakem Autoklubu republiky Českosloslovenské. Po II. světové válce byl jmenován Zasloužilým mistrem sportu.\n\n"}
{"id": "647141", "url": "https://cs.wikipedia.org/wiki?curid=647141", "title": "Hamakaze (1940)", "text": "Hamakaze (1940)\n\n\"Hamakaze\" () byl třináctý torpédoborec japonského císařského námořnictva třídy \"Kageró\". Byl dokončen v červnu 1941 jako sedmnáctý z devatenácti torpédoborců třídy \"Kageró\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nV prosinci 1941 doprovázel Nagumův svaz při útoku na Pearl Harbor. Nadále se pak věnoval doprovodu Nagumových letadlových lodí a zúčastnil se tak vylodění v Rabaulu, náletu na Darwin, operací proti Jávě, výpadu do Indického oceánu a bitvy u Midway. V srpnu a září 1942 se zapojil do bojů o Guadalcanal a Milne Bay. V říjnu se zúčastnil bitvy u Santa Cruz, během které opět doprovázel Nagumovy letadlové lodě. Po údržbě v Japonsku, během které byl – jako na prvním japonském torpédoborci – instalován radar, se v prosinci 1942 opět vrátil do jihozápadního Pacifiku. V únoru 1943 se zapojil do evakuace Guadalcalanu a Russellových ostrovů, přičemž byl 8. února zasažen leteckou pumou a opravy v Kure trvaly až do června. Poté se opět zapojil do bojů v Šalomounových ostrovech, kde se zúčastnil několika „krysích transportů“ a bitev v zálivu Kula, u Kolombangary a u Horaniu. Dne 26. srpna byl opět poškozen leteckým útokem a následně se odebral k opravám do Japonska. V listopadu 1943 se vrátil zpět do služby a věnoval se doprovodu těžkých jednotek loďstva a konvojů. V červnu se zúčastnil bitvy ve Filipínském moři a v říjnu se v rámci Kuritova svazu zúčastnil série bitev u Leyte. Poté se opět vrátil k doprovodu těžkých jednotek – naposledy v rámci operace \"Ten-gó\" doprovázel ve dnech 6. a 7. dubna 1945 bitevní loď \"Jamato\" na její sebevražedné cestě k Okinawě. Dne 7. dubna byl potopen americkými palubními letouny z TF 58.\n\n\"Hamakaze\" patřil do I. série třídy \"Kageró\" a byl objednán na základě doplňovacího programu pomocných plavidel z roku 1937. Jeho výzbroj tvořilo šest 127mm kanónů typu 3. roku ve třech dvouhlavňových věžích typu C (jedné na přídi a dvou na zádi) a dva čtyřhlavňové 610mm torpédomety typu 92 modelu 4. Zásoba šestnácti torpéd typu 93 byla v pozdější fázi války pravděpodobně redukována na osm kusů, aby se kompenzoval nárůst hmotnosti vlivem instalace dalších 25mm děl typu 96.\n\nBěhem údržby v Japonsku během listopadu 1942 byl \"Hamakaze\" pravděpodobně vybaven jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru. Stal se tak prvním torpédoborcem císařského námořnictva, který byl vybaven radarem. Pravděpodobně během oprav v Kure během září a října 1943 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další pravděpodobně trojhlavňový komplet se nacházel na plošině před můstkem. Jako jeden z torpédoborců, které se dočkaly roku 1944, byl \"Hamakaze\" pravděpodobně vybaven také jedním metrovým přehledovým radarem \"13 Gó\" pro sledování vzdušných cílů na zadním stožáru.\n\nDne 10. června 1945 byl \"Hamakaze\" vyškrtnut ze seznamu lodí japonského císařského námořnictva.\n\n\n"}
{"id": "647142", "url": "https://cs.wikipedia.org/wiki?curid=647142", "title": "Robert Cecil (diplomat)", "text": "Robert Cecil (diplomat)\n\nRobert Cecil (celým jménem Edgar Algernon Robert Gascoyne-Cecil, první vikomt Cecil of Chelwood) (14. září 1864 Londýn – 24. listopadu 1958 Tunbridge Wells) byl britský politik a diplomat, spoluzakladatel a první prezident Společnosti národů. V roce 1937 získal Nobelovu cenu za mír.\n\nAbsolvoval Eton College a Oxfordskou univerzitu, kde vystudoval právo v roce 1886. Po roce získal právní licenci a stal se advokátem a praktikoval občanské právo v letech 1887–1906. Roku 1889 se oženil, manželství bylo bezdětné. Roku 1906 byl zvolen za Konzervativní stranu do parlamentu. Prosazoval omezení svobody trhu a volební právo pro ženy, čímž se dostal do sporu se svou stranou. Ze strany vystoupil a kandidoval jako nezávislý. Po počátečním nezdaru byl zvolen opakovaně v letech 1911–1923. Od roku 1916 do roku 1918 působil jako ministr blokády, poznal utrpení války, proto v britské vládě prosadil návrh tribunálu, ve kterém se řešily mezinárodní spory mírově. Tento návrh se po válce proměnil ve Společnost národů. V letech 1923–1946 působil jako prezident této instituce. Založil také Mezinárodní mírovou kampaň. V letech 1923–1924 působil jako lord strážce pečeti a v období 1923–1926 zastával post kancléře Lancasterského vévodství a v této funkci zastupoval britského ministra zahraničí v Lize národů. Roku 1923 mu byl udělen titul vikomta z Chelwoodu. Mezi lety 1924–1927 byl rektorem University of Aberdeen.\n\nV roce 1937 získal Nobelovu cenu za mír.\n\n"}
{"id": "647149", "url": "https://cs.wikipedia.org/wiki?curid=647149", "title": "Nansenův mezinárodní úřad pro uprchlíky", "text": "Nansenův mezinárodní úřad pro uprchlíky\n\nNansenův mezinárodní úřad pro uprchlíky (Office international Nansen pour les réfugiés, zkratka NIOR) byla mezinárodní organizace Společnosti národů, která působila v oblasti pomoci uprchlíkům. V roce 1938 obdržela Nobelovu cenu za mír.\n\nVznikla v roce 1930 jako pokračovateka činnosti Hlavní komise Společnosti národů pro uprchlíky, kterou spoluzaložil Fridtjof Nansen roku 1921. První úspěch komise zaznamenala při repatriaci půl milionu německých a rakouských zajatců. Společnost také pomáhala uprchlíkům po Říjnové revoluci v roce 1917 v Rusku. Tito uprchlíci přicházeli bez dokladů a tudíž neměli nárok na udělení azylu. Nansen toto vyřešil vydáváním tzv. Nansenových pasů. NIOR se postarala o množství uprchlíků a zajistila jim azyl v nových zemích. Za tuto humanitární činnost získala v roce 1938 Nobelovu cenu míru, přesto o rok později ukončila svou činnost. Finanční odměnu Nansenův úřad předal nově vzniklé mezinárodní organizaci pro uprchlíky.\n\n"}
{"id": "647154", "url": "https://cs.wikipedia.org/wiki?curid=647154", "title": "Lužany (přírodní památka)", "text": "Lužany (přírodní památka)\n\nLužany je přírodní památka ev. č. 231 na východním okraji obce Lužany v okrese Plzeň-jih. Oblast spravuje Agentura ochrany přírody a krajiny ČR.\n\nDůvodem ochrany je zachovalý zbytek meandrujícího řečiště Úhlavy a lužního lesa.\n"}
{"id": "647155", "url": "https://cs.wikipedia.org/wiki?curid=647155", "title": "Zlín (přírodní rezervace)", "text": "Zlín (přírodní rezervace)\n\nPřírodní rezervace Zlín je chráněné území, které se nachází jihozápadně od obce Snopoušovy v okrese Plzeň–jih. Rozprostírá se na hřbetu vrchu Zlín ve výšce 385,6 m n. m. v lesní oblasti Západočeská pahorkatina. Celková rozloha přírodní rezervace je 17,7455 ha a zabírá část tří katastrálních území – katastrální území obcí Lišice, Snopoušovy a Krasavce.\n\nÚzemí spadá do lesní hospodářské oblasti Přeštice, které spravuje obec z rozšířenou působností Přeštice. Hlavním předmětem ochrany na tomto území je ochrana teplomilného smíšeného lesa s bohatými porosty hájové vegetace a teplomilné doubravy s výskytem několika druhů zvláště chráněných a vzácných rostlin. Oblast spravuje Krajský úřad Plzeňského kraje.\n\nOblast leží v Západočeské vrchovině v Plzeňském kraji, konkrétně v oblasti Plzeň-jih, na pravém břehu řeky Úhlavy - 4,5 km od města Přeštice. Nachází se mezi poli společně s jižněji ležícím vrchem Holý Zlín. K tomuto území nevede žádná značená turistická stezka. Nejsnáze se k rezervaci lze dostat ze silnice spojující Snopoušovy a Krasavce, nebo po cestě vedoucí od řeky z obce Dolní Lukavice.\n\nÚzemí, kde se dnes nachází přírodní rezervace Zlín, bylo ve 13. století součástí statku Dolní Lukavice. V 16. století oblast vlastnilo panství Příchovice. Nejstarší dochovaná zmínka o založení lesa na kopci Zlín je z roku 1630. Od 17. století připadlo území Švihovským z Riesenburka, od 18. století byl tento les využíván jako bažantnice a lesopark. V 19. století vlastnil les hrabě Schönborn. Po válce jej začínají spravovat Západočeské státní lesy a později Lesy České republiky Od roku 1964 je rezervace jakožto i okolí majetkem JZD Dolní Lukavice. V současnosti je ve vlastnictví několika soukromých osob.\n\nJako přírodní rezervace bylo toto území vyhlášeno výnosem Ministerstva školství a kultury (č. j. 34. 698/65-V/2) dne 13. srpna 1965.V roce 2000 byl zřizovací předpis aktualizován Nařízením Okresního úřadu Plzeň-jih.\n\nPřírodní rezervace Zlín pokrývá prakticky celý stejnojmenný vrch náležející do Švihovské vrchoviny / Radyňská pahokratina / Kamýcká pahorkatina / Vodokrtská vrchovina / Snopoušovská část Území je součástí geomorfologického celku Švihovská vrchovina, v oblasti Plzeňské pahorkatiny. Nachází se v oblasti mírně teplé (MT11).\n\nGeologické podloží tvoří velké těleso metabazaltů (spilitů) svrchního proterozoika, které tvoří na území drobné skalní výchozy. Povrch je protkán kyselými kambizeměmi s příměsí rankerů a litozemí. Území patří do soustavy Český masiv, do středočeské oblasti (bohemikum), region Barrandien. Patří do jednotky proterozoikum Barrandienu a do subjednotky kralupsko-zbraslavské.\n\nPřírodní rezervace Zlín je pokryta teplomilnou mochnovou doubravou \"Potentillo albae-Quercetum\" s dubem zimním (\"Quercus petraea\"), dubem letním (\"Quercus robur\"), habrem obecným (\"Carpinus betulus\") a borovicí lesní (\"Pinus sylvestris\"). Další důležitou přirozenou skladbou rezervace je dubohabřina svazu Carpinion, která se nachází na severním a východním svahu rezervace. Z flóry zde můžeme nalézt medovník velkokvětý (\"Melittis melissophyllum\"), konvalinku vonnou (\"Convallaria majalis\"), kokořík mnohokvětý (\"Polygonatum multiflorum\"), kokořík vonný (\"Polygonatum odoratum\"), jetel alpínský (\"Trifolium alpestre\"), smldník jelení (\"Peucedanum cervaria\"), pupavu obecnou prostřední (\"Carlina vulgaris subsp. intermedia\"), bojínek tuhý (\"Phleum phleoides\"), růži keltskou (\"Rosa gallica\"), černohlávek velkokvětý (\"Prunella grandiflora\"), jaterník trojlaločný (\"Hepatica nobilis\"), plicník úzkolistý (\"Pulmonaria angustifolia\"), plicník tmavý (\"Pulmonaria obscura\"), zimostrázek alpský (\"Polygaloides chamaebuxus\"), bělozářku liliovitou (\"Anthericum liliago\"), řimbabu chocholičnatou (\"Pyrethrum corymbosum\"), zvonek broskvolistý (\"Campanula persicifolia\"), lilii zlatohlávek (\"Lilium martagon\") a hvozdík pyšný pravý (\"Dianthus superbus\" subsp. \"superbus\").\n\nSkladby fauny je ovlivněna přítomným ekotonem, tedy přechodem mezi lesem a zemědělskou krajinou. Nachází se zde mnoho odumřelého dřeva, což je vítaným faktorem pro rozvoj bezobratlých živočichů. Je tu také velké množství doupných stromů, což napomáhá rozvoji ptactva a jejich hnízdění. Při entomologickém průzkumu bylo zjištěno 300 druhů hmyzu, z nich 75 druhů nosatců (\"Curculio pellitus\", \"Coeliodes dryados\") a 58 druhů nočních i denních motýlů. Rezervace poskytuje významné útočiště quercikolních druhů, které jsou typické pro teplé doubravy. Například jsou to zástupci tesaříků (\"Pedostrangalia revesrita\", \"Anaesthetis testacea\"), kozlíků (\"Mesosa nebulosa\"), nosatců (\"Lasiorhynchites cavifrons\"), steháčů (\"Oedemra podagrariae\") a drabčíků (\"Plarydracus chalcocephalus\").\n\nSkladba porostu je tvořena převážně duby ve věku 80 let s příměsí habru. V porostu najdeme i stromy staré 60 a 100 let. Dříve byl les vychováván k účelům bažantnice. V severní části rezervace byla vysázena smrková monokultura, uvnitř rezervace byly také vysazeny modříny, borovice a trnovník akát. Vzrostlé stromy mají patrné pozůstatky po okusu zvěře.\n\nMezi hlavní ohrožení této přírodní rezervace je narušení přirozené skladby teplomilné doubravy smrkovou monokulturou, která zde byla vysazena za účelem zkvalitnění bažantnice. Na okrajích rezervace vzniká problém se zarůstáním teplomilných trávníků. Uvnitř vegetace lze nalézt také trnovník akát (\"Robinia pseudoacacia)\", který patří mezi nepůvodní a invazivní vegetaci. Mezi největší ohrožení lze považovat eutrofizaci z nadměrného zemědělského hospodaření na přilehlých polích, které zcela obklopují rezervaci. Eutrofizace ovlivňuje skladbu vegetace na okrajích rezervace, které plní funkci teplomilných trávníků. Mezi další ohrožení patří například nevhodná myslivecká péče, tedy přemnožení vysoké zvěře. Problémem je také nedodržení ochranného pásma, které je v tomto případě podle zákona 114/1992 Sb. 50 m od hranic rezervace.\n\nMezi prioritní zájmy v ochraně o toto území lze zařadit snahu o redukci smrkové monokultury, a to přirozenou selekcí. Nutné je také redukovat porost zimolezu, který zabraňuje rozvoj bylinného patra. Důležitou součást ochrany tvoří dotváření rozvolněnějšího zakmenění porostu a ponechávání alespoň 10 % odumřelého dřeva v porostu pro rozvoj bezobratlé fauny.\n"}
{"id": "647156", "url": "https://cs.wikipedia.org/wiki?curid=647156", "title": "Loupensko", "text": "Loupensko\n\nBuližníkový hřbet Loupensko (nejvyšší bod 568 m n. m.) je přírodní památka, registrovaná v seznamu chráněných území pod ev. č. 666. Nachází se jihovýchodně od obce Nezdice nad Úhlavou na stejnojmenném katastrálním území, přináležejícím do okresu Plzeň-jih v Plzeňském kraji. Oblast spravuje Agentura ochrany přírody a krajiny ČR.\n\nOchrana buližníkového hřbetu na vrcholu a svazích lokality \"Velký les\" jako chráněného přírodního výtvoru byla vyhlášena ONV Klatovy v roce 1976. Důvodem ochrany bylo zachování bizarní skupiny buližníkových skal s typickým porostem skalních společenstev.\n\nLoupensko je rozsáhlý strukturní buližníkový hřbet, protažený v délce téměř 2 km ve směru severovýchod – jihozápad na území geomorfologické jednotky Švihovská vrchovina mezi obcemi Nezdice a Vlčí. Vrcholová skála v severovýchodní části hřbetu tvoří cca 500 metrů dlouhou skalní hradbu, která je místy až 20 m vysoká. V chráněném geotopu lze spatřit různé skalní tvary – jehly, věže a plotny. Ve vrcholových partiích jsou zřetelné tektonické ohlazy, na svazích hřbetu se vyskytují balvanité sutě.\n\nZdejší buližníky, zbarvené šedě až černě díky příměsi grafitu v hornině, jsou protkány sítí jemných křemenných žilek. Odolnost buližníkových skal vůči zvětrávání se projevuje výraznými elevacemi v krajině. Často vystupují na povrch jako výrazná skaliska – skalní suky. Podloží tvoří břidlice a droby svrchního proterozoika.\n\nSkály na území přírodní památky Loupensko jsou využívány též pro horolezecké aktivity. Z důvodu ochrany přírody a zde žijících druhů je zde lezení povoleno pouze v druhé polovině roku, t.j. od 1. července do 31. prosince.\n\nVrcholovými partiemi hřbetu Loupensko v celé délce prochází červeně značená turistická cesta. Na jihozápadním konci hřbetu u rozcestí \"Pískovce\" se kříží se zeleně značenou cestou, spojující obce Nezdice a Vlčí. Na severovýchodě se červené značka napojuje na naučnou stezku \"Se sv. Vojtěchem okolím Přeštic\" a na cyklotrasu č. 2188. Nejbližší vlakové zastávky na železniční trati z Plzně do Klatov – \"Borovy\", případně \"Lužany\" – jsou od rozcestí turistických cest na obou koncích skalního hřbetu vzdáleny cca 4,5 km. Pokud jde o veřejnou dopravu z Přeštic, nejblíže ke skalám je autobusová zastávka \"Příchovice, Loupensko, háj\". na severovýchodním úpatí hřbetu.\n\n\n"}
{"id": "647157", "url": "https://cs.wikipedia.org/wiki?curid=647157", "title": "Hamižná", "text": "Hamižná\n\nHamižná je přírodní rezervace ev. č. 1756 jihozápadně od města Hartmanice v okrese Klatovy. Chráněné území se rozkládá ne na kopci \"Hamižná\" (853 m), jak by název napovídal, ale o několik set metrů severozápadněji; zaujímá k západu skloněnou stráň vpravo od silnice z Hartmanic na Dobrou Vodu. Oblast spravuje Správa Národního parku Šumava.\n\nDůvodem ochrany jsou geomorfologické útvary, prameniště, skupiny stromů, porosty, přirozené přírodní ekosystémy se všemi jejich součástmi, rostlinnými a živočišnými společenstvy.\n\n"}
{"id": "647162", "url": "https://cs.wikipedia.org/wiki?curid=647162", "title": "Švehlova lípa (Černošice)", "text": "Švehlova lípa (Černošice)\n\nŠvehlova lípa v Černošicích je významný strom, který byl 21. dubna 1935 vysazen na počest ministerského předsedy Antonína Švehly. Lípa byla vysazena v místě, kde až do svého zániku roku 1930 stála pětisetletá památná lípa Na Vráži, po které převzala tradici. V místě staré lípy Na Vráži údajně odpočíval Karel IV. při cestách z Prahy na Karlštejn. Také se vyprávělo, že se zde udál malý zázrak, na jehož památku místní k lípě umístili obraz panny Marie s pětiklasem a vztyčili dřevěný kříž. Kříž u Švehlovy lípy v 50. letech nahradil památník obětem druhé světové války, lípa zůstala a v okolí bylo vysázeno dalších 22 lip - za každého padlého.\n\n\nZměny nastaly v roce 2006 v souvislosti s plánovanou výstavbou \"Centra Černošice\" (tehdy nazývaného \"Centrum Vráž\") v tomto místě. Místní občané začali projevovat obavy o lípu, pomník a pietu celého místa. Odpověď otiskl místní Informační list:\n\nV roce 2007 rada města ale změnila stanovisko a zápis 25. schůze z 5. listopadu 2007 uvádí:\n\nNásledně podal stavitel \"Centra Černošice\" žádost o pokácení Švehlovy lípy a okolních stromů. Tato žádost vyvolala reakci místních občanů a občanských sdružení, která vyústila v petici. Roku 2008 byla podána žádost o oficiální statut památného stromu. Vedení města nejprve začalo jednat s investorem o zachování lípy, následně začalo uvažovat o jejím přesazení. Nabídky odborných firem se po finanční stránce pohybovaly v rozmezí 0,5 - 1,5 milionu Kč s nutností ročních příprav a negarantovaného výsledku vzhledem k věku stromu (80 let). Na následném zasedání zastupitelstva 20. března 2008 navrhl starosta Rádl vyčlenit 0,5 milionu na přesazení lípy. Návrh na přesazení nebyl z důvodu rizika a finančních možností podpořen.\n\nInvestor se rozhodl vyřešit situaci vlastní cestou a 26. března 2008 na místo přijela těžká technika. Přes zákaz policie, protesty občanů a přislíbený příjezd inspekce životního prostředí byly lípě v poloměru 1,5 metru odbagrované kořeny, následně ji pracovníci stavební firmy se slovy \"\"dělejte, jde o minuty\"\" ze země vytrhli jeřábem a „zasadili“ do štěrku o několik desítek metrů dál.\n\nOd „přesazení“ v roce 2008 strom stále výrazněji prosychá a podle slov odborníků je možné, že po zimě 2010-2011 již neobrazí.\n\n\n"}
{"id": "647164", "url": "https://cs.wikipedia.org/wiki?curid=647164", "title": "Bažantnice (přírodní rezervace)", "text": "Bažantnice (přírodní rezervace)\n\nBažantnice je přírodní rezervace ev. č. 2093 poblíž obce Nekmíř v okrese Plzeň-sever. Oblast spravuje Agentura ochrany přírody a krajiny ČR. Důvodem ochrany je cenný komplex smíšeného lesa s bohatým bylinným podrostem včetně potoční nivy, navazující na systém rybníků, kulturní floristicky bohaté louky a prameniště.\n\n"}
{"id": "647165", "url": "https://cs.wikipedia.org/wiki?curid=647165", "title": "Bělyšov", "text": "Bělyšov\n\nBělyšov je přírodní rezervace na jižním a jihovýchodním úbočí vrchu Bělýšov. Nachází se asi půl kilometru severovýchodně od Slatiny u Chudenic v okrese Klatovy. Důvodem ochrany je starý dubový porost s lípou, klenem, borovicí a bukem, ve kterém se vyskytují vzácné druhy rostlin a živočichů. \n\nPřed vyhlášením rezervace probíhalo v lesích na jejím území běžné lesní hospodaření. Rizikovým faktorem pro ochranu přírody je probíhající myslivecké hospodaření, protože vysoké stavy zvěře mají negativní vliv na přirozenou obnovu lesa.\n\nChráněné území vyhlásilo ministerstvo kultury dne 17. března 1955 v kategorii státní přírodní rezervace. Přírodní rezervace je v Ústředním seznamu ochrany přírody evidována pod číslem 2412.\n\nChráněné území měří 11,5478 hektaru, nachází se v nadmořské výšce 520–651 metrů v katastrálním území Slatina u Chudenic a je součástí evropsky významné lokality Švihovské hvozdy. Území je rozdělené do tří oddělených částí, z nichž největší se nachází na jižním a jihovýchodním svahu. Zbývající dvě plochy jsou ve vyšší nadmořské výšce na východní straně kopce.\n\nGeologické podloží je tvořeno buližníky ve spodní části, které jsou překryty amfibolity ze svrchního proterozoika. V geomorfologickém členění Česka leží lokalita v celku Švihovská vrchovina, podcelku Chudenická vrchovina a okrsku Korábská vrchovina. \n\nRezervace je součástí Bělýšovského lesa, který se nachází na strukturním hřbetu Říčej s maximální nadmořskou výškou 696 metrů. Říčej patří ke trojici souběžných hřbetů, které na jihu příčně spojuje hřbet Korábu. Strmé svahy, pokryté hlinitokamenitou sutí, porůstá vegetace, kterou místy pronikají kamenná moře a proudy. Podle půdní mapy se na svazích hřbetu vyvinul půdní typ kambizem eutrofní, která směrem od severozápadu k jihovýchodu přechází do kambizemě kyselé. V místech, kde vystupuje podloží na povrch, vznikly mělké půdy kambizem rankerová až ranker typický.\n\nVoda ze svahů stéká do údolí potoka Poleňka, který je levostranným přítokem Úhlavy, a patří tedy k povodí Berounky. V rámci Quittovy klasifikace podnebí se chráněné území nachází v mírně teplé oblasti MT7, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 650–750 milimetrů.\n\nÚzemí přírodní rezervace pokrývají čtyři biotopy. Rozsáhlé plochy chráněného území obrácené k jihu porůstá černýšová dubohabřina. Dominantním druhem v ní je dub zimní Doplňují jej buk lesní habr obecný a lípa malolistá Keřové patro tvoří hlohy lýkovec jedovatý a zimolez obecný Odstraňování porostů zimolezu patří k opatřením péče o rostliny. V podrostu těchto světlých lesů převládá lipnice hajní ale vyskytují se v nich také chráněné druhy jako bělozářka liliovitá lilie zlatohlavá zimostrázek alpský a vemeník dvoulistý Z běžných druhů zde roste ptačinec velkokvětý mařinka vonná svízel lesní třezalka chlupatá jaterník podléška a náprstník velkokvětý \n\nNa mělkých půdách se vyvinula břeková doubrava s jeřábem břekem V jejich bylinném patře roste klinopád obecný vikev hrachovitá tolita lékařská oman hnidák a jetel alpínský \n\nNejvýše položené části chráněného území porůstají habrové javořiny s javorem klenem a javorem mléčem Na balvanitém východním svahu javořiny přecházejí v bažankovou jaseninu, kde dominuje jasan ztepilý a doplňuje jej buk lesní a jilm horský Pro podrost javořin je typický česnáček lékařský a kakost smrdutý Pitulník horský roste jak v javořinách, tak v jaseninách na východním svahu, kde se vyskytuje také kopřiva dvoudomá pšeníčko rozkladité a dymnivka dutá \n\nDutiny stromů poskytují životní prostředí pro řadu ptačích a hmyzích druhů. Z druhů chráněných podle vyhlášky č. 395/1992 Sb. na území rezervace žijí lesní druhy obratlovců jako je ještěrka obecná slepýš křehký nebo žluva hajní Význačnými druhy hmyzu jsou otakárek fenyklový krajník pižmový mravenec lesní kovařík nebo nosatci rodu kteří indikují přirozenou dřevinnou skladbu lesa.\n\nPodpora populací hmyzu a některých druhů ptáků spočívá v ponechání doupných stromů a části odumírajícího nebo mrtvého dřeva v lese. Je také doporučeno umožnit samovolný rozpad pěti až šesti stromům na jeden hektar.\n\nÚzemí se nachází na strmém svahu Bělýšovského vrchu. Podél západní hranice prostřední části a přímo skrz největší jižní část vede žlutě značená turistická trasa z Chlumské, která končí na silnici II/185 východně od Slatiny.\n\n"}
{"id": "647166", "url": "https://cs.wikipedia.org/wiki?curid=647166", "title": "Bílá Strž", "text": "Bílá Strž\n\nBílá strž je strž na katastrálním území obcí Hamry na Šumavě a Hojsova Stráž, chráněná jako národní přírodní rezervace pod pravopisně chybným názvem Bílá Strž. Péčí o přírodní rezervaci, která je na seznamu chráněných území AOPK ČR evidována pod číslem 554, je pověřena Správa Národního parku Šumava.\n\nChráněné území se nachází v Národním parku Šumava v nadmořské výšce 735 až 1086 metrů na severovýchodních svazích hraničního Královského hvozdu, zhruba 1 km od hranice s německou spolkovou zemí Bavorsko. Ledovcové Černé jezero s Jezerní stěnou je vzdáleno necelý 1 km vzdušnou čarou na východ od hranic rezervace Bílá Strž. Nejvyššími vrcholy v okolí jsou Svaroh (1334 m n. m.) a Velký Kokrháč (1229 m n. m.).\n\nPředmětem ochrany je hluboce zaříznuté skalnaté údolí Bílého potoka s četnými stupni, peřejemi a stejnojmenným vodopádem, včetně přirozených lesních porostů tvořených zejména květnatými bučinami, horskými acidofilními bučinami a azonálními smrčinami, typy přírodních stanovišť a druhy, pro které byla vyhlášena Evropsky významná lokalita Šumava a které se nacházejí na území národní přírodní rezervace. Lokalita je zároveň součástí Ptačí oblasti Šumava a Chráněné krajinné oblasti Šumava coby ochranného pásma zdejšího národního parku.\n\nNejbližší spojení vlakem je do stanice \"Hamry - Hojsova Stráž\" na železniční trati Plzeň - Klatovy . Železná Ruda\".\" Z nádraží vede žlutě značená turistická cesta k cca 2,2 km vzdálenému rozcestí Bílý potok, kde se napojuje na modrou značku, naučnou stezku \"Z Hamrů na Ostrý\" a cyklotrasu č. 2102. Po cca 700 metrech se žlutá značka opět odpojuje, stáčí k jihu a míří přes západní část území rezervace přímo k vodopádům \"Bílá Strž\". Rezervace je též dostupná po červeně značené turistické cestě a cyklotrase č. 2055, která vede od Černého jezera na západ.\n\n"}
{"id": "647167", "url": "https://cs.wikipedia.org/wiki?curid=647167", "title": "Borek u Velhartic", "text": "Borek u Velhartic\n\nBorek u Velhartic je přírodní rezervace ev. č. 1296 jižně od obce Velhartice, po pravém břehu řeky Ostružná, pod hradem Velhartice v okrese Klatovy. Důvodem ochrany je uchování reliktního boru v Pošumaví jako zbytku přirozeného rozšíření borovice.\n\nPřírodní rezervace je součástí lesních porostů na severním a částečně východním svahu Borku (859 m n. m.). Těžištěm území je reliktní bor, směrem k údolí Ostružné mají porosty charakter lišejníkových či mechových, dále též borůvkových borů. Převládá jedlobučina s porostem buku lesního, jedle bělokoré a smrku ztepilého. Na území se vyskytuje dutohlávka alpská a dřípatka horská.\n\nGeologický podklad tvoří křemence. Povrchovým zvětráváním hornin vznikly kamenité sutě. Součástí turistické trasy je dochovaný vchod do štoly na těžbu stříbra. Oblast spravuje Agentura ochrany přírody a krajiny ČR.\n\n"}
{"id": "647168", "url": "https://cs.wikipedia.org/wiki?curid=647168", "title": "Brčálnické mokřady", "text": "Brčálnické mokřady\n\nBrčálnické mokřady je přírodní rezervace ev. č. 2294 zhruba 5,5 km severně od města Železná Ruda v okrese Klatovy. Chráněné území se rozkládá v údolí horního toku řeky Úhlavy v jihozápadním sousedství osady Brčálník. Oblast spravuje Správa NP a CHKO Šumava. Důvodem ochrany jsou dynamicky a samovolně se vyvíjející bylinná i dřevinná společenstva včetně zde žijících živočišných druhů, významné či zvláště chráněné druhy rostlin.\n\n"}
{"id": "647169", "url": "https://cs.wikipedia.org/wiki?curid=647169", "title": "Čepičná", "text": "Čepičná\n\nČepičná (671 m n. m.) je výrazný kopec a přírodní rezervace v Šumavském podhůří, jižně od obce Budětice, asi čtyři kilometry severovýchodně od Sušice. Je nejvyšším vrcholem Budětické vrchoviny.\n\nCelé území kopce nad levým břehem řeky Otavy, včetně východního výběžku Chanovec (555 m n. m.), je chráněno jako přírodní rezervace Čepičná, ev. č. 2054. Oblast spravuje Agentura ochrany přírody a krajiny ČR.\n\nDůvodem ochrany je zachování významné přírodní lokality. Na vápencovém podloží, zejména na výchozech krystalického vápence, se zde vyskytuje řada chráněných druhů vzácných vápnomilných a teplomilných rostlin – roste zde např. smrkovník plazivý, kruštík tmavočervený, okrotice bílá, okrotice červená, vratička měsíční, hořec brvitý, trýzel vonný, hlaváč fialový (\"Scabiosa columbaria\"), prorostlík srpovitý, ožanka hroznatá, rozrazil ožankovitý, čistec přímý, lomikámen tříprstý, zimostrázek alpský, vlnice chlupatá a další. Lesní porosty na vápenci tvoří významnou genovou základnu buku lesního. Území je významné i z hlediska entomologického. Vápencové skály jsou dominantním prvkem krajiny, celek je nedílnou součástí územního systému ekologické stability (regionální biocentrum 813 – Čepičná).\n\n"}
{"id": "647170", "url": "https://cs.wikipedia.org/wiki?curid=647170", "title": "Datelovská strž", "text": "Datelovská strž\n\nDatelovská strž je přírodní rezervace ev. č. 2240 jihovýchodně od městyse Dešenice v okrese Klatovy. Oblast spravuje Správa NP a CHKO Šumava. Důvodem ochrany jsou dynamicky se vyvíjející bylinná a dřevinná společenstva.\n\n"}
{"id": "647171", "url": "https://cs.wikipedia.org/wiki?curid=647171", "title": "Diana (přírodní rezervace)", "text": "Diana (přírodní rezervace)\n\nDiana je přírodní rezervace ev. č. 2476 jižně od obce Rozvadov v okrese Tachov. Oblast spravuje AOPK ČR Správa CHKO Český les. Důvodem ochrany je starý bukový prales.\n\nVýměra je 21,90 ha, nadmořská výška je kolem 520 metrů. Rezervace leží asi kilometr západně od obce Diana. Vyskytují se zde květnaté bučiny vysokého stáří pralesovitého typu s bohatými rostlinnými společenstvy. Porost představuje zbytek původního bukového pralesa. Stromy jsou velmi staré a chybí zde mladší věkové kategorie. V bylinném patře, které až na malé výjimky pokrývá celé území, nalezneme bohaté porosty pérovníku pštrosího, mařinky vonné a ostřice třeslicovité. Rezervace je přístupná po lesní cestě, která je napojena na cestu spojující obec Dianu a červenou turistickou trasu.\n\n"}
{"id": "647172", "url": "https://cs.wikipedia.org/wiki?curid=647172", "title": "Dlouhý vrch (přírodní rezervace)", "text": "Dlouhý vrch (přírodní rezervace)\n\nDlouhý vrch je přírodní rezervace ev. č. 2223 poblíž obce Bělá nad Radbuzou v okrese Domažlice. Oblast spravuje AOPK ČR Správa CHKO Český les. Důvodem ochrany jsou společenstva suťového lesa (lipová javořina, kyselá a květnatá bučina) s typickými druhy rostlin v podrostu.\n\n"}
{"id": "647173", "url": "https://cs.wikipedia.org/wiki?curid=647173", "title": "Drahotínský les", "text": "Drahotínský les\n\nDrahotínský les je přírodní rezervace ev. č. 1048 poblíž obce Drahotín v okrese Domažlice. Oblast spravuje Agentura ochrany přírody a krajiny ČR. Důvodem ochrany je kriticky ohrožený druh kapradiny sleziník nepravý (\"Asplenium adulterinum)\" a společenstva druhů vázaných na hadce.\n\n"}
{"id": "647174", "url": "https://cs.wikipedia.org/wiki?curid=647174", "title": "Fajmanovy skály a Klenky", "text": "Fajmanovy skály a Klenky\n\nFajmanovy skály a Klenky je přírodní rezervace ev. č. 2493 severovýchodně od obce Čížkov v okrese Plzeň-jih. Oblast spravuje Agentura ochrany přírody a krajiny ČR.\n\nDůvodem ochrany je zbytek reliktních borů a jedlobučin.\n\n"}
{"id": "647175", "url": "https://cs.wikipedia.org/wiki?curid=647175", "title": "Herštýn", "text": "Herštýn\n\nHerštýn je přírodní rezervace ev. č. 108 poblíž obce Němčice v okrese Domažlice. Oblast spravuje Agentura ochrany přírody a krajiny ČR. Důvodem ochrany území je smíšený listnatý les (buk, dub, lípa, klen, jasan) starý přes 200 let, který se nachází v okolí zříceniny hradu Nový Herštejn. Z květeny zde rostou například lýkovce, sasanky, kokoříky či aron.\n\nVrch o nadmořské výšce 681 metrů spadá v geomorfologickém členění Česka do celku Švihovská vrchovina, podcelku Chudenická vrchovina, okrsku Korábská vrchovina, podokrsku Korábský hřbet a do jeho Rýzmberské části.\n\n"}
{"id": "647176", "url": "https://cs.wikipedia.org/wiki?curid=647176", "title": "Hradištský vrch (přírodní rezervace)", "text": "Hradištský vrch (přírodní rezervace)\n\nHradištský vrch je přírodní rezervace ev. č. 1272 jižně od obce Konstantinovy Lázně v okrese Tachov. Oblast spravuje Agentura ochrany přírody a krajiny ČR. Důvodem ochrany je zbytek přirozených lesních společenstev xerothermního charakteru. Rezervace se nachází ve vrcholové části a přilehlém jižním svahu Hradišťského kopce neovulkanického původu.\n\n"}
{"id": "647177", "url": "https://cs.wikipedia.org/wiki?curid=647177", "title": "Hůrky (přírodní rezervace)", "text": "Hůrky (přírodní rezervace)\n\nHůrky je přírodní rezervace ev. č. 126 severozápadně od obce Zahrádka v okrese Plzeň-sever. Oblast spravuje Agentura ochrany přírody a krajiny ČR. Důvodem ochrany je mozaika reprezentativních a zachovalých typů rašelinišť, slatinišť a mokřadních olšin s výskytem ohrožených druhů rostlin.\n\n"}
{"id": "647178", "url": "https://cs.wikipedia.org/wiki?curid=647178", "title": "Chejlava (národní přírodní rezervace)", "text": "Chejlava (národní přírodní rezervace)\n\nChejlava je národní přírodní rezervace ev. č. 127 severovýchodně od obce Měcholupy v okrese Plzeň-jih. Oblast spravuje AOPK ČR Správa CHKO Český les.\n\nDůvodem ochrany jsou přirozené lesní ekosystémy bučin, suťových lesů a olšin.\n\n\n"}
{"id": "647179", "url": "https://cs.wikipedia.org/wiki?curid=647179", "title": "Chřepice (přírodní rezervace)", "text": "Chřepice (přírodní rezervace)\n\nChřepice je přírodní rezervace ev. č. 1719 jihozápadně od obce Čachrov v okrese Klatovy. Chráněné území se rozkládá v severovýchodním sousedství osady Chřepice a představuje část údolí Bradenského potoka, nevelkého přítoku říčky Ostružné. Oblast spravuje Správa NP a CHKO Šumava.\n\nDůvodem ochrany je zachování, dlouhodobé monitorování a výzkum přirozeného vývoje vegetace příslušející ke společenstvům luhů, olšin a horských lučin na lokalitě v minulosti značně antropicky pozměněné, avšak postupně se navracející k přirozenému stavu.\n\n"}
{"id": "647180", "url": "https://cs.wikipedia.org/wiki?curid=647180", "title": "Chudenická bažantnice", "text": "Chudenická bažantnice\n\nChudenická bažantnice je přírodní památka ev. č. 134 jižně od obce Chudenice v okrese Klatovy. Oblast spravuje Agentura ochrany přírody a krajiny ČR. Leží v katastrálních územích Lučice u Chudenic a Pušperk.\n\nDůvodem ochrany je lesní komplex smíšených porostů blízkých přirozené skladbě dřevin (se zvlášť starými porosty 300letých dubů) a jeho bylinných společenstev.\n\n"}
{"id": "647181", "url": "https://cs.wikipedia.org/wiki?curid=647181", "title": "Chynínské buky", "text": "Chynínské buky\n\nPřírodní rezervace Chynínské buky je chráněné území, které se nachází v okrese Plzeň-jih nedaleko obce Čížkov na základní jednotce kralupsko - zbraslavské skupiny. Jedná se o květnatou bučinu s téměř totožnou garniturou druhů květnatých bučin. Ve velké části rezervace se nachází přirozené složení lesních porostů, kde je dominantou buk lesní. Oblast spravuje Agentura ochrany přírody a krajiny ČR.\n\nDůvodem ochrany a vyhlášení přírodní rezervace je zachovalost květnatých bučin, jedlobučin a reliktních borů. Jedná se o květnatou bučinu s téměř totožnou garniturou druhů květnatých bučin. Ve velké části rezervace se nachází přirozené složení lesních porostů, kde je dominantou buk lesní. Oblast spravuje Agentura ochrany přírody a krajiny ČR.\n\nPřírodní rezervace Chynínské buky se rozprostírá v nadmořské výšce od 680 do 750 m. n. m. Chráněné území se nachází v okrese Plzeň-jih nedaleko obce Čížkov.\nPřírodní rezervace je soustředěna na jihovýchodním svahu o sklonitosti 10 až 20 stupňů.\n\nPřírodní rezervace Chynínské buky patří mezi nejstarší bučinové komplexy brdského pohoří. Můžeme jej nazývat brdským pralesem. Kvůli své vzdálené poloze sem od dávné historie nevedla žádná cesta, a tak se zde dřevo nezačalo těžit.\n\nPřírodní rezervace Chynínské buky se podařilo vyhlásit rozhodnutím Ministerstva školství a kultury v roce 1933 se zaujetím téměř 14 ha.\n\nPodnebí je zde mírně chladné a vlhké. Podle údajů meteorologické stanice ve městě Rožmitál pod Třemšínem, je průměrná roční teplota za období od roku 1931 do roku 1990 činí 6,77 °C. V přírodní rezervaci Chynínské buky je zapotřebí zohlednit gradient teploty v závislosti na nadmořské výšce. Meteorologická stanice ve městě Rožmitál pod Třemšínem, se nachází v nadmořské výšce 530 m n. m. Pro Čechy a Moravu platí průměrný roční gradient 0,62 stupňů Celsia.\n\nPrůměrná roční teplota na území přírodní rezervace činí 5,57 °C. Přibližná délka vegetačního období ve sledované lokalitě je 130 dní v roce. Průměrné roční srážky, zjištěné srážkoměrnou stanicí u obce Míšov, obec poblíž přírodní rezervace, činí 727 mm za rok. Nepříznivým klimatickým jevem je tvoření námraz, které způsobují vrcholové zlomy především u smrku. Dalším klimatickým jevem způsobujícím poškození nebo rozvrácení lesních porostů je vítr.\n\nPřírodní rezervace Chynínské buky je mimo několik míst, kde vystupují nejtvrdší složky podloží tvořené buližníkem, kryta kvartérními sedimenty, které vznikly spolupůsobením půdotvorných faktorů. Nejdůležitější je zde mateční hornina, jejíž chemismus se velmi projevuje v chemismu půd. Mimo půdní vlhkosti podmíněné zrnitostním složením mateční horniny rozhoduje o úrodnosti půd. Půda má charakter kamenito - hlinité země.\n\nZ půdních typů jsou zde zastoupeny nevyvinuté půdy v severozápadní části. Ve spodní části území se v okolí pramenišť vyskytuje oglejená hnědozem.Při realizovaném geologickém inventarizačním průzkumu bylo u obce Teslíny, které se nachází přibližně 10 km od přírodní rezervace pomocí vrtu do hloubky 150 metrů zjištěno následující složení hornin: droby, břidlice, sulfidické černé břidlice a silně karbonatizované bazalty. Horniny jsou kontaktně metamorfované. Všechny silicity vystupující na povrch přírodní rezervace nebyly ve vrtu zajištěny. Pruh je na jihovýchodní straně vrouben pinkovými poli, které byly založené na limonitových gosanech černých sulfidických břidlic, kde byl kdysi těžen limonit. Buližníková skalka má v přírodní rezervaci charakter mrazového srubu. Přírodní rezervace Chynínské buky je soustředěna na jihovýchodním svahu o sklonu 10 až 20 stupňů.\n\nV přírodní rezervaci jsou dominantní bukové porosty - buk lesní (\"Fagus sylvatica\"). Následně je ve větší míře zastoupen smrk ztepilý (\"Picea abies\"), douglaska tisolistá (\"Pseudotsuga menziesii\"), jedle bělokorá (\"Abies alba\"), javor klen (\"Acer pseudoplatanus\") a pionýrské nálety: bříza bělokorá (\"Betula pendula\") a jeřáb ptačí (\"Sorbus aucuparia\"). Na habitech stromů roste dvouhroteček různotvárný (\"Dicranella heteromalla\"), terčovka bublinatá (\"Hypogymnia physodes\") a terčovník zední (\"Xanthoria parietina\"). Horní úroveň lesa tvoří 255 let starý porost dřevin, které se v dnešní době nacházejí ve stádiu rozpadu. Častými projevy jsou vývraty a zlomy. Přirozená obnova lesa dnes probíhá ve světlinách, které vznikly odumíráním solitérních stromů horní úrovně. Bylinné patro se nachází jen v místech světlin a na prameništích. Vyskytují se zde byliny jako měsíčnice vytrvalá (\"Lunaria rediviva\"), samorostlík klasnatý (\"Actaea spicata\"), vraní oko čtyřlisté (\"Paris quadrofolia\") a kozlík dvoudomý (\"Valeriana dioica\").\n\nNa území přírodní rezervace se také nachází velké množství druhů lesní zvěře, ptáků a bezobratlých. Vyskytuje se zde například: jelen evropský (\"Cervus elaphus\"), srnec obecný (\"Capreolus capreolus\"), liška obecná (\"Vulpes vulpes\"), kuna lesní (\"Martes martes\"), rys ostrovid (\"Lynx lynx\"), veverka obecná (\"Sciurus vulgaris\"), prase divoké (\"Sus scrofa\"), ježek západní (\"Erinaceus europaeus\"), kalous ušatý (\"Asio otus\"), puštík obecný (\"Strix aluco\"). Hojně se zde vyskytuje mravenec lesní (\"Formica sp.\"), pak výr velký (\"Bubo bubo\"), jestřáb lesní (\"Accipiter gentilis\") a káně lesní (\"Buteo buteo\").\n\nZávojenka olovová (\"Entoloma sinuatum\"), penízovka vřetenonohá (\"Collybia fusipes\"), špička cibulová (\"Marasmius alliaceus\"), hnojník strakatý (\"Coprinus picaceus\"), holubinka žlučová (\"Russula fellea\"), holubinka namodralá (\"Russula cyanoxantha\"), ryzec peprný (\"Lactarius piperatus\").\n\nManagement a ochrana lesa se v rezervaci prakticky neodlišují od postupů v běžném hospodářském lese, pouze používání chemických prostředků je zakázáno dle § 29 zák. 114/92 Sb. Převážnou část způsobených škod na území přírodní rezervace činí jelení a srnčí zvěř. V posledních letech však došlo ke snížení stavů zvěře. Rovnovážný stav lesní zvěře znamená, že jej příroda v zimě uživí bez přikrmování, kdy úspěšně odrůstá přirozené zmlazení dřevin. Kultury dřevin se chrání oplocením a nátěry. V roce 2002 se prováděla na území přírodní rezervace umělá obnova lesa, kdy se vysazovaly jedle bělokoré. Na území přírodní rezervace se pak jednou ročně provádí ochrana proti buřeni (zarůstající podrost, například ostružina) ožínáním (odstraněním) v pruzích až do zajištění kultury stromů.\n\n\n\n"}
{"id": "647182", "url": "https://cs.wikipedia.org/wiki?curid=647182", "title": "Jezvinec", "text": "Jezvinec\n\nJezvinec je hora a přírodní rezervace ev. č. 148 poblíž obce Pocinovice v okrese Domažlice. Oblast spravuje Agentura ochrany přírody a krajiny ČR.\n\nDůvodem ochrany je starý smíšený suťový porost s bohatým výskytem měsíčnice vytrvalé a dalších význačných hajních druhů rostlin v podrostu. Přírodní rezervace zahrnuje vrcholovou část a část svahů stejnojmenného vrchu o nadmořské výšce 739 metrů geomorfologicky spadajícího do celku Všerubská vrchovina, podcelku Jezvinecká vrchovina, okrsku Havranická vrchovina a podokrsku Orlovická vrchovina.\n\nNa vrcholu jsou patrné pozůstatky vojenské hlásky PH184. Hláska byla zrušena v sedmdesátých letech 20. století.\n\n"}
{"id": "647183", "url": "https://cs.wikipedia.org/wiki?curid=647183", "title": "Kašparův vrch", "text": "Kašparův vrch\n\nKašparův vrch je přírodní památka přibližně jeden kilometr jihozápadně od Volduch v okrese Rokycany. Důvodem ochrany území je horninový výchoz břidlic s fosiliemi prvohorních graptolitů v klabavském souvrství českého ordoviku.\n\nPaleontologickou lokalitu objevil ve dvacátých letech dvacátého století učitel Vojtěch Kraft. Odborně ji zkoumal a poprvé popsal Bedřich Bouček v roce 1933. Hlavním ohrožením lokality býval nekontrolovaný sběr zkamenělin, kterému brání souvislý porost křovin.\n\nChráněné území vyhlásil rokycanský okresní národní výbor s účinností od dne 5. září 1989 v kategorii chráněný přírodní výtvor. Přírodní památka je v Ústředním seznamu ochrany přírody evidována pod číslem 1157.\n\nChráněné území měří 0,0964 hektaru a nachází se v nadmořské výšce 394–400 metrů v katastrálním území Volduchy. Rozloha zákonem stanoveného ochranného pásma je 1,92 hektaru.\n\nV geomorfologickém členění lokalita leží ve Švihovské vrchovině v podcelku Rokycanská pahorkatina a okrsku Rokycanská kotlina. Tvoří ji sto metrů dlouhý a dva metry vysoký strmý svah vymezený silnicí a polem. Ve svahu se nachází výchozy jílovitých břidlic klabavského souvrství ze spodního ordoviku. Hornina obsahuje fosilie graptolitů dendroidních graptolitů a lingulátních ramenonožců.\n\nPůdní pokryv tvoří kambizem typická a na vlhčích místech kambizem pseudoglejová. Podél západní hranice přírodní památky, vzájemně oddělené silnicí, protéká Voldušský potok, který je přítokem Klabavy, a patří tedy k povodí Berounky.\n\nV rámci Quittovy klasifikace podnebí se chráněné území nachází v mírně teplé oblasti MT10, pro kterou jsou typické průměrné teploty −2 až −3 °C v lednu a 17–18 °C v červenci. Roční srážkový úhrn je 600–700 milimetrů. Počet mrazových dnů je 110–130, zatímco počet letních dnů se pohybuje mezi čtyřiceti a padesáti. \n\nVe fytogeografickém členění lokalita spadá do obvodu České mezofytikoum a okresu Plzeňská pahorkatina vlastní. V minulosti v bylinném patře rostly běžné druhy jako lipnice luční kostřava červená rožec rolní rožec obecný pelyněk černobýl a kopřiva dvoudomá V osmdesátých letech byly v části území vysazeny smrk ztepilý a pámelník bílý V důsledku hnojení obsahuje půda velké množství živin, které se projevuje dominancí nitrofilních rostlin a velkým zastoupením bezu černého Přestože se na rostlinách projevují známky používání herbicidů na sousedním poli, obohacuje zdejší porost okolní intezivně využívanou zemědělskou krajinu a poskytuje útočiště drobným savcům a pěvcům. Z živočichů byla na lokalitě pozorována veverka obecná zařazená podle vyhlášky č. 395/1992 Sb. mezi ohrožené druhy.\n\nÚzemí je volně přístupné a nachází se po levé straně silnice z Volduch do Rokycan. Nevede k němu žádná turisticky značená trasa ani cyklotrasa.\n\n"}
{"id": "647184", "url": "https://cs.wikipedia.org/wiki?curid=647184", "title": "Kateřina (přírodní památka)", "text": "Kateřina (přírodní památka)\n\nKateřina je přírodní památka ev. č. 668 na západním okraji obce Břasy v okrese Rokycany. Chráněné území je v péči Krajského úřadu Plzeňského kraje. Důvodem ochrany je odkryv karbonských slepenců a arkóz. Nachází se zde zachovalá 20 m vysoká a 70 m dlouhá těžební stěna bývalého povrchového kamenouhelného dolu.\n\n"}
{"id": "647185", "url": "https://cs.wikipedia.org/wiki?curid=647185", "title": "Kepelské mokřady", "text": "Kepelské mokřady\n\nKepelské mokřady je přírodní rezervace ev. č. 1757 zhruba 1 km jihozápadně od osady Keply mezi Hartmanicemi, Velharticemi a Čachrovem v okrese Klatovy. Oblast spravuje Správa NP a CHKO Šumava. Důvodem ochrany jsou kriticky ohrožené druhy rostlin a živočichů, prameniště, skupiny stromů, porosty, přirozené přírodní ekosystémy.\n\n"}
{"id": "647186", "url": "https://cs.wikipedia.org/wiki?curid=647186", "title": "Kokšín (Brdy)", "text": "Kokšín (Brdy)\n\nKokšín je kopec a přírodní rezervace v Brdech, na katastru vsi Hořehledy, místní části města Spálené Poříčí v okrese Plzeň-jih. Na vrcholu kopce se nachází pozůstatky kokšínského hradiště, vzniklého pravděpodobně v době halštatské. Přírodní rezervace, nacházející se na severní straně kopce, chrání zejména pozůstatky lesních ekosystémů, květnatých bučin a jedlobučin. Rezervace utrpěla zejména v 60. letech 20. století zásahy do druhového složení lesa, proto je velká snaha docílit skladby lesa, co nejvíce podobné té původní. Na tomto místě se vyskytuje chráněné území již od roku 1955, došlo ale ke změně výměry. Rezervace se stala v roce 2016 součástí CHKO Brdy. Lokalita je významná i geologicky, nachází se zde množství stromatolitů proterozického stáří.\n\nPřírodní rezervace Kokšín se nachází v Plzeňském kraji, v okrese Plzeň – jih, v katastrálním území obce Hořehledy, konkrétně asi 2 km od obce východním směrem, přibližně uprostřed cesty směrem k obci Planiny. Rezervace byla vyhlášena v roce 1955. Její rozloha činí 20,63 ha. Rozkládá se na svahu brdského vrchu Kokšín, jehož nadmořská výška činí 684 m n. m., ale který již do území rezervace nespadá. Zaměříme-li se na nadmořskou výšku rezervace, jedná se o rozmezí 592 – 673 m n. m.. Lokalita se nachází v oblasti Jižních Brd. Od roku 2016 je začleněna do CHKO Brdy, nachází se na jejím jihozápadním okraji. \n\nKokšín je jednou z oblastí Brd, která byla osídlena zřejmě již v pozdní době bronzové. Nacházelo se zde hradiště, jehož pozůstatky leží u jižního okraje rezervace (do rezervace nezasahuje). V rezervaci jsou patrné pozůstatky těžební činnosti. V minulosti se na území rezervace a v oblasti celého Kokšína dobývala železná ruda, na kterou jsou bohaté místní metabazalty. Kromě železné rudy se zde dobývala i radioaktivní ruda.\n\nV šedesátých letech 20. století byla výsadbou pozměněna druhová skladba lesa, vysazovány byly zejména douglaska, smrk, modřín či jasan.\n\nPočátky rezervace sahají do 50. let 20. století, kdy bylo v roce 1955 zřízeno Ministerstvem kultury ČSR chráněné území o výměře 2,25 ha. Později, v roce 1962, bylo připojeno při změně lesního hospodářského plánu další území, rozloha tak byla 18,39 ha. Rezervace o současné rozloze 20, 63 ha byla vytyčena až v roce 1978 a zřízena byla až v roce 1991 vyhláškou MŽP č. 6/1991 Sb..\n\nZ geomorfologického hlediska je rezervace součástí Plzeňské pahorkatiny, která spadá do Poberounské provincie. I přes to, že značnou část Brd tvoří horninové podloží kambrického stáří, v této lokalitě převažují horniny starší charakteru, usazené horniny proterozoika. Jedná se zejména o metabazalty (spility), jež se vyznačují šedozelenou barvou a svou bohatostí na železité okry a hematit.  Díky jejich postupnému rozpadu vznikají kamenité sutě a suťové proudy. Právě tyto buližníky vytvářejí severojižním směrem viditelný hřbet. Samotný vrchol Kokšína (již nespadá do rezervace) byl vybrán jako lokalita stromatolitů českého proterozoika.\n\nNa zdejším podloží se vytvořily kyselé půdy, kambizemě. Tyto půdy mají nízký obsah živin a často dle typu i vysoký obsah skeletu. Na území rezervace se nachází kambizem dystrická a na sutích kambizem rankerová.\n\nNa území se nenachází žádný vodní tok. Odvodnění rezervace zajišťují dva vodní toky, Bradava a Mítovský potok, který se do Bradavy vlévá. Díky Bradavě spadá oblast do povodí Berounky.\n\nKlima rezervace je dáno klimatem Brd, je tudíž relativně chladné a vlhčí. To je zajištěno vyššími nadmořskými výškami i vysokým zalesněním. S přechodem do poloh nižších se klima otepluje, tuto lokalitu tak ředíme do oblasti mírně teplé.\n\nZ hlediska flóry je možné rozdělit rezervaci na několik částí dle dominance jednotlivých druhů.\n\nV rezervaci převládá květnatá bučina, která je nejvýznamnější v centrální části rezervace, ale místy dosahuje až k jejím okrajům. Dominantním stromem je zde buk lesní (\"Fagus sylvatica\"). Mimo to je zde možné nalézt javor klen (\"Acer pseudoplatanus\") a jasan ztepilý (\"Fraxinus excelsior\"). Z nižších rostlin se zde vyskytují svízel vonný (\"Galium odoratum\"), šťavel kyselý (\"Oxalis acetosella\"), kyčelnice cibulkonosná (\"Dentaria bulbifera\"), kyčelnice devítilistá (\"Dentaria enneaphyllos\"), vraní oko čtyřlisté (\"Paris quadrifolia\") nebo bažanka vytrvalá (\"Mercurialis perennis\").\n\nNa severní hranici rezervace je typickou vegetační jednotkou suťová klenobučina. Zde se v patře stromovém, kromě již jmenovaných, vyskytují i javor mléč (\"Acer platanoides\") a jedle bělokorá (\"Abies alba\"). V bylinném patře jako dominanta vystupuje měsíčnice vytrvalá (\"Lunaria rediviva)\". Kromě ní v této části rostou i kopřiva dvoudomá (\"Urtica dioica\"), bažanka vytrvalá (\"Mercurialis perennis\"), netýkavka nedůtklivá (\"Impatiens noli-tangere\"), kostřava lesní (\"Festuca altissima\") a kyčelnice cibulkonosná (\"Dentaria bulbifera\").\n\nNa jižním okraji lokality převládá jedlobučina, ve které jsou dominantními buk lesní (\"Fagus sylvatica\") a jedle bělokorá (\"Abies alba\"). Ale bylinné patro je tvořeno převážně druhy, které jsou typické pro lesy smrkové. Hojně se vyskytují metlička křivolaká (Avenella flexuosa), brusnice borůvka (Vaccinium myrtillus) a šťavel kyselý (\"Oxalis acetosella\"). Z kapradin potom papratka samičí (\"Athyrium filix-femina\"), kapraď osténkatá (\"Dryopteris carthusiana\"), kapraď samec (\"Dryopteris filix-mas\") a bukovník kapraďovitý (\"Gymnocarpium dryopteris\").\n\nPosledním typem bučiny je kostřavová, kterou nalezneme v jihozápadní a západní části území. Znovu zde převládá buk lesní (\"Fagus sylvatica\") a v patře bylinném se opět vyskytují šťavel kyselý (\"Oxalis acetosella\"), kostřava obrovská (\"Festuca gigantea\"), kostřava lesní (\"Festuca altissima\") a kapraď osténkatá (\"Dryopteris carthusiana\"). Mimo tyto druhy zde lze nalézt kokořík mnohokvětý (\"Polygonatum multiflorum\") a kokořík přeslenitý (\"Polygonatum verticillatum\").\n\nV severní části rezervace se rozmohl smrk ztepilý (\"Picea abies\").\n\nKromě již zmíněných druhů se zde roztroušeně vyskytují i lýkovec jedovatý (\"Daphne mezereum\"), hrachor jarní (\"Lathyrus vernus\"), violka lesní (\"Viola reichenbachiana\"), věsenka nachová (\"Prenanthes purpurea\"). V korunách stromů je možné najít i poloparazitický druh jmelí bílé (\"Viscum album\"). Naopak na tlejících kmenech padlých stromů se vyskytuje houba korálovec (\"Hericium sp.\"), v posledních letech bohužel s nepotvrzeným výskytem.\n\nZe savců v rezervaci žijí běžné druhy, jakými jsou kuna lesní (\"Martes martes\"), jelen lesní (\"Cervus elaphus\") nebo srnec obecný (\"Capreolus capreolus\"). Ze zástupců ptáků lokalitu obývají datel černý (\"Dryocopus martius\"), holub doupňák (\"Columba oenas\"), strakapoud malý (\"Dendrocopos minor\"), kulíšek nejmenší (\"Glaucidium passerinum\") či čáp černý (Ciconia nigra).\n\nZ bezobratlých živočichů se na území rezervace vyskytují noční motýli bourovci ostružiníkový (\"Macrothylacia rubi\"), trávový (\"Euthrix potatoria\"). Z brouků zde nalezneme tesaříky pilunu (\"Prionus coriarius\") a žlutoštítého (\"Stictoleptura scutellata\"), zdobence (Gnorimus nobilis) a střevlíky, polního (\"Carabus arcensis\") a zúženého (\"Cychrus attenuatus\").\n\nHlavním důvodem pro zřízení přírodní rezervace byla a nadále je ochrana zbytků přirozených ekosystémů. Jedná se hlavně o květnaté bučiny a jedlobučiny. Dalším důvodem byla ochrana severního svahu vrchu pokrytého květnatými bučinami a suťovým lesem s bohatým výskytem měsíčnice vytrvalé.\n\nCílem ochrany je zredukovat množství nepůvodních dřevin, které zde byly vysazeny ve 20. století, a nahrazovat je druhy původními tak, aby se druhová skladba přiblížila lesu přirozenému. Cílem je, aby podíl smrku nepřesáhl 50 % a jedle aby naopak dosáhla alespoň 10% podílu v obnově. Dále je žádoucí, aby vzrostl podíl tlejícího dřeva, čímž by došlo k vytvoření prostředí pro mnohé bezobratlé živočichy, proto je plánované odvážet pouze stromy napadené kůrovcem. A v neposlední řadě je pro obnovu důležité udržet stav spárkaté zvěře na takové úrovni, aby byla umožněna přirozená obnova lesa. K ochraně semenáčků byly vystavěny oplocenky a tato metoda se ukázala jako účinná, ale nákladná, ale i přes to bude docházet k výstavbě nových oplocenek.\n\nAktuální plán péče byl vypracován v roce 2009 a platný je pro období 2011 – 2020.\n\nOd roku 2016 je lokalita součástí nově vzniklého CHKO Brdy. Rezervace je spravována AOPK ČR – RP Střední Čechy, Správou CHKO Brdy.\n\nV rámci ÚSES (Územní systém ekologické stability) je rezervace je součástí regionálního biocentra RBC 869 Kokšín o výměře 217 ha. Toto biocentrum je propojené s ostatními pomocí dvou regionálních biokoridorů. RBK 254, který jej propojuje s RBC 878 Hřebenec, a RBK 255, kterým je zajištěno propojení s NRBC 53 Třemšín (nadregionální biocentrum).\n\nV rezervaci nejsou značené žádné turistické trasy. Je nutné pohybovat se pouze po lesních cestách. Zelená turistická značka vede asi 100 m od severní hranice území. Na této cestě se nachází i jediná informační tabule. Pohyb návštěvníků není tudíž omezen. Jediné opatření je v době hnízdění čápa černého, kdy je nutné omezit rušivé činnosti.\n\n"}
{"id": "647187", "url": "https://cs.wikipedia.org/wiki?curid=647187", "title": "Kozelka", "text": "Kozelka\n\nPřírodní rezervace Kozelka je chráněné území v Plzeňském kraji v okrese Plzeň-sever u vsi Doubravice. Důvodem ochrany je stolová hora vulkanického původu s pseudozávrty, skalními věžemi, pyramidami a sutěmi. Přírodní rezervace zahrnuje její nejvyšší bod (vrch \"Kozelka\", 659,6 m) a část svahů v nadmořské výšce 550 až 660 m. Její rozloha je 33,15 ha. Chráněné území je obklopeno loukami a vrchol hory je zalesněný.\n\nV pravěku se na vrcholové části kopce nacházelo eneolitické výšinné sídliště. Svou délkou 1200 metrů a šířkou 200 metrů patří k největším západočeským lokalitám tohoto typu.\n\nPrvní zmínka o obci Doubravice a tím i o Kozelce je ze 13. století, kdy ves patřila do panství Kladrubského kláštera. Až po druhé světové válce se z obce stala rekreační oblast. V roce 1972 zde bylo usnesením 272/10 Okresního národním výborem Plzeň-sever vyhlášeno chráněné území.Od roku 1992 je lokalita vedena jako přírodní rezervace na základě vyhlášení Ministerstva životního prostředí ČR v rámci zákona 395/1992 Sb. a později v roce 2007 dle zákona 96/2007 Sb.\n\nKozelka je stolová hora, která vystupuje asi 100 až 150 metrů nad okolní terén. Převážně je tvořena vyvřelou horninou trachybazaltem třetihorního staří. Trachybazalt je hornina s velmi malým množstvím foidů, v níž převládá hlavně plagioklas, ale obsahuje také draselné živce. V hornině se nachází malé dutinky, které zůstaly po unikajících plynech při tuhnutí magmatu. Trachybazalt má tmavě zelenošedou barvu. Průměrná výška skalních ochozů je 12 metrů. Na svazích převažují hlinitokamenité a hlinitopísčité sedimenty. Také se zde nachází kamenitý materiál. Velikost kamenů je okolo 1,5 metru.\n\nGeomorfologicky hora spadá do celku Rakovnická pahorkatina, podcelku Manětínská vrchovina, okrsku Manětínská kotlina a podokrsku Chlumská kotlina, jehož je samostatnou geomorfologickou částí. Velký vliv na vytvoření unikátních geomorfologických tvarů mělo pleistocénní periglaciální (mrazové) zvětrávání. Vlivem toho se zde vytvořily pseudozávrty, skalní věže, pyramidy či sutě. Je zde okolo 30 skalních věží, nejvyšší jsou na severním úbočí hory. Kozelka je zmiňována jako ojedinělý příklad vytvoření skalního města v neovulkanitech.\n\nBotanicky není oblast příliš zajímavá. Flóra je zde teplomilná a suchomilná. Na skalách roste převážně netřesk výběžkatý (\"Sempervivum globiferum\"). V okolí přístupové cesty najdeme jehlici trnitou (\"Onosis spinosa\"), chrpu luční (\"Centaurea jacea\"). Vrchol je zalesněný a vyskytuje se zde hlavně borovice lesní (\"Pinus sylvestris\"), bříza bělokorá (\"Betula pendula\") či jalovec obecný (\"Juniperus communis\").\n\nZ fauny se zde vyskytuje z významných živočichů hlavně výr velký (\"Bubo bubo\"), který zde pravidelně sídlí. Ze savců je to například ohrožená veverka obecná (\"Sciurus vulgaris\"), srnec obecný(\"Capreolus capreolus\"), kuna skalní (\"Martes foina\") nebo kuna lesní (\"Martes martes\"). Dále zde najdeme také zástupce plazů a to slepýše křehkého (\"Anguis fragilis\") či kriticky ohroženou zmiji obecnou (\"Vipera berus\").\n\nKozelka je známá hlavně mezi horolezci, kteří zde najdou na pět set horolezeckých cest - jde o největší horolezeckou lokalitu v Plzeňském kraji. Také stojí za zmínku nádherný výhled na okolní krajinu z vrcholu hory, byť je omezený vegetací. Na kopci se nachází pietní místo plzeňských horolezců - dřevěný vzpomínkový kříž, kde jsou tabulky se jmény jejich kamarádů. Na návsi je chata horolezeckého oddílu TJ Union Plzeň a nad ní býval v provozu ranč s občerstvením. Nad ním na okraji lesa u červené turistické značky je neformální tábořiště s ohništěm. \n\nParkoviště pro návštěvníky je situováno na spodním okraji obce, dále je zákaz vjezdu. Obec Doubravici proslavil český film Cesta z města.\n\nStolová hora se nachází severně od obce Nečtiny na Manětínsku. Z náměstí v Nečtinách po červeně značené turistické trase je skalní vyhlídka \"Kozelka\", která se nachází uprostřed rezervace na vrcholu hory, vzdálena zhruba 3,5 km. Od autobusové zastávky \"Nečtiny,\" \"Doubravice, rozc.\" na silnici č. 201, po níž vede cyklotrasa č. 352, je turistické rozcestí \"Pod Kozelkou\" vzdáleno asi 1,5 km.\n\nPověst vypráví o ošklivém pastýři, který pásl dobytek statkářů z Doubravice. Jednou, když se přihnal dobytek z pastvy, se stalo něco divného. Hospodyně se snažily krávy podojit, ale z vemen neukápla ani kapka mléka. Selky obvinily pastýře, že krávy podojil, ale ten se zapřisáhl, že ne. Další den znovu pastýř vyhnal dobytek k Doubravickému vrchu. Večer čekaly selky na pastýře se stádem, ale ti se pořád nevraceli, a tak se jim selky vydaly naproti. Došly k Doubravickému vrchu a uviděly stádo i s pastýřem. Ale nikdo z nich se nehýbal. Změnili v kamenné stádo, kvůli pastýřově křivé přísaze, že krávy nepodojil. A tak údajně vznikly kamenné útvary na tomto vrchu.\n\n\n"}
{"id": "647188", "url": "https://cs.wikipedia.org/wiki?curid=647188", "title": "Královský hvozd (přírodní památka)", "text": "Královský hvozd (přírodní památka)\n\nKrálovský hvozd je přírodní památka ev. č. 5606 poblíž obce Hamry v okrese Klatovy. Vlastní chráněné území sestává z několika dílčích ploch rozmanité velikosti, rozesetých po celé 18km délce Královského hvozdu od Alžbětína na jihovýchodě až po údolí Chodské Úhlavy u Svaté Kateřiny na severozápadě (největší z těchto dílů pokrývá souvislou oblast mezi Alžbětínem a Černým jezerem). Ochranné pásmo přírodní památky pak obsahuje téměř celý zbytek Královského hvozdu. Oblast spravuje Správa NP a CHKO Šumava.\n\nDůvodem ochrany jsou geomorfologické útvary, skupiny stromů a porosty a přirozené přírodní ekosystémy se všemi jejich součástmi, rostlinnými a živočišnými společenstvy.\n\n"}
{"id": "647189", "url": "https://cs.wikipedia.org/wiki?curid=647189", "title": "Krasíkov (přírodní památka)", "text": "Krasíkov (přírodní památka)\n\nKrasíkov je přírodní památka ev. č. 1845 západně od obce Kokašice v okrese Tachov. Oblast spravuje Krajský úřad Plzeňského kraje.\n\nDůvodem ochrany je komplex polopřirozených teplomilných společenstev na výrazné vulkanické čedičové kupě se soustředěným výskytem zvlášť chráněných druhů rostlin.\n\n"}
{"id": "647190", "url": "https://cs.wikipedia.org/wiki?curid=647190", "title": "Kříženecké mokřady", "text": "Kříženecké mokřady\n\nKříženecké mokřady je přírodní rezervace ev. č. 12800 jižně od města Hartmanice v okrese Klatovy. Chráněné území zaujímá asi půlkilometrový úsek údolí Radešovského potoka západně od osady Kříženec. Oblast spravuje Správa NP a CHKO Šumava. Důvodem ochrany je zachování přirozeného charakteru horské olšiny, podmáčené smrčiny, ochrana rostlinných společenstev na bezlesé části, samovolně se vyvíjející bylinná a dřevinná společenstva. Území se nachází v oblasti přirozených kaskád toku v kaňonu prameniště Radešovského potoka.\n\nZ rostlin zde roste například metlička křivolaká (\"Avenella flexuosa\"), třtina chloupkatá (\"Calamagrostis villosa\"), papratka samičí (\"Athyrium filix-femina\"), přeslička lesní (\"Equisetum sylvaticum\"), podbělice alpinská (\"Homogyne alpina\"), černýš luční (\"Melampyrum pratense\"), šťavel kyselý (\"Oxalis acetosella\"), dřípatka horská (\"Soldanella montana\"), brusnice borůvka (\"Vaccinium myrtillus\"), kapraď rozložená (\"Dryopteris dilatata\").\n\n\n"}
{"id": "647191", "url": "https://cs.wikipedia.org/wiki?curid=647191", "title": "Lakmal", "text": "Lakmal\n\nLakmal je přírodní rezervace ev. č. 2239 poblíž města Nýrsko v okrese Klatovy. Chráněné území se prostírá jižně od vesnice Zelená Lhota a severozápadně od vesnice Hojsova Stráž. Oblast spravuje Správa NP a CHKO Šumava. Důvodem ochrany jsou dynamicky se vyvíjející bylinná společenstva, dřevinná společenstva ve všech fázích přirozeného vývoje.\n\n"}
