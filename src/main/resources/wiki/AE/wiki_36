{"id": "624811", "url": "https://cs.wikipedia.org/wiki?curid=624811", "title": "Aponiho palác", "text": "Aponiho palác\n\nAponiho palác (dříve ve variantě z maďarštiny jako Apponyiho palác) je dům postavený v rokokovém slohu nacházející se v bratislavské části Staré Město v ulici Radničná 1. Nyní je součástí Staré radnice.\n\nPalác byl postaven v letech 1761–1762 hrabětem Jurajem Apponyim. V roce 1867 odkoupilo palác město pro potřeby magistrátu. Od té doby patří budova pod správu města nebo městských organizací. Několikrát byly paláci provedeny stavební úpravy pro potřeby města.\n\nV roce 2006 došlo k rozsáhlé rekonstrukci budovy kvůli jejímu nevyhovujícímu stavu. Dne 27. dubna 2008 byl po rekonstrukci palác znovu zpřístupněn veřejnosti v rámci kulturního programu otevřených dveří \"Bratislava pre všetkých\".\n\nV současnosti se v paláci nachází expozice Městského muzea, která prezentuje dějiny Bratislavy.\n"}
{"id": "624818", "url": "https://cs.wikipedia.org/wiki?curid=624818", "title": "Franz Xaver Hauschwitz", "text": "Franz Xaver Hauschwitz\n\nFranz Xaver Hauschwitz (psán také Haužvic) 19. listopadu 1841 Brandýs nad Labem - 6. srpna 1917, Praha) byl český kapelník a hudební skladatel. Působil v Čechách, Rumunsku a Rusku.\n\nBěhem svého života nejvíce proslul jako kapelník a hudební skladatel. Franz Xaver (*19. 11. 1841) již jako chlapec jevil k hudbě zálibu a se zaujetím sledoval svého otce při hře na varhany. O pár let později již sám ovládal několik hudebních nástrojů a často vypomáhal v kapele svého otce.\n\nLiterární vzdělání nabyl na škole Piaristů a jakmile naučil se obstojně německy, neboť znalost tohoto jazyka byla vedle hudebního nadání přední podmínkou pro přijetí na hudební konzervatoř v Praze, vstoupil rokem 1858 na tento ústav. Na konzervatoři studoval od roku 1858-1863 a jeho učiteli byli profesor Josef Kail a ředitel J.F.Kittl. Po absolvování konzervatoře prodělal kurz na vojenské hudební škole vedené ředitelem J. Pavlisem. Po skončených studiích byl od roku 1863-1866 členem orchestru Zemského Národního divadla v Praze pod taktovkou ředitele J.St. Maýra. Od roku 1866 až do roku 1879 byl vojenským kapelníkem Rakousko-uherské armády a to u desátého pluku polního dělostřelectva v Praze, pak u čtyřicátého pátého pěšího pluku v Josefově a u čtyřicátého pátého pěšího pluku ve Vídni, přičemž v letech 1869-1876 byl pověřen diplomatickou cestou k organizaci vojenských hudebních sborů v Rumunsku. Dne 4. 10. 1870 o páté hodině odpolední pojal v kostele u Karmelitánů na Malé straně Franz Xaver za manželku slečnu Elizabeth Theresii Petzlinowskou von Petzlinow (otcem byl Franz rytíř Petzlinowský von Petzlinow z Mutic na Táborsku, matkou Elizabeth v.Schneider aus Plas).\n\nV osmdesátých letech odešel Franz Xaver (1880) do Ruska, kde se stal vojenským kapelníkem u osmnáctého pluku jezdeckého, který byl občasně posádkou v různých větších městech ruského Polska. V ruské armádě strávil plných 26 let. Jeho pílí a svědomitostí ve výcviku vojenských hudebníků se podařilo, že vojenská kapela osmnáctého pluku vynikala vysokou uměleckou úrovní, takže byla zvána ku všem významným příležitostem a vojenským slavnostem u carského dvora, který v uznání jeho úspěšné činnosti udělil mu četná vyznamenání a řády. Za svého působení v carské armádě napsal nesčetné množství skladeb, vojenských pochodů, písní a valčíků. Mimo to při každé příležitosti propagoval v Rusku českou hudbu přednesem skladeb našich velikánů a nestalo se nikdy, aby na pořadu koncertu scházel nějaký motiv z naší „Prodané nevěsty“ neb „Kde domov můj“. Též byl zakladatelem-dirigentem mnoha pěveckých spolků v místech svého působiště na Rusi, z kterých největšího věhlasu dosáhlo sdružení „Lutnia“ v Mlávě.\n\nKdyž v tomto posledním místě jeho působení v Rusku zemřela mu jeho choť (22. července 1900), toužil po návratu do vlasti a tak šest let po její smrti, v roce 1906 přesídlil do Prahy na odpočinek, kde zemřel dne 6. 8. 1917 a pochován je na Olšanských hřbitovech v Praze (hřbitov III/3-395). S manželství Franze Xavera s Elizabeth Theresie vzešli synové: Jindřich /nar. 22.11.1875/, Antonín /nar.4.1.1877/, Josef /nar. 15.10.1879/ a dcera Marie /nar. 8.8.1883/.\n\n"}
{"id": "624821", "url": "https://cs.wikipedia.org/wiki?curid=624821", "title": "Exsudát", "text": "Exsudát\n\nExsudát je zánětlivý extravaskulární výpotek o specifické hmotnosti nad 1020 kg/m s vysokou koncentrací bílkovin převyšující 40 g/l a obsahující různé typy i množství buněk (>1500/µl) a buněčnou drť (detrit). Tento únik tekutiny, bílkovin a krevních buněk z cévního řečiště v důsledku zvýšené permeability cév je jedním z morfologických projevů zánětu a označuje se jako exsudace. Tvorba exsudátu je charakteristická pro akutní zánět a podmiňuje vznik zánětlivého edému postižené tkáně. Při mírném zánětlivém podnětu je exsudát vodnatý (serózní) s nízkým obsahem bílkovin, při silnějším podnětu uniká z cév i fibrinogen a vzniká fibrinózní exsudát. Purulentní exsudát (hnis) vzniká většinou působením pyogenních bakterií.\n\nU povrchových ran tvoří zaschlý exsudát strup (odborně krustu).\n"}
{"id": "624822", "url": "https://cs.wikipedia.org/wiki?curid=624822", "title": "Karel Ladislav Kukla", "text": "Karel Ladislav Kukla\n\nKarel Ladislav Kukla (29. ledna 1863 Sedlčany – 29. října 1930 Praha) byl prozaik, dramatik, novinář, nakladatelský redaktor, mystifikázor a překladatel z angličtiny a francouzštiny. Současným čtenářům je známý především svou knihou \"Podzemní Praha\".\n\nNarodil se jako první syn sedlčanského tkalce Josefa Kukly a jeho manželky Marie Příhodové. Základní vzdělání získal v Sedlčanech. Roku 1884 se rodina přestěhovala do Prahy na Královské Vinohrady a otec se stal obchodníkem s uhlím a dřívím. Karel studoval práva na pražské univerzitě, ale studia nedokončil s psával se s titulem JUC.. V Praze se oženil se šestnáctiletou Marií Chmelařovou, s níž měl dvě dcery a syna, který brzy po narození zemřel. Jeho mladší bratr Ladislav (* 1871) pracoval jako dozorce vězňů u zemského soudu v Praze.\n\nV letech 1905- 1914 Vystřídal různá zaměstnání, byl například ředitelem zoologické zahrady \"Svět zvířat\" v Praze - Bubenči, novinářem či redaktorem. \n\nUž jako poměrně mladý zazářil aktovkou \"Anatomové\", která se na repertoár Národního divadla dostala v době, kdy bylo Kuklovi sotva 21 let. Hra byla příznivě přijata i dobovými kritiky. Úspěch Kukla sklidil i svou následující činohrou \"Svatební noc\", která následně získala \"Nerudovu cenu\".\n\nV dalších letech se K. L. Kukla i přes dosavadní úspěchy divadelní tvorbě příliš nevěnoval a naplno žil novinářským řemeslem. Psal fejetony do Národní politiky. Pro nakladatele Bedřicha Kočího redigoval \"Národní obzor\" a \"Velký lidový slovník naučný\". Redigoval také přírodopisný \"Svět zvířat\" a jiné tiskoviny. Vedle toho do češtiny z angličtiny přeložil Twainova \"Dobrodružství tuláka Finna\" (1893). Převyprávěl i pohádky Boženy Němcové (1906).\n\nK. L. Kukla žil poměrně bohémským životem. Miloval život noční Prahy, jako investigativní novinář si oblíbil prostředí pražské galérky. Jeho reportáže žel trpěly značným zkreslováním a zveličováním pražského života, pražského podsvětí zvláště. Výsledkem toho byla jeho nejznámější braková díla z pražského podsvětí.\n\nVe fiktivní reportáži \"Podzemní Praha\" například popisuje ve skutečnosti neexistující podzemní labyrint pod hlavním městem, který podle Kukly podzemními štolami spojuje pražské Židovské pece s podzemím Vyšehradu. Jinými podzemními chodbami vedenými pod dnem Vltavy je pravobřežní podzemní Praha spojena s podzemím na pravém břehu Vltavy. Různými chodbami se tak lze podle Kukly dostat až daleko za Břevnov.\n\nJeho smyšlené reportáže – zvláště \"Podzemní Praha\" – byly na přelomu 19.a 20. století i během první republiky velice populární. Miroslav Josef Krňanský natočil podle Kuklovy knihy \"Bahno Prahy\" němý film. \"Podzemní Praha\" se jako tragikomedie dostala koncem dvacátých let do repertoáru Tylova divadla. Začátkem sedmdesátých let 20. století se skupina chlapců ze \"Speleologického klubu Praha\" snažila v pražských Nuslích najít legendární a Kuklou zpopularizovaný Hotel Díra.\n\n\"(výběr)\"\n\n\n\"(výběr)\"\n\n\n"}
{"id": "624825", "url": "https://cs.wikipedia.org/wiki?curid=624825", "title": "Zdravotnická záchranná služba Jihočeského kraje", "text": "Zdravotnická záchranná služba Jihočeského kraje\n\nZdravotnická záchranná služba Jihočeského kraje (ZZS JČK, do 1. července 2005 \"Územní středisko záchranné služby v Českých Budějovicích\") je příspěvková organizace a provozovatel zdravotnické záchranné služby v Jihočeském kraji. Hlavní náplní činnosti organizace je zajišťování odborné přednemocniční neodkladné péče (PNP) na území Jihočeského kraje podle zákona č. 374/2011 Sb., o zdravotnické záchranné službě. Mimo jihočeské záchranné služby zajišťuje odbornou přednemocniční neodkladnou péči v Jihočeském kraji také soukromá záchranná služba Trans Hospital. Přednemocniční neodkladná péče je zajišťována na území o rozloze 10 056 km² pro téměř 650 000 obyvatel. V oblasti Jihočeského kraje je k dispozici přibližně 50 výjezdových skupin a jedna skupina letecké záchranné služby rozmístěných na 29 výjezdových základnách.\n\nPrvní zmínky o záchranné službě v Českých Budějovicích se objevily v roce 1923. V roce 1924 bylo zakoupeno první sanitní vozidlo značky Laurin & Klement. Obdoba záchranné služby fungovala pod označením Záchranná stanice městská až do druhé světové války. Po válce záchrannou službu zajišťoval Československý červený kříž. Se vznikem krajských a okresních ústavů národního zdraví v roce 1952 začala vznikat lépe organizovaná záchranná služba. Do té doby měla spíše charakter dopravy raněných a nemocných. V roce 1957 začali u záchranné služby sloužit první lékaři. V roce 1978 se stala záchranná služba součástí anesteziologicko-resuscitačního oddělení (ARO) českobudějovické nemocnice. \n\nV Třeboni vznikla záchranná služba v roce 1976. Roku 1978 vznikla záchranná služba také v Písku a rok později ve Strakonicích. Na obou místech byla součástí ARO oblastních nemocnic. Při oddělení ARO vznikla v 80. letech záchranná služba v Táboře.\n\nPo roce 1993 došlo k osamostatňování záchranných služeb – ty fungovaly většinou jako příspěvkové organizace zřizované okresními úřady. Na některých místech zůstala záchranná služba stále součástí nemocnic. V roce 1993 vzniklo Územní středisko záchranné služby v Českých Budějovicích a na území okresu České Budějovice vznikly nové výjezdové základny. V roce 1993 byla otevřena výjezdová základna v Týně nad Vltavou a od listopadu 1997 slouží záchranná služba také v Trhových Svinech. Další výjezdová základna vznikla v Temelíně. Na území ostatních okresů vznikly další výjezdové základny, v roce 1995 v Soběslavi, roku 2002 ve Volarech a o dva roku později, v roce 2004, byla otevřena výjezdová základna v Suchdole nad Lužnicí. V březnu 2005 byla do provozu uvedena základna v Mladé Vožici.\n\nV průběhu roku 2005 došlo ke sloučení Územního střediska záchranné služby v Českých Budějovicích a ostatních záchranných služeb v Jihočeském kraji pod krajskou organizaci Zdravotnická záchranná služba Jihočeského kraje. Všechny výjezdové základny i dispečinky tak byly sloučeny pod jednu organizaci.\n\nJihočeský kraj je pro potřeby záchranné služby rozčleněn do sedmi oblastních středisek, která čítají dohromady 28 výjezdových základen. Jednotlivá oblastní střediska respektují víceméně hranice okresů. Jednotlivé výjezdové skupiny jsou řízeny krajským zdravotnickým operačním střediskem (KZOS).\n\nDo roku 2010 existovalo v Jihočeském kraji několik oblastních zdravotnických operačních středisek, která pokrývala jednotlivé okresy. V roce 2010 bylo do provozu uvedeno jednotné krajské zdravotnické operační středisko (KZOS), jehož úkolem je sloučit všechna oblastní střediska a koordinovat činnost jednotlivých výjezdových skupin i skupiny letecké záchranné služby centralizovaně. V říjnu 2011 bylo pod krajské operační středisko připojeno oblastní středisko Písek. Okres Tábor byl ke krajskému zdravotnickému operačnímu středisku připojen 1. února 2012 a od tohoto data funguje KZOS pro oblast celého Jihočeského kraje.\n\nNa území celého kraje je k dispozici v nepřetržitém 24hodinovém provozu celkem 49 výjezdových skupin a vzletová skupina letecké záchranné služby, jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a rychlá lékařská pomoc v systému Rendez-Vous s lékařem v osobním automobile. Zdravotnická záchranná služba Jihočeského kraje zajišťuje 50 výjezdových skupin, jednu výjezdovou skupinu zajišťuje nestátní záchranná služba Trans Hospital.\n\nV roce 2003 byl v Jihočeském kraji ustanoven Biohazard Team. Jedná se o speciálně proškolené zaměstnance Zdravotnické záchranné služby Jihočeského kraje, pracovníky infekčních oddělení nemocnic, členy hasičského záchranného sboru a pracovníky speciálních firem, kteří v případě potřeby vyjíždějí s běžnými posádkami. Jejich úkolem je rozpoznat a zamezit šíření případné vysoce nebezpečné nákazy, mezi které patří infekce vyvolané biologickými činiteli skupiny 4, případně 3. Členové Biohazard Teamu mají k dispozici zvláštní vybavení, mezi které patří například biovak určený k transportu nakažených pacientů nebo ochranná kombinéza.\n\nNa území Jihočeského kraje je zřízeno celkem 29 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. 27 výjezdových základen provozuje Zdravotnická záchranná služba Jihočeského kraje, výjezdovou základnu ve Frymburku provozuje nestátní záchranná služba Trans Hospital. Specifikem Jihočeského kraje je druhá největší spádová oblast a nejnižší hustota zalidnění v porovnání s ostatními kraji České republiky.\n\nV roce 2009 bylo otevřena nová výjezdová základna v Čimelici v okrese Písek, které pokrývá oblast na hranici Jihočeského a Středočeského kraje. Dříve musely v oblasti zasahovat výjezdové skupiny až z Písku nebo Milevska. Obě tyto základny byly vzdáleny přes 25 km a vybudováním nové základny došlo k výraznému snížení dojezdových časů. V květnu 2011 vznikla nová výjezdová základna v Opařanech. Jak na základně v Opařanech, tak v Čimelici slouží jedna výjezdová skupina rychlé zdravotnické pomoci. V dubnu 2012 byla otevřena nová výjezdová základna ve Vacově na Prachaticku. K dalšímu rozšíření zdravotnické záchranné služby došlo v říjnu 2013, kdy byla otevřena nová výjezdová základna ve Vyšším Brod. Základna je obsazena výjezdovou skupinou rychlé zdravotnické pomoci v denním 12hodinovém režimu. V únoru 2014 bylo do provozu uvedeno Centrum integrovaného záchranného systému ve Frymburku, kde získala záchranná služba nové prostory a sídlí zde společně s hasičským záchranným sborem. V únoru 2015 byla do provozu uvedena výjezdová základna rychlé zdravotnické pomoci v obci Kunžak na Jindřichohradecku. V Českých Budějovicích zajišťuje Zdravotnická záchranná služba Jihočeského kraje chod protialkoholní záchytné stanice (PZS).\n\nProvoz letecké záchranné služby (LZS) byl v Českých Budějovicích zahájen 1. května 1991. Záchrana 215 byl první volací znak a prvním provozovatelem letecké záchranné služby byla Československá armáda. Provozní stanice byla umístěna na letišti Planá u Českých Budějovic. Od 1. ledna 1993 nese stanice a vrtulník označení Kryštof 13. K 1. lednu 1995 ukončila Armáda České republiky provoz letecké záchranné služby a provoz střediska přebrala soukromá společnost, která jej přemístila na letiště v Hosíně u Českých Budějovic. 1. ledna 2004 přebrala provoz stanice nestátní společnost Alfa-Helicopter. Zdravotnickou část posádky letecké záchranné služby zajišťuje Zdravotnická záchranná služba Jihočeského kraje, ostatní provozní pracovníky včetně pilotů zajišťuje společnost Alfa-Helicopter. Ta je také provozovatelem samotného vrtulníku, v současnosti stroje Bell 427. Volacím znakem vrtulníku je Kryštof 13. Letecká záchrnaná služba je k dispozici v denním provozu limitovaném východem a západem slunce. Základna je umístěna v areálu letiště v Hosíně nedaleko Českých Budějovic.\n\nNa konci roku 2011 bylo oznámeno, že v průběhu roku 2012 započne výstavba nového heliportu v areálu Letiště České Budějovice.\n\nVozový park Zdravotnické záchranné služby Jihočeského kraje zahrnuje celou řadu sanitních vozidel. Nejčastějším vozidlem je Volkswagen Transporter T5 nebo T4. Od roku 2006 jsou do vozového parku zařazována skříňová sanitní vozidla, převážně na podvozku Volkswagen T5. Vozidla s novým typem zdravotnické zástavby získala jihočeská záchranná služba jako první v České republice a jako první byla tato vozidla opatřena reflexní battenburskou šachovnicí. V roce 2007 přibylo do vozového parku dalších osm vozidel, dvě z nich byla postavena nově na podvozku Volkswagen Crafter. V roce 2009 byla dodána dvě vozidla Škoda Octavia Combi, která slouží pro výjezdy v režimu RV. V roce 2011 byla do vozového parku zařazena čtyři speciální sanitní vozidla Iveco Daily, jež slouží k výjezdům k mimořádným událostem. Jedno vozidlo je vybaveno pro ošetření až 100 zraněných pacientů. Tato vozidla jsou umístěna na základnách v Českých Budějovicích, Jindřichově Hradci, Táboře a Strakonicích.\n\n\n"}
{"id": "624845", "url": "https://cs.wikipedia.org/wiki?curid=624845", "title": "Hotel Díra", "text": "Hotel Díra\n\nHotel Díra byla legendární podzemní sluj v pražských hradbách pod Karlovem, tj. ve svahu nad dnešním parkem Folimanka. Sluj sloužila jako ilegální noclehárna bezdomovcům a tulákům nejrůznějšího druhu. V roce 1936 byla díra zasypána a zazděna. Pro pozdější generace toto místo zpopularizoval především Karel Ladislav Kukla, ačkoli o ní psal i Karel Poláček a různí jiní novináři.\n\nPodzemní prostor zvaný \"hotel Díra\" byla díra vyhloubená do země pod hradebním výklenkem, a to nedaleko místa, kde se dnes nachází Nuselský most. \"Hotel Díra\" se stal v nuselském údolí známým nejpozději na sklonku 19. století, kdy se do okolí rostoucího velkoměsta začali stahovali bezdomovci a nejrůznější tuláci. Díky úzkému vstupu do sluje (dovnitř bylo nutné se soukat po čtyřech) se v podzemní prostoře drželo určité teplo, což z \"hotelu Díra\" dělalo ideální tulácký přístřešek. \n\nPůvodně se celá oblast nalézala za hradbami mimo hranice Prahy, jejíž součástí se Nusle staly až roku 1922. Právě po jejich připojení k Praze však začaly úřady věnovat větší pozornost jednak obecné čistotě a bezpečí, za druhé vznikla možnost vypovídat z Nuslí (i z tamního \"hotelu Díra\") všechny tuláky, kteří měli zakázaný pobyt na území československého hlavního města. \n\nVětší pohyb tuláků ani odpadky rozházené po svahu Folimanky úřady samozřejmě nevítaly. Problémem byla také bezpečnost nuselských dětí, které tajemná díra do nitra země pochopitelně lákala. K pokusům o zazdění díry pod hradbami došlo na přelomu 19. a 20. století několikrát. Tuláci však vzniklou zeď vždy znovu vytloukli. Úspěšně byl \"hotel Díra\" uzavřen až v roce 1936, kdy byl důsledně zasypán a zazděn.\n\nV blízkosti se nalézal také \"Červený dolík\" , známý z knihy Jaroslava Foglara \"Hoši od Bobří řeky\" (1926).\n\nPod vlivem knih Karla Ladislava Kukly se o znovunalezení \"hotelu Díra\" začátkem roku 1970 pokusili chlapci ze \"Speleologického klubu Praha\". Vstup do \"Hotelu\" se jim skutečně podařilo lokalizovat, zčásti i odkrýt a především pořídit fotodokumentaci. V úplném odkrytí \"hotelu Díra\" jim však zabránili příslušníci socialistického Sboru národní bezpečnosti, kteří na místo nálezu mezitím dorazili. Pokračování akce rázně zakázali. Krátce na to prošla celá oblast nuselského svahu terénními úpravami, které souvisely s ukončením stavby Nuselského mostu.\n"}
{"id": "624865", "url": "https://cs.wikipedia.org/wiki?curid=624865", "title": "Okénko do nebe", "text": "Okénko do nebe\n\nOkénko do nebe je česká filmová hudební komedie režiséra Zdeňka Gina Hašlera z roku 1940.\n\n\n"}
{"id": "624868", "url": "https://cs.wikipedia.org/wiki?curid=624868", "title": "Avantgardní metal", "text": "Avantgardní metal\n\nAvant-garde metal, také známý jako experimentální metal je metalový hudební směr (style), který je charakteristický využíváním inovativních, avantgardní prvků, velkého měřítka experimentování a používání nestandardních zvuků, nástrojů a struktur skladeb.\n\n"}
{"id": "624874", "url": "https://cs.wikipedia.org/wiki?curid=624874", "title": "Studujeme za školou", "text": "Studujeme za školou\n\nStudujeme za školou je česká filmová komedie režiséra Miroslava Cikána z roku 1939.\n\n\n"}
{"id": "624881", "url": "https://cs.wikipedia.org/wiki?curid=624881", "title": "Roden", "text": "Roden\n\nPříjmení Roden nosí více různých osobností:\n\n\n"}
{"id": "624883", "url": "https://cs.wikipedia.org/wiki?curid=624883", "title": "Pomezní rybník", "text": "Pomezní rybník\n\nPomezní rybník je přírodní rezervace, umělá vodní nádrž při hranici s Německem. Byla vyhlášena v roce 1990 a nachází se u obce Pomezí nad Ohří. Důvodem ochrany je ochrana obojživelníků.\n\nRezervace se nachází na území dvou geomorfologických celků, severní část s vlastním \"Pomezním rybníkem\" v Chebské pánvi, jižní část ve Smrčinách.\nChráněné území bylo vyhlášeno k ochraně a zachování vodního toku, mokřadních společenstev a vlastního rybníka. Vyskytují se zde vzácné a ohrožené rostlinné a živočišné druhy, z nichž nejvýznamněší je ďáblík bahenní. Středem Pomezního rybníka prochází státní hranice.\n\n"}
{"id": "624886", "url": "https://cs.wikipedia.org/wiki?curid=624886", "title": "Prameniště Teplé", "text": "Prameniště Teplé\n\nPrameniště Teplé je přírodní rezervace, byla vyhlášena v roce 1993 a nachází se u obce Zádub-Závišín nedaleko Mariánských Lázní. Důvodem ochrany je komplex podmáčených luk a lesních porostů s typickými společenstvy v prameništi řeky Teplé. Péčí o území je pověřena správa CHKO Slavkovský les.\n\nChráněné území leží necelé tři kilometry od centra Mariánských Lázní. Jde o mělkou pramennou pánev říčky Teplé se třemi rybníčky. Ty jsou obklopené podmáčenými loukami, močály a parkovými lesíky smrku a olše.\n\n"}
{"id": "624889", "url": "https://cs.wikipedia.org/wiki?curid=624889", "title": "Karel Roden starší", "text": "Karel Roden starší\n\nKarel Roden, \"vlastním jménem\" Karel Hromada (1. listopadu 1891 Praha – 2. srpna 1961 ?) byl český herec.\n\nNarodil se v Praze v rodině krejčího Jana Hromady. Kolem roku 1910 propadl divadlu a začal hrát u kočovných společností F. Kosteleckého a V. Choděry. To bylo patrně příčinou i změny příjmení z Hromada na Roden. V letech 1919–1922 byl šéfem činohry Jihočeského divadla v Českých Budějovicích. Stejnou práci pak vykonával v letech 1922–1923 pro Východočeskou společnost. Další dvě sezóny hrál ve Stálém divadle v Kladně a v roce 1925 pak založil vlastní divadelní společnost s názvem Komorní divadlo. V roce 1938 byl nucen Komorní divadlo rozpustit a v letech 1940–1944 hrál v nuselském Tylově divadle. Po roce 1945 pak na řadu let posílil soubor Zemského oblastního divadla v Liberci, kde setrval do roku 1958. Ve filmu nalezl uplatnění na přelomu 30. a 40. let, kdy neměl stálé divadelní angažmá. Zahrál si v několika celovečerních filmech epizodní role. \n\nManželkou Karla Rodena byla herečka Anděla Šedivá-Rodenová, dcera herce, režiséra a dramatika Viléma Graua-Šedivého (1807–1863).\n\n\n"}
{"id": "624890", "url": "https://cs.wikipedia.org/wiki?curid=624890", "title": "Albert z Chřenovic", "text": "Albert z Chřenovic\n\nAlbert z Chřenovic byl slezský šlechtic a kladský hejtman.\n\nV roce 1346 mu český král Karel IV. dal Kladsko do zástavy, které pak roku 1350 vykoupil zpět díky mimořádné dani uvalené na kladské many.\n"}
{"id": "624894", "url": "https://cs.wikipedia.org/wiki?curid=624894", "title": "John Elkann", "text": "John Elkann\n\nJohn Jacob Philip Elkann (* 1. dubna 1976, New York) je italský podnikatel a manažer, prezident společnosti FIAT a Exor, strojírenského, mediálního a sportovního obra kontrolovaného rodinou Agnelliů.\n\nJohn Elkan se narodil v New Yorku v roce 1976 dceři italského velkoprůmyslníka a dlouholetého prezidenta FIATu Gianiho Agnelliho Margheritě a jejímu prvnímu manželovi Alainu Elkannovi, italsko-francouzskému spisovateli a novináři. Rodiče se rozvedli v roce 1981. Má bratra Lapa a sestru Ginevru a dalších pět sourozenců s druhým manželem matky. Základní školu vychodil v New Yorku, roku 1994 maturoval na přírodvědném lyceu Victora Duruye v Paříži. Pak se přestěhoval do Itálie a v roce 2000 absolvoval na Polytechnice v Turíně.\n\nV roce 1997 zemřel ve 33 letech Giovanni Agnelli, synovec Gianniho, který měl převzít vedení společnosti. Jako nový nástupce byl vybrán právě Elkann, a to ve věku 22 let když ještě studoval v Turíně. Během svých studií se nechal inkognito zaměstnat ve dvou výrobách koncernu, v britském Birminghamu a polských Tychách. Absolvoval také program Corporate Audit Staff u General Electric.\n\nSkon jeho děda Gianniho v roce 2003 a prastrýce Umberta v roce 2004 vynesl Elkann do vedení společnosti, stal se viceprezidentem společnosti, zatímco prezidentem byl zvolen Luca di Montezemolo. Elkann je také předsedou představenstva vydavatelství La Stampa a Itedi, je v představenstvu RCS Mediagroup, Le Monde, The Economist Group a Banca Leonardo. Je velmi vlivným členem hospodářské komory Confindustria a italsko-čínské obchodní komory.\n\nV dubnu 2010 nahradil ve funkcích Lucu di Montezemolo a stal se prezidentem společnosti FIAT.\n"}
{"id": "624895", "url": "https://cs.wikipedia.org/wiki?curid=624895", "title": "Barborka (potok)", "text": "Barborka (potok)\n\nBarborka je levostranný přítok řeky Trnavy, který protéká severovýchodní částí okresu Tábor v Jihočeském kraji a severozápadní částí okresu Pelhřimov v Kraji Vysočina. Délka jejího toku činí 8,1 km. Plocha povodí měří 25,5 km².\n\nBarborka vytéká z rybníku \"Podedvorník\" v obci Smilovy Hory v nadmořské výšce 630 m. Po celé své délce teče převážně jihovýchodním směrem. Na jejím toku se nachází obec Těchobuz. Potok napájí řadu větších a menších rybníků nesoucích jména \"Lučan\", \"Kopecký rybník\", \"Stará paní\", \"Daniel\" a \"Loudal\". Do Trnavy se Barborka vlévá na jejím 41,1 říčním kilometru, východně od Těchobuzi, v nadmořské výšce 510 m.\n\nOstatní přítoky Barborky jsou malé a bezejmenné.\n\nPrůměrný průtok u ústí činí 0,19 m³/s.\n"}
{"id": "624900", "url": "https://cs.wikipedia.org/wiki?curid=624900", "title": "Stonáč", "text": "Stonáč\n\nStonáč je potok a zároveň přírodní památka, jihozápadně od obce Bílany až po železniční trať Kojetín – Valašské Meziříčí, která ji odděluje od přrodního parku Záhlinické rybníky. Potok Stonáč obtéká obec ze západu, pramení u Břestu a asi 4 km JV od Bílan ústí do řeky Rusavy.\nV celé své délce se vinul mnohými zákrutami a širokým korytem.\nZa zahradou domu č. p. 94 (dříve 36) se pravděpodobně rozdvojoval do dvou ramen (před rokem 1800)\na jeho východní rameno obtékalo obec ze severu, aby se v bažinách jižně od obce doširoka větvilo.\nPozůstatkem tohoto ramene byly dva bílanské rybníky zaniklé v 19. století - na místě dnešního parku před Bědachovem\na druhý v místě dnešního \"Béčáku\" a dále podél cesty k areálu bývalého JZD.\nTok Stonáče od pramene až po les Zámeček byl napřímen v letech 1907 - 1919.\n\nPřírodní památka leží v nadmořské výšce 190 m. Jedná se o zbytky původních hanáckých tůní s typickými mokřadními společenstvy. Území je ohroženo hlavně nepravidelným vodním režimem a splachy z polí. V lokalitě přírodní památky na náspu zvaném \"Válek\" stojí i Kamenný kříž u Stonáče zapsaný v Ústředním seznamu kulturních památek České republiky pod číslem 101316. Kolem oblasti přírodní památky prochází trasa asi 1 km dlouhé naučné stezky Stonáč.\n\nNa březích tůní se nacházejí porosty stromů: topoly, olše, vrby, duby, javory, i keřů: slívy trnky, růže šípkové, hlohu jednosemenného, střemchy hroznovité, svídy krvavé, ptačího zobu. Vodní společenstva jsou zastoupena např. okřehkem menším, rdesnem obojživelným, zblochanem vodním, orobincem širokolistým, kosatcem žlutým, čistcem bahenním, karbincem evropským atd.\nZe zoologického inventarizačního průzkumu z roku 2000 vyplývá výskyt kuňky obecné, vážek či veverek.\n\n"}
{"id": "624902", "url": "https://cs.wikipedia.org/wiki?curid=624902", "title": "Jindřich Haužvic", "text": "Jindřich Haužvic\n\nJindřich Haužvic (22. listopadu 1875, Praha – 18. října 1943, Praha) byl ředitel Lučebních závodů v Kolíně a ve Slaném a soudní znalec.\n\nBěhem svého života proslul jako odborník a soudní znalec v oblasti výroby chemických látek. Působil jako ředitel Lučebních závodů ve Slaném a v Kolíně. \n\nJindřich Haužvic nastoupil 16. září 1881 do staroměstské měšťanské a obecní školy v Praze. Tuto školu navštěvoval do 15. července 1888. V září 1888 nastoupil v Praze na gymnázium. Jeho třídním učitelem zde byl p. Jirovec a ředitelem Jan Slavík. Jindřich Haužvic studium zde ukončil 2. července 1892 a ještě týž rok nastoupil na Česko-slovanskou obchodní akademii. Zde studoval až do roku 1895. 13. října 1895 nastoupil jako úředník v Akciových lučebních závodech ve Slaném. Dne 9. července 1901 pojal Jindřich za manželku Helenu Giselu Majorovou. K 1. lednu 1902 byl jmenován účetním a 23. května 1902 se stal otcem dcery Jindry. O čtyři roky později byl 1. ledna 1906 jmenován administrativním správcem. 1. ledna 1920 byl jmenován komerčním ředitelem Lučebních závodů ve Slaném. Plnou mocí Akciové továrny na strojená hnojiva a lučebniny v Slaném č.j.: 33.922 ze dne 20. června 1910 byl Jindřich Haužvic zplnomocněn k zastupování továrny ve všech sporných záležitostech a soudních sporech týkajících se chemických látek.\n\nOd roku 1924 byl Jindřich Haužvic členem výboru správní rady Občanské záložny ve Slaném. Presidiem krajského soudu trestního v Praze byl Jindřich Haužvic dne 26. ledna 1932 jmenován stálým soudním znalcem v oboru umělých hnojiv, klihu, rostlinných olejů a chemikálií. Dekret vydán pod číslem Pres.1599 -5/31. Předepsanou znaleckou přísahu vykonal 4. února 1932 na Karlově náměstí.\n\nVe funkci ředitele Lučebních závodů setrval až do 1. ledna 1928, kdy došlo k fúzi slánské a kolínské chemičky a stal se ředitelem celého koncernu. Dne 30. června 1929 odešel Jindřich na vlastní žádost do penze. Zakoupil doly na těžbu mramoru a doly na těžbu zlata v Argentině. Jeho bratrancem byl divizní generál Čeněk Haužvic, bývalý šéf zpravodajství Vrchního vojenského velení Československé armády v letech (1919-1921). Z manželství Jindřicha s Helenou Giselou vzešli ještě dva synové – Vratislav (* 7. 5. 1910) a Svatopluk Josef (* 26. 6. 1917).\n\nJindřich Haužvic zemřel 18. října 1943 v Praze v nemocnici na Bulovce na mozkovou mrtvici a pochován je na Olšanských hřbitovech v Praze v rodinné hrobce (hřbitov V-7-37).\n\n"}
{"id": "624905", "url": "https://cs.wikipedia.org/wiki?curid=624905", "title": "MVS (rozcestník)", "text": "MVS (rozcestník)\n\nMVS může znamenat:\n\n"}
{"id": "624908", "url": "https://cs.wikipedia.org/wiki?curid=624908", "title": "Hana Pražáková", "text": "Hana Pražáková\n\nHana Pražáková (13. července 1930 Český Dub – 4. prosince 2010 Brno) byla česká spisovatelka. Jejím otcem byl český prozaik František Křelina.\n\nVystudovala češtinu a ukrajinštinu na Karlově univerzitě v Praze, po studiích pracovala jako nakladatelská redaktorka a překladatelka, v letech 1972 až 1990 byla redaktorkou literárně-dramatické redakce Československého rozhlasu v Brně.\n\nJe autorkou devíti knih pro děti a dívky, nejúspěšnější z nich \"Dárek pro Moniku\", byla přeložena do několika jazyků. Česky vyšla třikrát, naposledy v roce 2000. V roce 2001 vydala memoárovou prózu \"Nadějí tu žijem\", v níž líčí život své rodiny v padesátých letech, kdy byl její otec politickým vězněm v komunistickém vězení. Na ni pak navázala kniha \"Dobrý den Brno\", v níž autorka zachycuje období normalizace v Brně, ale i devadesátá léta v Budapešti, kde její manžel Richard Pražák působil jako první velvyslanec České republiky.\n\nV posledních dvou letech svého života bojovala s rakovinou, ještě krátce před smrtí, 22. listopadu 2010 měla autorské čtení v Mahenově památníku v Brně.\n\n"}
{"id": "624909", "url": "https://cs.wikipedia.org/wiki?curid=624909", "title": "Stráň u Dubiny", "text": "Stráň u Dubiny\n\nStráň u Dubiny je přírodní rezervace, byla vyhlášena v roce 1990 a nachází se u obce Libá. Důvodem ochrany je zachování přirozených společenstev nehnojených krátkostébelných luk, pastvin a vřesovišť a travinatých xerotermních společenstev.\n\nRezervace leží na levém příkrém svahu údolí řeky Ohře u státní hranice s Německem. Je součástí přírodního parku Smrčiny.\n\n"}
{"id": "624914", "url": "https://cs.wikipedia.org/wiki?curid=624914", "title": "Studna u Lužné", "text": "Studna u Lužné\n\nStudna u Lužné je přírodní rezervace, byla vyhlášena v roce 1997 a nachází se u obce Bříza. Důvodem ochrany je soustava rybníků a přilehlých luk a lesů v povodí Lesního potoka.\n\nNejzajímavějším prvkem místních borových lesů je šicha černá, rostoucí obvykle ve vyšších polohách. Důležitým místem rezervace je rašelinná tůňka na jižním okraji území, u které roste několik ohrožených a chráněných druhů rostlin, včetně čtyř druhů masožravých bublinatek a rosnatky okrouhlolisté.\n\nMezi vzácné druhy ptáků, které v oblasti sice nehnízdí, ale jsou zde spatřováni, patří čáp černý, orel mořský nebo volavka bílá. Mezi hnízdící druhy patří labuť velká či vzácnější druh kachny kopřivka obecná a polák velký. Mezi menší druhy ptáků v oblasti patří ledňáček říční a králíček obecný. Z obojživelků lze jmenovat skokana ostronosého.\n\n"}
{"id": "624926", "url": "https://cs.wikipedia.org/wiki?curid=624926", "title": "Nicanit", "text": "Nicanit\n\nNicanit (: נצנית) měla být obec v Izraeli, v Jižním distriktu, jejíž výstavba se zvažovala počátkem 21. století. \n\nMěla být umístěna v písčinách Cholot Chaluca, na severozápadním okraji Negevské pouště nedaleko existující vesnice Nicana, jako součást plánu na osidlování písčité pouštní oblasti, na kterém se podílel Židovský národní fond. Projekt osídlení této pouštní krajiny v červenci 2001 schválila vláda Ariela Šarona. Počítalo se se zřízením pěti nových vesnic včetně města Nicanit. Mělo jít o řetězec osad sledujících egyptsko-izraelskou hranici. Později byly plány konkretizovány a obyvateli Nicanitu měli být Židé, kteří byli v roce 2005 v důsledku realizace plánu jednostranného stažení, vystěhováni z pásma Gazy a od té doby usilovali o zřízení nových vesnic. \n\nV lokalitě Cholot Chaluca po roce 2005 skutečně vzniklo několik nových osad. Jde o vesnice Nave a Bnej Necarim. V přípravné fázi se k roku 2010 uváděla vesnice Šlomit.\n\nV prosinci 2010 byl ale projekt vzniku Nicanitu zamítnut, respektive odložen, na zasedání výboru izraelského Jižního distriktu. Proti záměru totiž vznesly námitky ekologické organizace a také část obyvatel regionu. Podle výboru představoval projekt Nicanitu nikoliv pouhé rozšíření stávající sídelní sítě ale vznik zcela nové obce se všemi souvisejícími otázkami. Rozhodl proto, že takto významný krok vyžaduje důkladnější posouzení, včetně případného výběru několika alternativních lokalit pro umístění nové osady. Ministerstvo životního prostředí Izraele bylo pověřeno tímto úkolem. Odborníci při posuzování návrhu na umístění Nicanitu raději doporučovali posílit stávající vesnice v prostoru Nicany.\n\n"}
{"id": "624933", "url": "https://cs.wikipedia.org/wiki?curid=624933", "title": "Cammi Granatová", "text": "Cammi Granatová\n\nCammi Granatová (nepřechýleně Granato; * 25. března 1971, Downers Grove, Illinois, USA) je bývalá americká lední hokejistka. Je jednou z první tří hokejistek, které byly uvedeny do Síně slávy Mezinárodní hokejové federace. Jejím bratrem je bývalý profesionální hokejista Tony Granato, manželem další bývalý hráč NHL Ray Ferraro.\n\nHokej hrávala za Concordia University v Montrealu. V červnu 1997 byla pozvána do tréninkového kempu týmu NHL New York Islanders, pozvání však odmítla. Byla dlouholetou reprezentantkou USA. Na ženském mistrovství světa hrála pravidelně od jeho založení v roce 1990 do roku 2005. Získala s týmem řadu druhých míst, vždy za Kanadou, až v roce 2005 vybojovaly Američanky zlato. Byla také u premiéry ženského hokeje na olympiádě v Naganu 1998, kde Američanky získaly zlato po finálovém vítězství nad Kanaďankami.\n\n"}
{"id": "624936", "url": "https://cs.wikipedia.org/wiki?curid=624936", "title": "Hypovitaminóza E ptáků", "text": "Hypovitaminóza E ptáků\n\nHypovitaminóza E vzniká z výživy deficitní na vitamín E (tokoferol) zejména při současném nedostatku selenu a aminokyselin obsahujících síru (metionin a cystin). Na nedostatek vitamínu E jsou nejcitlivější kuřata, kachňata a krůťata ve stáří od 14 dnů do 6 týdnů, případně i holubi. Hypovitaminóza E se může vyskytnout i u exotických ptáků, zejména obsahuje-li jejich krmivo příliš velké množství tuku. K nejznámějším nemocem vznikajících při deficitu vitamínu E patří kromě poruch reprodukce také nutriční encefalomalacie, exsudativní hemoragická diatéza a svalová dystrofie. Nedostatek vitamínu E u nosnic podmiňuje i vznik krevních skvrn ve vejcích v počátečním stadiu líhnutí. Nezánětlivé změny svaloviny žaludku a srdce byly popsány u krůťat \n\nKe vzniku hypovitaminózy E přispívají některé faktory, mezi nimiž je třeba na předním místě jmenovat rychlý růst kuřat podporovaný intenzivním krmením, což zvyšuje nároky i na přívod vitamínu E.\n\nVznik encefalomalacie podporuje vysoký obsah tuku v krmivu, nikoliv však rostlinného, jehož přídavek naopak brání vzniku encefalomalacie. U kachňat souvisí výskyt svalové dystrofie se svalovou námahou, neboť se vyskytuje zejména tam, kde se kachňata vypouštějí na vodu a překonávají při tom větší vzdálenost.\n\nU kuřat se encefalomalacie projevuje ochablostí, tremorem, neschopností koordinované svalové činnosti, stáčením hlavy (tortikolis, opistotonus), křečemi, které se střídají s ochabnutím, a konečně úplným ochrnutím a smrtí. Podobné příznaky byly pozorovány u papoušků rodů \"Neophema\" a \"Eclectus\". Nervové příznaky při encefalomalacii jsou doprovázeny změnami na mozečku, hemisférách a prodloužené míše. \n\nPři nedostatku vitamínu E v krmné dávce nosnic se popisuje zvýšená mortalita zárodků v začátečním období inkubace (do 4. dne). Při běžné výživě však přídavek vitamínu E nemá vliv na líhnivost. U jednodenních kuřat po nosnicích živených deficientně je obsah vitamínu E v játrech až 10× nižší. U kohoutů při nedostatku vitamínu E dochází k degeneraci varlat.\n\nExsudativní diatéza vzniká náhle a je doprovázena vysokou morbiditou kuřat při krátkém průběhu nemoci. Kuřata jsou netečná, s otoky a krváceninami v podkoží a kosterní svalovině krku, prsou a dutiny tělní. Postávají široce rozkročena a nerada se pohybují. K úhynům dochází v důsledku kolapsu krevního oběhu.\n\nSvalovou dystrofií jsou nejčastěji postižena kachňata. Klinické příznaky začínají náhlým kulháním. Postižená zvířata zůstávají pozadu za hejnem, posedávají, snaží se rychlými pohyby dohonit ostatní, avšak nemohou, vrávorají a uléhají, až dochází k ochrnutí končetin a k uhynutí. Při pitvě se zjišťuje edém a rosolovité prosáknutí v podkoží a krváceniny ve svalovině, zmnožení tekutiny v perikardu (hydroperikard) a změny myokardu na hrotu srdce, případně ascites. Nápadné jsou dystrofické změny na kosterní svalovině, projevující se jako drobné čárkovité světlejší proužky šedobílé barvy ve směru průběhu svalových vláken. \n\nLéčba spočívá ve zvýšené aplikaci vitamínu E a selénu. Hlavním zdrojem vitamínu E jsou rostlinné oleje (bavlníkový, řepkový, sójový, slunečnicový), pšeničné klíčky a klíčkový olej.\nPrevence hypovitaminózy E se opírá zejména o kontrolu krmné dávky, v níž nemá být větší množství tuků a nenasycených mastných kyselin, a v zajištění dostatečného přívodu vitamínu E a selenu. Tokoferoly jsou zastoupeny v běžně používaných krmivech. \n\nPreventivní charakter má také přídavek antioxidantů, z nichž nejznámější jsou DPPD (difenyl-p-fenylendiamin), BHA, BHT a Kurasan (santochin), které se přidávají přímo do krmných směsí. Při některých formách nedostatku vitamínu E se uplatňuje velmi příznivě selen.\n\n\n"}
{"id": "624943", "url": "https://cs.wikipedia.org/wiki?curid=624943", "title": "Albert Londe", "text": "Albert Londe\n\nAlbert Londe (26. listopadu 1858 La Ciotat – 1917) byl vlivný francouzský fotograf, lékařský výzkumník a chronofotograf. Je znám svou prací v oboru zdravotní fotografie v nemocnici Salpêtrière v Paříži, kterou financovaly pařížské úřady a jako průkopník v oblasti rentgenových snímků. Během jeho dvou desetiletí v nemocnici Salpêtrière se z Alberta Londeho stal jedním z nejvýznamnějších vědeckých fotografů své doby.\n\nV roce 1878 Londeho přijal neurolog Jean-Martin Charcot jako lékařského fotografa do nemocnice Salpêtrière. V roce 1882 Londe vymyslel systém na snímání fyzických a svalových pohybů pacientů, včetně epileptických záchvatů. Dosáhl tohoto tím, že používal fotoaparát s devíti objektivy, které byly spouštěny elektromagnetickou energií a s využitím metronomu, který mu umožnil postupně otevírat závěrky. Tímto způsobem pořizoval fotografie na skleněné desky v rychlém sledu. O pár let později Londe vyvinul fotoaparát s dvanácti objektivy pro fotografování pohybu.\n\nLondeho fotoaparát byl využíván pro lékařské studie svalového pohybu u lidí vykonávajících nejrůznější činnosti, od „laní chůze“ až po kovářství. Posloupnost dvanácti fotografií mohla být pořízena v rozmezí od 1/10 sekundy do několika sekund.\n\nPřestože přístroj byl používán primárně pro lékařský výzkum, ale Londe využíval jeho mobilních vlastností a používal jej pro snímání jiných subjektů – fotografoval například koně a jiná zvířata nebo vlny oceánu. Generál Sobert ve spolupráci s Londem vymyslel chronofotografické zařízení používané ke studiu balistiky. Londeho fotografie byly použity jako ilustrace v několika knihách, obzvláště u Paula Richera, jehož knihy byly ve společnosti lékařů a umělců velmi čtené.\n\nS Étiennem Mareyem (1830-1904) Londe absolvoval mnoho fotografických pokusů týkající se pohybu a uspořádání jeho laboratoře v Salpêtrière bylo podobné Mareho proslulé \"Station Physiologique\". V roce 1893 Londe publikoval svou první knihu o lékařské fotografii s názvem \"La photographie médicale: Application aux sciences médicales et physiologiques\". V roce 1898 vydal \"Traité pratique de radiographie et de radioscope: technique et applications médicales\".\n\nLonde vydal šest odborných časopisů s návazností na spolupráci s Dr. Jean-Martin Charcotem, předním francouzským neurologem století. Charcot byl učitelem mladého Sigmunda Freuda.\nOd roku 1879 byl Londe členem skupiny Société française de photographie, v roce 1887 spoluzaložil organizaci \"Société d'Excursions des Amateurs Photographes\".\n\nFotoaparát s 12 objektivy Alberta Londeho z roku 1891 vyšel na obrázku v magazínu \"La Nature\" roku 1893.\n\n\n\n\n\n"}
{"id": "624951", "url": "https://cs.wikipedia.org/wiki?curid=624951", "title": "Letenský profil", "text": "Letenský profil\n\nLetenský profil je přírodní památka ležící na dvou oddělených územích na pražském Klárově, vzniklá v období prvohor (konkrétně v ordoviku) sedimentací uloženin. Útvar obsahuje velké množství zkamenělé fauny, především trilobitů.. Přírodní památka byla ovlivňována lidskou činností nejspíše již od středověku. Jde o jeden z nejlépe přístupných skalních výchozů letenského souvrství a je tedy využíván jako jeho stratotyp. Chráněné území, založené 4. července 1988, je v péči Magistrátu hlavního města Prahy. Cílem ochrany je zachovat zdejší geologický profil pro budoucí studium.\nChráněné území zasahuje do katastrálních území Holešovice a Hradčany v Praze. Území je rozděleno na dvě lokality. Větší z lokalit, o rozloze 13 714 m, se nachází na západním břehu Vltavy a je orientována JJV směrem. Druhá, menší parcela o rozloze 959 m, se nachází na západní straně svahu nad ulicí Pod Bruskou.\n\nVýznamný podíl na formování členitého povrchu území, na němž bylo posléze vybudováno město Praha, měla erozní činnost řeky Vltavy. V období čtvrtohor, kdy došlo k tektonickému vyzvedávání Českého masívu, se její tok zařezával stále hlouběji do skalního podkladu. Během střídání klimatických cyklů se střídala i období, kdy byl materiál vodním tokem vyplavován a odnášen nebo naopak ukládán. Výsledkem erozní činnosti Vltavy je tudíž nejen odhalení pevnějších hornin, ale zároveň také vytvoření devíti vltavských teras různého stáří.\n\nVznik letenského profilu (součást letenského souvrství) se datuje do období ordoviku (starší paleozoikum), zhruba před 443-485 miliony let. Letenské souvrství, tvořené odolnějšími horninami, jako jsou křemence a droby, dosahuje mocnosti až 700 metrů. Na území Prahy tvoří horniny letenského souvrství výrazná návrší a hřbety, jako je například hradčanský pahorek, respektive Opyš a pokračování tohoto návrší směrem na Letnou, dále Vyšehradská skála nebo Paví vrch na Smíchově.\n\nDíky poloze v centru Prahy byly svahy Letné v okolí přírodní památky vystaveny antropickým vlivům již od středověku. Vznik odkryvu je spojen s výstavbou ulice U Bruských kasáren (roku 1931) a takzvanou \"Myší dírou\", kterou nechal vyhloubit Albrecht z Valdštejna v 17. století. Na lokalitě býval v minulosti vinohrad, později zde byly vysázeny okrasné dřeviny a místo bylo upraveno jako park.\n\nVznik letenského souvrství byl nejspíše zapříčiněn rytmickou sedimentací uloženin, pravděpodobně přinášeny řekami do pánve. Střídání jemnozrnných sedimentů prachovce a hrubozrnných vrstev pískovce bylo s největší pravděpodobností zapříčiněno střídáním hrubosti přinášených sedimentů v období záplav a nízkých hladin řek. Pro takto uložené sedimenty vznikl název inundity.\n\nLetenský profil se skládá zejména z vrstev drobových břidlic a křemenců a křemitých pískovců a slouží jako stratotyp pro letenské souvrství díky svému reprezentativnímu složení. Vrstvy se svažují pod úhlem 35-45° směrem k jihovýchodu. Mocnost vrstev se pohybuje od 6 do 12 cm. Podíl křemence a křemitých pískovců může být místy vystřídán písčitou břidlicí. Jejich odolnost vůči vodní erozi je větší než odolnost nadložní břidlice a díky tomu vytvářejí viditelné skalní výchozy. Ve východní části PP je ve vrstvách patrná čočka jílovitých slídnatých břidlic obsahující tři konkrece se zachovalou faunou. Konkrece jsou tvořeny vápencem s příměsí prachu a jemnozrnného písku.\n\nFauna v konkrecích byla nalezena nejčastěji ve vrstvě 3 až 5 cm pod horním okrajem. Nalezeny byly převážně krunýře trilobitů \"Deanaspis goldfussi\", \"Dalmanitina socialis\" a \"Ecoptochile clavigera\". Dále zde bylo nalezeno jisté množství akritarch. Zajímavostí je četnost nálezů schránek trilobitů v takzvané „převrácené poloze“ (kde dorzální část krunýře směřuje do podložní vrstvy) vůči trilobitům v „normální poloze“ (dorzálním krunýřem směrem do nadloží). Na povrchu pevnějších drobových a pískovcových vrstev byly nalezeny četné bioglyfy, tj. stopy, vytvořené živočichy, kteří obývali dno a pohybovali se po něm.\n\nPůvodní porost činily dubohabrové háje, které byly následně antropickými vlivy potlačeny a nahrazeny exotickými druhy dřevin. Na území přírodní památky nebyl zjištěn žádný chráněný druh.\n\nNyní přírodní památku ohrožují převážně nepůvodní rostliny nevhodného charakteru jako například kustovnice cizí (\"Lycium barbarum\") a nebo trnovník akát (\"Robinia pseudoacacia\").\n\nNa faunu má velký vliv umístění přírodní památky. Nejčastěji se zde zdržují ptáci v křovinách. Hlavně budníček menší (\"Phylloscopus collybita\"), který v místním křovinném porostu i hnízdí.\n\nPředmětem ochrany jsou výchozy letenského souvrství a fosilní fauna. Cílem ochrany je zajištění existence a studia geologických objektů.\n\nMezi největší škodlivé vlivy patří zejména pohyb obyvatel, doprava, parkové úpravy, zvětrávání zapříčiněno klimatickými podmínkami a nevhodnou vegetací. Dále přírodní památku ohrožuje amatérský sběr fosilií.\n\nOdstraňování hlavně nepůvodních dřevin, podpoření původních dřevin jako javor babyka (\"Acer campestre\"), javor mléč (\"Acer platanoides\"). Selektivní odstraňování křovin a náletu stromů převážně kustovnice cizí (\"Lycium barbarum\") a následné dlouhodobé kosení ploch v intervalu 1-2x do roka.\n"}
{"id": "624952", "url": "https://cs.wikipedia.org/wiki?curid=624952", "title": "U Sedmi rybníků", "text": "U Sedmi rybníků\n\nU Sedmi rybníků je přírodní rezervace, byla vyhlášena v roce 1990 a nachází se u obce Vojtanov. Důvodem ochrany je ochrana a zachování významných vodních a pobřežních společenstev soustavy rybníků, potočního luhu, mokřadních společenstev a lesních porostů v povodí Vonšovského potoka. Území je zároveň zahrnuto do Evropsky významných lokalit v rámci soustavy Natura 2000.\n\nChráněné území se nachází v mírném údolí Vonšovského potoka, ve kterém bylo na začátku 19. století vybudováno sedm rybníků, pospojovaných kanály. Z původních sedmi rybníků jich zůstalo zachovalých pět. Na zbytcích dvou jsou v současnosti mokřady. Mezi rybníky roste např. kozlík dvoudomý, vachta trojlistá, přeslička bahenní a ojediněle prstnatec májový.\n\nÚzemí je zařazeno mezi evropsky významné lokality kvůli výskytu chráněného čolka velkého. Kromě něj v lokalitě žije čolek obecný, čolek horský, skokan zelený, skokan ostronosý, skokan hnědý a dále blatnice skvrnitá, ropucha obecná či rosnička zelená.\n\n"}
{"id": "624957", "url": "https://cs.wikipedia.org/wiki?curid=624957", "title": "World Naked Bike Ride", "text": "World Naked Bike Ride\n\nWorld Naked Bike Ride (WNBR) je mezinárodní nudistické setkání cyklistů. WNBR se koná od roku 2001 každý rok během letních měsíců. Koná se v mnoha městech celého světa, přičemž největší „ride“ se pořádá v Londýně, první se konalo v Zaragoze ve Španělsku.\nVedle zábavy má shromáždění také politický akcent: cyklistika má být atraktivním dopravním prostředkem ve městech a má být podporována, za další má veřejná nahota najít toleranci a akceptanci ve většinové společnosti. Klade se přitom důraz na osobní svobodu a volbu.\n\nMimo jízdu na kole jsou na setkání vítáni i ostatní nemotorizovaní účastníci, jako pěší, skateboardisti, kolečkoví bruslaři atd. Nahota pro účast není závazná. Poselství „přijď tak nahý, nakolik se cítíš,“ vyjadřuje touhu po možnosti se volně pohybovat bez omezování osobní svobody své i ostatních, a přispět k pozitivní atmosféře ve městech. Současně i symbolicky poukazuje na zranitelnost nemotorizovaných účastníků provozu.\n\n"}
{"id": "624958", "url": "https://cs.wikipedia.org/wiki?curid=624958", "title": "Chlum (přírodní rezervace)", "text": "Chlum (přírodní rezervace)\n\nChlum je přírodní rezervace, vyhlášená v roce 1947 československým Ministerstvem školství a osvěty. Rezervace o rozloze 3,45 ha se rozkládá na jihozápadním svahu až k vrcholové hraně Chlumské hory (650 m n. m.) v katastru obce Pšov, respektive její místní části Chlum, v okrese Karlovy Vary ve stejnojmenném kraji.\n\nDůvodem ochrany je udržení původního dřevinného porostu a původní květeny – teplomilných stepních a lesních společenstev na neovulkanitu. Porostem vrcholových partií Chlumské hory je teplomilná doubrava s dominancí dubu a lípy. Co se týče vegetace na sutích a mělkých skeletových půdách, mezi nejzajímavější rostlinné druhy, které se zde vyskytují, patří pupava obecná dlouholistá (\"Carlina vulgaris subsp. striata\"), třezalka horská (\"Hypericum montanum\"), kakost krvavý (\"Geranium sanguineum\") a hrachor černý (\"Lathyrus niger\"). Roste zde i orchidej okrotice červená,která se v severozápadních Čechách vyskytuje jen vzácně. Českým unikátem je endemický druh jeřábu, jeřáb manětínský  (\"Sorbus rhodanthera\"), který roste na jihozápadních svazích ve vrcholových partiích Chlumské hory.\n\nNa Chlumskou horu vede z Manětína zeleně značená turistická cesta. První vyhlídkové místo na jihovýchodním výběžku hory je z manětínského náměstí vzdáleno 2 km, odtud pokračování cesty k další vyhlídce v přírodní rezervaci Chlum měří dalších zhruba 2,5 km. Nejbližší železniční zastávky v obcích na trati z Rakovníka do Bečova nad Teplou (Štědrá, Žlutice), jsou od vsi Chlum na úpatí Chlumské hory vzdáleny 8–9 km.\n\n\n"}
{"id": "624968", "url": "https://cs.wikipedia.org/wiki?curid=624968", "title": "Nachal Jif'at", "text": "Nachal Jif'at\n\nNachal Jif'at (: נחל יפעת) je vádí v severním Izraeli.\n\nZačíná na západním okraji města Migdal ha-Emek v nadmořské výšce přes 100 metrů v Dolní Galileji, na jihozápadním úpatí pohoří Harej Nacrat (\"Nazaretské hory\"). Vádí směřuje k jihozápadu a vstupuje do rovinaté krajiny zemědělsky využívaného Jizre'elského údolí, přičemž z jihu míjí vesnice Jif'at a Gvat, ze severu obec Sarid. Vodní režim v Jizre'elském údolí je změněn intenzivním hospodařením a vádí je zde svedeno do systému umělých vodotečí napojených na řeku Kišon coby hlavní vodní osu údolí.\n\n"}
{"id": "624977", "url": "https://cs.wikipedia.org/wiki?curid=624977", "title": "Nachal Mizra", "text": "Nachal Mizra\n\nNachal Mizra (: נחל מזרע) je vádí, v Dolní Galileji, v severním Izraeli.\n\nZačíná na jižním okraji města Nazaret v nadmořské výšce okolo 300 metrů, v jižní části pohoří Harej Nacrat (\"Nazaretské hory\"). Vádí směřuje k jihu prudce klesající soutěskou podél západních svahů hory Har Kidumim. Za ní vstupuje do rovinaté krajiny zemědělsky využívaného Jizre'elského údolí, stáčí se k jihozápadu a ze severu míjí vesnice Mizra a Tel Adašim. Z jihu sleduje v jistém odstupu okraj Nazaretských hor s vesnicemi Ginegar a Sarid a uprostřed údolí pak ústí zprava do přehradní nádrže Ma'agar Kfar Baruch, která stojí na řece Kišon jihovýchodně od vesnice Kfar Baruch.\n\n"}
{"id": "624981", "url": "https://cs.wikipedia.org/wiki?curid=624981", "title": "Nachal Adašim", "text": "Nachal Adašim\n\nNachal Adašim (: נחל עדשים, : \"Vádí el-Muweily\") je vádí, v Dolní Galileji, v severním Izraeli.\n\nZačíná v nadmořské výšce přes 100 metrů jižně od města Iksal v údolí Bik'at Ksulot, které je severovýchodním výběžkem zemědělsky využívaného Jizre'elského údolí. Vádí směřuje k jihozápadu rovinatou krajinou, v níž z východu míjí vesnici Tel Adašim, Mizra a Kfar Gid'on. Prochází po severním okraji obce Balfourija a zleva přijímá vodní toky z prostoru horského masivu Giv'at ha-More. Jde o vádí Nachal Tevet s jeho přítokem Nachal ha-More. Koryto vádí potom probíhá nedaleko severozápadního okraje města Afula a zde ústí zprava do řeky Kišon.\n\n"}
{"id": "624983", "url": "https://cs.wikipedia.org/wiki?curid=624983", "title": "Nachal Tevet", "text": "Nachal Tevet\n\nNachal Tevet (: נחל טבת) je vádí, v Dolní Galileji, v severním Izraeli.\n\nZačíná v nadmořské výšce přes 300 metrů jižně od vesnice Najn na severních svazích horského masivu Giv'at ha-More. Směřuje k severu a prudce klesá ze svahů hory do rovinatého údolí Bik'at Ksulot, které je severovýchodním výběžkem zemědělsky využívaného Jizre'elského údolí. V něm se tok vádí stáčí k západu. Míjí z jihu vesnici Achuzat Barak, ze severu obchází předměstí \"Afula ha-Ce'ira\" města Afula. Za ním zleva přijímá vádí Nachal ha-More. Severně od vesnice Balfourija zleva ústí do vádí Nachal Adašim.\n\n"}
{"id": "624985", "url": "https://cs.wikipedia.org/wiki?curid=624985", "title": "Nachal ha-More", "text": "Nachal ha-More\n\nNachal ha-More (: נחל המורה) je vádí, v Dolní Galileji, v severním Izraeli.\n\nZačíná v nadmořské výšce okolo 300 na západních svazích horského masivu Giv'at ha-More, v prostoru předměstí \"Afula ha-Ce'ira\" města Afula. Směřuje k severozápadu a prudce klesá ze svahů hory do rovinaté krajiny na pomezí údolí Bik'at Ksulot a Jizre'elského údolí. V něm tok severovýchodně od vesnice Balfourija zleva ústí do vádí Nachal Tevet.\n\n"}
{"id": "624989", "url": "https://cs.wikipedia.org/wiki?curid=624989", "title": "Oceán (přírodní rezervace)", "text": "Oceán (přírodní rezervace)\n\nOceán je přírodní rezervace, která byla vyhlášena v roce 1969. Nachází se v Karlovarském kraji, okrese Karlovy Vary u obcí Merklín, Nejdek a Pernink. Předmětem ochrany je téměř neporušený ekosystém horského vrchoviště, včetně okrajových rašelinných a podmáčených smrčin s charakteristickými druhy flóry a fauny.\n\nRezervace se nachází v západní části Krušných hor v Klínovecké hornatině přibližně 4,5 km severovýchodně od Nejdku, 2,5 km jižně od Perninku. Území rezervace se rozprostírá na bočním hřebeni, zakončeném na jihovýchodním okraji horou Vlčinec (973 m n. m.). Podloží v širším okolí tvoří složité pásmo budované různými druhy krystalických břidlic. Z něj vystupují žuly karlovarského plutonu, pokryté z velké části rašeliništi. Celé území spadá do povodí řeky Ohře. Rašeliništěm probíhá rozvodnice Rolavy a Bystřice. Obě horské říčky se později vlévají do Ohře. Vegetační období trvá jen po tři letní měsíce, v září přicházejí první mrazíky a vyskytují se ještě v květnu, výjimečně i v červenci a srpnu. Průměrné roční množství srážek je vysoké a činí přibližně 1000 mm. Počet dní se srážkami je zde 190 až 225 dní. Značný podíl srážek padá ve formě sněhu. Vlhký ráz podnebí zesilují hojné mlhy.\n\nVegetace na území rezervace je tvořena komplexem rašeliništních společenstev, typických pro dobře vyvinutá horské vrchoviště a vrchovištní jezírka. Charakteristickou vegetaci tvoří v území borovice rašelinná (\"Pinus x pseudopumilio\"). Její podíl v dřevinné skladbě činí okolo 95%. Borovice blatka (Pinus rotundata) se zde nevyskytuje. Okrajové porosty tvoří podmáčené smrčiny. Podružné jsou porosty břízy pýřité (\"Betula pubescens\") a břízy bělokoré (\"Betula pendula\"). Většina porostů si zachovala přirozený charakter, jen v jižní části byly porosty narušené historickou těžbou rašeliny, tzv. borkováním a po celém obvodu pak melioracemi. Vliv těžby rašeliny je již takřka neznatelný, zůstává jen nepřirozený morfologický tvar. Na místě těžby již rostou kvalitní smrčiny.\n\nZe zvláště chráněných druhů rostlin zde rostou na březích jezírek rosnatka okrouhlolistá (\"Drosera rotundifolia\") a ostřice bažinná (\"Carex limosa\"), v celém vrchovišti hojně šicha černá (\"Empetrum nigrum\"), klikva bahenní (\"Oxycoccus palustris\") a vzácněji kyhanka sivolistá (\"Andromeda polyfolia\"). Z dalších rostlin se zde nacházejí bohaté keříčkové porosty brusnice brusinky (\"Vaccinium vitis-idaea\"), brusnice borůvky (\"Vaccinium myrtillus\"), vlochyně bažinné (\"Vaccinium uliginosum\"), vřesu obecného (\"Calluna vulgaris\"). Kromě keříčků se uplatňují šáchorovité rostliny suchopýr pochvatý (\"Eriophorum vaginatum\"), suchopýr úzkolistý (\"Eriophorum angustifolium\"), ostřice obecná (\"Carex nigra\") a dále pak černýš luční (\"Melampym pratense\"). Významné je mechové patro s rašeliníky (\"Sphagnum\"). Tento biotop je minimálně dotčen lidskou činností a v tomto druhovém složení je omezen pouze na rašeliniště Krušných hor, Šumavy a Slavkovského lesa.\n\nZ chráněných druhů živočichů zde žije početná populace tetřívka obecného (\"Tetrao tetrix\") a ještěrky živorodé (\"Zooteca vivipara\"). U tetřívka je pravděpodobné i jeho hnízdění. Nejhojnějšími savci na území rezervace jsou hraboš mokřadní (\"Microtus agrestis\") a myšice lesní (\"Apodemus flavicollis\"). Hnízdí zde budníček větší (\"Phylloscopus trochilus\"), čečetka zimní (\"Carduelis flammea\") a křivka obecná (\"Loxia curvirostra\").\n\nOkraj území je přístupný po lesní pěšině, která odbočuje z červeně značené turistické stezky z Perninku k Dračí skále (953 m n. m.). Dračí skála, vzdálená přibližně 200 m od severního okraje rezervace, je jedním z nejvýraznějších přírodních odkryvů komplexu krušnohorské žuly. Přes 100 m dlouhá a 10 m vysoká skalní hradba vznikla v důsledku mrazového zvětrávání odkrytého skalního masivu na kterém se nachází rezervace Oceán.\n\n"}
{"id": "624999", "url": "https://cs.wikipedia.org/wiki?curid=624999", "title": "Nachal Zavdon", "text": "Nachal Zavdon\n\nNachal Zavdon (: נחל זבדון) je krátké vádí, na Západním břehu Jordánu a v severním Izraeli.\n\nZačíná v okolí města Silat al-Haritija v nejsevernější části Západního břehu Jordánu. Směřuje pak k severu, vstupuje do zemědělsky využívaného Jizre'elského údolí a západně od vesnice Ram On vchází na území státu Izrael. Ze západu míjí pahorek Tel Zavdon a ústí západně od vesnic Barak a Dvora do toku řeky Kišon.\n\n"}
{"id": "625011", "url": "https://cs.wikipedia.org/wiki?curid=625011", "title": "Colin MacLeod", "text": "Colin MacLeod\n\nColin Munro MacLeod (28. ledna 1909 — 11. února 1972) byl kanadsko-americký genetik, který spolu s Averym a McCartym provedl Averyho-MacLeodův-McCartyho experiment. Tento experiment prokázal, že DNA je genetickým materiálem bakterií (do té doby se spíše myslelo, že to jsou bílkoviny).\n\nNarodil se v kanadském Port Hastings v Novém Skotsku a vystudoval McGill University v Montrealu. Už v roce 1943 jako mladý vědec provedl s Averym a McCartym sérii slavných pokusů s transformací bakterií. Za druhé světové války se následně angažoval ve výzkumu infekčních onemocnění a stal se předním americkým epidemiologem. V 50. letech byl členem Národní akademie věd Spojených států amerických, v šedesátých letech byl spolupracovníkem J. F. Kennedyho a L. B. Johnsona.\n\n"}
{"id": "625013", "url": "https://cs.wikipedia.org/wiki?curid=625013", "title": "Ma'ale Elot", "text": "Ma'ale Elot\n\nMa'ale Elot (: מעלה אלות) je vrch v severním Izraeli, na pomezí Dolní Galileji a údolí řeky Jordán.\n\nLeží cca 12 kilometrů jižně od centra města Tiberias, na jihovýchodním okraji masivu Har Javne'el, který v délce několika kilometrů dominuje západní straně údolí Bik'at Javne'el. Má podobu částečně zalesněných kopců lemujících na severovýchodní a východní straně vrchol Micpe Elot. Na severní straně terén spadá do kaňonu vádí Nachal Javne'el, na východní straně do příkopové propadliny Jordánského údolí, do kterého odtud stéká vádí Nachal Anin. Ma'ale Elot je turisticky využíván, nachází se tu vyhlídka \"Micpe Levi Eškol\" (מצפה לוי אשכול) pojmenovaná podle bývalého izraelského premiéra Leviho Eškola. Východně odtud v údolí Jordánu stojí vesnice Menachemija.\n\n"}
{"id": "625014", "url": "https://cs.wikipedia.org/wiki?curid=625014", "title": "Jan Pohunek", "text": "Jan Pohunek\n\nJan Pohunek (* 3. února 1981 Praha; známý též pod přezdívkou Přebral) je český folklorista a spisovatel.\n\nPo maturitě na pražském Gymnáziu Jana Nerudy vystudoval archeologii na Fakultě humanitních studií Západočeské univerzity (Mgr. 2004) a etnologii na Filozofické fakultě Univerzity Karlovy (Mgr. 2008). V současnosti studuje jako postgraduální student etnologii na Filozofické fakultě UK. Několik let pracoval jako etnolog v Regionálním muzeu v Jílovém u Prahy, od roku 2012 pracuje jako kurátor sbírek v pražském Národopisném muzeu (Musaion).\n\nJako vědec se Jan Pohunek zabývá především současným folklórem (mj. trampskými pověstmi). Tomuto tématu částečně věnoval řadu odborných i popularizačních článků.\n\nJako spisovatel se profiloval během prvních let 21. století příspěvky do soutěže Trapsavec a časopisecky publikovanými povídkami. Jeho románový debut \"Polomené světy\" vyšel roku 2008. Dalším samostatně vydaným literárním dílem se stal humoristický fantasijní román \"Temní ilumináti\", vydaný roku 2010.\n\nVedle činnosti spisovatelské se uplatnil rovněž jako ilustrátor dvou knih Olgy Suchomelové \"Pivo, které strašilo\" a \"Nepáchejte dobré skutky\".\n\n\n\n\n\n\n"}
{"id": "625019", "url": "https://cs.wikipedia.org/wiki?curid=625019", "title": "Ming Jü-čen", "text": "Ming Jü-čen\n\nMing Jü-čen (; 1331–1366) byl jedním z vůdců povstání rudých turbanů. Narozen jako prostý poddaný, vypracoval se na generála říše Tchien-wan, přičemž vládl v S’-čchuanu. Po pádu tchienwanského režimu se roku 1362 prohlásil za císaře vlastní říše Sia, ale už o čtyři roky později zemřel. Trůn převzal jeho nedospělý syn, který formálně vládl pouze pět let – roku 1371 byla říše Sia dobyta říší Ming.\n\nMing Jü-čen se narodil jako Min Žuej v chupejském okrese Suej. Zprvu byl strážníkem u okresního úřadu. Později vedl místní domobranu proti rebelům z povstání rudých turbanů, ale po roce bojů, roku 1352, přešel na opačnou stranu. V armádě povstalecké říše Tchien-wan rychle postupoval.\n\nRoku 1357 v čele tchien-wanské flotily vyplul proti proudu Jang-c’-ťiang a dobyl S’-čchuan. I když zůstal nominálně loajální k Sü Šou-chuejovi až do jeho smrti roku 1360, fakticky v S’-čchuanu vládl nezávisle.\n\nRoku 1360 byla říše Tchien-wan, s výjimkou S’-čchuanu, dobyta říší Chan bývalého tchienwanského generála Čchen Jou-lianga. Ming Jü-čen se Čchenovi odmítl podrobit, prohlásil se nezávislým králem Lung-šu (, Lǒngshǔ​ wáng) a roku 1362 císařem říše Velká Sia. Používání symboliky lidového milenarismu (prohlásil se „Pánem světla“, \"Ming-ču\") spojil s podporou konfucianismu, získal tak důvěru lidu i podporu džentry. Pokus o dobytí mongolského Jün-nanu neuspěl, poté se spokojil s vládnutím v S’-čchuanu.\n\nMing Jü-čen zemřel po nemoci roku 1366 v 35 letech. Na trůnu ho následoval devítiletý syn Ming Šeng. Vláda říše Sia poté ztratila silné vedení a pouze pasivně čekala na vývoj událostí. Nakonec byl S’-čchuan roku 1371 bez větších problémů dobyt říší Ming.\n"}
{"id": "625021", "url": "https://cs.wikipedia.org/wiki?curid=625021", "title": "Tel Šacharit", "text": "Tel Šacharit\n\nTel Šacharit (: תל שחרית) je pahorek o nadmořské výšce cca – 100 metrů v severním Izraeli, v příkopové propadlině Jordánského údolí.\n\nLeží necelé 2 kilometry jižně od vesnice Menachemija a necelý kilometr západně od řeky Jordán. Má podobu nevelkého odlesněného vrchu, po jehož východním úbočí probíhá dálnice číslo 90. Na severní straně prochází vádí Nachal Menachemija a jeho přítoky Nachal Ankor a Nachal Talija. Po západním úpatí vede lokální silnice 7188.\n\n"}
{"id": "625036", "url": "https://cs.wikipedia.org/wiki?curid=625036", "title": "Davis Cup 2010 – Americká zóna", "text": "Davis Cup 2010 – Americká zóna\n\nAmerická zóna byla jednou ze tří regionálních zón Davisova poháru 2010, v níž hrálo dvacet tři členů Mezinárodní tenisové federace ze Severní a Jižní Ameriky. Tvořily ji čtyři výkonnostní skupiny. \n\n\n\n\n"}
{"id": "625040", "url": "https://cs.wikipedia.org/wiki?curid=625040", "title": "Henri Le Lieure", "text": "Henri Le Lieure\n\nHenri Le Lieure de l'Aubepin (1831 Nantes – 19. prosince 1914 Řím) byl francouzský fotograf a sběratel, který pracoval převážně v Itálii.\n\nHenri Le Lieure byl především aktivní v Itálii, kam odešel roku 1859, když doprovázel francouzskou armádu za Napoleona III. Rozhodl se v této zemi usadit. Otevřel svůj první ateliér s názvem \"la Fotografia Parigina\" (\"Pařížská fotografie\"), který se nacházel ve veřejné zahradě \"dei Bastioni\" v blízkosti \"Caffè della Rotonda\" v Turíně. Po čase odešel do Říma, kde otevřel své druhé studio. Tam začal být značný zájem o jeho stereofotografie.\n\nZemřel v Římě 19. prosince 1914 ve věku 83 let.\n\n\n"}
{"id": "625044", "url": "https://cs.wikipedia.org/wiki?curid=625044", "title": "Bethel Henry Strousberg", "text": "Bethel Henry Strousberg\n\nDr. Bethel Henry Strousberg (20. listopadu 1823, Neidenburg, Prusko – 31. května 1884, Berlín), rodným jménem Baruch – později poangličtěným na Bethel, byl německý podnikatel židovského původu, později konvertoval ke křesťanství. Jeho manželkou byla Mary Ann Swan, která pocházela z chudé anglické šlechty a se kterou měl 7 dětí. Vlastnil několik sídel v Německu a Čechách.\n\nVe dvanácti letech pomáhal svému strýci v Londýně v obchodu s uhlím. Tamtéž a v Americe pracoval jako žurnalista. V roce 1850 získal doktorát práv na filozofické fakultě Univerzity v Jeně. Od roku 1856 působil jako pojišťovací agent společnosti Waterloo. Následně se věnoval výhradně budování železnic a s tím spojeného železárenského průmyslu v Evropě (Německo, Rumunsko, Francie, Rakousko). Provozoval lokomotivku v Egestorfu, válcovny v Dortmundu a hutě v Neustadtu. V roce 1862 získal první koncesi na stavbu železnice z Insterburgu do Tilsitu. V příštích letech následovaly další tratě, jako Berlín-Görlitz. V roce 1868 získal koncesi pro stavbu rumunské železnice. V následujících letech koupil panství Zbiroh, Mirošov a Osek. Z této lokality měl v plánu vybudovat středisko železářského průmyslu v Rakousko-Uherské monarchii. Ve Františkově, Kařezu, Holoubkově a Strašicích postupně instaloval bessemery posledního typu.\n\nV Mirošově postavil velkokapacitní koksovnu. Zbudoval železnici, kterou napojil na dráhu Františka Josefa a dráhu Duchcovskou a Protivínskou. Následovala stavba železnice ze zbirožského nádraží a spojení Svaté Dobrotivé a Strašic. Na místo starého hradu ve Zbirohu byl postaven novorenesanční zámek. Plánoval dráhu od nádraží na Borku směrem na Kařez, Zbiroh a Františkov. V roce 1869 budoval uhelnou dráhu Rokycany-Mirošov. 10. května 1873 padla vídeňská burza, což způsobilo pád hodnoty akcií Strousbergových podniků. Další ztráty mu přinesl krach rumunského železničního podniku. Přes snahu vědců a techniků se nedařilo zpracovat zbirožskou rudu, obsahující fosfor. Přesto rozšiřoval výrobní kapacity koupí vagonky v Praze-Bubnech a dolů v žacléřské pánvi. V roce 1875 postavil ocelárny a válcovny v Kařeze. Přes fingovanou společnost vydal v Rusku novou sérii akcií, které však měly minimální krytí. V moskevské komerční bance uložil tyto nekryté akcie, avšak Rusové žádali zaplacení dluhů. V roce 1875 se vydal do Moskvy a Petrohradu jednat, ale byl zatčen, obviněn z podvodů při dodávkách vagonů pro ruské železnice, uvězněn a poté vypovězen z Ruska.\n\nV říjnu roku 1875 byl krajským soudem v Plzni a okresním soudem ve Zbirohu vyhlášen konkurz s celkovým dluhem 90 milionů zlatých. Roku 1877 byl Strousberg odsouzen do vězení pro dlužníky, kde pobyl dva roky. Poté se vrátil do Berlína a následně do Londýna, kde psal autobiografii. V roce 1884 zemřel v Berlíně ve velmi špatné finanční situaci. Je pohřben na hřbitově sv. Matyáše v Berlíně.\n\nMax Hopfengärtner byl německý železářský odborník. V roce 1874 byl vedoucím Strousbergovy válcovny v Dobřívě a v ocelárnách v Borku. Do roku 1880 působil jako ředitel celého podniku, který po konkurzu vídeňská Hypoteční banka pronajala Strousbergovi. Nakonec odkoupil zbytky firmy a obnovil část železářských závodů v Holoubkově.\n\n\n\n"}
{"id": "625048", "url": "https://cs.wikipedia.org/wiki?curid=625048", "title": "Pastvina u Přešťovic", "text": "Pastvina u Přešťovic\n\nPastvina u Přešťovic je přírodní památka v okrese Strakonice západně od obce Přešťovice, která je chráněná z důvodu opuštěné pastviny s bohatou květenou. Nachází se zde zbytek ekosystému situovaný na vápencovém podloží a mělkých půdách, s teplomilným travinným společenstvem s četnými vápencovými druhy rostlin. Vyjma louky se zde nachází i zbytky malých vápencových lomů.\n\nPřírodní památka je dostupná ze silnice jdoucí z Přešťovic do Strakonic na jejím severním okraji. Přibližně kilometr od památky se nachází národní přírodní památka Rovná.\n\nPředpokládá se, že dříve se na území památky nacházela ve stráni situované dvě či tři malá políčka, které byly od sebe odděleny mezemi. V západní části památky se nacházely dva malé lomy na vápenec, které jsou dodnes dobře patrné. Po skončení obdělávání polí se lokalita přeměnila na pastvinu po několik desetiletí, což přispělo k druhové rozmanitosti rostlin. Pastva byla pravděpodobně ukončena začátkem 50. let 20. století.\n\nZ chráněných a vzácných druhů rostlin na lokalitě roste hořec křížatý \"(Gentiana cruciata),\" záraza zardělá \"(Orobanche kochii),\" vrabečnice roční \"(Thymelaea passerina),\" pryšec drobný \"(Euphorbia exigua),\" hlaváč bledožlutý \"(Scabiosa ochroleuca),\" užanka lékařská \"(Cynoglossum officinale),\" turan pozdní \"(Erigeron muralis),\" voskovka menší \"(Cerinthe minor),\" tolice srpovitá \"(Medicago falcata),\" dřišťál obecný \"(Berberis vulgaris),\" vítod chocholatý \"(Polygala comosa),\" růže vogézská \"(Rosa vosagiaca),\" růže kožolistá \"(Rosa coriifolia),\" růže vinná \"(Rosa rubiginosa),\" růže polní \"(Rosa agrestis\" var. \"albiflora),\" růže oválnolistá \"(Rosa elliptica),\" bojínek tuhý \"(Phleum phleoides),\" zběhovec trojklaný \"(Ajuga chamaepitys),\" ostřice chabá \"(Carex flacca),\" kostřava žlábkovitá \"(Festuca rupicola),\" vičenec ligrus \"(Onobrychis viciifolia)\" a další. Na svazích opuštěného vápencového lomu roste např. pelyněk metlatý \"(Artemisia scoparia),\" lnička drobnoplodá \"(Camelina microcarpa),\" chrpa latnatá \"(Centaurea stoebe),\" ožanka hroznatá \"(Teucrium botrys),\" hledíček menší \"(Microrrhinum minus),\" sveřep střešní \"(Bromus tectorum),\" pamětník rolní \"(Acinos arvensis),\" tařice kališní \"(Alyssum alyssoides),\" kakost holubičí \"(Geranium columbinum)\" a další. Historický výskyt konopice úzkolisté \"(Galeopsis angustifolia)\" a šklebivce přímého \"(Misopates orontium)\" se v roce 2009 podařil ověřit. Do roku 1956 se na území dnešní přírodní památky ještě řídce vyskytovala černucha rolní \"(Nigella arvensis),\" která osidlovala opuštěná malá políčka.\n\nZ bezobratlých živočichů se zde vyskytuje zranitelný druh \"Chondrula tridens\", tesařík \"Cortodera femorata,\" majka obecná \"(Meloe proscarabaeus)\" a další, z obratlovců to je ještěrka obecná \"(Lacerta agilis)\" a ťuhýk obecný \"(Lanius collurio).\" Lokalita je také významná přítomností řadou druhů denních motýlů \"(Lepidoptera).\"\n\n"}
{"id": "625056", "url": "https://cs.wikipedia.org/wiki?curid=625056", "title": "Superkros", "text": "Superkros\n\nSuperkros (zkráceně „SX“) je sport původem z Československa, který se jezdí převážně v halách, nebo stadionech upravených speciálně pro závod. SX je skoro stejný jako motokros a jezdí se na shodných motocyklech, které ale mají jinak nastavené tlumiče, protože v superkrosu jde převážně o kompletně uměle postavenou trať s větším množstvím skoků, klopených zatáček a hlavně specifickou tzv. roletou. \n\nMezi nejlepšího SX jezdce můžeme dnes zařadit slavného amerického jezdce, který se jmenuje James „BUBBA“ Stewart který momentálně jezdí na motocyklu Yamaha YZ-F 450.\n"}
{"id": "625058", "url": "https://cs.wikipedia.org/wiki?curid=625058", "title": "Lední hokej na Zimních olympijských hrách 1998 – kvalifikace muži", "text": "Lední hokej na Zimních olympijských hrách 1998 – kvalifikace muži\n\nKvalifikace na olympijský turnaj 1998 byla soutěž hokejových reprezentačních celkú, z která určila posledních pět účastníků turnaje. \n\nPřímo na olympijské hry se kvalifikovalo 9 nejlepších celků z MS 1995 ve Švédsku. Týmy, které se umístily na 1. až 6. místě, byly nasazeny přímo do finálových skupin. Týmy ze 7. až 8. místa a nejlepší asijský celek Japonsko byly nasazeny do kvalifikační části olympijského turnaje. K nim se přidalo pět postupujících z olympijské kvalifikace, která proběhla ve třech kolech.\n\nNejprve byla odehrána vylučovacím systémem Evropská regionální kvalifikace. Vítězové postoupili do druhého kola (předkvalifikace).\nPředkvalifikace se zúčastnilo 18 týmů rozdělených do čtyř skupin, z nichž do olympijské kvalifikace postoupili vítězové skupin. \nPosledním třetím kolem byla olympijská kvalifikace, která se odehrála ve dvou skupinách po čtyřech týmech. Z každé skupiny postoupily první dva týmy a o páté postupové místo se střetly celky na třetích místech.\n\n Maďarsko - Chorvatsko 7:0 (1:0, 4:0, 2:0) \n\n26. ledna 1996 – Székesfehérvár\n\n28. ledna 1996 – Székesfehérvár \n\n Izrael - Řecko 5:0 kontumačně\n\n31. ledna 1996 – Metula \n\nUtkání Izrael - Řecko 2:10 (1:5, 1:4, 0:1), skončilo kvůli neoprávněnému startu hráčů kontumačně 5:0.\n\n23. března 1996 – Kaunas \n\nUtkání Jugoslávie - Izrael 5:3 (2:1, 0:2, 3:0), skončilo kvůli neoprávněnému startu hráčů kontumačně 5:0.\n\n Velká Británie - Nizozemsko 4:1 (2:0, 2:1, 0:0) \n\n25. října 1995 – Milton Keynes\n\n4. listopadu 1995 – Rødovre\n\n13. prosince 1995 – Milton Keynes\n\n20. prosince 1995 – Lausanne\n\n21. prosince 1995 – Eindhoven\n\n23. prosince 1995 – Zoetermeer\n\n17. ledna 1996 – Lublaň\n\n7. února 1996 – Chur\n\n7. února 1996 – Rødovre\n\n10. února 1996 – Rødovre\n\n3. dubna 1996 – Jesenice\n\n6. dubna 1996 – Rapperswil\n\n29. října 1996 – Lublaň\n\n2. listopadu 1996 – Odense\n\n6. listopadu 1996 – Celje\n\n12. listopadu 1996 – Sheffield\n\n12. listopadu 1996 – Heerenveen\n\n15. prosince 1996 – Nijmegen\n\n18. prosince 1996 – Sheffield\n\n21. prosince 1996 – Kloten\n\n Jugoslávie - Polsko 2:13 (1:4, 0:5, 1:4)\n\n17. prosince 1996 – Tychy\n\n17. prosince 1996 – Tychy\n\n18. prosince 1996 – Tychy\n\n18. prosince 1996 – Tychy\n\n19. prosince 1996 – Tychy\n\n20. prosince 1996 – Tychy\n\n20. prosince 1996 – Tychy\n\n21. prosince 1996 – Tychy\n\n22. prosince 1996 – Tychy\n\n22. prosince 1996 – Tychy\n\n Bělorusko - Maďarsko 13:1 (3:1, 6:0, 4:0)\n\n27. srpna 1996 – Riga\n\n27. srpna 1996 – Riga\n\n28. srpna 1996 – Riga\n\n28. srpna 1996 – Riga\n\n29. srpna 1996 – Riga\n\n29. srpna 1996 – Riga\n\n30. srpna 1996 – Riga\n\n31. srpna 1996 – Riga\n\n1. září 1996 – Riga\n\n1. září 1996 – Riga\n\n Čína - Korea 6:2 (2:2, 1:0, 3:0)\n\n5. února 1996 – Harbin\n\n6. února 1996 – Harbin\n\n8. února 1996 – Harbin\n\n Slovensko - Švýcarsko 3:3 (0:0, 2:1, 1:2)\n\n6. února 1997 – Oberhausen\n\n6. února 1997 – Oberhausen\n\n7. února 1997 – Oberhausen\n\n7. února 1997 – Oberhausen\n\n9. února 1997 – Oberhausen\n\n9. února 1997 – Oberhausen\n\n Norsko - Kazachstán 3:3 (1:1, 1:2, 1:0)\n\n6. února 1997 – Innsbruck\n\n6. února 1997 – Innsbruck\n\n8. února 1997 – Innsbruck\n\n8. února 1997 – Innsbruck\n\n9. února 1997 – Innsbruck\n\n9. února 1997 – Innsbruck\n Rakousko - Švýcarsko 2:0 (0:0, 1:0, 1:0) \n\n11. února 1997 - Duisburg \n\n\n\n"}
{"id": "625059", "url": "https://cs.wikipedia.org/wiki?curid=625059", "title": "Arrondissement Saverne", "text": "Arrondissement Saverne\n\nArrondissement Saverne je francouzský arrondissement ležící v departementu Bas-Rhin v regionu Grand Est. Člení se dále na 3 kantony a 172 obcí.\n\nod roku 2015:\n\npřed rokem 2015:\n"}
{"id": "625064", "url": "https://cs.wikipedia.org/wiki?curid=625064", "title": "Davis Cup 2010 – 2. skupina americké zóny", "text": "Davis Cup 2010 – 2. skupina americké zóny\n\n2. skupina americké zóny Davis Cupu 2010 představovala druhou výkonnostní skupinu americké zóny s osmi účastníky.\n\n"}
{"id": "625067", "url": "https://cs.wikipedia.org/wiki?curid=625067", "title": "Jaime Mañalich", "text": "Jaime Mañalich\n\nJaime José Mañalich Muxi (* 1956) je současný chilský ministr zdravotnictví. Do funkce byl jmenován 11. března 2010. Původním povoláním je lékař, nefrolog.\n"}
{"id": "625073", "url": "https://cs.wikipedia.org/wiki?curid=625073", "title": "Tůně u Hajské", "text": "Tůně u Hajské\n\nTůně u Hajské je přírodní památka v okrese Strakonice několik set metrů severně až severozápadně od vesnice Hajská, která je chráněná z důvodu tůní v nivě řeky Otavy, kde se vyskytuje stanoviště ohrožené rostliny žebratky bahenní \"(Hottonia palustris)\" a řady obojživelníků, kteří se zde rozmnožují. Tůně vznikly jako výsledek lidské těžby v dřívější době, kdy zde probíhalo rýžování zlata ve štěrkopískách usazených vlivem toku řeky Otavy.\n\nZ dalších ohrožených druhů rostlin se zde vyskytuje prstnatec májový \"(Dactylorhiza majalis),\" vrbina kytkokvětá \"(Lysimachia thyrsiflora),\" voďanka žabí \"(Hydrocharis morsus-ranae),\" vachta trojlistá \"(Menyanthes trifoliata),\" ptačinec bahenní \"(Stellaria palustris),\" ostřice dvouřadá \"(Carex disticha),\" okřehek trojbrázdý \"(Lemna trisulca\") a kriticky ohrožená bublinatka obecná \"(Utricularia vulgaris).\"\n}}</ref> K dalším zajímavý rostlinným druhům patří např. puškvorec obecný \"(Acorus calamus),\" lakušník štítnatý \"(Batrachium peltatum),\" stolístek klasnatý \"(Myriophyllum spicatum),\" ostřice nedošáchor \"(Carex pseudocyperus),\" vrbovka malokvětá \"(Epilobium parviflorum),\" svízel prodloužený \"(Galium elongatum),\" suchopýr úzkolistý \"(Eriophorum angustifolium),\" zevar nejmenší \"(Sparganium natans),\" bezosetka štětinovitá \"(Isolepis setacea),\" kosatec žlutý \"(Iris pseudacorus),\" štírovník bažinný \"(Lotus uliginosus),\" sítina cibulkatá \"(Juncus bulbosus),\" rdest vzplývavý \"(Potamogeton natans),\" rozrazil štítnatý \"(Veronica scutellata),\" zevar vzpřímený \"(Sparganium erectum),\" šťovík vodní \"(Rumex aquaticus\") a další.\n\nZ obojživelníků se zde nachází ropucha obecná \"(Bufo bufo),\" ropucha zelená \"(Bufo viridis),\" kuňka obecná \"(Bombina bombina),\" rosnička zelená \"(Hyla arborea),\" skokan zelený \"(Pelophylax esculentus\") a skokan skřehotavý \"(Rana ridibunda).\" Z ptactva zde hnízdí 43 druhů, mimo jiné zvláště chráněný krutihlav obecný \"(Jynx torquilla),\" moták pochop \"(Circus aeruginosus),\" lejsek šedý \"(Muscicapa striata),\" žluva hajní \"(Oriolus oriolus\") či ťuhýk obecný \"(Lanius collurio).\"\n\nOblast byla již ve středověku centrem těžby zlata a později k těžbě štěrkopísku, kdy došlo k masivní těžbě a hloubení malých děr a vysypávání horniny do menších kopců. Pozdějším zatopením tak vzniklo množství tůní a vyvýšených oblastí. Po ukončení těžby začaly sejpy zarůstat keři a nízkou vegetací s převahou vřesů, čímž došlo ke vzniku chudých pastvin. Následovaly náletové dřeviny jako vrby jívy, vrby křehké a břízy bělokoré a k osidlování oblasti množstvím živočišných druhů. Rozsáhlý výskyt obojživelníků je hlavním důvodem k tomu, že již v roce 1985 je oblast vyhlášená jako zvláště chráněné území, přesněji přírodní památka, o velikosti 6,5 ha. Vyjma množství obojživelníků přispěla k vyhlášení i druhová skladba teplomilné a suchomilné květeny rostoucí na okolních sejpech a bažinná společenství obývající tůně.\n\nCílem péče o přírodní památku Tůně u Hajské je prohloubení postupně se zanášejících tůní zeminou a jejich úprava, vymýcení nežádoucích druhů rostlin a zvětšení území o okolní pozemky, které nejsou zemědělsky využívané. Odhadovalo se, že celý projekt obnovy památky bude stát 90 000 Kč a na obnovu získala radnice Strakonic dotaci 72 000 Kč od Jihočeského kraje.\nVyjma odbahnění tůní dochází i k pravidelnému kosení agresivní třtiny křovištní (\"Calamagrostis epigejos\") a kácení náletových dřevin.\n\n"}
{"id": "625092", "url": "https://cs.wikipedia.org/wiki?curid=625092", "title": "Košolná", "text": "Košolná\n\nKošolná je obec na Slovensku v okrese Trnava. Nachází se 12 km severozápadně od okresního města Trnavy. Na severu sousedí s obcí Boleráz, na jihu a východě se Suchou nad Parnou a na západě s katastrem vsí Dlhá a Dolné Orešany.\n\nExistenci lidského osídlení zdejší oblasti dokazuje nález pazourkových škrabadel, jež archeologové datují do období mladého paleolitu, t.j. přibližně 23 000 – 15 000 let př. n. l. Na rozhraní katastrů Košolné a Suché nad Parnou se našla kamenná sekerka z období 3800 – 2900 let před naším letopočtem.První písemná zmínka o obci pochází z roku 1296.Od 13. století patřila Košolná stejně jako řada okolních vesnic do majetku pánů na Červeném Kameni, tedy zejména rodů Fuggerů a Pálffyů.Tragickým datem v dějinách obce je 3. září 1663, kdy do vsi vtrhli turečtí nájezdníci, povraždili či odvlekli 46 zdejších obyvatel a vesnici vyplenili a vypálili.Dalším tragickou událostí byla cholera, jíž padlo v roce 1831 za oběť 43 obyvatel Košolné.Dějiny obce poznamenaly i první a druhá světová válka a Slovenské národní povstání.\n\nTabulka dějin obce podle zdokumentovaných artefaktů a písemností\nNejvýznamnější památkou v obci je Římskokatolický filiální kostel Povýšení svatého Kříže z roku 1732, který nechal postavit místní Rolník Andrej Štrbík. Kostel byl v roce 1803 renovován.K dalším církevním památkám patří ještě kaple na konci obce a čtyři kamenné a dva dřevěné kříže.\n\n"}
{"id": "625093", "url": "https://cs.wikipedia.org/wiki?curid=625093", "title": "Aspremontův letní palác", "text": "Aspremontův letní palác\n\nAspremontův letní palác je jednopodlažní budova postavená v rokokovém slohu nacházející se v Medické zahradě v Bratislavě v ulici Špitálská 24. Řadí se mezi nejkrásnější bratislavské zahradní paláce. Objekt byl postaven v roce 1769 podle projektu architekta J. J. Thalherra z Fulneku.\n\nDnes zde sídlí děkanát lékařské fakulty Univerzity Komenského v Bratislavě\n"}
{"id": "625094", "url": "https://cs.wikipedia.org/wiki?curid=625094", "title": "Andrea Šuldesová", "text": "Andrea Šuldesová\n\nAndrea Šuldesová (* 11. února 1975 Valtice) je bývalá česká atletka, běžkyně, která se věnovala středním tratím. Je držitelkou českých rekordů v běhu na 3000 metrů (hala & dráha).\n\nS atletikou začínala v roce 1986 v Lokomotivě Břeclav. V začátcích se věnovala především běhu na 800 metrů ale na MS juniorů v roce 1992 a 1994 i na halovém MS 1995 v Barceloně se ji nepodařilo postoupit do finále. Později se začala specializovat na delší trať, běh na 1500 metrů.\n\nNejvětší úspěchy své kariéry zaznamenala v roce 1997 na prvním ročníku ME do 23 let ve finském Turku, kde získala zlatou medaili v běhu na 1500 metrů. Společně s Jitkou Burianovou, Evou Kasalovou a Hanou Benešovou vybojovala bronzové medaile ve štafetě na 4×400 metrů. V témže roce obsadila 6. místo na světovém šampionátu v Athénách.\n\nNa Mistrovství Evropy v atletice 1998 v Budapešti doběhla v čase 4:15,04 na 7. místě. O rok později se probojovala na halovém MS v japonském Maebaši do finále běhu na 1500 metrů, kde skončila v osobním rekordu 4:06,37 na 6. místě. O 15 setin sekundy zaostala za národním rekordem Ivany Kubešové z roku 1991. Později byla sužována zdravotními problémy. 9. června 2001 na mítinku v německém Dortmundu splnila časem 4:06,34 minuty limit na světový šampionát. Do kanadského Edmontonu však nakonec kvůli těhotenství neodcestovala.\n\nAtletickou kariéru definitivně ukončila v dubnu roku 2006.\n\nHala\n\nDráha\n\n\n"}
{"id": "625095", "url": "https://cs.wikipedia.org/wiki?curid=625095", "title": "Arrondissement Strasbourg-Campagne", "text": "Arrondissement Strasbourg-Campagne\n\nArrondissement Saverne byl francouzský arrondissement ležící v departementu Bas-Rhin v regionu Alsasko. Členil se dále na 8 kantonů a 104 obcí.\n\n"}
{"id": "625097", "url": "https://cs.wikipedia.org/wiki?curid=625097", "title": "Anna Friedlová-Kanczuská", "text": "Anna Friedlová-Kanczuská\n\nAnna Friedlová-Kanczuská (* 7. květen 1913 Ostrava) je česká architektka a urbanistka.\n\nPo maturitě na gymnáziu vystudovala České vysoké učení technické v Praze v letech 1932–1937 v ateliéru profesora Antonína Engela. Její spolužačkou zde byla Vlasta Štursová-Suková. Poté pracovala v Ostravě jako samostatná architektka. Její manžel, Evžen Friedl byl po roce 1945 ředitelem městského stavebního úřadu a později hlavním architektem města Ostravy. Tragicky zahynul při leteckém neštěstí v roce 1954.\n\nV roce 1946 byla členkou kolektivu, který zvítězil v soutěži na sídliště Bělský Les. Podle jejího návrhu bylo realizováno 15 třípatrových domů. \n\nV letech 1948–1963 pracovala v Báňských projektech Ostrava, později v Hutním projektu Ostrava.\n\n\n"}
{"id": "625098", "url": "https://cs.wikipedia.org/wiki?curid=625098", "title": "Anton Möller", "text": "Anton Möller\n\nAnton Möller (16. července 1864 Krásná Studánka – 6. dubna 1927 Varnsdorf), byl varnsdorfský městský architekt a stavitel přelomu 19. a 20. století, tvořící převážně v secesním stylu. Mezi jeho hlavní realizace patří sakrální stavby a budovy jatek. První jatka ve Varnsdorfu dle jeho návrhu se stala vzorem pro řadu dalších, celkem až 24 staveb na území někdejšího Rakouska-Uherska. Řada jeho staveb je v současnosti památkově chráněná.\n\n\"chronologicky\":\n\n"}
{"id": "625105", "url": "https://cs.wikipedia.org/wiki?curid=625105", "title": "Ágnes Gerébová", "text": "Ágnes Gerébová\n\nÁgnes Gerébová ( , * 20. prosince 1952 Segedín) je maďarská psycholožka, gynekoložka a porodní asistentka, zakladatelka dvou prvních maďarských porodních center a obhájkyně práva na přirozený porod.\n\nV souvislosti s asistencí u domácích porodů byla vyloučena z maďarské Gynekologicko-porodnické společnosti a také jí byl Etickým výborem maďarské Lékařské komory zakázán výkon lékařské praxe.\n\nDne 5. října 2010 byla zatčena krátce poté, co zavolala ambulanci k dítěti, které u ní klientka při konzultaci neočekávaně porodila. Gerébová je obviněna z kvalifikovaného nedbalostního ublížení na zdraví v souvislosti s dřívějšími porody. Maďarské úřady na ni uvalily vazbu, aby jí zabránily do rozhodnutí soudu pomáhat u domácích porodů. Může dostat trest jeden rok až pět let vězení. Případ oživil spory mezi zastánci a odpůrci domácích porodů a v několika zemích včetně Prahy se na podporu Gerébové konala protestní shromáždění. V únoru 2018 byla odsouzena na dva roky odnětí svobody. Trest musí nastoupit 6.3.2018.\n"}
{"id": "625107", "url": "https://cs.wikipedia.org/wiki?curid=625107", "title": "Vláda národní jednoty", "text": "Vláda národní jednoty\n\nVláda národní jednoty je široká koaliční vláda, sestávající ze všech či většiny politických stran zastoupených v zákonodárném sboru, ustavovaná obvykle v důsledku mimořádné události, jako je třeba období války či národní krize.\n\nV průběhu válečných konfliktů existovala vláda národní jednoty například ve Spojených státech (během americké občanské války), Lucembursku (během první světové války), v Izraeli (během šestidenní války) či v Chorvatsku (během chorvatské války za nezávislost).\n\n"}
{"id": "625108", "url": "https://cs.wikipedia.org/wiki?curid=625108", "title": "Jeffrey Hunter", "text": "Jeffrey Hunter\n\nJeffrey Hunter (25. listopadu 1926 New Orleans, Louisiana, USA – 27. května 1969 Los Angeles, Kalifornie, USA), vlastním jménem Henry Herman McKinnies, Jr., byl americký herec.\n\nSvoji hereckou kariéru zahájil již v dětství, působil v místních divadlech a rozhlasových stanicích. Za druhé světové války sloužil v United States Navy, v letech 1946–1949 studoval divadelní herectví na Northwestern University. Již na začátku 50. let 20. století se objevil v Hollywoodu, jeho debutem v malé roli byl snímek \"Fourteen Hours\" z roku 1951. Ve filmu \"Sailor of the King\" (1953) již hrál hlavní roli, po boku Johna Waynea se objevil v klasickém westernu režiséra Johna Forda \"Pátrači\" (1956). Dále s Fordem spolupracoval i na filmech \"The Last Hurrah\" a \"Sergeant Rutledge\", v roce 1961 se objevil jako Ježíš Kristus v biblickém snímku \"Král králů\", o rok později si zahrál ve válečném filmu \"Nejdelší den\". V 60. letech hrál především již pouze v béčkových filmech z Evropy, Hongkongu či Mexika, v hollywoodských dílech se objevoval pouze příležitostně.\n\nOd poloviny 50. let také hostoval v televizních seriálech, v letech 1963 a 1964 odehrál hlavní roli v seriálu \"Temple Houston\", který ale byl po první sezóně ukončen. V roce 1964 přijal roli kapitána Christophera Pikea v pilotní epizodě „Klec“ sci-fi seriálu \"Star Trek\"; druhý pilotní díl o rok později již odmítl.\n\nPři letu do USA z natáčení filmu \"Viva America!\" ve Španělsku utrpěl cévní mozkovou příhodu, která se při následném domácím léčení opakovala. Tato druhá zapříčinila jeho pád ze schodů, při kterém utrpěl zlomeninu lebky. Zemřel 27. května 1969 na krvácení do mozku, pohřben byl na hřbitově Glen Haven Memorial Park v losangeleské čtvrti Sylmar.\n\n"}
{"id": "625111", "url": "https://cs.wikipedia.org/wiki?curid=625111", "title": "Kdo je Q", "text": "Kdo je Q\n\n„Kdo je Q“, v originále „Q Who“, je v pořadí šestnáctá epizoda druhé sezóny seriálu \"\".\n\nV této epizodě dojde k vůbec prvnímu setkání s Borgy.\n\nBěhem kontroly posádky USS Enterprise D se kapitán Picard náhle ocitne v raketoplánu mimo dosah lodi, kam jej přenesla téměř všemocná bytost Q. Kapitán se s Q odmítne bavit a požaduje návrat zpět. Nakonec však přislíbí, že jej alespoň vyslechne a Q je oba tedy přenese zpět na Enterprise – do lodního baru. Guinan se dostává s Q do konfrontace, a ten nakonec prozradí, k čemu celé to divadlo bylo: Chce se stát členem posádky a zkoumat s nimi galaxii. Picard jeho nabídku odmítne, a to i tehdy, když tvrdí, že existují bytosti mnohem mocnější, než jsou nepřátelé Federace. Pak přemístí Enterprise mnoho světelných let od její původní pozice do neprozkoumané části galaxie a zmizí. Dat konstatuje, že nejbližší hvězdná základna se nachází dva roky daleko při letu na maximální warp. Rozrušená Guinan Picarda varuje, aby okamžitě zadal kurz domů, ale ten je zvědavý a chce novou oblast prozkoumat.\n\nPoblíž objeví planetu, na které kdysi existovala civilizace a kterou postihl podobný neblahý osud, jako základny Federace poblíž Romulanské neutrální zóny (epizoda „Neutrální zóna“). Brzy dochází k setkání s lodí krychlovitého tvaru, která je několikrát větší, než Enterprise, ale nedaří se s ní navázat kontakt. Guinan varuje Picarda, že tato loď patří kybernetické rase nazývané Borgové, jíž příslušníci její rasy před rokem čelili. Zbylo jen pár přeživších, kteří se rozptýlili po celé galaxii. Proto opět na kapitána naléhá, aby okamžitě odletěli. Přestože lodní štíty jsou aktivní, ve strojovně se materializuje jeden Borg a pokusí se propojit s počítačem Enterprise. Worf a ostatní příslušníci ostrahy jej zneškodní, ale ihned se objeví druhý, který je již proti palbě z phaserů rezistentní. Ten pak dokončí úkol prvního a vrátí se zpět na svou loď.\n\nBorgové brzy Enterprise kontaktují a požadují, aby se vzdala. Picard to odmítne, načež Borgové použijí nějaký druh energetické zbraně, kterou vyvrtají díru do talířovité sekce Enterprise, což stojí život 18 členů posádky. Kapitán přikáže opětovat palbu a zdá se, že to loď Borgů paralyzovalo. Komandér Riker se s výsadkem přenese na borgskou loď, aby se toho o tomto novém nepříteli dozvěděli více. Zjistí, že mezi borgskými vojáky je široké zastoupení nejrůznějších mimozemských druhů a ras, kteří operují výhradně skrz společnou mysl – úl, a že v jejich společenství nic jako individualita neexistuje. Kybernetické implantáty jsou do jejich těl přidávány již od narození. Když výsadek zjistí, že Borgové jsou stále aktivní a že směřují veškeré své úsilí na opravu lodi, Picard přikáže, aby se okamžitě vrátili na Enterprise a nařídí cestu domů na maximální warp. Borgská loď je začne pronásledovat a dohánět. V tom se objeví na můstku Q a varuje Picarda, že Borgové nikdy pronásledování nevzdají. Ten přiznává, že na toto nebezpečí sám nestačí a žádá jej o pomoc. Q přenese Enterprise lusknutím prstů zpět na její poslední pozici v prostoru Federace. Ačkoliv je rád za jeho lekci, vyčítá mu kapitán zmařené životy členů posádky. Q zmizí, ale ještě předtím konstatuje, že Federace by se měla připravit i na taková nebezpečí, jako jsou Borgové. Enterprise se vrátí na hvězdnou základnu k nutným opravám a Guinan Picardovi říká, že Borgové teď o Federaci ví a že na přípravu na jejich příchod zbývají pouhé dva roky.\n\n"}
{"id": "625115", "url": "https://cs.wikipedia.org/wiki?curid=625115", "title": "Stráň (přírodní památka)", "text": "Stráň (přírodní památka)\n\nStráň je přírodní památka ev. č. 1568, lokalita Slavkov pod Hostýnem v okrese Kroměříž. Správa AOPK Zlín. Důvodem ochrany je pastvina s teplomilnou květenou.\n\n"}
{"id": "625116", "url": "https://cs.wikipedia.org/wiki?curid=625116", "title": "Vyšenské kopce", "text": "Vyšenské kopce\n\nVyšenské kopce je národní přírodní rezervace v okrese Český Krumlov. Nachází se v Blanském lese, na jižním úpatí masivu Kletě − v údolí pod Městským vrchem (608 m), 2 km severozápadně od centra Českého Krumlova. Je součástí CHKO Blanský les a Evropsky významné lokality Blanský les. Rezervace je jedním z přírodovědecky nejcennějších území Jihočeského kraje. V roce 1997 byla vybudována Naučná stezka národní přírodní rezervací Vyšenské kopce, má patnáct zastavení a délku 2,5 km.\n\nPředmětem ochrany je reliktní komplex společenstev na rozsáhlém vápencovém podloží, křovinné, lesní a semixerotermní travinobylinné formace s řadou teplomilných vzácných a chráněných druhů rostlin a živočichů.\n\nNárodní přírodní rezervace Vyšenské kopce se nachází na jižním úpatí masívu Kleť na území CHKO Blanský les přibližně 2 km severně od osady Vyšný a 2,5 km severozápadně od města Českého Krumlova. Poblíž městské části Nové Dobrkovice kopíruje jižní hranice území železniční trať České Budějovice – Volary, načež se poblíž městské části Staré Dobrkovice hranice odklání na sever. Část hranice následně kopíruje část koryta potoku Hlučnice směrem na sever, kde jsou chráněny lesní porosty okolo Vyšenského potoku až k hranici osady Vyšný. Východní hranice se táhne pod 606 metrů vysokým \"Městským vrchem\".\n\nÚzemí se nachází ve členitém terénu o nadmořské výšce 504 až 608 m n. m, nicméně jiný zdroj uvádí nejnižší místo lokality na 500 m n. m.\n\nOblast národní přírodní rezervace je využívána člověkem přinejmenším již od druhé poloviny 16. století, kdy zde byly založeny pastviny. Jiný zdroj hovoří dokonce o tom, že oblast byla pravděpodobně využívána jako pastvina již v době bronzové. Ať už začalo hospodaření na lokalitě kdykoliv, pravidelné spásání trávy hospodářskými zvířaty způsobilo, že se na lokalitě vytvořily vhodné podmínky pro vznik otevřených a druhově pestrých travinobylinných společenstev. Tato společenstva tvoří hlavní zájem ochrany přírody v současnosti.\n\nK samotnému vyhlášení národní přírodní rezervace došlo 6. března 1951 a to na ploše 7 ha. V roce 1992 došlo k rozšíření území o dalších 55 ha.\n\nOblast chráněného území klimaticky přísluší do mírně vlhkého a vlhké vrchovinné oblasti. Nicméně jelikož se nedaleko nachází pohoří Šumava, je zde srážkový stín. K tomu se připočítává závětří vznikající za horou Kleť, takže na lokalitě panují poměrně vysoké teploty a na srážky chudé podmínky.\n\nOblast národní přírodní rezervace Vyšenské kopce se rozkládá v oblasti spadající do českokrumlovské části moldanubika. Horninové podloží tvoří převážně krystalický vápenec s vázanými ložisky vločkového grafitu. V severní části se v podloží nachází a k povrchu vystupují pararuly a slabé polohy amfibolitu. Taktéž se zde nachází erlány. V oblasti údolí Vyšenského potoka a Hučnice je moldanubikum překryto nivními hlínami holocenního stáří.\n\nPůdní profil tvoří v oblastech vápencového podloží kambizemní rendziny, v severní části území se pak nachází typické kambizemě. Niva Vyšenského potoka se nachází fluvizem glejová.\n\nZ lesních stanovišť se zde nachází významné prosvětlené porosty, ve kterých převažuje borovice lesní (\"Pinus sylvestris\"). Ta roste převážně na jižních svazích s vápencovým podložím. Oproti tomu na kyselém podloží převládá acidofilní bučiny a fragmenty acidofilních doubrav. V místech, kde skrze území protéká dvojice vodních toků, se nachází fragmenty olšin a mokřadní louky.\n\nDalší část území pokrývají křovinaté formace a to převážně na severních expozicích. Tvoří je převážně lískou obecnou (\"Corylus avellana\"), roztroušeně v nich roste lípa srdčitá (\"Tilia cordata\") i velkolistá (\"Tilia platyphyllos\"), javor klen (\"Acer pseudoplatanus\"), dub letní (\"Quercus robur\") a další druhy listnáčů. V zastíněném bylinném patře převládají jaterník podléška (\"Hepatica nobilis\"), hrachor jarní (\"Lathyrus vernus\"), kostival hlíznatý (\"Symphytum tuberosum\"), bažanka vytrvalá (\"Mercurialis perennis\"), kopytník evropský (\"Asarum europaeum\"), orlíček obecný (\"Aquilegia vulgaris\"), lilie zlatohlavá (\"Lilium martagon\"), jarmanka větší (\"Astrantia major\").\n\nMezi teplomilnou květenu patří divizna jižní rakouská (\"Verbascum chaixii\" subsp. \"austriacum\"), mařinka sivá (\"Galium glaucum\"), žebřice pyrenejská (\"Libanotis pyrenaica\"), kakost krvavý (\"Geranium sanguineum\"), skalník celokrajný (\"Cotoneaster integerrimus\"), čistec přímý (\"Stachys recta\"), záraza bílá (\"Orobanche alba\" subsp. \"alba\"). V místech, kde vystupují na povrch obnažené skalní bloky, se lokálně vyskytuje i vápnomilná vegetace efemér a sukulentů a štěrbinová vegetace vápnitých skal a drolin.\n\nNa vápencovém podkladu zde rostou sasanka lesní (\"Anemone sylvestris\"), černohlávek velkokvětý (\"Prunella grandiflora\"), hořec křížatý (\"Gentiana cruciata\"), bělozářka větevnatá (\"Anthericum ramosum\"), pamětník rolní (\"Acinos arvensis\"), sveřep vzpřímený (\"Bromus erectus\"), ostřice Micheliova (\"Carex michelii\"), rozrazil ožankový (\"Veronica teucrium\"), dřišťál obecný (\"Berberis vulgaris\"), vítod chocholatý (\"Polygala comosa\"), černýš hajní (\"Melampyrum nemorosum\"), sleziník routička (\"Asplenium ruta-muraria\"), orlíček obecný (\"Aquilegia vulgaris\"), škarda ukousnutá (\"Crepis praemorsa\"), ožanka kalamandra (\"Teucrium chamaedrys\"), ožanka hroznatá (\"Teucrium botrys\"), kruštík tmavočervený (\"Epipactis atrorubens\"), jestřábník skvrnitý (\"Hieracium maculatum\"), růže vinná (\"Rosa rubiginosa\"), okrotice bílá (\"Cephalanthera damasonium\"), okrotice červená (\"Cephalanthera rubra\") a další druhy.\n\nRezervace je rovněž významnou mykologickou lokalitou, bylo zde zjištěno více než 300 druhů hub. Ke vzácnějším patří hřib satan (\"Boletus satanas\"), hřib medotrpký (\"Caloboletus radicans\"), kyj žlutotemenný (\"Clavariadelphus xanthocephalus\"), pavučinec vlnatý (\"Cortinarius cotoneus\"), vláknice jurská (\"Inocybe adaequata\"), ryzec citronový (\"Lactarius citriolens\") a borový (\"Lactarius deliciosus\"), holubinka zlatá (\"Russula aurata\"), muchomůrka šiškovitá (\"Amanita strobiliformis\"), strmělka nezdobná (\"Clitocybe inornata\"), čirůvka načervenalá (\"Tricholoma orirubens\"), čirůvka kosatcová (\"Lepista irina\"), liškovec uhlový (\"Faerberia carbonaria\"), outkovka polní (\"Dichomitus campestris\") a klouzek žíhaný (\"Suillus collinitus\").\n\nNa lokalitě Vyšeneckých kopcích, podobně jako ve velké části Evropy, dochází k expanzi jasanu ztepilého (\"Fraxinus excelsior\"), který zarůstá světlé lesy.\n\nZ fauny jsou významní především suchomilní a teplomilní zástupci hmyzu a měkkýšů. Je zde možné pozorovat zástupce motýlů jako je otakárek ovocný (\"Iphiclides podalirius\"), otakárek fenyklový (\"Papilio machaon\"), okáč zední (\"Lasiommata megera\"), žluťásek jižní (\"Colias alfacariensis\"), perleťovec velký (\"Argynnis aglaja\"). Lesní stanoviště dále obývá další druh motýla a to okáč kluběnkový (\"Erebia aethiops\") a vlhké oblasti pak okáč rosičkový (\"Erebia medusa\"). V nelesních biotopech se můžeme dále setkat se zástupci modráska vikvicového (\"Polyommatus coridon\"), m. hnědoskvrnného (\"P. daphnis\"), soumračníka západního (\"Pyrgus trebevicensis\") nebo dlouhozobku zimolezovou (\"Hemaris fuciformis\"). Z brouků se jedná hlavně o zástupce tesaříků, mandelinek a střevlíků. Z konkrétních druhů jmenujme například zástupce zlatohlávka zlatého (\"Cetonia aurata\"), chrobáka ozbrojeného (\"Bolboceras armiger\"), mravkolva běžného (\"Myrmeleon formicarius\"). V lesních společenstvích se dále vyskytuje tesařík dazule (\"Acanthocinus aedilis\"), nebo střevlík kožitý (\"Carabus coriaceus\").\n\nZ měkkýšů alpský druh zemoun skalní (\"Aegopis verticillus\"), sítovka menší (\"Aegopinella minor\"), údolníček drobný (\"Vallonia pulchella\"), řasnatka lesní (\"Macrogastra plicatula\"), skalnice kýlnatá (\"Helicigona lapicida\") atd.\n\nVlhčí oblasti obývá zástupce obojživelníků ropucha obecná (\"Bufo bufo\") a rosnička zelená (\"Hyla arborea\"). Z plazů se zde můžeme setkat se slepýšem křehkým (\"Anquis fragilis\") a užovkou hladkou (\"Coronella austriaca\").\n\nZ ptáků se na lesních stanovištích vyskytuje ťuhýk obecný (\"Lanius collurio\").\n\nZástupce savců obývající lokalitu reprezentuje například plšík lískový (\"Muscardinus avellanarius\"), který se specializuje na lesní stanoviště. Blízko vodních toků protékající lokalitou žije vydra říční (\"Lutra lutra\")..\n\nVe snaze zachovat otevřená a druhově pestrá společenstva travobylinn dochází na lokalitě k řízeným zásahům ochranářů v podobě pravidelného kosení náletových dřevin a to buď ručně, či za pomoci mechanizace. V některých částech národní přírodní rezervace dochází taktéž k pastvě ovcí a koz.\n\nSkrz lokalitu vede pro pěší naučná stezka Vyšenské kopce, která má délku 2,5 km a celkově 15 zastavení. Stezka začíná u budovy Správy CHKO Blanský les v obci Vyšný nedaleko Českého Krumlova. Stezka návštěvníka vede skrze chráněné území, nicméně součástí stezky je i geologická expozice a botanická skalka, ve které jsou ukázky nejhojnějších rostlinných druhů rostoucích na lokalitě. Tato naučná stezka je otevřena celoročně a je volně přístupná.\n"}
{"id": "625117", "url": "https://cs.wikipedia.org/wiki?curid=625117", "title": "Strabišov-Oulehla", "text": "Strabišov-Oulehla\n\nStrabišov-Oulehla je národní přírodní rezervace ev. č. 413, lokalita Chvalnov-Lísky, Kunkovice v okrese Kroměříž. Správa AOPK Zlín. Důvodem ochrany jsou výslunné stráně s listnatým porostem a lokalita střevičníku pantoflíčku.\n\n"}
{"id": "625118", "url": "https://cs.wikipedia.org/wiki?curid=625118", "title": "Přírodní park Hostýnské vrchy", "text": "Přírodní park Hostýnské vrchy\n\nPřírodní park Hostýnské vrchy se nachází na území okresů Zlín a Kroměříž v oblasti vnějších západních Karpat o celkové rozloze ha. Kroměřížská část na ploše ha byla vyhlášena jako oblast klidu v roce 1989, přehlášena na přírodní park v roce 1995. Zlínská část na ploše ha byla vyhlášena v roce 1993.\n\nNachází se zde enklávy bukových a jedlobukových lesů, na pastvinách a prameništích se vyskytují některé vzácné druhy rostlin. Především druhy z čeledi Orchidaceae.\n\n"}
{"id": "625128", "url": "https://cs.wikipedia.org/wiki?curid=625128", "title": "Oswaldo Payá Sardiñas", "text": "Oswaldo Payá Sardiñas\n\nOswaldo Payá Sardiñas (* 29. února, 1952 Havana – 22. července 2012 La Gavina, Bayamo, Kuba) byl kubánský politický křesťanskodemokratický aktivista. Byl považován ze nejvýznamnějšího kubánského disidenta.\n\nV roce 2002 od Evropského parlamentu obdržel Sacharovovu cenu za svobodu myšlení. Byl opakovaně nominován na Nobelovu cenu za mír. V roce 2005 jej na tuto cenu nominoval i bývalý český prezident Václav Havel spolu s kubánským disidentem a novinářem Raúlem Riverou (nyní v exilu) a Óscarem Elíasem Biscetem.\n\nOswaldo Payá zahynul při automobilové nehodě 22. července 2012. S ohledem na jeho obavy o život a podezřelou nehodu, kterou měl pouze měsíc předtím, se poté začaly množit spekulace o politickém atentátu. \n\nZe zabití z nedbalosti byl obviněn španělský řidič a politik Ángel Carromero, spolujezdec a předseda švédských mladých křesťanských demokratů Aron Modig byl po několika dnech zadržování propuštěn na svobodu. Carromero byl v říjnu 2012 na Kubě odsouzen ke čtyřem letům vězení. V době konání procesu byla krátkodobě zadržena známá kubánská blogerka Yoani Sánchez.\n\nAčkoli syn disidenta už dříve tvrdil, že auto s jeho otcem někdo záměrně vytlačil ze silnice, švédské ani španělské velvyslanectví to nepotvrdilo. Za příčinu tragické nehody kubánské ministerstvo označilo to, že řidič chybně brzdil v místě se špatným povrchem vozovky. Odhaduje se, že auto jelo rychlostí 120 kilometrů za hodinu, zatímco povolená rychlost byla poloviční. \n\nPři nehodě v provincii Granma na východě země zahynul spolu s Oswaldem Payá další kubánský aktivista Harold Cepera. Podle zprávy ministerstva oba seděli vzadu a neměli zapnuté bezpečnostní pásy.\n"}
{"id": "625135", "url": "https://cs.wikipedia.org/wiki?curid=625135", "title": "Hymna ostrova Man", "text": "Hymna ostrova Man\n\nHymna ostrova Man, jejíž manský název \"Arrane Ashoonagh dy Vannin\" znamená Národní manská hymna, byla zkomponována Williamem Henry Gillem a teprve později Johnem Kneenen přeložena do manštiny. Anglický název hymny zní \"O Land of Our Birth\".Tynwaldem byla oficiálně uznána teprve roku 2002.\n\nPrvní sloka hymny v manštině:\n\nAnglická verze:\n\n"}
{"id": "625158", "url": "https://cs.wikipedia.org/wiki?curid=625158", "title": "Modrounovití", "text": "Modrounovití\n\nModrounovití (Carcharhinidae) jsou jednou z čeledí žraloků z řádu žralounů (Carcharhiniformes). Stejně jako pro ostatní zástupce tohoto řádu jsou pro ně charakteristické dvě hřbetní ploutve a pět žaber. Většina druhů je živorodá. Některé druhy z této čeledi se vyskytují ve sladkovodních vodách. Velikost druhů sahá od 69 cm do 7,5 metru a některé z druhů jsou pro člověka nebezpečné. Do této čeledi se řadí 52 druhů žraloků ve 12 rodech.\n\n\n\n\n\n\n\n\n\n\n\n\n\n"}
{"id": "625163", "url": "https://cs.wikipedia.org/wiki?curid=625163", "title": "Seznam ministrů zahraničních věcí Beninu", "text": "Seznam ministrů zahraničních věcí Beninu\n\nToto je seznam ministrů zahraničních věcí Beninu od roku 1960.\n\n"}
{"id": "625164", "url": "https://cs.wikipedia.org/wiki?curid=625164", "title": "Marian Roden", "text": "Marian Roden\n\nMarian Roden (* 31. května 1964 České Budějovice) je český herec.\n\nPochází ze staré herecké rodiny Rodenů. Vystudoval Konzervatoř Jaroslava Ježka. Spolu se svým bratrem Karlem Rodenem hraje v Divadle Komedie. Objevil se v několika menších rolích jako např. ve filmu \"Oběti a vrazi\", \"Kytice\" a \"Sklapni a zastřel mě\", ale známějším se stal až díky filmu \"Bobule\" a televiznímu seriálu \"Letiště\", kde hrál ředitele letecké společnosti.\n\n\n"}
{"id": "625165", "url": "https://cs.wikipedia.org/wiki?curid=625165", "title": "Seznam ministrů zahraničních věcí Argentiny", "text": "Seznam ministrů zahraničních věcí Argentiny\n\nToto je seznam argentinských Cancillerů (ministrů zahraničních věcí) od roku 1822.\n\n"}
{"id": "625172", "url": "https://cs.wikipedia.org/wiki?curid=625172", "title": "Karel Roden mladší", "text": "Karel Roden mladší\n\nKarel Roden ml. (10. srpna 1914 Okříšky – 26. srpna 1992 České Budějovice) byl český herec.\n\nNarodil se v Okříškách do rodiny herců Karla Rodena a herečky Anděly Šedivé-Rodenové. Jelikož si otec nepřál, aby se stal hercem začal studovat zemědělskou školu. Záhy však školu opustil a nastoupil k divadelní společnosti Jaroslava Bittla, kde zůstal až do roku 1933. Následně pak již našel angažmá na stálých scénách. V letech 1933–1934 působil v nuselském Tylově divadle. Krom herectví tíhl i k režii a ve svých dalších působištích působil jako herec a i jako režisér. V letech 1934–1937 působil v kladenském divadle, 1937–1940 v Olomouci a v letech 1940–1945 v Jihočeském divadle v Českých Budějovicích. Po osvobození opustil budějovické divadlo, které bylo zničeno a další kroky jej zavedly do Teplic, kde setrval do roku 1947. Po opravě budějovického divadla se vrátil zpět a setrval v něm až do své smrti. Zemřel roku 1992 v Českých Budějovicích.\n\nFilmaři Karla Rodena ml. oslovovali jen výjimečně, stalo se tak až v umělcově zralém věku.\n\n\n"}
{"id": "625173", "url": "https://cs.wikipedia.org/wiki?curid=625173", "title": "Seznam ministrů zahraničních věcí Islandu", "text": "Seznam ministrů zahraničních věcí Islandu\n\nSeznam ministrů zahraničních věcí Islandu od roku 1941:\n\n"}
{"id": "625174", "url": "https://cs.wikipedia.org/wiki?curid=625174", "title": "Hausen (okres Forchheim)", "text": "Hausen (okres Forchheim)\n\nHausen je obec v severním Bavorsku v zemském okrese Forchheim. V roce 2007 oslavila 1000 let své historie. Obec leží mezi městy Bamberk a Erlanky blízko okresního města Forcheim.\n"}
{"id": "625175", "url": "https://cs.wikipedia.org/wiki?curid=625175", "title": "Seznam ministrů zahraničních věcí Dánska", "text": "Seznam ministrů zahraničních věcí Dánska\n\nSeznam ministrů zahraničních věcí Dánského království.\n"}
{"id": "625178", "url": "https://cs.wikipedia.org/wiki?curid=625178", "title": "Molochov", "text": "Molochov\n\nMolochov je lidový název pro funkcionalistický blok třinácti luxusních nájemních domů na pražské Letné s výhledem na Pražský hrad a Letenskou pláň. Původ jména „Molochov“ pochází pravděpodobně již z doby stavby z konce 30. let jako pejorativní označení této mohutné budovy (od slova \"moloch\") stavebními dělníky. Stavba byla dokončena roku 1938. Od roku 1964 je objekt chráněn jako památka číslo 40592/1-1558.\n\nNyní zčásti zanedbaný Molochov dominuje Letenské pláni (dnes třída ulici Milady Horákové č. o. 72–96, v době stavby Belcrediho třída). Ze zadní strany je ohraničen uličkou U letenské vodárny a ze stran ulicemi U Sparty a Korunovační. Složitá majetková struktura jednotlivých domů a bytů komplikuje rekonstrukci domu. Na konci listopadu 2019 mělo 9 ze 13 domů opravenou fasádu směřující na Letnou (včetně keramických obkladů lodžií) a 1 dům i fasádu do ulice U letenské vodárny. \n\nZa jednotnou fasádou se skrývá soubor třinácti šestipatrových činžovních domů s betonovým a v jednom případě železobetonovým skeletem. Dům je 252 m dlouhý a 16,5 m široký. Byty jsou různých velikostí – od nejmenších jednopokojových pro někdejší domovníky až po desetipokojový byt přes celé patro. Ten po roce 1948 rádi zabírali komunističtí ministři. \n\nNejluxusnější vchod je obložen carrarským mramorem z italských dolů. Dům je pokryt nyní již poničeným keramickým obkladem, zakryt plochou střechou a ustupujícím posledním patrem. Obsahuje velmi zajímavé kovové prvky od zábradlí přes poštovní schránky po například kovové části dveří atd. Stavbu realizovala firma Ing. Jaromíra Bečky. \n\nV některých pramenech je uvedeno, že blok má 14 domů, architekt Josef Havlíček totiž ve svých textech dům s č. p. 848 označoval jako dvojdům. Tento dům je ze všech nejširší, má dva výtahy a dvoje schodiště, nicméně pouze jeden vchod a jedno číslo popisné i orientační a v katastru nemovitostí je veden jako jeden dům.\n\nDo války zde dominovali bohatí obchodníci, z nichž část skončila během války v koncentračních táborech a nahradila je nacistická smetánka a zaměstnanci říšského filmového průmyslu. Po roce 1948 začali uprázdněná místa nahrazovat představitelé komunistického režimu a tlak na nahrazování nájemníků vznikal i z nedalekého ministerstva vnitra. \n\nMezi známé obyvatele domu patřil ministr zahraničí Bohuslav Chňoupek, komunistický ministr spojů Karel Hoffman, který zde obýval celé patro, velitel Státní bezpečnosti plukovník Osvald Závodský, generální prokurátor Jan Bartuška a celá řada dalších ministrů a prominentů režimu.\n\nDomy měly být původně stavěny odděleně různými architekty, až později přišlo rozhodnutí budovu sjednotit fasádou. Nakonec byl postaven v letech 1936–1938 architekty Josefem Havlíčkem (mj. autor sjednocující fasády) a bratry Otto Kohnem a Karlem Kohnem (mj. autory okrajových domů a také původního projektu). Oba bratři Kohnové byli před postupujícími nacistickými vojsky nuceni v roce 1938 uprchnout s rodinami do Ekvádoru. Otto Kohn byl biologickým otcem Miloše Formana.\n\nNa vnitřním řešení se však nadále podíleli tito architekti: Josef Havlíček (č. p. 852 a 853), Otto a Karel Kohnovi (č. p. 845, 848, 849, 850, 851 a 862), Ernst Mühlstein a Victor Fürth (č. p. 846 a 861; navrhli i již zmíněný mramorový vchod), František Votava (č. p. 847) a Leo Lauermann (č. p. 859 a 860).\n\nPříběh jednotné fasády podrobně popsal Josef Havlíček v článku „Jednotné řešení obytného bloku na Letné u Vodárny“ v časopise Architekt SIA (ročník 1939, str. 37–41) a v kapitole „Jednotné řešení bloku obytných domů v Praze na Letné“ ve své knize Návrhy a stavby (SNTL 1964, str. 28–29).\n\nDům je památkově chráněn, je zapsán pod rejstříkovým číslem 40592/1-1558. Ochrana mu byla přiznána od 1. ledna 1964.\n\n"}
{"id": "625182", "url": "https://cs.wikipedia.org/wiki?curid=625182", "title": "František Čáda", "text": "František Čáda\n\nFrantišek Čáda (30. května 1895 Praha-Karlín – 10. října 1975 Brno) byl kodikolog, právní historik a archivář. Působil v Českém zemském archivu, archivu Národního muzea a později jako profesor i děkan Právnické fakulty Masarykovy univerzity. Stal se autorem mnoha knih pojednávajících o historii práva v Česku i ve střední Evropě.\n\nJeho otcem byl profesor filosofie a pedagogiky František Čáda. Po absolvování pražského gymnázia studoval na Právnické fakultě Univerzity Karlovy, roku 1919 získal titul doktora práv, a poté pokračoval ve studiu na Filozofické fakultě UK a zároveň na Státní škole archivních studií v Praze. Už během těchto studií se vzhledem k finanční situaci rodiny po smrti otce stal pracovníkem Českého zemského archivu, poté archivu Národního muzea a roku 1923 se na pražské právnické fakultě habilitoval pro československé právní dějiny. Roku 1926 ale Prahu opustil a stal se mimořádným, po roce 1933 řádným profesorem středoevropských právních dějin na Právnické fakultě Masarykovy univerzity v Brně.\n\nByl aktivním členem řady vědeckých společností, např. Královské české společnosti nauk, České akademie věd a umění, spolku Všehrd, Československé akademické společnosti Právník apod. Jako první poválečný děkan se velmi zasloužil o obnovu brněnské právnické fakulty, za statečnost během okupace obdržel \"Zlatý klíč\" Kounicových kolejí, kde byl také vězněn, a pamětní medaile za boj za svobodu a za boj proti fašismu. Po komunistickém převratu však musel z fakulty odejít, nebylo mu umožněno ani pokračovat v přednáškách dějin veřejné správy a statistiky na brněnské filozofické fakultě, a útočiště nakonec našel až v komisi pro soupis a studium rukopisů Československé akademie věd, kde spolupracoval s profesorem římského práva Miroslavem Boháčkem. Po zbytek produktivního života se tak věnoval kodikologii.\n\nArchiváři byli i další členové rodiny. Dne 2. července 1929 se František Čáda oženil s archivářkou PhDr. Boženou Kubíčkovou (1899–1986), jejich dcera Helena Flodrová (1931–2012), roz. Čádová též vystudovala archivnictví.\n\n"}
{"id": "625199", "url": "https://cs.wikipedia.org/wiki?curid=625199", "title": "Kusula", "text": "Kusula\n\nBuddhismus pokládá lidské bytí za mravně neutrální, dobro a špatnost jsou v rovnováze, zatímco uvnitř osobnosti existují latentní činitelé dobra (sanskr. kusula) i špatnosti (sanskr. akusula). Personální činitelé jednání jsou ve vzájemném antagonismu, avšak míru duševního zdraví a mravnosti jedince určuje jejich aktuální poměr. Mravní špatnost se pak projeví jako důsledek zaplavení osobnost nezdravými činiteli nebo následek psychické zátěže jedince. \n\nKusula lze považovat za hodnoty, které si člověk snaží osvojit. Jejich opakem jsou antihodnoty reprezentované nezdravými činiteli. Mezi nejdůležitější hodnoty, které determinují chování považované za správné dle osobnostního a sociálního zájmu, patří umírněnost (sansk. \"hiri\"), ohleduplnost (sansk. \"ottapa\"), spravedlnost (sansk. \"cittujjukata\") a jistota (sansk. \"saddha\"). Dalšími hodnotami zdravé osobnosti jsou nestrannost, přizpůsobivost, skromnost, upřímnost atd. K řadě nezdravých činitelů, které jsou jako antihodnoty zdrojem lidského strádání a zla, patří nestoudnost (sansk. \"ahirika\"), bezohlednost (sansk. \"anottappa\"), sobectví (sansk. \"mana\"), omyl (sansk. \"moha\"), závist (sansk. \"issa\"), lenost (sansk. \"thina\") atd. \n\nZdravé osobnosti a ideálního stavu existence (sansk. \"arahat\") lze dosáhnout prostřednictvím vyčerpávající, dlouhodobé meditace. Meditace postupně odstraňuje nezdravé činitele z osobnosti, na jejichž místo se dostávají příslušné protikladné protějšky zdravých faktorů. Ideální stav tohoto procesu je prožívání dokonalosti, kterou vyzařuje osobnost arahatu. Mezi trvalé charakteristiky osobnosti Arahata patří nestrannost vůči lidem ve všech okolnostech, čilost, utišená radost, rychlé a bystré pozorování, rozumnost a zručnost při akci, silná náklonnost a otevřenost vůči lidem a porozumění jejich potřebám. Arahat je ideálem a cílem každého, kdo ovládl umění myšlení, čekání a postu. Tato triáda seberegulačních procesů napomáhá uskutečnění náročného procesu meditace a přímému přístupu člověka k žádoucím obsahům nebo stavům duše. \n\n"}
{"id": "625205", "url": "https://cs.wikipedia.org/wiki?curid=625205", "title": "Napětový sledovač", "text": "Napětový sledovač\n\nNapětový sledovač je velmi jednoduchý elektrický obvod, tvořený operačním zesilovačem. Jeho záporná zpětná vazba přímo připojena na výstup, takže \"to co se zesílí, je okamžitě znovu zeslabeno\", takže je jeho napěťový přenos formula_1 je roven 1.<br>\n\nZesilovač tedy nic nezesiluje ani neutlumí. Slouží pouze jako prvek, který má velký vstupní odpor a tedy nezatěžuje jeho předka a naopak je schopen dodávat poměrně velký výstupní výkon (mW).\n\n"}
{"id": "625207", "url": "https://cs.wikipedia.org/wiki?curid=625207", "title": "Velemlok americký", "text": "Velemlok americký\n\nVelemlok americký () je velemlok žijící v Severní Americe. Žije pod kameny a v potocích, kde hledá raky, měkkýše a malé ryby. Je dlouhý až 74 centimetrů.\n\n"}
{"id": "625209", "url": "https://cs.wikipedia.org/wiki?curid=625209", "title": "Henri d'Ormesson", "text": "Henri d'Ormesson\n\nHenri François de Paule Le Fèvre, markýz d'Ormesson (8. května 1751 Paříž – 12. dubna 1808 tamtéž) byl francouzský politik.\n\nNarodil se ve šlechtické rodině, ze které pocházelo několik královských úředníků. Jako jeho otec se stal státním radou a intendantem financí a rovněž ředitelem královského penzionátu pro šlechtice (Maison Royale de Saint-Louis) v Saint-Cyr. 29. března 1783 jej Ludvík XVI. jmenoval ministrem financí (contrôleur général des finances). Do úřadu byl jmenován v době, kdy bylo třeba urychleně splatit půjčky na americkou válku. 5. dubna 1783 proto využil tradiční formu veřejné půjčky a vypsal loterii na 24 miliónů. Vinou dalších záruk se mu však nepodařilo urovnat státní finance a proto byl 1. listopadu 1783 z funkce odvolán. V roce 1787 se stal členem výboru pro řešení sporů departementů a v prosinci 1788 spolupracoval na volebních pravidlech pro svolání generálních stavů. 16. srpna 1789 byl jmenován velitelem Národní gardy ve své čtvrti. V říjnu 1790 byl zvolen soudcem soudu 6. pařížského obvodu. 18. ledna 1791 byl jmenován správcem pařížského departementu. Dne 21. listopadu 1792 byl zvolen starostou města Paříže, ovšem kvůli výhrůžným dopisům vzápětí odstoupil. 30. března 1793 se uchýlil na svůj zámek Ormesson. Ovšem 20. prosince byl zatčen a umístěn do domácího vězení v Paříži v paláci Le Peletier de Saint-Fargeau, kde byl vězněn od 27. března do 6. října 1794. Po propuštění pokračoval jako správce pařížského departementu.\n"}
{"id": "625210", "url": "https://cs.wikipedia.org/wiki?curid=625210", "title": "Jean Sylvain Bailly", "text": "Jean Sylvain Bailly\n\nJean-Sylvain Bailly (15. září 1736 Paříž – 12. listopadu 1793 tamtéž) byl francouzský astronom a politik, který se stal prvním starostou Paříže. Proslavil se v roce 1759 výpočtem oběžné dráhy Halleyovy komety. Zkoumal rovněž čtyři tehdy známé Jupiterovy měsíce. Během Francouzské revoluce byl popraven gilotinou.\n\nNa Měsíci je podle něj pojmenován rozlehlý kráter Bailly ležící v jihozápadní oblasti přivrácené polokoule. Jeho socha je jednou ze 146 soch umístěných na fasádě budovy Hôtel de ville de Paris.\n\nJako syn malíře se zajímal nejprve o malířství a poezii, posléze se obrátil k vědeckým studiím, především k astronomii. V roce 1789 se stal sekretářem pařížského volebního kolegia a brzy nato zástupcem třetího stavu v generálních stavech.\n\nDne 3. června 1789 byl zvolen prezidentem Národního shromáždění. Po pádu Bastilly byl jmenován do funkce nově zřízeného úřadu pařížského starosty. Jakobíny však byl obviněn z royalistického myšlení, takže 18. listopadu 1791 podal demisi. Dne 17. července 1791 vydal příkaz ke střelbě do davu, který se shromáždil na Champ-de-Mars za účelem podepsání petice proti navrácení práv králi. Během procesu s královnou Marií Antoinetou vystupoval jako svědek na její obhajobu. Byl obviněn Robespierrem a byl odsouzen jako přítel krále a utlačovatel lidové svobody dne 11. listopadu 1793 k trestu smrti. Následující den byl popraven gilotinou.\n\nBaillyho hlavní dílo tvoří pětisvazková \"Histoire de l'astronomie\" vydaná postupně v letech 1775–1787 (v roce 1806 vyšel dvousvazkový výtah). Vydal rovněž \"Lettres sur l'origine des sciences\" (1777) a \"Lettres sur l'Atlantide de Platon et sur l'ancienne histoire de l'Asie\" (1771). Posmrtně byly vydány \"Essai sur les fables et sur leur histoire\" (1799) a \"Mémoires d'un témoin de la Révolution\" (1804).\n\n\n"}
{"id": "625212", "url": "https://cs.wikipedia.org/wiki?curid=625212", "title": "Lavičky (rozcestník)", "text": "Lavičky (rozcestník)\n\nLavičky můžou znamenat:\n"}
{"id": "625213", "url": "https://cs.wikipedia.org/wiki?curid=625213", "title": "Jean-Nicolas Pache", "text": "Jean-Nicolas Pache\n\nJean-Nicolas Pache (5. května 1746 Paříž – 18. listopadu 1823 Thin-le-Moutier v departementu Ardennes) byl francouzský politik během Francouzské revoluce. V letech 1792–1793 byl ministrem války a poté zastával úřad pařížského starosty.\n\nNarodil se v rodině švýcarského učitele, který se stal prvním sekretářem ministerstva námořnictví a královským úředníkem. Rodina se posléze přestěhovala do Švýcarska. Jean-Nicolas Pache se v roce 1789 vrátil zpátky do Paříže, kde pracoval v kabinetu ministra vnitra a v říjnu 1792 byl jmenován ministrem války. Na ministerstvu vyměnil umírněné girondisty za radikální jakobíny. Girondističtí poslanci v Konventu dosáhli 4. února 1793 Pachovo odvolání z funkce. O několik dní později Pache vyhrál volby jako starosta Paříže. Nechal vyzdobit všechny veřejné budovy heslem „Liberté, Égalité, Fraternité“ a 15. dubna vedl delegaci pařížské sekce, která vyloučila 22 girondistů z řad Konventu.\n\nNa jaře 1794 se dostal do střetu mezi stoupenci Héberta a Robespierra a byl proto 10. května sesazen z úřadu starosty a zatčen. Po svém propuštění při všeobecné amnestii 26. října 1795 Pache pracoval jako pověřenec Direktoria pro veřejné nemocnice.\n\nPodporoval převrat 18. fructidoru (4. září 1797), na konci roku 1799 opustil Paříž a přestěhoval se na svůj statek v Thin-le-Moutier v departementu Ardennes, kde pěstoval květiny a do konce života se stranil politiky. Jeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "625214", "url": "https://cs.wikipedia.org/wiki?curid=625214", "title": "Jean-Baptiste Fleuriot-Lescot", "text": "Jean-Baptiste Fleuriot-Lescot\n\nJean-Baptiste Edmond Fleuriot-Lescot (1761 v Bruselu – 28. července 1794 v Paříži) byl francouzský revolucionář, původní profesí architekt. Od 10. května 1794 až do své smrti, tedy v období jakobínské hrůzovlády byl starostou Paříže.\n\nKdyž byl Robespierre 9. thermidoru (27. července 1794) zatčen na příkaz Národního konventu, zorganizoval Fleuriot spolu s dalšími Robespierrovými přívrženci povstání proti Konventu, které bylo ovšem neúspěšné. Fleuriot byl druhý den spolu s 21 dalšími vzbouřenci gilotinován.\n\n"}
{"id": "625215", "url": "https://cs.wikipedia.org/wiki?curid=625215", "title": "Centrální stadion (Jekatěrinburg)", "text": "Centrální stadion (Jekatěrinburg)\n\nCentrální stadion (Центральный стадион) je víceúčelový stadion v Jekatěrinburgu (Rusko), kde hraje fotbalový tým FK Ural. Postavený byl v roce 1957 na místě starších sportovních zařízení. V roce 1959 se zde konalo Mistrovství světa v rychlobruslení, v letech 1958, 1962, 1964 a 1966 Mistrovství v rychlobruslení SSSR. V roce 2004 se stadion stal veřejnou společností s významným podílem města Jekatěrinburg.\n\nRozsáhlá oprava stadionu proběhla v letech 2006 až 2011. Další rekonstrukcí prošel následně v letech 2014 až 2017 v rámci přípravy na Mistrovství světa ve fotbale 2018. V rámci této rekonstrukce byly pro vzvýšení kapacity tribuny za brankami dočasně vysunuty za původní obvod stadionu. Kapacitu 35 000 míst k sezení bude po mistrovství snížena na 25 000 míst. Během mistrovství se nazývá \"Jekatěrinburg Arena\".\n"}
{"id": "625217", "url": "https://cs.wikipedia.org/wiki?curid=625217", "title": "Louis-Antoine Garnier-Pagès", "text": "Louis-Antoine Garnier-Pagès\n\nLouis-Antoine Garnier-Pagès (16. února 1803 Marseille – 31. října 1878 Paříž) byl francouzský politik.\n\nLouis-Antoine Garnier-Pagès působil jako obchodní makléř v Paříži a poprvé vstoupil do politického života v roce 1830, kdy stavěl barikády ve čtvrti Sainte-Avoye během červencové revoluce. Poté se opět věnoval obchodu a od roku 1841 vstoupil aktivně do politiky. Byl zvolen poslancem Národního shromáždění, kde byl členem krajní levice. Během únorové revoluce 1848 byl zvolen starostou Paříže (24. února). Když se však 5. března stal členem prozatímní vlády, kde se stal ministrem financí, postu starosty se vzdal. Krátce poté byl zvolen do výkonného výboru, který nahradil provizorní vládu, ale po pouhých šesti týdnech byl vyloučen a působil jako běžný poslanec. Do Národního shromáždění nebyl zvolen, proto se vrátil do soukromého života a věnoval se průmyslovému podnikání a rovněž sepsal dějiny revoluce 1848 (Histoire de la Révolution de 1848), které vyšly v letech 1861-1862. V březnu 1864 byl opět zvolen za Paříž do Národního shromáždění, kde byl v opozici. Po pádu druhého císařství v září 1870 se stal členem prozatímní vlády. Ve volbách 8. února 1871 již nebyl zvolen do Národního shromáždění, opustil tedy zcela politiku a z důvodu slabého zdraví se usadil v Cannes. Zemřel v Paříži v roce 1878.\n\n"}
{"id": "625220", "url": "https://cs.wikipedia.org/wiki?curid=625220", "title": "Armand Marrast", "text": "Armand Marrast\n\nArmand Marrast (5. června 1801 Saint-Gaudens v Haute-Garonne – 10. března 1852 Paříž) byl francouzský novinář a politik.\n\nMarrast byl učitelem rétoriky na koleji v Orthez a v roce 1827 odešel do Paříže, kde působil jako novinář. Aktivně se účastnil Červencové revoluce v roce 1830 a stal se šéfredaktorem deníku \"La Tribune des départements\", významného orgánu republikánské strany. 29. ledna 1836 byl odsouzen k deportaci, takže uprchl do Londýna. Do Francie se vrátil v červnu 1837 po amnestii u příležitosti svatby Ferdinanda Filipa Orleánského. V Paříži převzal vedení deníku \"Le National\". V únoru 1848 se stal členem prozatímní vlády a v březnu starostou Paříže. Byl zvolen do Národního shromáždění, jehož předsedou byl od července 1848 do května 1849 a měl významný podíl na přijetí ústavy druhé republiky. Posléze se stáhl z veřejného života a v roce 1852 zemřel.\n"}
{"id": "625230", "url": "https://cs.wikipedia.org/wiki?curid=625230", "title": "Halle (rozcestník)", "text": "Halle (rozcestník)\n\nHalle může znamenat:\n\nNěmecko\n\nBelgie\n\nNizozemsko\n\n\n"}
{"id": "625232", "url": "https://cs.wikipedia.org/wiki?curid=625232", "title": "Avízo", "text": "Avízo\n\nAvízo je druh menší válečné lodě, sloužící zejména k zajištění průzkumu a spojení. Používána byla též jako eskortní loď. Avízo bylo rovněž označením francouzských válečných lodí pro službu v koloniích. Jako avíza jsou označovány též francouzské malé fregaty třídy \"D'Estienne d'Orves\". Jejich ekvivalentem je šalupa.\n\nFrancouzská avíza \"Dumont d'Urville\" a \"Amiral Charner\" třídy \"Bougainville\" v lednu 1941 bojovala po boku lehkého křižníku \"La Motte-Picquet\" v bitvě u Koh-Changu. Francouzi tehdy s převahou porazili eskadru thajského námořnictva.\n"}
{"id": "625236", "url": "https://cs.wikipedia.org/wiki?curid=625236", "title": "Lodní třída", "text": "Lodní třída\n\nLodní třída je (v češtině přibližně od 90. let 20. století) označením skupiny lodí více, či méně identických lodí, postavených podle stejných plánů. Lodě stejné třídy bývají označovány jako lodě sesterské.\n\nČasto bývá třída pojmenována podle první dokončené jednotky, existují ale i výjimky. Například HMS \"London\" je první postavenou jednotkou třídy \"London\", ta je však sama součástí rozsáhlejší skupiny lodí, označovaných jako třída \"County\" (stejná situace se vztahuje i na italské lodě třídy \"Condottieri\"). Naopak například v Sovětském svazu byly třídy lodí označovány číslem projektu, jako tomu bylo u raketových korvet Projektu \"1234\".\n"}
{"id": "625237", "url": "https://cs.wikipedia.org/wiki?curid=625237", "title": "Bitva na Kosatcových polích", "text": "Bitva na Kosatcových polích\n\nBitva na Kosatcových polích, označovaná též jako Pohroma na Kosatcových polích, je fiktivní bitvou z děl J. R. R. Tolkiena. Tato nevelká bitva je známá především kvůli tragické smrti krále Arnoru a Gondoru Isildura a rovněž kvůli ztrátě Prstenu. Událost je Tolkienem nejpodrobněji popsána v knize Nedokončené příběhy Númenoru a Středozemě, zmínky o ní jsou též v trilogii Pánovi prstenů či v Silmarillionu.\nPo porážce Saurona na konci Druhého věku získal Vládnoucí prsten Elendilův syn Isildur. Vítězný, mladý velekrál Arnoru a Gondoru se po jednom roce stráveném konsolidací jižního království, kde zanechal svého synovce Meneldila, vypravil z Osgiliathu zpátky na sever. Pospíchal vstříc své manželce a nejmladšímu synovi, které na začátku války zanechal v Imladris. Pro spěšný pochod, pouze v čele své dvousetčlenné osobní gardy, si Isildur zvolil nejkratší trasu podél východní strany Mlžných hor. Tak se Isildurův průvod sužován hustým deštěm dostal po třiceti dnech pochodu do bažinaté oblasti Kosatcových polí, kde se do Anduiny vlévala Kosatcová řeka. Zde výprava narazila na zhruba desetinásobnou přesilu skřetů z Mlžných hor.\n\nBoj je Tolkienem v Silmarillionu a Nedokončených příbězích popsán rozdílně.\n\nDle této verze byla družina přepadena skřety z Mlžných hor ve svém tábořišti. Skřeti tehdy využili Isildurovi lehkomyslnosti, když nepřikázal postavit okolo tábora stráže v domnění, že všichni jeho nepřátelé jsou poraženi.\n\nPodrobnější popis v Nedokončených příbězích uvádí, že Isildurova výprava sevřená mezi hradbou Velkého zeleného hvozdu a Anduinou byla skřetí přesilou přepadena při pochodu. Velekrál tehdy nařídil zformovat dvě sevřené hradby štítů, načež ve zlé předtuše přikázal svému panoši Ohtarovi uprchnout a donést do Imladris úlomky meče Narsilu.\nPrvní útok se Dúnadánům podařilo odrazit, avšak po západu Slunce naděje pohasla a obklíčení muži byli zakrátko do jednoho pobiti. Jediný, kdo z vřavy uprchnul, byl sám Isildur, který dík prstenu neviditelný uniknul z obklíčení. Při následném pokusu přeplavat Velkou řeku však přišel o prsten, který mu sklouznul z ruky. Odhaleného krále následně šípy usmrtila skřetí hlídka.\n\nZ Isildurovy výpravy se zachránili pouze tři muži. Kromě Isildurova panoše Ohtara a jeho společníka, kteří donesli do Roklinky tragické zprávy o bitvě a Elendilův zlomený meč, přežil bitvu ještě panoš Isildurova syna Elendura, Estelmo, jehož skřeti považovali za mrtvého. Podrobný popis boje a zpráva o Isildurově útěku k řece tak přišla právě od něj. Na bojišti tak zůstaly ležet necelé dvě stovky Dúnadanů.\n\nZtráty vítězů však byly také značné a skřeti se dlouhé roky po tomto boji k podobnému útoku neodvážili.\n\nNejdůležitějšími důsledky této nevelké bitvy byla smrt velekrále Isildura a ztráta Vládnoucího prstenu. Isildurovou smrtí došlo k rozdělení panství Dúnadanů, přičemž v severním království Arnor nadále vládla linie Isildurova nejmladšího syna Valandila a na jihu v Gondoru linie Anárionova syna Meneldila. Prsten upuštěný Isildurem při překonávání Anduiny zůstal na dně Velké řeky ležet necelých dva a půl tisíce let než jej okolo roku 2463 objevil půlčík Déagol.\n\n\n"}
{"id": "625239", "url": "https://cs.wikipedia.org/wiki?curid=625239", "title": "Manuel Rubey", "text": "Manuel Rubey\n\nManuel Rubey (* 29. března 1979 Vídeň) je rakouský herec a zpěvák.\n\nVystudoval čtyři semestry filozofie a politologie ale od malička chtěl být profesionálním fotbalistou nebo někým slavným. Poté absolvoval hereckou Kraussovu školu ve Vídni a zahrál si v několika kriminálkách (Místo činu) a krátkých filmech.\n\nDo povědomí se vryl jako zpěvák a frontman rakouské rockové skupiny Mondscheiner (2000), která dosáhla několika ocenění. Podílel se na textech i hudbě a doprovázel skupinu i na kytaru. Koncem roku 2009 se skupina rozpadla.\n\nV roce 2008 způsobil velkou pozornost medií, díky ztvárnění rakouské hvězdy Falca v biografickém snímku Falco – Verdammt, wir leben noch! Kvůli filmu se poté nechal ostříhat dohola,protože „trpěl ztrátou vlastní identity“. Film byl hodně zkritizován, ale i pochválen. Díky této roli se mu otevřelo mnoho možností. \"(Pozn. Falca rád neměl, ale díky jeho roli mu přirostl k srdci. Poprvé Falca slyšel s bratrem jako malý u babičky, a to píseň Amadeus, kterou vysílali v televizi.)\"\n\nV témže roce si zahrál po boku rakouského herce Karla Merkatze ve filmu Echte Wiener – Die Sackbauer-Saga. V prosinci roku 2010 do kin zavítal i druhý díl, této klasické vídeňské komedie.\n\nDále působí v několika rakouských divadlech a hraje různé divadelní hry např. Král Lear – role Edgar; Cesta za svobodou – role Georg Wergenthin; Rekviem pro Piccoletta – role Piccoletto; Iphigenie – role Achill…\n\nŽije s architektkou Stefanii Nolz a s ní má dvě dcery Ronju a Luisii. Má dva bratry a jeden z nich Benedikt Rubey je režisér, se kterým natáčel videoklipy pro Mondscheiner.\n\nV roce 2011 se chce zaměřit na filmy respektive komedie. Začátkem tohoto roku natáčel v České republice historický seriál Borgia, kde působí i čeští herci.\n\n\n\nMondscheiner\n\n\n"}
{"id": "625246", "url": "https://cs.wikipedia.org/wiki?curid=625246", "title": "Seznam osobností Vyškova", "text": "Seznam osobností Vyškova\n\nSeznam rodáků a obyvatel Vyškova.\n\n\n\n\n\n"}
{"id": "625249", "url": "https://cs.wikipedia.org/wiki?curid=625249", "title": "Mauryho ostrov", "text": "Mauryho ostrov\n\nMauryho ostrov (\"angl. Maury Island\") je malý ostrov v Pugetově zálivu, v americkém státě Washington. Pevninská šíje, kterou postavili ženisté z americké armády, ho spojuje s Vashonovým ostrovem. Před výstavbou byly ostrovy spojené pouze při odlivu. Ostrov má venkovské prostředí s výtečnou zemědělskou půdou, lesy a nevyvinutým pobřežím. Momentálně probíhá na jihu ostrova průzkum zdejšího životního prostředí. Nejvýchodnějším bodem ostrova je Robinsonův mys, na kterém se nachází maják Point Robinson Light.\n\nOstrov byl pojmenován v průběhu Wilkesovy expedice po Williamu Lewisovi Maurym, který v polovině devatenáctého století přepadával lodě Unie ku prospěchu Konfederace. V roce 1947 bylo prý spatřeno na ostrově UFO.\n\nMauryho ostrov je také centrem kontroverze mezi místními občany a společností Glacier Northwest, která dováží stavební potřeby. Na ostrově ale společnost vlastní štěrkovnu, kterou plánuje rozšířit na dvojnásobek. Pak bude moci těžit 40 tisíc tun štěrku denně, což není v souladu se státními zákony, které povolují pouze polovinu. Štěrkovna se nachází nedaleko chráněné námořní oblasti, kterou by zvýšená těžba mohla ohrozit. 30. prosince 2010 se okres King zmocnil pozemku a klíčů od hlavní brány. Rada totiž přijala návrh vedoucího okresu Dowa Constantina, který chtěl štěrkovnu koupit. Okresní oddělení přírodních zdrojů a parků nyní pracuje s obcí na zušlechtění pozemku pro veřejnost a obnovení životního prostředí pro divokou zvěř. Míle pobřeží, která byla částí koupě, je nejdelším nerozvinutým pobřežím v regionu a také velice důležitým pro divoká zvířata a ryby.\n"}
{"id": "625256", "url": "https://cs.wikipedia.org/wiki?curid=625256", "title": "Ramat Sirin", "text": "Ramat Sirin\n\nRamat Sirin (: רמת סירין) je náhorní plošina o nadmořské výšce přes 200 metrů v severním Izraeli, na pomezí Dolní Galileji a údolí řeky Jordán.\n\nLeží cca 15 kilometrů jižně od města Tiberias. Pojmenována je podle arabské vesnice Sirin, jež stávala na jejím vrcholku do roku 1948. Na oficiálních mapách je lokalita nazývána Micpe Elot a obě pojmenování bývají používána zaměnitelně, přičemž ale v případě Micpe Elot jde spíše jen o dílčí vrcholek na jejím severním okraji.\n\nPoblíž arabského Sirinu se nachází archeologická lokalita s pozůstatky staršího židovského osídlení. Ramat Sirin tvoří nejjižnější výběžek masivu Har Javne'el, který v délce několika kilometrů dominuje západní straně údolí Bik'at Javne'el a v této lokalitě se přibližuje údolí řeky Jordán. Jde o součást mohutného terénního zlomu, který sleduje v délce desítek kilometrů Jordánské údolí podél jeho západní strany. Do toho zlomového pásu patří severně odtud vrchoviny Ramat Porija, Har Arbel nebo Hory Naftali, jižně odtud Ramat Kochav nebo Gilboa. Ramat Sirin na severu přechází do vrchu Micpe Elot, na jižní straně terén prudce spadá do kaňonu vádí Nachal Tavor, na straně východní k řece Jordán. Vrcholová partie vysočiny má plochý reliéf a je částečně zemědělsky využívaná. Na západní, jižní a východní stranu se terén postupně svažuje do okolní krajiny, kam odtud stékají četná vádí, zejména Nachal Recheš, Nachal Salil, Nachal Ukal, Nachal Šachal, Nachal Jazir, Nachal Achin, Nachal Adama, Nachal Chagal nebo Nachal Ankor. Svahy vysočiny jsou odlesněné.\n\nV únoru 2009 bylo oznámeno, že firmy Israel Electric Corporation a Afcon Industries podepsaly dohodu o výstavbě soustavy větrných elektráren o kapacitě 40-50 MW v lokalitě Ramat Sirin a v pohoří Gilboa. Čekalo se ovšem ještě dlouhé vyjednávání s Izraelskou pozemkovou správou.\n\n"}
{"id": "625258", "url": "https://cs.wikipedia.org/wiki?curid=625258", "title": "Evropská turistika", "text": "Evropská turistika\n\nEvropská turistika je druhá komorní opera (miniopera) českého skladatele Josefa Berga napsaná na skladatelovo vlastní libreto v letech 1963-1964. Poprvé ji nastudovalo brněnské Operní studio Janáčkovy akademie múzických umění v roce 1967 spolu se dvěma dalšími Bergovými minioperami, starším \"Odysseovým návratem\" a mladším \"Eufridem před branami Tymén\", a předvedlo ji v Praze i v Brně.\n\nJako ostatní opery této trilogie má \"Evropská turistika\" protiválečný námět. Jevištní akce je situována do doby německého vpádu do Francie na počátku II. světové války a dělí se do krátkých, překvapivě kontrastujících scén. Spojuje je příběh mladého německého vojáka Karla, který se ze zamilovaného, něžného chlapce stává bezduchou součástí vojenské mašinérie. Jeho bývalý učitel je nyní důstojníkem a uděluje mu rozkazy, které Karel slepě vykonává. Brzy ve válce padne a jeho duch bloudí bojištěm. Karlova milovaná dívka Marie jej nakonec rozpoznává v soše Neznámého vojína.\n\nNázev \"Evropská turistika\" vychází ze scény, ve které němečtí důstojníci před vypuknutím války jako turisté chtějí navštívit francouzské území, aby získali vojensky využitelné informace, a vedou zdvořilý rozhovor s francouzským celníkem.\n\nOpera je rozepsána pro šest pěvců/herců a instrumentována pouhými šesti melodickými nástroji a soupravou bicích. Hudba je velmi výmluvná a využívá různé hudební formy, které vystihují rychle se střídající vojenskou, milostnou, slavnostní, smuteční i přízračnou atmosféru. Celá opera trvá zhruba půl hodiny.\n\nV \"Evropské turistice\" je zřetelný vliv hudebního divadla Bertolda Brechta a Kurta Weilla.\n\nRoku 1971 uvedlo \"Evropskou turistiku\" Národní divadlo Brno na scéně v Redutě spolu s dalšími Bergovými operami \"Eufrides před branami Tymén\" a \"Johanes doktor Faust\". Roku 1997 natočil televizní inscenaci opery pro Českou televizi režisér Jiří Nekvasil. V inscenaci účinkují sólisté Opery Furore, výtvarnou stránku zabezpečil Daniel Dvořák a hudební dirigent Petr Kofroň.\n\n"}
{"id": "625264", "url": "https://cs.wikipedia.org/wiki?curid=625264", "title": "Obihiro", "text": "Obihiro\n\nObihiro ( , \"Obihiro-ši\") je japonské město na ostrově Hokkaidó v podprefektuře Tokači. V březnu 2009 zde žilo téměř 169 000 obyvatel. Území Obihira bylo osídleno v roce 1883, městem se stalo 1. dubna 1933. V roce 1957 byly k Obihiru připojeny sousední vesnice Taišó (大正村) a Kawaniši (川西村), čímž bylo území města zvětšeno na současnou velikost.\n\nNachází se zde mimo jiné veterinární a agrikulturní univerzita, železniční stanice, letiště či kryté kluziště, na kterém se v roce 2010 uskutečnilo rychlobruslařské mistrovství světa ve sprintu.\n\n"}
{"id": "625266", "url": "https://cs.wikipedia.org/wiki?curid=625266", "title": "Utica", "text": "Utica\n\nUtica nebo Utika [vysl. \"utyka\"] jsou zříceniny starověkého fénického (punského) města v dnešním Tunisku, asi 30 km JV od Bizerty a asi 40 km SZ od Kartága.\n\nUtica byla patrně nejstarší fénickou kolonií v severní Africe, jak o tom svědčí i název města. Odvozuje se od semitského kořene, který znamená „starý“ (na rozdíl od „nového“ Kartága). Byla založena někdy kolem roku 1100 př. n. l. jako důležitý přístav, a i po založení Kartága si zachovala samostatnost až do poloviny 6. století. Ve 4. století byla Kartágem podrobena, zůstala však jeho významným spojencem. Po První punské válce (264-241 př. n. l.) zde vypukla vzpoura žoldnéřů, kterým Kartágo nezaplatilo za jejich služby, punské vojsko však Uticu dobylo.\n\nRoku 150 př. n. l., před vypuknutím Třetí punské války, se Utica přidala na stranu Říma a po jeho vítězství a zničení Kartága se stala hlavním městem provincie Africa. Za římské občanské války mezi přívrženci Pompeia a Caesara (49-45 př. n. l.) uprchli Pompeiovi přívrženci po porážce u Thapsu do Uticy pod vedením Catona mladšího. Když César město oblehl, Cato umožnil ostatním útěk a sám spáchal sebevraždu, protože neviděl žádnou další možnost. Občané Uticy mu vystrojili slavný pohřeb a postavili pomník a později dostal čestné přízvisko \"Uticensis\" („utický“).\n\nVe městě se však usazovali římští obchodníci, roku 36 př. n. l. získala Utica statut samosprávné obce (\"municipium\"), ale teprve po roce 200 se stala plnoprávnou římskou kolonií. V té době nastal velký rozkvět města a vznikla většina dodnes zachovaných staveb. Význam přístavu však postupně upadal, protože jej náplavy řeky zanesly, takže dnešní zříceniny leží asi 10 km od pobřeží. Roku 439 zpustošili Uticu Vandalové, 534 ji dobyli Byzantinci a město definitivně zničili Arabové kolem roku 700.\n\nZříceniny města se dočkaly soustavných vykopávek až v polovině 20. století. Byly zde objeveny dva punské hřbitovy a velké části bohatého římského města s domy i veřejnými stavbami od 2. století př. n. l. až do pádu města.\n\nV počátcích republikánského hnutí na přelomu 18. a 19. století platil Cato mladší za republikánského hrdinu a mučedníka. Mnoho měst v USA si proto zvolilo jméno Utica.\n\n"}
{"id": "625274", "url": "https://cs.wikipedia.org/wiki?curid=625274", "title": "Giv'at Admot", "text": "Giv'at Admot\n\nGiv'at Admot (: גבעת אדמות) je vrch o nadmořské výšce 29 metrů v severním Izraeli, na okraji údolí řeky Jordán.\n\nLeží cca 15 kilometrů jižně od města Tiberias na východním úpatí vysočiny Ramat Sirin. Má podobu nevýrazného odlesněného pahorku. Na jeho západní straně leží lokalita \"Churvat Adamot\" (חרבת אדמות), jež uchovává zbytky starověkého a středověkého osídlení. Jižně od kopce protéká vádí Nachal Adama, na severní straně je to vádí Nachal Chagal. Po východním úpatí prochází lokální silnice 7188, která vede do vesnice Gešer ležící 1,5 kilometru jihovýchodně odtud.\n\n"}
{"id": "625279", "url": "https://cs.wikipedia.org/wiki?curid=625279", "title": "Giv'at Gamal", "text": "Giv'at Gamal\n\nGiv'at Gamal (: גבעת גמל) je vrch o nadmořské výšce - 125 metrů v severním Izraeli, v příkopové propadlině Jordánského údolí.\n\nLeží cca 18 kilometrů jižně od města Tiberias necelý kilometr západně od řeky Jordán. Má podobu nevýrazného odlesněného pahorku, po jehož východním úpatí prochází dálnice číslo 90. Na severozápadní a severní straně vrch obtéká vádí Nachal Adama, které severně od pahorku ústí do vádí Nachal Chagal. Na západní straně se terén zvedá k vysočině Ramat Sirin. Na jižním úpatí se rozkládá vesnice Gešer.\n\n"}
{"id": "625281", "url": "https://cs.wikipedia.org/wiki?curid=625281", "title": "Seznam ministrů zahraničních věcí Německa", "text": "Seznam ministrů zahraničních věcí Německa\n\nSeznam ministrů zahraničních věcí Německa.\n\nV Německu tento úřad ještě nikdy nezastávala žena.\n"}
{"id": "625284", "url": "https://cs.wikipedia.org/wiki?curid=625284", "title": "Tel Mofaz", "text": "Tel Mofaz\n\nTel Mofaz (: תל מופז) je vrch o nadmořské výšce – 73 metrů v severním Izraeli, v příkopové propadlině Jordánského údolí.\n\nLeží cca 19 kilometrů jižně od města Tiberias a 2 kilometry západně od řeky Jordán. Má podobu odlesněného terénního zlomu, který prudce vystupuje na západní straně údolí Jordánu a dál k západu přechází do vysočiny Ramat Sirin. Po jeho severní straně prochází vádí Nachal Adama, na jižní straně je to Nachal Tavor. Na východním úpatí stojí vesnice Gešer. Tímto směrem se také na úbočí kopce nachází pramen \"Ejn Mofaz\" (עין מופז). Krajina u vesnice Gešer je zemědělsky obdělávaná.\n\n"}
{"id": "625289", "url": "https://cs.wikipedia.org/wiki?curid=625289", "title": "Ramat Kochav", "text": "Ramat Kochav\n\nRamat Kochav (: רמת כוכב) je náhorní plošina o nadmořské výšce 308 metrů v severním Izraeli, na pomezí Dolní Galileji a příkopové propadliny Jordánského údolí.\n\nLeží cca 22 kilometrů jižně od města Tiberias. Jde o součást mohutného terénního zlomu, který sleduje v délce desítek kilometrů Jordánské údolí podél jeho západní strany. Do toho zlomového pásu patří severně odtud vrchoviny Ramat Porija nebo Hory Naftali, jižně odtud Ramat Cva'im nebo pohoří Gilboa. Ramat Kochav zároveň tvoří východní část rozsáhlé planiny Ramot Isachar. Na jejím východním okraji terén prudce spadá do zemědělsky využívaného údolí řeky Jordán (respektive do Bejtše'anského údolí jako jeho podčásti) s vesnicemi Neve Ur, Jardena a Bejt Josef, přičemž právě zde, těsně nad hranou údolí se nalézá nejvyšší bod této vysočiny a poblíž něj archeologický areál křižáckého hradu Belvoir. Do údolí Jordánu odtud spadají některá vádí, například Nachal ha-Jadid nebo Nachal Minta. Podobně příkrý je terénní reliéf i na severní straně vysočiny, kde spadá do kaňonu vádí Nachal Tavor, kam míří také boční vádí Nachal Kochav, Nachal Dana a Nachal Chamud. Na jižní straně je ohraničení vysočiny méně zřetelné. Prochází tudy mělkým údolím tok Nachal Jisachar (s přítoky Nachal Tola, Nachal Zika, Nachal Gvul nebo Nachal Jachmaj), na jehož protější straně pokračuje vysočina Ramat Cva'im. Vlastní vrcholové partie Ramat Kochav jsou rovinaté, odlesněné a zemědělsky využívané. Osídlení je zde velmi řídké. Na západním okraji dotčené oblasti stojí pouze dvě vesnice Moledet a Tajbe. Dál k západu pokračuje plynule další část náhorní planiny Ramot Isachar.\n\n"}
{"id": "625291", "url": "https://cs.wikipedia.org/wiki?curid=625291", "title": "Uhlířský vrch", "text": "Uhlířský vrch\n\nNázev Uhlířský vrch nese více vrcholů:\n\n"}
{"id": "625295", "url": "https://cs.wikipedia.org/wiki?curid=625295", "title": "Todd Kerns", "text": "Todd Kerns\n\nTodd Kerns (* 5. prosince 1967 Estevan, Saskatchewan, Kanada) je kanadský rockový multiinstrumentalista, zpěvák, skladatel a producent, nejvíce známý jako frontman skupiny Age of Electric. Spolupracoval a spolupracuje však s mnoha dalšími, nejen kanadskými skupinami i jednotlivými muzikanty. \nV současné době působí jako kytarista a zpěvák kapely The Sin City Sinners a jako baskytarista a doprovodný vokalista Slash Tour Band 2010/2011, od vydání alba Apocalyptic Love vystupující pod jménem „The Conspirators“\n\nVyrůstal spolu s bratry Johnem a Ryanem v městečku Lanigan (Saskatchewan, Kanada). V osmdesátých letech začal hrát s kapelou The Wicked Infants, hráli převážně covery, ale také několik vlastních věcí. Poté hrál v další kapele jménem Bladerunner.\nV roce 1989 Kerns přesídlil do Calgary (Alberta) a začal skládat písničky. Spolu s bratrem Johnem se dali dohromady se dvěma jinými bratry, Kurtem a Ryanem Dahlovými a vznikla skupina Electric, která původně hrála převážně covery z glamrockové éry Los Angeles. Při koncertech prodávali kazetu s pěti vlastními písněmi nazvanou „Electric“ a album jménem „The Latest Plague“ vydané pod křídly vydavatelství Gods Teeth Ethel!. Později změnili název kapely na Age of Electric.\n\nKomerční průlom nastal s nezávislým EP „Ugly“ (1993), které připravilo půdu pro album „The Age of Electric“ v roce 1995. V roce 1996 bratři Dahlovi vydali jako boční projekt album „Limblifter“, které se v Kanadě také zařadilo mezi úspěšné. Skupina se poté ale dala znovu dohromady a v roce 1997 vydala album „Make a Pest a Pet“. Album mimo jiné představilo i singl a rozhlasový hit „Remote Control“. Jakkoliv úspěšné bylo toto album, napětí mezi členy kapely vedlo k jejímu rozpadu po turné v roce 1998, které absolvovali jako předkapela pro Our Lady Peace.\nAge of Electric je dodnes v paměti jako jedna z nejúspěšnějších kanadských alternativních kapel devadesátých let. Byli také v roce 1998 nominováni na Juno jako nejlepší nová skupina.\n\nV roce 1997 si Todd zahrál jednu z hlavních postav v nezávislém kanadském filmu „Horsey“. Ztvárnil zde na heroinu závislého umělce a rockera jménem Ryland Yale. K tomuto filmu také složil a nahrál píseň „Selfless“.\n\nPo rozpadu Age of Electric Todd založil skupinu Static in Stereo s bratry Johnem a Ryanem a s bubeníkem Scottem MacCargarem. Vydali jediné, stejnojmenné album v roce 2002. Na desce jsou cítit různé hudební styly každého ze členů skupiny. Přinášejí prvky punku, glamrocku, country a rock n´rollu, a jsou patrné v aranžích písní, jednotlivých nástrojů i ve vokálech. Je to čestný pokus jak se odpíchnout a posunout dál od jejich hudební minulosti. Kapela byla ve stejném roce nominována na Canadian Radio Music Award „Best New Group“.\n\nZačátkem roku 2003 se Todd zúčastnil konkursu na místo zpěváka v tehdy nové skupině Velvet Revolver. Uvádí: „ Věděl jsem, že Scott Weiland byl ten, koho chtěli. Ale oni potřebovali někoho, na koho by se obrátili, kdyby to s ním nevyšlo.“ V květnu téhož roku se však stal zpěvákem Velvet Revolver Scott Weiland.\n\nV roce 2004 vyšlo první Toddovo sólové album „Go Time“. Kolekce původních songů nezapře vliv hudby, která je jeho srdci nejbližší, mj. T – Rex, David Bowie, The Stooges. Byl to návrat k opravdovému rock n´rollu.\n\nKerns se věnuje také spolupráci s různými kapelami a je uznáván jako jeden z nejspolehlivějších kanadských rockových zpěváků. V průběhu své kariéry se věnuje i své další vášni – produkci a psaní písní s ostatními muzikanty. V tomto směru spolupracoval se spoustou umělců a pokračuje ve sdílení věcí kolem muziky s lidmi, ve které věří.\n\nV roce 2007 jej záležitosti kolem produkce přivedly do Las Vegas, kde se zformovala skupina The Sin City Sinners, kapela složená ze zkušených muzikantů – Todd Kerns zpěv a kytara, Brent Muscat (ex Faster Pussycat) kytara, Rob Cournoyer (Raging Slab) bicí a Michael Ellis (Jimmy Crespo Project) baskytara. Kapela při svých koncertech pravidelně uvádí hosty z řad známých muzikantů a různých celebrit. Jejich debutové album „Exile on Freemont Street“, které Kerns produkoval, vyšlo začátkem roku 2010 a setkalo se s nadšenými ohlasy.\nSkupina se stala nejoblíbenější a nejuznávanější rockovou kapelou v resortu Las Vegas a okolí.\n\n7. prosince 2010 vyšlo album nazvané „Broken Record“. Jedná se o několik písní Sinners v akustické verzi a dvě nové, dosud nevydané – „Broken Record \" & „Hey Hey Rock N Roll“. V současné době kapela pracuje na Vánočním albu.\n\nV roce 2010 Kerns přijal dle svých slov jedinečnou příležitost v životě kytaristy. Na pozici baskytaristy a doprovodného vokalisty Slash Tour Band ve složení Slash (sólová kytara), Myles Kennedy (zpěv), Bobby Schneck (kytara), Brent Fitz (bicí), se účastnil světové tour k podpoře Slashova sólového alba. Během americké části turné se Kerns představil i jako sólový zpěvák a to v písních „Doctor Alibi“ (orig. Ian „Lemmy“ Kilmister) a „We're All Gonna Die“ (orig. Iggy Pop). Basovými party a doprovodným zpěvem se podílel i na živém albu „Live in Manchester“, které vzniklo během turné. V roce 2011 Slash Tour pokračovala koncerty v USA, Latinské Americe, Austrálii, Asii a Evropě.\nPři vzniku dalšího alba „Apocalyptic Love“ – tentokrát autorsky z pera Slash/Myles Kennedy – se Todd Kerns podílel basovými party a doprovodnými vokály. Také název kapely se změnil. Tour probíhá pod názvem Slash ft Myles Kennedy & The Conspirators. Bobbyho Schnecka nahradil na postu doprovodného kytaristy Frank Sidoris.\n\n"}
{"id": "625296", "url": "https://cs.wikipedia.org/wiki?curid=625296", "title": "Ramat Cva'im", "text": "Ramat Cva'im\n\nRamat Cva'im (: רמת צבאים), tedy \"Gazelí výšina\", je náhorní plošina o nadmořské výšce 111 metrů v severním Izraeli, na pomezí Dolní Galileji a příkopové propadliny Jordánského údolí.\n\nLeží cca 25 kilometrů jižně od města Tiberias. Jde o součást mohutného terénního zlomu, který sleduje v délce desítek kilometrů Jordánské údolí podél jeho západní strany. Do toho zlomového pásu patří severně odtud vrchoviny Ramat Kochav, Ramat Porija nebo Hory Naftali, jižně odtud pohoří Gilboa. Ramat Cva'im zároveň tvoří jihovýchodní část rozsáhlé planiny Ramot Isachar.\n\nNa východním okraji terén spadá do zemědělsky využívaného údolí řeky Jordán s vesnicí Chamadja, kam směřují také vádí Nachal Chamadja nebo Nachal Došen. Ještě výraznější je terénní reliéf na severní straně vysočiny, kde spadá do kaňonu vádí Nachal Jisachar, na jehož protější straně se zvedá daleko výraznější vysočina Ramat Kochav. Poměrně pozvolný je sklon svahů směrem k jihu do Charodského údolí, kterým protéká tok Nachal Charod živený z Ramat Cva'im přitékajícími vádí Nachal Kipodan, Nachal Nachum nebo Nachal Pachat. Na úpatí vysočiny zde v tomto údolí stojí vesnice Sde Nachum a Bejt ha-Šita. Téměř se ho dotýká také město Bejt Še'an. Na severozápadní a západní straně je ohraničení vysočiny nezřetelné, protože plynule navazuje na další části výšin Ramot Isachar, konkrétně Ramat Moledet oddělenou mělkým údolím toku Nachal Cva'im.\n\nVlastní vrcholové partie Ramat Cva'im jsou převážně mírně zvlněné, odlesněné a zemědělsky využívané. Výraznější povrchová modelace se vyskytuje pouze na východním okraji obce Bejt ha-Šita, kde se zvedají vrchy Giv'at Kipodan a Giv'at Cva'im. Nejvyšší kóta vysočiny ale má nevýrazný charakter a leží v její severní části. Osídlení je zde řídké a je soustředěno do výše zmíněných obcí ležících pod úpatím vysočiny. Nedaleko od severozápadního okraje dotčené oblasti stojí ještě dvě vesnice Moledet a Ramat Cvi. Na východní okraj náhorní planiny pak byla počátkem 21. století vložena průmyslová zóna Cva'im.\n\n"}
{"id": "625307", "url": "https://cs.wikipedia.org/wiki?curid=625307", "title": "Ramat Moledet", "text": "Ramat Moledet\n\nRamat Moledet (: רמת מולדת) je náhorní plošina o nadmořské výšce 72 metrů v severním Izraeli, na pomezí Dolní Galileji a příkopové propadliny Jordánského údolí.\n\nLeží cca 22 kilometrů jihojihozápadně od města Tiberias a cca 10 kilometrů severozápadně od města Bejt Še'an. Jde o podmnožinu rozsáhlejší planiny Ramot Isachar, která tvoří součást mohutného terénního zlomu, jenž sleduje v délce desítek kilometrů Jordánské údolí podél jeho západní strany. Do toho zlomového pásu patří severně odtud vrchoviny Ramat Kochav, Ramat Porija nebo Hory Naftali, jižně odtud pohoří Gilboa. Na jihovýchodní straně je ohraničení vysočiny nezřetelné, protože plynule navazuje na další části výšin Ramot Isachar, konkrétně Ramat Cva'im oddělenou mělkým údolím toku Nachal Cva'im. Na východní a severní straně tvoří poněkud ostřejší hranici tok Nachal Jisachar, na jehož protější straně se zvedá daleko výraznější vysočina Ramat Kochav. Zcela pozvolný je přechod do dalších sektorů vysočiny Ramot Isachar na západní straně. Strmější terénní modelace je na jižní straně, kde vysočina spadá do Charodského údolí, respektive do jeho výběžku Bik'at ha-Šita.\n\nVlastní vrcholové partie Ramat Moledet jsou mírně zvlněné, odlesněné a zemědělsky využívané. Nejvyšší kóta vysočiny má zcela nevýrazný charakter. Osídlení je zde řídké a je soustředěno do dvou vesnic Moledet a Ramat Cvi.\n\n"}
{"id": "625312", "url": "https://cs.wikipedia.org/wiki?curid=625312", "title": "Seznam ministrů zahraničních věcí Francie", "text": "Seznam ministrů zahraničních věcí Francie\n\nSeznam ministrů zahraničních věcí Francie od roku 1589.\n\n"}
{"id": "625314", "url": "https://cs.wikipedia.org/wiki?curid=625314", "title": "NADH dehydrogenáza", "text": "NADH dehydrogenáza\n\nNADH dehydrogenáza (NADH reduktáza, přesněji NADH ubichinon-reduktáza nebo prostě komplex I), EC 7.1.1.2 (před zavedením 7. třídy enzymů - translokas - v roce 2018 EC 1.6.5.3), je velký enzymatický komplex, který je prvním článkem v tzv. dýchacím řetězci buněčného dýchání. Hraje tedy zásadní roli ve vytváření tzv. protonového gradientu napříč vnitřní membránou mitochondrií, což následně umožňuje syntézu ATP. Jedná se zřejmě o největší membránový proteinový komplex ve vnitřní mitochondriální membráně vůbec, neboť dosahuje velikosti 650 kDa.\n\nSkládá se z celé řady bílkovinných podjednotek, z nichž sedm je kódováno přímo v mitochondriální DNA a zbylých více než 30 podjednotek má svůj původ v jaderném genomu. Celý komplex nicméně obsahuje i nebílkovinné složky, jako je molekula FMN (flavinmononukleotid) a 6–7 FeS center. NADH dehydrogenáza se tedy řadí do významné skupiny FeS metaloproteinů a zároveň to je (s ohledem na obsah flavinového koenzymu) tzv. flavoprotein.\n\nSouhrnně se dá reakce katalyzovaná tímto enzymem zapsat jako:\nNADH + CoQ + 2H → NAD + H + CoQH (redukovaný)\n\nS NADH reduktázou se nejprve asociuje redukovaný koenzym NADH a předává své elektrony celému multiproteinovému komplexu. Z jedné NADH přichází na komplex I dva elektrony a předávají je na FMN, z něj proudí elektrony na FeS klastry a z nich konečně na koenzym Q. Výhodou přenašečů FMN a ubichinonu je, že mají tři oxidační stavy a mohou tedy přijmout oba elektrony od NADH. Následně mohou postupně odevzdávat elektrony na další přenašeč elektronů, tzn. na cytochromy v komplexu III.\n\nPrůchodem elektronů komplexem NADH dochází k poklesu potenciálu asi o 360 mV, Gibbsova energie pro každé dva elektrony tedy činí 16,6 kcal/mol. Většina této energie z průchodu dvou elektronů se použije na vlastní pumpování čtyř protonů do mezimembránového prostoru, a tak komplex I vlastně spoluvytváří protonový gradient.\n\nMutace v genu pro tento enzym může být příčinou onemocnění MELAS (\"mitochondrial encephalopathy, lactic acidosis, and stroke\"), což je jedno z typických mitochondriálních onemocnění.\n"}
{"id": "625317", "url": "https://cs.wikipedia.org/wiki?curid=625317", "title": "Giv'at Kipodan", "text": "Giv'at Kipodan\n\nGiv'at Kipodan (: גבעת קפודן) je vrch o nadmořské výšce 64 metrů v severním Izraeli, na pomezí vysočiny Ramat Cva'im a Charodského údolí.\n\nLeží cca 7 kilometrů severozápadně od města Bejt Še'an a 1 kilometr východně od vesnice Bejt ha-Šita. Má podobu odlesněného terénního zlomu. Na jižní straně terén prudce spadá do zemědělsky využívaného Charodského údolí. Zemědělské pozemky se rozkládají i severně od kopce, kde začíná vysočina Ramat Cva'im. Nachází se zde turisticky využívaný vyhlídkový bod \"Micpe Charuvim\" (מצפה חרובים) zřízený vesnicí Bejt ha-Šita. Na východní straně pokračují svahy dílčím vrcholem Giv'at Cva'im.\n\n"}
{"id": "625320", "url": "https://cs.wikipedia.org/wiki?curid=625320", "title": "Frauenarzt", "text": "Frauenarzt\n\nVincento de Marcos / Vincente de Teba Költerhoff (* 18. října 1978 Berlín), známější pod německým kryptonymem (česky Frauenarzt nebo doslovně Gynekolog) a známý též pod pseudonymy DJ Kologe, MC Digital F, Arzt, Gyniko a Günther, je německý rapper s hlavním zaměřením na german pop. Jeho zpěv ale není čistý rap a sám Frauenarzt tvrdí, \"že to je spíše taneční muzika, která v určitých partech hraničí s technem\".\n\n"}
{"id": "625322", "url": "https://cs.wikipedia.org/wiki?curid=625322", "title": "Čimigin", "text": "Čimigin\n\nČimigin, neboli čimigi, čikiči (rusky чимигин, чимиги, чикичи) \nje tradiční aleutské jídlo oblíbené zejména na Komandorských ostrovech. Jedná se o mořské plže, sdružující se na kamenech na mořském pobřeží, mlže a také korýše, kteří se vaří v ulitách ve vodě 3-5 minut a poté se jehlou vyjmou ze své ulity. \n"}
{"id": "625323", "url": "https://cs.wikipedia.org/wiki?curid=625323", "title": "Giv'at Cva'im", "text": "Giv'at Cva'im\n\nGiv'at Cva'im (: גבעת צבאים) je vrch o nadmořské výšce 84 metrů v severním Izraeli, na pomezí vysočiny Ramat Cva'im a Charodského údolí.\n\nLeží cca 7 kilometrů severozápadně od města Bejt Še'an a 1,5 kilometru východně od vesnice Bejt ha-Šita. Má podobu odlesněného terénního zlomu. Na jižní straně terén prudce spadá do zemědělsky využívaného Charodského údolí. Zemědělské pozemky se rozkládají i severně od kopce, kde začíná vysočina Ramat Cva'im. Na západní straně pokračují svahy dílčím vrcholem Giv'at Kipodan. Na východní straně do Charodského údolí stéká vádí Nachal Pachat.\n\n"}
{"id": "625330", "url": "https://cs.wikipedia.org/wiki?curid=625330", "title": "Kokinšú", "text": "Kokinšú\n\nKokinšú nebo též Kokinwakašú (\"Sbírka starých a nových básní\") je první oficiální sbírka japonské lyriky. Práce na ní byla zahájena roku 905 na příkaz císaře Daigoa a dokončena byla roku 922. Sbírka obsahuje přes 1100 básní, většinou ve formě tanka (pětiverší o 31 slabikách), a je systematičtěji uspořádána, než předchozí sbírka Manjóšú. Jednotlivé svazky sbírky jsou totiž tematicky zaměřené na básně věnované jednotlivým ročním obdobím, na básně blahopřejné, na rozloučenou, cestovní a milostné, na elegie atp. Sbírka má předmluvu od Ki no Curajukiho a nejznámějšími autory sbírky jsou básnířka a dvorní dáma Ono no Komači a básník Ariwara no Narihira.\n\nSbírka je psána ve slabičné abecedě hiragana, které velmi dobře odpovídá struktuře japonského verše, Na rozdíl od Manjóšú je její lyrika jemnější, křehčí a vybroušená až k virtuozitě, ale nedosahuje mnohdy takové hloubky a citové intenzity jako dlouhé básně z Manjóšú. Přesto je vyvrcholením poezie ve formě tanka a dlouh byla považována za nedostižný vzor.\n\n\n"}
{"id": "625331", "url": "https://cs.wikipedia.org/wiki?curid=625331", "title": "Pavel Severín z Kapí hory", "text": "Pavel Severín z Kapí hory\n\nPavel Severín z Kapí hory (přibližně 1500 – přibližně 1554) byl tiskař českých knih a pražský purkmistr. \n\nTiskárnu převzal po otci Severinovi kramáři. Vydal řadu významných českých knih: Několikrát vydal českou bibli, spisy Luthera, Chelčického, Kuthenovu Českou kroniku, nebo druhou nejstarší známou českou kuchařku. Za ženu si vzal Johanku Sovovou, jejíž otec, Václav Sova z Liboslav byl majitelem Sovových mlýnů v Praze.\n\nJako tiskař byl činný i jeho synovec Jan Severin mladší (syn Pavlova bratra Jana staršího) a v severinovské tiskařské tradici pokračoval Pavlův zeť Jan Kosořský z Kosoře.\n\n\n"}
{"id": "625334", "url": "https://cs.wikipedia.org/wiki?curid=625334", "title": "Edward Natapei", "text": "Edward Natapei\n\nEdward Nipake Natapei Tuta Fanua`araki (17. července 1954 – 28. července 2015) byl politik ostrovního státu Vanuatu. Působil ve funkci předseda vlády a místopředseda vlády Vanuatu. V roce 1991 byl ministrem zahraničních věcí. Od 2. března 1999 do 24. března byl 1999 prezidentem Vanuatu. Byl socialista, předseda strany \"Vanua'aku Pati\", což je anglofonní politická strana.\n\n"}
{"id": "625335", "url": "https://cs.wikipedia.org/wiki?curid=625335", "title": "Davis Cup 2010 – 3. skupina americké zóny", "text": "Davis Cup 2010 – 3. skupina americké zóny\n\n3. skupina americké zóny Davis Cupu 2010 představovala třetí výkonnostní skupinu Americké zóny s osmi účastníky.\n\n\nDružstva hrála ve dvou skupinách po čtyřech účastnících systémem vzájemných zápasů \"(„každý s každým“)\". Pro odstoupení Kuby měla skupina A pouze tři členy. Týmy na prvních dvou místech postoupily do semifinálové fáze, kde se opět utkaly ke vzájemným zápasům a dva nejlepší celky si zajistily postup do 2. skupiny Americké zóy pro rok 2011. \n\nZápasy se uskutečnily 7.–11. července na tvrdém povrchu areálu Parque Central de San Juan v San Juanu, Portoriko.\n\n\n\n\n\n\n\n\n\n\n\"Dvě nejlepší družstva semifinálové fáze si zajistily postup do 2. skupiny Americké zóny.\"\n\n\n\n\n\n\n"}
{"id": "625336", "url": "https://cs.wikipedia.org/wiki?curid=625336", "title": "Giambattista della Porta", "text": "Giambattista della Porta\n\nGiovanni Battista della Porta (také John Baptist Porta) (1535 Vico Equense, Itálie – 4. února 1615, Neapol, Itálie) byl italský učenec, vědec a dramatik, který žil v Neapoli v době Vědecké revoluce a reformace. Většinu svého života strávil jako vědec. Těžil z neformálního vzdělávání lektorů a návštěv od renomovaných učenců. Jeho nejslavnější dílo, poprvé publikováno v roce 1558, se nazývalo \"Magiae Naturalis\" (\"Přírodní magie\"). V této knize se zabývá různými předměty, které vyšetřoval, včetně studií okultní filozofie, astrologie, alchymie, matematiky, meteorologie a přírodní filozofie. Byl také označován jako \"profesor tajemství\".\n\nVe svém díle \"Magia Naturalis\" zveřejnil ucelený popis camery obscury. Pro obveselení promítal svým hostům obrazy herců na stěnu s takovým úspěchem, že ho inkvizice málem dostala na hranici.\n\n"}
{"id": "625337", "url": "https://cs.wikipedia.org/wiki?curid=625337", "title": "Průmyslová zóna Cva'im", "text": "Průmyslová zóna Cva'im\n\nPrůmyslová zóna Cva'im (: אזור תעשייה צבאים, \"Azor Ta'asija Cva'im\", též פארק תעשייה צבאים nebo פארק תעשיות צבאים, \"Park Ta'asija Cva'im\" či \"Park Ta'asijot Cva'im\", doslova Průmyslový park Cva'im) je průmyslová zóna v severním Izraeli, na pomezí Dolní Galileji, Jordánského údolí a Charodského údolí.\n\nMá plochu 1108 dunamů (110,8 hektarů) a je provozována Oblastní radou Emek ha-ma'ajanot a městem Bejt Še'an. Rozkládá se na východním okraji náhorní planiny Ramat Cva'im, cca 5 kilometrů severně od Bejt Še'anu a 3 kilometry severoseverovýchodně od vesnice Sde Nachum. Jižně odtud začíná tok vádí Nachal Chamadija. Zóna byla zřízena počátkem 21. století, v letech 2000-2001 jako nová oblast pro podnikatelské a průmyslové aktivity v tomto regionu. Dle stavu z doby okolo roku 2010 zde ale stála zatím jen jediná továrna, a to podnik patřící nedalekému kibucu Bejt ha-Šita, nazvaný BHC Group, situovaný na severní okraj zóny. Na ostatních pozemích odtud k jihu sice ještě žádné podniky nefungovaly, ale byly zde již provedeny inženýrské sítě a komunikační síť.\n\n\n"}
{"id": "625341", "url": "https://cs.wikipedia.org/wiki?curid=625341", "title": "Otevřený kolektor", "text": "Otevřený kolektor\n\nOtevřený kolektor je typ provedení výstupu užívaný u integrovaných obvodů (IO). Výstup, který je jinak tvořen párem tranzistorů (\"výstup běžných hradel je obvykle realizován dvojicí tranzistorů, z nichž je vždy otevřen jen jeden a připojuje na výstup buď napájecí napětí, nebo zem tzv. komplementární zapojení či komplementární výstup)\" je zde tvořen pouze jedním NPN tranzistorem, který spíná výstup ke společnému potenciálu, na výstupní pin je přiveden kolektor tohoto tranzistoru, emitor je spojen se společným potenciálem.\n\nBáze výstupního tranzistoru je připojena k internímu logickému členu (jehož stavem se nastavuje logická úroveň). Stav tohoto členu a tedy i výstupního tranzistoru s otevřeným kolektorem závisí na vstupních signálech a funkci konkrétního integrovaného obvodu.\nTranzistor buď není sepnut a kolektor není spojen s žádným potenciálem nebo je sepnut a kolektor je spojen se zemí. K otevřenému kolektoru se obvykle připojuje pull up rezistor (řádově 1 kΩ až 10 kΩ podle typu logiky), který zajišťuje logickou úroveň \"H\" v případě, kdy není tranzistor sepnut. V případě úrovně \"L\" je tranzistor sepnut a výstup je spojen se zemí.\n\nOtevřený kolektor umožňuje připojení zátěže s vyšším proudovým odběrem ve stavu \"L\", než při použití párových tranzistorů, zapojení budičů sběrnice (například SCSI), multiplexerová zapojení a další.\n\n\n"}
{"id": "625344", "url": "https://cs.wikipedia.org/wiki?curid=625344", "title": "Vaasa", "text": "Vaasa\n\nVaasa [] (švédsky \"Vasa\") je západofinské přístavní město ležící na břehu Botnického zálivu. S městem Umeå je spojuje trajekt, jenž je nejkratším námořním spojením mezi Finskem a Švédskem.\n\nLetiště Vaasa se nachází 9 kilometrů jihovýchodně od centra města.\n\nVaasa byla založena roku 1606 švédským králem Karlem IX.. V 18. století se město neobyčejně rychle rozrostlo. Stalo se nejen sídlem zemského soudu, ale i prvním finským městem s veřejnou knihovnou. Ovšem roku 1852 byla Vaasa postižena zničujícím požárem, podobně jako i jiná finská města té doby. K několika málo dochovaným stavbám patří budova zemského soudu, přestavěná v roce 1863 na kostel.\n\nPoté bylo město znovu vystavěno o 7 km západněji, neboť původní město ztratilo v důsledku postglaciálního vzestupu zemské kůry přístup k moři. Význam nového přístavu vzrůstal, k čemuž přispělo i propojení železniční tratí v roce v roce 1883.\n\nBěhem Finské občanské války v roce 1918 se Vaasa stala opěrným bodem \"Bílých brigád\" vedených generálem Mannerheimem. Po dobu deseti týdnů, až do znovudobytí Helsinek, byla Vaasa sídlem exilového senátu a tím i faktickým hlavním městem země.\n\nZlatá otep v červeném štítovém poli. Nad štítem zlatá koruna se zlatými a stříbrnými akanty. Pod štítem je zavěšen Řád kříže svobody.\n\nVaasa je oficiálně dvojjazyčným městem. 70 procent obyvatel hovoří finsky, 25 procent finskou švédštinou.\n\nV městě Vaasa jsou tři univerzity. Největší z nich je \"Vaasan yliopisto\" (Univerzita Vaasa), kterou navštěvuje přes 4500 studentů.. Dále je zde \"Åbo Akademi Vasa\" (pobočka Åbo Akademie Turku) a \"Svenska Handelshögskolan\" (Švédská obchodní vysoká škola)\n\nVe Vaase má svůj výrobní závod Wärtsilä (finsky: \"Oy Wärtsilä\"), výrobce lodních šroubů, lodních dieselových motorů a zařízení pro energetiku.\n\nVývoj počtu obyvatel \"(Stav: k 31. prosinci)\":\n\n\n"}
{"id": "625345", "url": "https://cs.wikipedia.org/wiki?curid=625345", "title": "Seznam ministrů zahraničních věcí Polska", "text": "Seznam ministrů zahraničních věcí Polska\n\nSeznam ministrů zahraničních věcí Polska od roku 1918.\n"}
{"id": "625350", "url": "https://cs.wikipedia.org/wiki?curid=625350", "title": "Sean Kenney", "text": "Sean Kenney\n\nSean David Kenney (* 13. března 1944 Boston, Massachusetts) je americký herec a fotograf. V letech 1966 a 1967 se objevil v epizodních rolích sci-fi seriálu \"Star Trek\" nejprve jako postižený kapitán Christopher Pike (epizody „Zvěřinec I“ a „Zvěřinec II“), poté jako navigátor a kormidelník poručík DePaul (epizody „Aréna“ a „Příchuť zkázy“). Svůj filmový debut absolvoval v komedii \"The Impossible Years\" (1968), v první polovině 70. let 20. století se objevil v menších rolích několika filmů. Jeho posledním byl snímek \"Slumber Party '57\" z roku 1976. V současnosti pracuje jako profesionální fotograf.\n\n\n"}
{"id": "625352", "url": "https://cs.wikipedia.org/wiki?curid=625352", "title": "Milan Špalek", "text": "Milan Špalek\n\nMilan Špalek (* 10. prosince 1966 Teplice, Československo) je český rockový baskytarista, příležitostný hlavní zpěvák a textař skupiny Kabát. K písním „Colorado“ ze stejnojmenného alba a „Dávám ti jeden den“ složil i hudbu. Po založení skupiny Kabát byl hlavním zpěvákem, pak ho nahradil Josef Vojtek. Jeho koníčkem je rybaření, bowling, a poker.\n\n10. prosince 2015 mu byla v Zámecké zahradě Teplice odhalena socha.\n\nInstalatér.\n\n\"Více informací naleznete také v článku Kabát (hudební skupina).\"\nHlavním zpěvákem skupiny Kabát je Josef Vojtek, ale některé pomalejší (někdy také baladičtější) zpívá právě Milan Špalek. (viz tabulka).\nJe dvorním textařem skupiny Kabát a občasně také skládá hudbu. Hudbu mu skládá kytarové duo Váňa/Krulich.\n\nMezi jeho významná díla patříː\n\nHraje na Fender Precision Bass. V počátcích hrál (v době neexistence skupiny Kabát) na českou značku Jolana Iris Bass Když skupina Kabát měla vystupovat v Londýně a Dublinu v roce 2007, tak si svoji baskytaru Milan Špalek zapomněl doma a nic jiného mu nezbývalo než ji zakoupit přímo v jednom londýnském krámku s hudebninami, kde si zakoupil svůj model (konkrétně Series P-Bass PF 3TS) za drahé peníze.\n\nPoužívá zesilovač firmy Mesa/Boogie, kterou spojuje s lampovým ampem firmy Ampeg, protože mu Mesa/Boogie zní lépe.\n\n\n\n"}
{"id": "625353", "url": "https://cs.wikipedia.org/wiki?curid=625353", "title": "Seznam ministrů zahraničních věcí Rumunska", "text": "Seznam ministrů zahraničních věcí Rumunska\n\nSeznam ministrů zahraničních věcí Rumunska.\n\n\n\n\n\n"}
{"id": "625354", "url": "https://cs.wikipedia.org/wiki?curid=625354", "title": "Roger C. Carmel", "text": "Roger C. Carmel\n\nRoger Charles Carmel (27. září 1932 Brooklyn, New York – 11. listopadu 1986 Los Angeles, Kalifornie) byl americký herec. V průběhu své herecké kariéry se objevil např. v sitcomech \"The Dick Van Dyke Show, The Mothers-in-Law, Hogan's Heroes\" či \"The Munsters\", dále v seriálech \"Batman, I Spy, Banacek, The Man from U.N.C.L.E.\" nebo \"Hawaii Five-O\". Jednou z jeho známých rolí je postava podvodníka Harryho Mudda v epizodách „Muddovy ženy“ (1966) a „Já, Mudd“ (1967) sci-fi seriálu \"Star Trek\". Tutéž postavu namluvil v epizodě „Elixír lásky“ (1973) animovaného seriálu \"Star Trek\".\n\nZemřel na srdeční selhání v Hollywoodu, je pohřben na hřbitově New Mount Carmel Cemetery v Queensu (New York).\n\n"}
{"id": "625361", "url": "https://cs.wikipedia.org/wiki?curid=625361", "title": "Seznam ministrů zahraničních věcí Kypru", "text": "Seznam ministrů zahraničních věcí Kypru\n\nSeznam ministrů zahraničních věcí Kypru od roku 1960.\n"}
{"id": "625371", "url": "https://cs.wikipedia.org/wiki?curid=625371", "title": "Omar ibn Rusta", "text": "Omar ibn Rusta\n\nAbú Alí Ahmad bin Umar ibn Rusta, také s koncovkou ebn Rosta, ibn Rustah, ibn Rosteh (9. století, Isfahán, Írán – po 913), byl arabský či perský geograf, cestovatel a encyklopedista.\n\nO jeho životě se kromě místa narození dochovalo velmi málo informací. Okolo roku 903 cestoval po Arábii a Jemenu. Je pravděpodobné, že cestoval i po Evropě a navštívil jako kupec Velkomoravskou říši v době vlády knížete Svatopluka.\n\nJe autorem encyklopedické arabsky psané knihy \"Kitáb al-a'lák an-nafísa\" (nebo \"Ketáb al-a'aláq al-nafísa\"), většinou překládané jako \"Kniha vzácných drahokamů\", ve které popisuje i centrum Velkomoravské říše Veligrad. Kniha byla napsána někdy mezi lety 903 až 913.\n\n"}
{"id": "625373", "url": "https://cs.wikipedia.org/wiki?curid=625373", "title": "Ricardo Montalbán", "text": "Ricardo Montalbán\n\nRicardo Gonzalo Pedro Montalbán y Merino (25. listopadu 1920 Ciudad de México, Mexiko – 14. ledna 2009 Los Angeles, Kalifornie, USA) byl mexicko-americký rozhlasový, televizní, divadelní a filmový herec, jehož herecká kariéra spadá do sedmi desetiletí (natáčel filmy mezi lety 1943 a 2006). V polovině 70. let 20. století byl známý díky svému hlasu v televizní reklamě na automobil Chrysler Cordoba, v letech 1977 a 1984 hrál hlavní roli Mr. Roarkea ve fantasy seriálu \"Fantasy Island\". Roku 1967 ztvárnil geneticky vylepšeného tyrana Khana Nooniena Singha v epizodě „Vesmírné sémě“ sci-fi seriálu \"Star Trek\" a tuto roli (jako jednu z hlavních postav) si zopakoval v celovečerním filmu \"\" (1982). Roku 1978 získal cenu Emmy, v roce 1993 cenu za celoživotní dílo od Screen Actors Guild. V herectví pokračoval i po dosažení 80 let, objevil se například jako děda ve snímcích \"\" (2002) a \"\" (2003).\n\n"}
{"id": "625374", "url": "https://cs.wikipedia.org/wiki?curid=625374", "title": "Tel Temes", "text": "Tel Temes\n\nTel Temes (: תל תמס) je pahorek o nadmořské výšce – 112 metrů v severním Izraeli, v Charodském údolí.\n\nLeží cca 2 kilometry severozápadně od města Bejt Še'an a 1,5 kilometru jižně od vesnice Sde Nachum. Má podobu nevýrazného odlesněného návrší, které vystupuje z roviny Charodského údolí. Jižně od pahorku protéká hlavní vodní osa údolí – Nachal Charod, do kterého západně od návrší od severu přitéká vádí Nachal Nachum. Okolí pahorku doplňují četné umělé vodní nádrže. Na jihozápad od Tel Temes vede přes Nachal Charod historicky významný most Kantara, stojící u pahorku Tel Bacul.\n\n"}
{"id": "625376", "url": "https://cs.wikipedia.org/wiki?curid=625376", "title": "Balašův palác", "text": "Balašův palác\n\nBalašův palác (dříve ve variantě z maďarštiny jako Balassov palác) je palác v Bratislavě v Panské ulici 15, postavený v pozdně barokním slohu v letech 1754 až 1762. Součástí je erb jeho majitele Pavla Balasse. Sochy na portálu a atice představuji alegorické postavy lidských ctností – Rozvahy, Mírnosti, Spravedlnosti a Statečnosti.\n"}
{"id": "625380", "url": "https://cs.wikipedia.org/wiki?curid=625380", "title": "Alessandro Del Piero", "text": "Alessandro Del Piero\n\nAlessandro Del Piero (* 9. listopadu 1974, Conegliano) je bývalý italský fotbalista, který hrál naposledy v klubu Delhi Dynamos FC.\n\nJe vítězem Mistrovství světa 2006 v Německu. Většinu své kariéry odehrál v turínském klubu Juventus FC, se kterým se rozloučil po vítězství v Serii A v roce 2012. Pelé ho roku 2004 zařadil mezi 125 nejlepších žijících fotbalistů.\n\n\n\n"}
{"id": "625381", "url": "https://cs.wikipedia.org/wiki?curid=625381", "title": "Elly Oehlerová", "text": "Elly Oehlerová\n\nElly Oehler-Sonnenschein (6. června 1905, Ostrava – 22. dubna 1953, Praha) byla česká architektka a bytová návrhářka.\n\nByla dcerou ředitele ostravských železáren Ing. Viktora Sonnenscheina (1873–1942). Vystudovala architekturu na Německé vysoké škole technické v Brně (Deutsche technische Hochschule Brünn). V roce 1931 se provdala za spolužáka, Oskara Oehlera, v roce 1932 se jim narodila dcera Renata. V letech 1932–1939 měli samostatnou projekční kancelář v Praze.\n\nV létě 1939 se rozhodli uprchnout před nacismem do Austrálie. Pokus ale nebyl úspěšný. Byli vězněni v Mnichově a v Berlíně. Poté žili v Ostravě. V roce 1944 byla Elly deportována do koncentračního tábora Terezín. Její dcera Renata se do konce války skrývala v Praze. Z rodiny Sonnenscheinů přežila holokaust jen Elly a její sestra Olah Buchsbaumová, která žila od roku 1922 v Tel Avivu.\n\nPo válce obnovili manželé svou kancelář v Ostravě. Změnili si příjmení na Olár. V roce 1949 přesídlili do Prahy. Oba pak pracovali v letech 1951–1953 ve Stavoprojektu. Elly se ale nikdy zdravotně nezotavila z následků válečného věznění a zemřela v roce 1953.\n\n\n\n\n\n"}
{"id": "625383", "url": "https://cs.wikipedia.org/wiki?curid=625383", "title": "Tel Bacul", "text": "Tel Bacul\n\nTel Bacul (: תל בצול) je pahorek o nadmořské výšce okolo – 110 metrů v severním Izraeli, v Charodském údolí.\n\nLeží cca 2 kilometry severozápadně od města Bejt Še'an a 1 kilometr severně od vesnice Mesilot. Má podobu nevýrazného návrší, které vystupuje z roviny Charodského údolí. Severně od pahorku protéká hlavní vodní osa údolí – Nachal Charod, do kterého západně od návrší od jihu přitéká vádí Nachal Amal. Okolí pahorku doplňují četné umělé vodní nádrže. Na severozápad od Tel Bacul vede přes Nachal Charod historicky významný most Kantara a na opačném břehu Nachal Charod se pak rozkládá pahorek Tel Temes.\n\n"}
{"id": "625388", "url": "https://cs.wikipedia.org/wiki?curid=625388", "title": "Brian David Josephson", "text": "Brian David Josephson\n\nBrian David Josephson, FRS (* 4. ledna 1940, Cardiff, Wales) je velšský fyzik. V roce 1973 získal Nobelovu cenu za fyziku především za předpověď po něm pojmenovaného Josephsonova jevu.\n\nOd konce roku 2007 je emeritním profesorem Cambridge University.\n\nChodil na Cardiff High School a poté na Cambridge University, kde v roce 1960 získal titul BA (Bachelor of Arts) a v roce 1964 titul doktor fyziky. V sedmdesátých letech se naučil transcendentální meditaci.\n\nV roce 1962 začal pracovat na Trinity College a poté odjel do Spojených států, aby tam na University of Illinois působil jako profesor a asistent výzkumu. V roce 1967 se vrátil na Cambridge University nejdříve na pozici pomocníka ředitele výzkumu v laboratoři Cavendish a poté tam od roku 1974 do odchodu do důchodu v roce 2007 působil jako profesor fyziky.\n\nV roce 1973 získal spolu s japonským fyzikem Leem Esakim a americkým fyzikem Ivarem Giaeverem Nobelovu cenu za fyziku.\n\nNejznámější je díky zkoumání supravodivosti, Nobelovu cenu získal konkrétně „za teoretické předpovědi vlastností proudu vedeného skrz tunelovanou bariéru, zejména jevu známého jako Josephsonův jev“. Výsledky jeho objevů se používají např. při měření magnetických polí a výrobě počítačů.\n\nJe jedním z nejznámějších vědců, kteří tvrdí, že parapsychologie může být reálná. Zastává názor, že „jestliže vědecká komunita odmítne nějakou myšlenku, není to nutně důkaz toho, že tato myšlenka je absurdní; spíše by měl člověk pozorně zkoumat původ těchto názorů a usoudit, jak dobře si stojí proti důkladnému pozorování“. Prohlásil: „Je mnoho důkazů ve prospěch telepatie, ale články o tomto tématu jsou neprávem zavrhovány.“\n\nPodporuje zkoumání údajné studené fúze objevené Martinem Fleischmannem a Stanleym Ponsem v roce 1989. I když se mnoha výzkumníkům v následujících letech nepodařilo úspěšně zopakovat pokusy Fleischmanna a Ponse, Josephson tvrdí, že zná nějaké výzkumníky, kteří získali kladné výsledky, ale předpojatí redaktoři periodik je odmítli publikovat.\n\n\n"}
{"id": "625390", "url": "https://cs.wikipedia.org/wiki?curid=625390", "title": "Tel Zahron", "text": "Tel Zahron\n\nTel Zahron (: תל זהרון) je pahorek o nadmořské výšce okolo - 100 metrů v severním Izraeli, na pomezí Charodského a Bejtše'anského údolí.\n\nLeží nedaleko od severovýchodního úpatí pohoří Gilboa, cca 4 kilometry západně od města Bejt Še'an a necelý kilometr severně od vesnice Nir David. Má podobu nevýrazného návrší, které vystupuje z roviny Charodského údolí. Jižně od pahorku leží vesnice Nir David, jíž protéká vádí Nachal Amal, které tu tvoří přírodní a rekreační areál Gan ha-Šloša. Na severovýchodní straně probíhá hlavní vodní osa údolí - Nachal Charod. Okolí pahorku doplňují na východě četné umělé vodní nádrže. Na sever od Tel Zahron se rozkládá další pahorek Tel Zehara.\n\n"}
{"id": "625393", "url": "https://cs.wikipedia.org/wiki?curid=625393", "title": "Tel Zehara", "text": "Tel Zehara\n\nTel Zehara (: תל זהרה) je pahorek a sídelní tel o nadmořské výšce - 95 metrů v severním Izraeli, v Charodském údolí.\n\nLeží nedaleko od severovýchodního úpatí pohoří Gilboa, cca 4 kilometry západně od města Bejt Še'an a 1 kilometr severně od vesnice Nir David. Má podobu nevýrazného odlesněného návrší, které vystupuje z roviny Charodského údolí. Jde o významnou archeologickou lokalitu. Na severovýchodní straně probíhá hlavní vodní osa údolí - Nachal Charod, do které od pahorku směřuje pramen \"Ejn Zehara\" (עין זהרה). Okolí pahorku doplňují na severu a jihovýchodě četné umělé vodní nádrže. Na jih od Tel Zehara se rozkládá další pahorek Tel Zahron.\n\n"}
{"id": "625398", "url": "https://cs.wikipedia.org/wiki?curid=625398", "title": "Tel Šokek", "text": "Tel Šokek\n\nTel Šokek (: תל שוקק, : \"Tal eš-Šemdin\") je pahorek o nadmořské výšce - 110 metrů v severním Izraeli, v Charodském údolí.\n\nLeží nedaleko od severovýchodního úpatí pohoří Gilboa, cca 3 kilometry západně od města Bejt Še'an a 1 kilometr jihovýchodně od vesnice Nir David. Má podobu nevýrazného odlesněného návrší, které vystupuje z roviny Charodského údolí. Na severní a severovýchodní straně probíhá vádí Nachal Kibucim, do kterého západně od pahorku ústí vádí Nachal Šokek. Dál k severu pak vede i vádí Nachal Amal. Okolí pahorku doplňují na severovýchodě četné umělé vodní nádrže. Na západ od Tel Šokek se rozkládá další pahorek Tel Soka neboli Tel ha-Šloša, na jižní straně je to pahorek Tel Zehavi.\n\n"}
{"id": "625403", "url": "https://cs.wikipedia.org/wiki?curid=625403", "title": "Pike (příjmení)", "text": "Pike (příjmení)\n\nPříjmení anglického původu Pike (významy: \"štika; bodlo; závora\") nosí více osobností:\n\n\n"}
{"id": "625404", "url": "https://cs.wikipedia.org/wiki?curid=625404", "title": "Arrondissement Haguenau", "text": "Arrondissement Haguenau\n\nArrondissement Haguenau byl francouzský arrondissement ležící v departementu Bas-Rhin v regionu Alsasko. Členil se dále na 3 kantony a 56 obcí.\n\n"}
{"id": "625405", "url": "https://cs.wikipedia.org/wiki?curid=625405", "title": "Tel Soka", "text": "Tel Soka\n\nTel Soka neboli Tel ha-Šloša (: תל שוכה nebo תל השלושה, : \"Tal eš-Šok\") je pahorek a sídelní tel o nadmořské výšce - 90 metrů v severním Izraeli, v Charodském údolí, respektive v Bejtše'anském údolí.\n\nLeží nedaleko od severovýchodního úpatí pohoří Gilboa, cca 3 kilometry západně od města Bejt Še'an a 1 kilometr jižně od vesnice Nir David. Má podobu nevýrazného odlesněného návrší, které vystupuje z roviny Charodského údolí. Jde o významnou archeologickou lokalitu. Název Tel ha-Šloša je novodobého původu a připomíná tři (hebrejsky \"šloša\") Židy, kteří zde byli roku 1938 zavražděni Araby, podobně jako nedaleký rekreační areál Gan ha-Šloša. Na severní a severovýchodní straně probíhá vádí Nachal Kibucim, do kterého západně od pahorku ústí vádí Nachal Šokek. Dál k severu pak vede i vádí Nachal Amal. Okolí pahorku doplňují na severovýchodě i na jihu četné umělé vodní nádrže. Na západ od Tel Soka se rozkládá další pahorek Tel Šokek, na jihu zase stojí pahorek Tel Zehavi.\n\n"}
{"id": "625408", "url": "https://cs.wikipedia.org/wiki?curid=625408", "title": "Bernard VII. z Armagnacu", "text": "Bernard VII. z Armagnacu\n\nBernard VII. z Armagnacu (fr. \"Bernard VII d'Armagnac\", 1360 - 12. června 1418) byl mnohonásobný francouzský hrabě, konetábl a vůdce armagnacké strany během staleté války. Oženil se s Jitkou, dcerou Jana z Berry a vdovou po savojském hraběti Amadeovi VII., čímž získal velký politický vliv. Zemřel při pařížském povstání.\n\n"}
{"id": "625410", "url": "https://cs.wikipedia.org/wiki?curid=625410", "title": "Knox County", "text": "Knox County\n\nKnox County je název devíti okresů ve Spojených státech amerických:\n"}
{"id": "625412", "url": "https://cs.wikipedia.org/wiki?curid=625412", "title": "Tel Zehavi", "text": "Tel Zehavi\n\nTel Zehavi (: תל זהבי) je pahorek o nadmořské výšce – 108 metrů v severním Izraeli, v Bejtše'anském údolí.\n\nLeží nedaleko od severovýchodního úpatí pohoří Gilboa, cca 3 kilometry jihozápadně od města Bejt Še'an a 1,5 kilometru severozápadně od vesnice Rešafim. Má podobu nevýrazného odlesněného návrší, které vystupuje z roviny Bejtše'anského údolí. Na jižní a jihozápadní straně probíhá vádí Nachal Moda. Okolí pahorku doplňují na západě četné umělé vodní nádrže. Na sever od Tel Zehavi se rozkládají další pahorky a to Tel Šokek a Tel Soka.\n\n"}
{"id": "625414", "url": "https://cs.wikipedia.org/wiki?curid=625414", "title": "Kadich vom Pferd", "text": "Kadich vom Pferd\n\nPříjmení Kadich vom Pferd nosí více různých osobností:\n\n"}
{"id": "625415", "url": "https://cs.wikipedia.org/wiki?curid=625415", "title": "Lake County", "text": "Lake County\n\nLake County je název dvanácti okresů ve Spojených státech amerických:\n"}
{"id": "625418", "url": "https://cs.wikipedia.org/wiki?curid=625418", "title": "Antonín Zelnitius", "text": "Antonín Zelnitius\n\nAntonín Zelnitius (12. dubna 1876, Uherské Hradiště – 3. března 1957 Staré Město) byl učitel a amatérský archeolog, zkoumal oblast Na Valách.\n\nVe Starém Městě začal působit v roce 1922. Ještě v tomto roce (27. 12.) byl na jeho popud ustanoven Muzejní spolek \"Starý Velehrad - Staré Město\" se sídlem ve Starém Městě, aby \"zachraňoval na kotáru obce památky pro potomky\". Podařilo se mu rozpoznat hroby po léta ničené při těžbě písku v Klečkově písečníku v poloze Na Valách jako velkomoravské a upozornil na důležitost nálezů pocházejících z těchto hrobů. Postupně se mu podařilo Na Valách odkrýt více než 300 velkomoravských hrobů a několik desítek sídlištních objektů. Mezi jeho nejznámější objevené artefakty patří nákončí opasku se skly a almadiny (on sám se domníval, že se jedná o ozdobu čelenky).\n\nSvé nálezy publikoval ve \"Sborníku velehradském\". Již tehdy obhajoval své závěry proti oponentům, že velkomoravský Veligrad je totožný s lokalitou dnešního Starého Města.\n\nK jeho největším zásluhám patří otevření muzea ve Starém Městě 29. května 1927 a zejména skutečnost, že problematika Starého Města vešla ve všeobecnou známost a o staroměstské nálezy se začaly zajímat veličiny meziválečné evropské archeologie.\n\n\n"}
{"id": "625419", "url": "https://cs.wikipedia.org/wiki?curid=625419", "title": "Tel Cemed", "text": "Tel Cemed\n\nTel Cemed (: תל צמד) je pahorek o nadmořské výšce - 217 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 3 kilometry jihovýchodně od města Bejt Še'an a 2 kilometry severovýchodně od vesnice Ejn ha-Naciv. Má podobu nevýrazného odlesněného návrší, které vystupuje z roviny Bejtše'anského údolí. Na úpatí se nachází pramen \"Ejn Cemed\" (עין צמד), od kterého vybíhá vádí Nachal Avuka. Okolí pahorku doplňují na západě umělé vodní nádrže. Na východ od Tel Cemed se rozkládá pahorek Tel Tachaš, na severozápadě je to Tel Nisa.\n\n"}
{"id": "625422", "url": "https://cs.wikipedia.org/wiki?curid=625422", "title": "Kaczorowski", "text": "Kaczorowski\n\nPříjmení Kaczorowski nosí více různých osobností:\n\n"}
{"id": "625423", "url": "https://cs.wikipedia.org/wiki?curid=625423", "title": "Ostrovské rybníky", "text": "Ostrovské rybníky\n\nOstrovské rybníky jsou přírodní rezervace u města Ostrov v okrese Karlovy Vary, vyhlášená v roce 1998. Důvodem je ochrana vodních a mokřadních stanovišť a na ně vázané flory a fauny. Přírodní rezervace, která se rozkládá na katastrálních územích Bystřice u Hroznětína, Hájek u Ostrova, Kfely u Ostrova a Ostrov nad Ohří, je v péči Krajského úřadu Karlovarského kraje. Území rezervace je součástí evropsky významné lokality Ostrovské rybníky a ptačí oblasti Doupovské hory.\n\n"}
{"id": "625428", "url": "https://cs.wikipedia.org/wiki?curid=625428", "title": "Ryžovna (přírodní rezervace)", "text": "Ryžovna (přírodní rezervace)\n\nRyžovna je přírodní rezervace vyhlášená v roce 1996. Nachází se v katastrálních územích Ryžovna a Hřebečná nad zaniklou osadou Ryžovna, přibližně 3 km severně od Abertam v okrese Karlovy Varyv Karlovarském kraji. Důvodem je ochrana geologického fenoménu a typických horských společenstev ekosystému horského vrchoviště, včetně okrajových rašelinišť s charakteristickými druhy flóry a fauny Krušných hor.\n\nKamenolom v jižní části přírodní rezervace s ukázkově vyvinutou sloupcovitou odlučnosti čedičové vyvřeliny je jednou z geologických lokalit Geoparku Egeria, jenž je součástí Česko - bavorského geoparku.\n\nRezervace se nachází v západní části Krušných hor v Klínovecké hornatině na náhorní plošině vedlejšího, jihozápadního vrcholu hory Nad Ryžovnou (1044 m).\n\nVegetační období trvá jen letní měsíce, průměrná teplota v červenci je přibližně 12 °C až 14 °C. Průměrné roční množství srážek je vysoké a činí přibližně 1000 mm. Roční počet dní se srážkami je okolo 200 dní. Značný podíl srážek padá ve formě sněhu.\nChráněným územím prochází rozvodnice mezi povodím Ohře a povodím Cvikovské Muldy. Jižní část území odvodňují drobné potoky, přítoky Bystřice, která se vlévá Ohře. Ze severních svahů odtékají potůčky do říčky Černé, přítoku Cvikovské Muldy.\n\nNa území rezervace se nacházejí bývalé, polorozpadlé vojenské objekty rádiového a radiotechnického průzkumu, které po invazi vojsk Varšavské smlouvy až do roku 1990 sloužily vojsku Sovětské armády na území Československa.\nPodloží tvoří třetihorní vulkanické čedičové horniny vystupující z žul karlovarského plutonu. Vulkanická činnost zde probíhala zhruba před 35 až 17 miliony let. Oblast byla v minulosti předmětem lomové těžby kamene. Pozůstatkem po bývalé těžbě je stěna většího lomu v jižní části chráněného území. Neovulkanická čedičová hornina nefelinit zde má výraznou, hrubou sloupcovitou odlučnost, vytvářející tzv. kamenné varhany. Tento jev je způsoben smršťováním lávy při jejím chladnutí. V severní části území je bývalým stěnovým lomem odkryta podobná čedičová hornina tefrit s výraznou deskovitou až kvádrovitou odlučností.\nPřestože oba lomy jsou od sebe vzdáleny necelých 200 m, je zcela markantní rozdíl mezi strukturou odlučnosti hornin v těchto lomech.\n\nVegetace na území rezervace je tvořena komplexem luk, typických pro horské vrchoviště společně s řídkým lesem a fragmenty horských vřesovišť. Zajímavostí jsou bizarně pokřivené kmeny stromů při severním okraji území u menšího stěnového lomu. Jako příčina nízkých a křivolakých kmenů se uvádí možný vliv extrémních půdních či klimatických podmínek v nadmořské výšce okolo 1000 m. Tento malý lesík listnatých stromů je tvořen převážně buky, v menší míře javory.\n\nNa území roste řada zvláště chráněných a významných druhů rostlin. Mezi ně patří hojné porosty prstnatce Fuchsova (\"Dactylorhiza fuchsii\"), rosnatky okrouhlolisté (\"Drosera rotundifolia\"), kropenáče vytrvalého (\"Swertia perennis\"), koprníku štětinolistého (\"Meum athamanthicum\"), tučnice obecné (\"Pinguicula vulgaris\") a prhy chlumní (\"Arnica Montana\"), lýkovce jedovatého (\"Daphne mezereum\"). Roztroušeně a vzácně zde roste vratička měsíční (\"Botrychium lunária\"), prstnatec májový (\"Dactylorhiza majalis\"), vranec jedlový (\"Huperzia selago\"), běloprstka bělavá (\"Leucorchis albida\"), lilie zlatohlavá (\"Lilium martagon\"), měsíčnice vytrvalá (\"Lunaria rediviva\").\n\nFauna na území rezervace je poměrně chudá. Žije zde nehojně řada ptáků, např. krutihlav obecný (\"Jynx torquilla\"), vzácně chřástal polní (\"Crex crex\") či tetřívek obecný (\"Tetrao tetrix\"), sýkora uhelníček (\"Periparus ater\"), čížek lesní, (\"Carduelis spinus\"), bramborníček hnědý (\"Saxicola ruberta\") či hýl rudý (\"Carpodacus erythrinus\").\nZ plazů a obojživelníků je zde poměrně hojná zmije obecná (\"Vipera berus\"), slepýš křehký (\"Anguis fragilis\"), ještěrka živorodá (\"Zootoca vivipara\") a ropucha obecná (\"Bufo bufo\"), vzácně skokan štíhlý (\"Rana dalmatina\"). Málo je prozkoumaný zdejší hmyz. Mimo jiné zde žije žluťásek borůvkový (\"Colias palaeno\"), batolec duhový (\"Apatura iris\"), vzácně otakárek fenyklový (\"Papilio machaon\").\n\nÚzemí je přístupné po asfaltové komunikaci, odbočka ze silnice směřující z Ryžovny do Hřebečné. Cesta končí u bývalého vojenského radaru. K většímu z obou stěnových lomů na území rezervace vede z Hřebečné horská naučná stezka Hřebečná – Ryžovna, která se zaměřuje na historii dolování. U čedičového lomu tato stezka končí.\nNávštěvnost rezervace je únosná, naučná stezka k opuštěnému lomu je doplněna informačními tabulemi. Nedochází zde k ničení prostředí zvýšeným turistickým tlakem.\n\n"}
{"id": "625431", "url": "https://cs.wikipedia.org/wiki?curid=625431", "title": "Tel Tachaš", "text": "Tel Tachaš\n\nTel Tachaš (: תל תחש) je pahorek a sídelní tel o nadmořské výšce - 232 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině necelé 3 kilometry západně od řeky Jordán, cca 4 kilometry jihovýchodně od města Bejt Še'an a 2 kilometry jižně od vesnice Neve Ejtan. Má podobu nevýrazného odlesněného návrší, které vystupuje z roviny Bejtše'anského údolí. Po jihozápadní straně ho obtéká vádí Nachal Avuka. Jde o významnou archeologickou lokalitu nazývanou též \"Chirbet Tachaš\" (חרבת תחש). Byly zde objeveny zbytky staveb z byzantského období, včetně objektu, který mohl sloužit jako synagoga. Na západ od Tel Tachaš se rozkládá pahorek Tel Cemed.\n\n"}
{"id": "625434", "url": "https://cs.wikipedia.org/wiki?curid=625434", "title": "Tel Nisa", "text": "Tel Nisa\n\nTel Nisa (: תל נשא) je pahorek o nadmořské výšce - 195 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 1 kilometr východně od města Bejt Še'an a 1 kilometr jihozápadně od vesnice Neve Ejtan. Má podobu nevýrazného odlesněného návrší, které vystupuje z roviny Bejtše'anského údolí. Na úpatí se nachází pramen \"Ejn Ejtan\" (עין איתן). Okolí pahorku doplňuje na jihu umělá vodní nádrž. Na jihovýchod od Tel Nisa se rozkládá pahorek Tel Cemed.\n\n"}
{"id": "625435", "url": "https://cs.wikipedia.org/wiki?curid=625435", "title": "Laurel Goodwinová", "text": "Laurel Goodwinová\n\nLaurel Goodwinová (* 11. srpna 1942 Wichita, Kansas) je americká herečka. Svůj filmový debut si hned v jedné z hlavních rolí odbyla ve snímku Elvise Preselyho \"Girls! Girls! Girls!\" v roce 1962. V průběhu následujících devíti let se objevila v několika dalších filmech a epizodních rolích seriálů. Zřejmě nejvýznamnější byla postava J. M. Coltové, pobočníka kapitána Christophera Pikea, v pilotní epizodě „Klec“ (1965) sci-fi seriálu \"Star Trek\". S herectvím skončila v roce 1971, téhož roku se také vdala za obchodního manažera Waltera Wooda, se kterým žila mnoho let v New Yorku. Nyní bydlí v kalifornském Palm Springs. Ačkoliv během svého života se zúčastnila několika Elvisovských conů, svůj první trekovský con absolvovala až v roce 2005.\n\n"}
{"id": "625440", "url": "https://cs.wikipedia.org/wiki?curid=625440", "title": "Ginka Zagorčevová", "text": "Ginka Zagorčevová\n\nGinka Zagorčevová ( ; * 12. dubna 1958, Rakovski, Plovdivská oblast) je bývalá bulharská atletka, sprinterka, jejíž specializací byly krátké překážkové běhy.\n\nV roce 1983 na halovém ME v Budapešti doběhla ve finále běhu na 60 metrů překážek v čase 8,08 s na 4. místě a vybojovala bronzovou medaili v běhu na 100 metrů překážek na prvním ročníku MS v atletice v Helsinkách. O dva roky později získala stříbrnou medaili na halovém ME Pireusu a zlato na světové letní univerziádě v japonském Kóbe.\n\nV roce 1986 si doběhla na evropském šampionátu ve Stuttgartu pro bronz. Stříbro brala Cornelia Oschkenatová z NDR a zlato Bulharka Jordanka Donkovová, se kterou vybojovala Zagorčevová rovněž stříbro ve štafetě na 4×100 metrů. Dalšími členkami štafety byly Anelia Nuněvová a Naděžda Georgijevová.\n\nV roce 1987 vybojovala bronz na halovém ME v Liévinu i na halovém MS v Indianapolisu. 8. srpna 1987 v řeckém městě Drama zaběhla nový světový rekord v běhu na 100 metrů překážek, jehož hodnota byla 12,25 s. O jednu setinu vylepšila tehdejší výkon krajanky Donkovové, která se však světovou rekordmankou znovu stala 20. srpna 1988, když ve Stare Zagoře vylepšila hodnotu světového rekordu na dosud platných 12,21 s.\n\n4. září 1987 se stala v Římě mistryní světa v běhu na 100 m překážek, když ve finále trať proběhla v čase 12,34 s. Stříbrná Gloria Siebertová z NDR ztratila na vítězku 10 setin sekundy. Na halovém ME 1988 v Budapešti skončila na 4. místě. V roce 1990 na evropském šampionátu ve Splitu doběhla ve finále na 6. místě.\n\n\n"}
{"id": "625449", "url": "https://cs.wikipedia.org/wiki?curid=625449", "title": "RSBN", "text": "RSBN\n\nRSBN ( , zkratka РСБН, doslova \"radiový systém blízkého navádění\") je ruský vojenský a civilní radionavigační systém podobný systému VOR/DME s rozsahem přibližně 80 až 400 kilometrů. Systém umožňuje určit vzdálenost i směr (v praxi s přesností zhruba 0,2 stupně) od majáku, tedy polohu letounu v polárních souřadnicích.\n\nSystém byl montován i do československých letadel Aero L-39 Albatros.\n\n"}
{"id": "625451", "url": "https://cs.wikipedia.org/wiki?curid=625451", "title": "Ľubomír Kolník", "text": "Ľubomír Kolník\n\nĽubomír Kolník (* 23. ledna 1968 v Nitře, Československo) je bývalý slovenský hokejista, dlouholetý slovenský reprezentant. Jeho bratr Juraj je také slovenským hokejistou.\n\nS hokejem začínal v rodné Nitře, hrával za místní Plastiku, jako junior přestoupil do Dukly Trenčín, kde začal od sezóny 1988/89 hrávat nejvyšší československou soutěž. Brzy se zařadil k hvězdám ligy. Ve své druhé sezóně dal 37 gólů a 62 bodů, v té další dokonce 79 bodů, což jej vyneslo do all-star týmu ligy a nominaci na mistrovství světa. V sezóně 1991/92 dopomohl Trenčínu k premiérovému extraligovému titulu. Mezitím v roce 1990 jej draftovali ze 116. místa New Jersey Devils, ale v NHL nikdy nenastoupil. Tři roky hrával ve Finsku, nejprve v první divizi, poté v nejvyšší finské soutěži za Lukko Rauma a Espoo Blues. Převážnou většinu kariéry ale odehrál ve slovenské hokejové extralize. Ve druhé polovině devadesátých let působil ve Slovanu Bratislava, kde vytvořil velmi produktivní dvojici se Zdenem Cígerem. Oba se výraznou mírou podíleli na zisku dvou slovenských titulů pro Slovan (v letech 1998 a 2000). V roce 2001 přestoupil do Nitry, kde s výjimkou jednoho roku v HKm Zvolen odehrál zbytek kariéry až do sezóny 2008/2009. Působil jako kapitán týmu a dovedl jej k nejlepšímu výsledku nitranského klubu v historii – do semifinále v ročníku 2005/2006. Ve své poslední sezóně byl ale z týmu Nitry vyřazen kvůli údajné nedostatečné výkonnosti. Poté odehrál několik zápasů za Skalicu, ale bez bodového zápisu a v roce 2009 svou profesionální kariéru ukončil. Celkem odehrál 14 slovenských extraligových sezón a v začátku kariéry 4 ročníky federální ligy. Ve slovenské lize vstřelil 347 branek, což jej řadí na druhé místo za Arne Krotákem.\n\nPoprvé se objevil na velkém turnaji ještě v československém dresu na mistrovství světa 1991, kde se však týmu nedařilo a skončil na šestém místě. Ve stejném roce reprezentoval i na Kanadském poháru. Od počátku samostatné slovenské reprezentace patřil k jejím pilířům. Hrál při prvním vystoupení Slovenska na vrcholné akci – olympijských hrách v Lillehammeru 1994 (6. místo), na mistrovství světa skupiny C ve stejném roce (odehrál vzhledem ke klubovým povinnostem až rozhodující utkání proti Bělorusku) i skupiny B o rok později. Zasloužil se o rychlý postup Slovenska do elitní kategorie MS. Tam si zahrál v letech 1996, 1997 a 1999. S 59 góly patří k nejlepším střelcům slovenské reprezentace v její historii.\n\nV roce 1987 byl Kolník zaregistrován jako důvěrník Státní bezpečnosti (StB), o rok později se stal agentem. StB například poskytl informaci, že Vladimír Růžička se během Kanadského poháru setkal s emigrantem Petrem Svobodou, anebo že Zdeno Cíger dostal nabídku na přestup do New Jersey Devils.\n\n\nStatistiky reprezentace na Mistrovstvích světa a Olympijských hrách:\n"}
{"id": "625455", "url": "https://cs.wikipedia.org/wiki?curid=625455", "title": "Schwaig bei Nürnberg", "text": "Schwaig bei Nürnberg\n\nSchwaig bei Nürnberg je obec ležící jedenáct kilometrů od Norimberka. Má 8214 obyvatel.\n\n\n"}
{"id": "625462", "url": "https://cs.wikipedia.org/wiki?curid=625462", "title": "Dušení", "text": "Dušení\n\nDušení může znamenat:\n\n"}
{"id": "625468", "url": "https://cs.wikipedia.org/wiki?curid=625468", "title": "Propaganda v Sovětském svazu", "text": "Propaganda v Sovětském svazu\n\nKomunistická propaganda v Sovětském svazu byla založena na ideologii marxismu-leninismu za účelem propagace Komunistické strany. Ve společnosti se všudypřítomnou cenzurou byla propaganda velmi efektivní. Pronikla dokonce do sociálních a přírodních věd, čímž dala vzniknout rozličným pseudovědeckým teoriím, například lysenkismu, zatímco některé skutečné vědecké obory, například genetika, kybernetika a srovnávací lingvistika, byly zavržené a zakázané jako buržoazní pavědy. Pravda byla potlačována, zatímco nepravdy byly neustále omílány v tisku, na nekonečných schůzích a shromážděních, ve školách, na masových demonstracích a v rádiu.\n\nHlavní sovětská organizace cenzury Glavlit zaměstnávala sedmdesát tisíc pracovníků na plný úvazek. Úkolem bylo eliminovat jakékoliv nechtěné tištěné materiály, ale také zajistit, že každá publikovaná věc bude mít ten správný ideologický nádech. Kdo si dovolil říci něco proti straně, na toho čekalo vězení.\n\nRobert Conquest řekl, že všechen tento bezprecedentní teror se zdál být nutný k ideologicky motivovaným pokusům o masovou a rychlou přeměnu společnosti proti jejím přirozeným možnostem. Doprovodné falzifikace se děly ve všech sférách společnosti. Reálná fakta a statistiky byly nedostupné. Historie včetně historie Komunistické strany, nebo spíše obzvláště historie Komunistické strany, byla přepsána. Někteří lidé byli naprosto vymazáni z oficiálních záznamů. Když na konci 80. let 20. století pravda vyplula na povrch, bylo přiznáno, že do mysli sovětské populace byla vnucena nová minulost a také nová přítomnost.\n\nMnozí investigativní novináři zastávají názor, že na instituce propagandy v Sovětském svazu plynule navázaly instituce dosud praktikované Ruské propagandy. Mezi její hlavní cíle patří země bývalého SSSR, dosud však byla zaznamenána ve 40 jazycích ve 160 státech světa. Na Sovětské Rusko se ve svých materiálech dobrovolně odkazuje. a šířením selektovaných informací se snaží novodobé panslavické hnutí za obnovení pevné vlády kolem Ruska.\n\n"}
{"id": "625469", "url": "https://cs.wikipedia.org/wiki?curid=625469", "title": "Seznam biskupů z Blois", "text": "Seznam biskupů z Blois\n\nSeznam biskupů z Blois:\n\n"}
{"id": "625477", "url": "https://cs.wikipedia.org/wiki?curid=625477", "title": "Robert Kron", "text": "Robert Kron\n\nRobert Kron (* 27. února 1967 v Brně) je bývalý český hokejový útočník, který nastupoval v NHL.\n\nJe odchovancem Ingstavu Brno, odkud v 17 letech přestoupil do Zetoru Brno. Za ten začal hrával československou ligu, poprvé v sezóně 1984/85. Během vojenské služby působil v Dukle Trenčín, kde nastupoval například s Vladimírem Růžičkou. Záhy po pádu komunistického režimu, v roce 1990, odešel do NHL. Draftován byl již v roce 1985 z celkově 88. místa klubem Vancouver Canucks. Ve Vancouveru také v NHL začínal. Většinu kariéry odehrál za Hartford Whalers respektive po přesunu týmu do Severní Karolíny za Carolina Hurricanes. S týmem většinou končil před branami play-off, s výjimkou sezóny 1998/99, kdy však vypadl již v prvním kole. Poslední dvě sezóny v NHL odehrál za Columbus Blue Jackets, jeho produktivita však klesala a také jej přibrzdilo zranění. V NHL celkem odehrál 771 utkání, v nichž zaznamenal 144 gólů a 194 asistencí. Závěr kariéry strávil v týmu Lukko Rauma ve finské lize, skončil v roce 2003, což odůvodnil ztrátou motivace.\nPozději jej Carolina Hurricanes angažovala jako skauta pro Evropu.\n\nÚspěchy slavil především v juniorských týmech, s reprezentací do 18 let získal stříbro a bronz na mistrovství Evropy, s reprezentací do 20 let dvě stříbra na mistrovství světa. Na turnaji v roce 1987 byl vyhlášen nejlepším útočníkem. V seniorské reprezentaci hrál na mistrovství světa v letech 1989 a 1990, v obou případech se tým umístil na třetí pozici. V devadesátých letech vzhledem k působení v zámoří v reprezentaci absentoval.\n\nTýmové\nIndividuální\n\n"}
{"id": "625480", "url": "https://cs.wikipedia.org/wiki?curid=625480", "title": "Medvědí hora (přírodní památka)", "text": "Medvědí hora (přírodní památka)\n\nMedvědí hora je přírodní památka v okrese Český Krumlov. Nachází se v Lučské hornatině, na hřbetu a východních svazích Medvědí hory (934 m), 2 km západně od Loučovic. Je součástí Přírodního parku Vyšebrodsko.\n\nPředmětem ochrany je zbytek horského smíšeného suťového lesa s četnými zbytky přirozených květnatých bučin s charakteristickou floristickou skladbou a druhově početnou avifaunou. Na obou vrcholech Medvědí hory (severní – kóta 934 m, jižní – kóta 914 m) jsou mohutné mrazové sruby se svahovými blokovými sutěmi ze středně zrnité porfyrické biotitické žuly weinsberského typu, v podloží převažuje středně zrnitá až drobnozrnná muskovit-biotitická žula eisgarnského typu.\n\nPřirozené květnaté bučiny a jedlobučiny se na území přírodní památky dochovaly v několika zbytcích, větší část území je však porostlá druhotnými lesními kulturami s naprostou převahou smrku ztepilého. V bučinách mírně převažuje buk lesní nad smrkem ztepilým, přimíšeny jsou javor klen a jedle bělokorá, na skalnatých vrcholech se vyskytuje bříza karpatská. Do keřového patra je kromě přirozenýho zmlazení uvedených stromů vtroušen bez červený a zimolez černý. V druhově bylinném podrostu rostou svízel vonný, kyčelnice cibulkonosná, samorostlík klasnatý, pitulník horský, violka lesní, bažanka vytrvalá, kostřava lesní, pšeníčko rozkladité, kopytník evropský, bukovník kapraďovitý, bukovinec osladičovitý, kapraď rozložená, na menších prameništích rostou čarovník alpský, vrbina hajní, ostřice řídkoklasá.\n\nNa Medvědí hoře hnízdí především běžné lesní druhy ptáků − pěnkava obecná, pěnice černohlavá, střízlík obecný a sýkora uhelníček, jediným druhem se striktní vazbou na staré bukové porosty je holub doupňák. Hnízdí zde také jestřáb lesní a datel černý.\n"}
{"id": "625512", "url": "https://cs.wikipedia.org/wiki?curid=625512", "title": "Jezevčí vrch (rezervace)", "text": "Jezevčí vrch (rezervace)\n\nJezevčí vrch je národní přírodní rezervace v severovýchodní části okresu Česká Lípa, je součástí kopce Jezevčí vrch v Lužických horách na katastrálním území obce Mařenice.\n\nKe dni 18. listopadu 1967 byla ve vrcholové části kopce vyhlášena výnosem Ministerstva kultury a informací č. 13.902/67 Státní přírodní rezervace Jezevčí vrch. V roce 1985 zde byla zrušena původní značená odbočka k vrcholu. SPR Jezevčí vrch byla zapsána do obdobného seznamu Ministerstvem školství ČSR výnosem č. 17.094/87 ze dne 21. prosince 1987. Předmětem ochrany byla dle tohoto výnosu \"Znělcová kupa s jilmobukovým suťovým lesem s bohatým bylinným patrem (měsíčnice vytrvalá aj)\".. NPR Jezevčí vrch byla Českým ústavem ochrany přírody (již zrušen a nahrazen AOPK) doporučena jako monitorovací plocha, součást celostátní monitorovací sítě. Principy provádění biomonitoringu byly vydány v roce 1991 a tato činnost je podporována granty Ministerstva životního prostředí. V roce 1992 začal na Jezevčím vrchu detailní botanický průzkum.\n\nDalší zákony a nařízení byly vydány v roce 1992 a Jezevčí vrch byl uveden v soupisu chráněných území Libereckého kraje z 30. listopadu 1999 v kategorii NPR.\n\nJe také uveden v soupisu Evropsky významných lokalit pod označením CZ0510509 kvůli květnatým bučinám a suťovým lesům na ploše 95,99 ha.\n\nChráněný je zde především přirozený smíšený les, typický pro Lužické hory. Lesní porost tvoří především suťové lesy a květnaté bučiny, často pralesovitého charakteru. Další významnou rostlinou zde chráněnou je měsíčnice vytrvalá, která ve vrcholových partiích tvoří souvislé porosty světlefialových květů. Na vrcholu se pak jedná o smíšený les buků a jilmů horských, kde se nachází také velký počet velkých exemplářů javoru a jasanu ztepilého. Na západním úbočí kopce rostou hlavně borovicové lesy. V rezervaci se daří také mnoha živočichům, kteří zde nalézají přirozené prostředí a klid. Z hadů např. užovka obojková, zmije obecná či ještěrka živorodá. Z větších savců jsou zde zastoupeni jelení a srnčí zvěř, jezevec lesní, lasice kolčava, kuna skalní, lasice hranostaj, tchoř tmavý. Z dravců je zde možné zahlédnout jestřába nebo krahujce a při velkém štěstí i výra velkého.\n\nV národní přírodní rezervaci Jezevčí vrch je nutno dodržovat obecná pravidla a zákazy. Je zde zakázáno provozovat horolezectví, jízdu na kole, vstupovat mimo vyznačené cesty, tábořit a rozdělávat ohně či sbírat rostliny a odchytávat živočichy. Reservace je ve správě CHKO Lužické hory, týká se rozlohy 80 ha ve výšce 420 až 665 m n. m.\n\nK vrcholu a rezervaci se lze dostat pouze ze dvou směrů. Od jihu se jedná o žlutě značenou turistickou cestu vedoucí od Jablonného v Podještědí a Kunratických domků, dále borovým lesem až k hranici rezervace. Zde nastupuje bukový porost a stezka vede poměrně mírně vzhůru podél obory. Cestou míjí skalní věž \"Panenský kámen\" a pod vrcholem pokračuje strmě po svážné cestě. Na samotný vrchol stezka nevede, a tak klesá (stále žlutá značka) zpočátku velmi prudce, později mírněji lesem až k rašeliništi Mařeničky a do obce Mařeničky na severozápadě masivu. Odsud je také možný výstup opačným směrem. Nejbližší železniční zastávka na trati 086 je v Jablonném. Po silničkách vzdálených asi 2 km vedou cyklotrasy 3055 a 21\n"}
{"id": "625523", "url": "https://cs.wikipedia.org/wiki?curid=625523", "title": "Ústav společenského vědomí ČSAV", "text": "Ústav společenského vědomí ČSAV\n\nÚstav společenského vědomí Československé akademie věd vznikl v roce 1990 přejmenováním Ústavu pro výzkum společenského vědomí a vědeckého ateismu. K 31. lednu 1991 byl ústav pro svou nepotřebnost zrušen a pod novým názvem Ústav etiky a religionistiky se stal detašovaným pracovištěm Filozofického ústavu, společného pracoviště ČSAV a Masarykovy univerzity. Samotný následník Ústav etiky a religionistiky ukončil svoji činnost k 30. dubnu 1993.\n\nŘeditelem Ústavu společenského vědomí byl Josef Solnař.\n"}
{"id": "625524", "url": "https://cs.wikipedia.org/wiki?curid=625524", "title": "Drátový rezistor", "text": "Drátový rezistor\n\nDrátový rezistor je specifické konstrukční provedení rezistoru. Na keramickém tělísku je navinutý drát z vhodné odporové slitiny.\n\nTypické slitiny užívané pro tyto účely jsou manganin a konstantan. Vhodné jsou i další tepelně odolné slitiny železa s niklem.\n\nDrátové rezistory mohou být bez izolace, případně s izolační vrstvou (různé typy glazur). Ochrana může být zajištěna také vložením celého systému do keramické nebo kovové trubky.\nDrátové rezistory vyhovují především pro malé hodnoty odporu do 100 Ohm. Přesto jsou dostupné až do hodnot 10 kOhm. Výhodou jsou vysoké ztrátové výkony a provoz při vysokých teplotách až do 800 °C. Drátové rezistory jsou dlouhodobě teplotně stabilní a je možné je vyrobit v úzkých tolerancích hodnot odporu. Drátové rezistory jsou také výrazně odolnější při pulsním zatěžování než srovnatelné vrstvové rezistory.\nJednoduše navinutý drátový rezistor je také vždy cívkou s poměrně vysokou indukčností. Proto závisí jeho impedance na frekvenci, což je za obvyklých podmínek nežádoucí. Použitím vhodného vinutí (například bifilárního) je možné indukčnost výrazně zmenšit.\n\n\n\n"}
{"id": "625534", "url": "https://cs.wikipedia.org/wiki?curid=625534", "title": "Stodůlecký vrch", "text": "Stodůlecký vrch\n\nStodůlecký vrch je přírodní památka v okrese Český Krumlov. Nachází se v Novohradských horách, na severním svahu Sepplbergu, v ohybu česko-rakouské státní hranice, 2 km jižně od Pohoří na Šumavě. Je součástí Evropsky významné lokality Pohoří na Šumavě a Ptačí oblasti a Přírodního parku Novohradské hory.\n\nPředmětem ochrany je rašeliniště s převážně lesními porosty, nejvýznamnější na české straně Novohradských hor. Více než polovinu území pokrývá rašelinné ložisko s mocností až 3 m na geologickém podkladu středně zrnité porfyrické biotitické žuly weinsberského typu.\n\nNa území přírodní památky se nachází kompaktní komplex ukázkově vyvinutých rašelinných brusnicových borů, které jsou tvořeny nízkou formou borovice lesní s malou příměsí břízy karpatské, v podrostu se roztroušeně objevuje borovice rašelinná a vzácně se zde vyskytuje několik jedinců rojovníku bahenního (výškové maximum výskytu v ČR). Na rašeliništi rostou suchopýr pochvatý, klikva bahenní, kyhanka sivolistá, vlochyně bahenní, ostřice chudokvětá, černýš luční, v mechovém patru roste celá řada rašeliníků, z dalších mechorostů zejména klamonožka bahenní a ploník tuhý. Plochy mimo rašeliniště byly v minulosti využívány jako louky a pastviny. Z lesních biotopů jsou velmi významně zastoupeny komplexy podmáčených a rašelinných smrčin, v zakrslých rozvolněných rašelinných smrčinách se roztroušeně vyskytují kýchavice bílá pravá a prstnatec Fuchsův, v podmáčených smrčinách kromě běžných indikačních druhů roste hojně dřípatka horská a roztroušeně kamzičník rakouský. Na otevřených prameništích roztroušeně rostou blatouch bahenní horský a pryskyřník omějolistý.\n\nV chráněném území se vyskytuje řada motýlů typických pro vyšší polohy, mimo jiné zavíječ Opsibotys fuscalis, píďalky Epirrhoe molluginata a Plagodis pulveraria a denní motýl hnědásek jitrocelový. Z ptáků tu žije také jeřábek lesní a krahujec obecný.\n"}
{"id": "625536", "url": "https://cs.wikipedia.org/wiki?curid=625536", "title": "Napoleon (dělo)", "text": "Napoleon (dělo)\n\nDělo Napoleon neboli 12liberní lehké polní dělo, ( \"Canon obusier de campagne de 12 cm, modèle 1853\", v USA známé jako \"12-pounder Napoleon\"), bylo vyvinuto ve Francii v roce 1853. Šlo o kanónovou houfnici s hladkým vývrtem hlavně a hmotností 544 kg, která střílela dvanáctiliberní (asi 5,5 kg) munici.\n\nZnačná obliba této zbraně spočívala v její všestrannosti. Bylo z ní totiž možné střílet jak litými dělovými koulemi, tak dělostřeleckými granáty, šrapnely nebo kartáčovými náboji. Dostřel děla činil asi 1,5 km, při střelbě kartáčovými náboji do 300 metrů, navíc poměrně přesně. Nová zbraň, kterou francouzská armáda zavedla do výzbroje v roce 1853, \"„způsobila revoluci v polním dělostřelectvu. Dělo bylo poměrně lehké, takže se dalo na bojišti rychle přemísťovat pomocí koňského potahu, a současně dostatečně účinné, takže mohlo s úspěchem ničit polní opevnění do vzdálenosti 1 míle (1,6 km). Přitom bylo též velice všestranné“\".\n\nBěhem americké občanské války dávali dělu, označovanému jako 12liberní Napoleon model 1857, pro jeho palebnou sílu a spolehlivost přednost jak vojáci Unie, tak armáda Konfederace. Unie odlila celkem přes 1100 napoleonů, zatímco Konfederace 600. V bitvě u Gettysburgu bylo z celkového počtu 360 děl Unie 142 napoleonů, t.j. 36 %. Kromě jeho spolehlivosti a bezpečnosti sehrála významnou roli i jeho značná účinnost v ničení živé síly nepřítele, zejména na krátkou vzdálenost. Napoleon byl posledním litým bronzovým dělem, jež používala americká armáda.\n"}
{"id": "625538", "url": "https://cs.wikipedia.org/wiki?curid=625538", "title": "Smolenice", "text": "Smolenice\n\nSmolenice jsou obec na úpatí Malých Karpat v okrese Trnava. Nacházejí se asi 60 km severovýchodně od Bratislavy a 25 km severozápadně od Trnavy na státní silnici č. 502 z Bratislavy do Trstína. Stejnojmenná železniční stanice ležící na trati č. 116 Trnava – Kúty je vzdálená asi 4 km od centra obce.\n\nObec tvoří dvě části: Smolenice a Smolenická Nová Ves (původní název obce je Neštich). Hlavní ulici tvoří státní silnice č. 502, jež se ve Smolenicích nazývá \"SNP\" a v Neštichu \"Obránců míru\". Smolenice jsou známé především díky Smolenickému zámku, jenž slouží od roku 1953 jako reprezentační a kongresové centrum Slovenské akademie věd.\n\n Díky přístupné poloze na okraji Trnavské kotliny a úrodné půdě bylo zdejší území osídleno již v době kamenné. Z té doby se však nedochovalo mnoho archeologických nálezů. Významnější jsou známy až z doby halštatské, kdy na vrchu Molpír nad obcí existovalo velké keltské oppidum. A později i velkomoravské hradiště.\nNejstarší písemná zmínka o Smolenicích je na listině datované 11. května 1240.\nSmolenická fara je uvedena v seznamu far z roku 1390 pod německým názvem Lenstorf a na seznamu z roku 1397 už pod maďarským Szomolány.\nVe 14. století byl nad obcí postaven hrad jako poslední z řady pevností, jež chránily malokarpatské průsmyky. Na hradě, jenž byl původně královským majetkem, se vystřídala řada majitelů.\nRoku 1388 připadly Smolenice na základě darovací listiny císaře Zikmunda vévodovi Ctiborovi ze Ctibořic a Beckova.\nOd poloviny 15. století vlastnili hrad i obec hrabata z Pezinku a Svätého Jura.\nV 16. století přešel majetek na rod Orzságů a posléze Erdödyů.\nRoku 1777 přebírá smolenické panství hrabě Ján Pálffy.\nZdejší zámek, který byl už delší dobu neobývaný a upadal, protože nebyly peníze na údržbu, v období napoleonských válek počátkem 19. století nakonec vyhořel a z původního gotického hradu zůstala jen část vnějšího opevnění. Proto začaly v roce 1853 první práce na opravě bašt.\nV roce 1855 založil hrabě Moric Pálffy pod hradem hřebčín pro chov hospodářských koní. Koncem 19. století se zde již chovali i koně kočároví a jezdečtí. S rozpadem rakousko-uherské monarchie však hřebčín zanikl.\nHrabě Jozef Pálffy postavil v letech 1880–1883 poblíž Horných Orešan chemický závod na zpracování dřeva. Pro jeho rychlejší dopravu vybudoval lesní koňskou železnici. V roce 1898 byla vybudována železniční trať z Trnavy do Smolenic.\nV roce 1911 začali Pálffyové obnovovat zdejší zámek jako rodinné sídlo. Jeho obnova byla zcela dokončena až po 2. světové válce.\nOd roku 1953 slouží zámek jako reprezentační a kongresové centrum Slovenské akademie věd.\n\n\nKoněspřežná železnice vybudovaná koncem 19. století hrabětem Jozefem Pállfym v okolí Smolenic pro rychlejší dopravu dřeva měla všechny dopravní trasy navržené tak, aby se mírně svažovaly směrem k závodu v Horných Orešanech, což umožnilo samočinnou dopravu nákladu. Před likvidací této železniční sítě v roce 1960 měla celá síť (včetně přípojky vedoucí od železniční trati Trnava – Smolenice do závodu) dohromady 70 km.\n\nOd roku 1976 jsou Malé Karpaty chráněnou krajinnou oblastí. Smolenice se nacházejí právě v oblasti, kde celé pohoří dosahuje vrcholy Veterlín (724 m), Havranica (737 m) a Záruby (768 m) nejvyšších výšek.\n\nNad Smolenicemi se nachází přírodní rezervace Hlbočianská dolina – kaňonovité údolí s obnaženými skalnatými útvary, krasovými jevy a vzácnou květenou i zvířenou. V její horní části je 9 m vysoký vodopád, jediný v Malých Karpatech, z něhož však padá voda jen občas, většinou na jaře.\n\nZajímavostí Smolenického krasu je jeskyně Driny, jež vznikla korozí atmosférických vod v rohovcových vápencích z období spodní křídy. V roce 1929 ji objevili smoleničtí rodáci Imrich Vajsábel a Ján Banič. Jeskyně s bohatou sintrovou výzdobou je 680 m dlouhá a je jedinou zpřístupněnou jeskyní na západním Slovensku.\n\nV Malých Karpatech v okolí Smolenic se nachází vícero zřícenin hradů, například Ostrý Kameň, Korlátka nebo Plavecký hrad.\n\n\n"}
{"id": "625539", "url": "https://cs.wikipedia.org/wiki?curid=625539", "title": "Seznam ministrů zahraničních věcí Švédska", "text": "Seznam ministrů zahraničních věcí Švédska\n\nSeznam ministrů zahraničních věcí Švédska od roku 1809.\n"}
{"id": "625540", "url": "https://cs.wikipedia.org/wiki?curid=625540", "title": "Dire Straits (album)", "text": "Dire Straits (album)\n\nDire Straits je debutové hudební album britské rockové skupiny Dire Straits; vyšlo v říjnu 1978 u společnosti Vertigo. pod kódem 6360 162\n\nSingl \"Sultans of Swing\" se na jaře 1979 USA dostal do \"Top five\" a v britské hitparádě poté dosáhl osmé příčky. Skladba \"Water of Love\" byla také vydána jako singl, ale chytila se pouze Austríálii, kde dosáhla 54. pozice. V Evropě se alba prodalo čtyři milióny kopií, zatímco v USA milionů dva.\n\n\n"}
{"id": "625541", "url": "https://cs.wikipedia.org/wiki?curid=625541", "title": "U tří můstků", "text": "U tří můstků\n\nU tří můstků je přírodní památka v okrese Český Krumlov. Nachází se v Novohradských horách, v širokém údolí Pohořského potoka na severovýchodním úpatí Jiřické hory, 2 km severozápadně od Pohoří na Šumavě. Je součástí Evropsky významné lokality Pohoří na Šumavě a Ptačí oblasti a Přírodního parku Novohradské hory.\n\nPředmětem ochrany jsou komplexy rašelinných a podmáčených smrčin, jedno z nejbohatších nalezišť vzácné kýchavice bílé pravé v Novohradských horách. Ložisko rašeliny je až 1,5 m mocné, je syceno vodou z četných podsvahových pramenišť na jižním okraji a nachází se na podloží tvořeném středně zrnitou porfyrickou biotitickou žulou moldanubického plutonu weinsberského typu.\n\nVe stromovém patru zcela převládá smrk ztepilý, s nepatrnou příměsí břízy karpatské, borovice lesní a jeřábu ptačího. V bylinném podrostu se vyskytují třtina chloupkatá, bika lesní, plavuň pučivá, violka bahenní, dřípatka horská, podbělice alpská, v rašelinných smrčinách suchopýr pochvatý, klikva bahenní, vlochyně bahenní, černýš luční, ostřice zobánkatá, ostřice chudokvětá, velmi vzácně i kyhanka sivolistá. V mechovém patru podmáčených smrčin převládá rašeliník Girgensohnův a hojně se vyskytují játrovky rohozec trojlaločný, kryjnice Meylanova, kryjnice Neesova a křepenka prostřední, bohatě vyvinuté mechové patro rašelinných smrčin tvoří zejména rašeliník křivolistý, rašeliník prostřední, rašeliník člunkolistý.\n"}
{"id": "625542", "url": "https://cs.wikipedia.org/wiki?curid=625542", "title": "Ivar Giaever", "text": "Ivar Giaever\n\nIvar Giaever (\"Giæver\", * 5. dubna 1929, Bergen, Norsko) je fyzik, který spolu s Leem Esakim a Brianem Josephsonem v roce 1973 získal Nobelovu cenu za fyziku „za objevy týkající se tunelování v pevných látkách“. Jeho podíl byl konkrétně za „experimentální objevy týkající se tunelování v polovodičích a supravodičích“. Giaver je emeritním profesorem na Rensselaer Polytechnic Institute, profesorem na Univerzitě v Oslu a předsedou společnosti Applied Biophysics.\n\nV roce 1952 získal inženýrský titul na Norském technickém institutu. O dva roky později odjel z Norska do Kanady, kde pracoval ve společnosti General Electric. O další dva roky později se přestěhoval do Spojených států a v roce 1958 začal pracovat ve výzkumném a vývojovém centru General Electric v Schenectady ve státě New York. V roce 1964 získal titul Ph.D. na Rensselaer Polytechnic Institute a také americké občanství.\n\nVýzkum, který později vedl ke získání Nobelovy ceny, prováděl v roce 1960. Po tom, co Esaki v roce 1958 objevil tunelový jev u elektronů v polovodičích, Giaver prokázal tento jev i u supravodičů. Jeho experimenty podnítily teoretického fyzika Briana Josephsona ke studiu tohoto jevu, při němž v roce 1962 předpověděl Josephsonův jev. Esaki a Giaever získali půlku Nobelovy ceny za rok 1973 a Josephson získal druhou půlku.\n\nJeho pozdější výzkum se soustředil hlavně na biofyziku. V roce 1969 prováděl výzkum na Univerzitě v Cambridgi v Anglii a pokračoval v něm po návratu do Spojených států.\n\n"}
{"id": "625543", "url": "https://cs.wikipedia.org/wiki?curid=625543", "title": "Klíč (přírodní rezervace)", "text": "Klíč (přírodní rezervace)\n\nÚzemí přírodní rezervace Klíč zahrnuje od úpatí až po vrchol celou stejnojmennou horu (759 m n. m.), která je čtvrtým nejvyšším vrcholem Lužických hor. Toto zvláště chráněné území má rozlohu 39,98 ha a je zároveň součástí dalších dvou velkoplošných chráněných území - Evropsky významné lokality Klíč (322,8 ha na katastrálním území obcí Svor, Arnultovice u Nového Boru a Polevsko) a Chráněné krajinné oblasti Lužické hory (celková plocha území CHKO je 27 000 ha).\nDo soupisu chráněných území byla lokalita jako rezervace o rozloze 9 ha poprvé zapsána 18. listopadu 1967 výnosem MKI č.13.902/67. Do obdobného soupisu dle výnosu Ministerstva kultury ČSR č.17.094/97 z 21. prosince 1987 byla tato lokalita zapsána jako SPR - státní přírodní rezervace. V rozloze 39,98 ha, zahrnující celou horu Klíč, byla rezervace vyhlášena nařízením Správy CHKO Lužické hory č. 1/2005 ze dne 21. 3. 2005.\n\nPředmětem ochrany jsou suťová společenstva s vzácnými a zvláště chráněnými druhy rostlin (vzácné glaciální relikty hvězdnice alpská a kapradinka skalní). Lesním porostem je jedna z nejvýše položených teplomilných doubrav v Čechách. Lesní porost se zde vyznačuje druhovým složením, odpovídajícím přírodním podmínkám. Obdobně je formulován předmět ochrany i v příloze č. 501 částky č. 121 ve Sbírce zákonů č. 318/2013 ze dne 14. října 2013, obsahující nařízení vlády o stanovení národního seznamu evropsky významných lokalit.\n\nZ dalších rostlin, které se zde vyskytují, můžeme jmenovat konvalinku vonnou, mařinku vonnou, bažanku vytrvalou, kyčelnici devítilistou a cibulkonosnou, lilii zlatohlávek, orlíček obecný nebo pažitku pobřežní horskou, lýkovec jedovatý, tolitu lékařskou či plavuň vranec jedlový, z četných mechorostů pak například játrovku skulinatku ladnou.\n\nPokud se jedná o živočišstvo, v suťových polích na Klíči se vyskytuje řada druhů brouků a pavouků, mezi nimž jsou i chladnomilné horské druhy, známé z Krkonoš nebo Vysokých Tater. Žijí zde též chráněné druhy ptáků, jako je tetřev hlušec, lejsek černohlavý, hýl obecný nebo čížek lesní. V roce 2007, po více než polovině století od posledního výskytu, bylo na Klíči zaznamenáno zahnízdění sokola stěhovavého. Určitou raritou je výskyt kamzíků, kteří byli v Lužických horách vysazeni Kinskými, majiteli Sloupského panství.\n\nZ geologického hlediska lze Klíč charakterizovat jako pravidelný znělcový kužel, který je uložen na tektonicky vyzdvižené kře kaolinických pískovců coniaku, náležejících svrchní křídě. Součástí jižního svahu hory je nápadná, 45 až 60 metrů vysoká skalní stěna. Z geomorfologického hlediska se jedná o mrazový srub s vodorovně uspořádanými sloupci, na jehož úpatí se rozkládají suťová a balvanová pole. V zimním a zejména v předjarním období se na této stěně vytvářejí impozantní ledopády. Horolezectví je v přírodní rezervaci celoročně zakázané.\n\nKlíč jako jedna z nejvýraznějších hor nejen v lužické oblasti, ale i v celých severních Čechách, je oblíbeným cílem jak individuálních výletníků, tak i hromadně organizovaných turistických akcí. Při dodržení podmínek ochrany přírody lze po značených cestách projít rezervací a vystoupit na vrchol, z něhož je za příznivého počasí vynikající rozhled. Klíč se nachází mezi Novým Borem a Svorem, přičemž spojnici mezi těmito dvěma sídly, dostupnými jak místními, tak i dálkovými vlakovými a autobusovými spoji, tvoří kromě železniční tratě ČD 080 a silnice I/9 i červená turistická značka, která má odbočku na vrchol hory (od nádraží ve Svoru je vrchol po této turistické cestě vzdálen asi 2,5 km). Převýšení při výstupu představuje zhruba 400 metrů. Kromě toho ke Klíči vede od Nové Huti modrá turistická cesta, která vede přes západní úbočí hory rozcestím \"Sedlo pod Klíčem. O\"d nádraží ve Svoru kolem Klíče vede ještě žlutě značená cesta, směřující do Kytlice.\n\n\n\n"}
{"id": "625545", "url": "https://cs.wikipedia.org/wiki?curid=625545", "title": "Výpomocný duchovní", "text": "Výpomocný duchovní\n\nVýpomocný duchovní je v římskokatolické církvi kněz, který nezastává církevní úřad (funkci) a v duchovní správě pouze vypomáhá z titulu kněžského svěcení (např. slouží mše). Výpomocného duchovního nelze zaměňovat s farním vikářem (kaplanem), protože farní vikář má účast na církevním úřadu.\n\nVětšinou se jedná o kněze, který přesáhl kanonický věk stanovený právem univerzálním (CIC) nebo partikulárním (daným ordinářem) pro výkon církevního úřadu a byl uvolněn do důchodu.\nAvšak důvodů, proč kněz nezastává církevní úřad, může být více:\njiné důvody.\n\n"}
{"id": "625547", "url": "https://cs.wikipedia.org/wiki?curid=625547", "title": "Seznam ministrů zahraničních věcí Řecka", "text": "Seznam ministrů zahraničních věcí Řecka\n\nSeznam ministrů zahraničních věcí Řecka od roku 1897.\n"}
{"id": "625548", "url": "https://cs.wikipedia.org/wiki?curid=625548", "title": "Bankovní palác Tatra banky", "text": "Bankovní palác Tatra banky\n\nBankovní palác Tatra banky je palác nacházející se v Bratislavské části Staré Město na Náměstí SNP.\n\nByl postaven v letech 1922–1925 podle projektu architekta M. M. Harmince. Tomu zde byla po rekonstrukci paláce odhalena pamětní deska. V přízemí se nacházela pobočka Tatra banky, v horních patrech byly byty. Žil zde se svou rodinou bankovní ředitel Dr. Vladimír Jesenský, bratr básníka a prozaika Janko Jesenského.\n\nV 70. a 80. letech 20. století palác využívala Československá televize, později se stala sídlem Ministerstva kultury Slovenské republiky. V jeho vestibulu vznikla rovněž galerie bust významných osobností slovenské kultury.\n\n"}
{"id": "625549", "url": "https://cs.wikipedia.org/wiki?curid=625549", "title": "Lu Wen-fu", "text": "Lu Wen-fu\n\nLu Wen-fu (v transkripci pinyin Lù Wénfū), (23. března 1927, Su-čou v provincii Ťiang-su – 9. července 2005, tamtéž) byl čínský spisovatel, jeden z nejvýznamnějších čínských spisovatelů 20. století.\n\nPrvní prózy začal Lu Wen-fu publikovat již v polovině 50. let 20. století, kdy působil jako reportér místních novin v Su-čou. V roce 1957 zde také založil časopis, který byl však po krátké době zakázán. Lu Wen-fu byl nejprve nucen vykonávat těžkou manuální práci na různých stavbách a během kulturní revoluce byl roku 1969 internován i s rodinou do odlehlé vesnice, kde se živil jako zemědělec. Rehabilitace se dočkal až roku 1978 po pádu gangu čtyř a od té doby začal znovu publikovat. Jeho povídky a novely okamžitě zaujaly neobvyklostí svých námětů a nezávislostí na rétorice oficiální propagandy. Lu Wen-fu se stal místopředsedou čínského svazu spisovatelů a čestným prezidentem Asociace výtvarného umění města Su-čou, kde působil až do konce života.\n\nVětšina autorových příběhů se odehrává právě v jeho rodném městě. Lu Wen-fu v nich s nadhledem líčí uniformní šeď čínského života během kulturní revoluce a popisuje trpké osudy lidí, kteří se stali oběťmi politických perzekucí.\n\n\n\n"}
{"id": "625554", "url": "https://cs.wikipedia.org/wiki?curid=625554", "title": "Gymnázium Brno-Bystrc", "text": "Gymnázium Brno-Bystrc\n\nGymnázium Brno-Bystrc, příspěvková organizace (dříve Klasické a španělské gymnázium Brno-Bystrc, příspěvková organizace), je příspěvková organizace, která vykonává činnost gymnázia a školní jídelny. Byla zřizovaná Jihomoravským krajem, se sídlem v ulici Vejrostova v městské části Brno-Bystrc.\n\nŠkola je nástupníkem dvou sloučených škol, a to původního Gymnázia Brno-Bystrc a zrušeného Klasického gymnasia, Brno v ulici Plovdivská.\n\nÚsilí o obnovení osmiletého gymnázia zaměřeného na klasické a živé jazyky a humanitní předměty se datuje už od počátku roku 1990. Takto pojatý program se začal uskutečňovat od září téhož roku na gymnáziu Slovanské náměstí, kdy nastoupili první studenti do primy. Základní rysy koncepce byly jasné hned od počátku. Přestože inspirací bylo někdejší úspěšné klasické gymnasium, nešlo na začátku 90. let o jeho pouhé „obnovení“. Stejně tak byly odmítnuty i pokusy mechanicky převzít obsah podobně orientovaných středních škol v zahraničí. Cílem všech, kdo se na založení Klasického gymnasia v Brně podíleli, bylo vytvořit moderní jazykově a humanitně orientovanou školu, která vychází z dědictví evropské kultury a uplatňuje je v jednotlivých vyučovacích předmětech tak, aby absolventi byli dobře vybaveni pro život a profesní kariéru v jedenadvacátém století.\n\nNešlo tedy o žádný nostalgický pohled do minulosti, ale o vzdělávací koncepci, která svými kořeny vyrůstá z klasického odkazu, obsahem předmětů a výukovými metodami je však naprosto moderní. V létech 1992–1995 proto tým učitelů nově vznikajícího gymnázia spolu s odborníky z univerzity a akademie věd zpracovával a postupně na Ministerstvu školství obhajoval vzdělávací osnovy pro jednotlivé předměty. Učební plán byl pak ministerstvem schválen a zařazen mezi oficiální dokumenty.\n\nOd školního roku 1993/1994 bylo Klasické gymnasium zařazeno do sítě škol a začalo působit v Žabovřeskách na Plovdivské ulici. Svoji činnost zahájilo za účasti ministra školství prof. P. Piťhy 1. září 1993.\n\nÚspěchy absolventů Klasického gymnasia na vysokých školách potvrdily potřebnost klasického programu ve vzdělávací nabídce současných gymnázií a jeho široké uplatnění při dalším studiu.\n\nO vznik gymnázia se významným způsobem zasloužil profesor PhDr. Antonín Vašek, CSc., který jako člen místního zastupitelstva Brno-Bystrc prosazoval již od roku 1992 zřízení historicky první střední školy v Bystrci. Krátce po dostavbě školní budovy v srpnu 1994 bylo dne 1. září téhož roku Gymnázium Brno-Bystrc slavnostně otevřeno. Gymnázium se od svého vzniku začalo profilovat jako škola se zaměřením na výuku cizích jazyků a výpočetní techniky. Zpočátku nabízelo možnosti osmiletého nebo čtyřletého studia. Od září 1995 byla nabídka studijních oborů na gymnáziu rozšířena o pětileté dvojjazyčné česko-španělské studium, které je počínaje školním rokem 1996/1997 nabízeno jako šestileté. V důsledku administrativních opatření byla v roce 1998 přijata ke studiu poslední třída osmiletého oboru. Současně vzrůstal počet zájemců o studium na Gymnáziu Brno-Bystrc, a to přivedlo vedení školy k rozhodnutí rozšířit nabídku studia ve školním roce 1998/1999 o další šestiletý obor – živé jazyky, zaměření na anglický jazyk. Po obtížných jednáních na ministerstvu se záměr podařil prosadit a konkurenční prostředí dvou šestiletých oborů se stalo výraznou motivací pro práci studentů i učitelů.\n\nDo školního roku 1997/1998, kdy proběhly první maturitní zkoušky a školu opustilo prvních 92 absolventů čtyřletého studia, se gymnázium rozrostlo na 18 tříd s 539 studenty. Ve školním roce 1999/2000 ukončilo studium prvních 30 studentů dvojjazyčného česko-španělského oboru a význam maturitních zkoušek podpořil svojí účastí jazykový rada Španělského velvyslanectví v Praze. Ve školním roce 2003/2004 ukončilo studium prvních 26 studentů třídy s rozšířenou výukou anglického jazyka. V jubilejním školním roce 2003/2004 nabízelo Gymnázium Brno-Bystrc 635 studentům v 21 třídách čtyři studijní obory.\n\nUsnesením zastupitelstva Jihomoravského kraje z 18. prosince 2003 vznikl dne 1. července 2004 nový právní subjekt \"Klasické a španělské gymnázium, Brno-Bystrc\", který navazuje na dva původní subjekty – \"Klasické gymnasium\" a \"Gymnázium Brno-Bystrc\". Tato nově vzniklá škola je přímým pokračováním tradic založených původními školami.\n\nV roce 2019 došlo k přejmenování gymnázia na \"Gymnázium Brno-Bystrc, příspěvková organizace\".\n\nŠkola sídlí v budově z 90. let. Studentům poskytuje jak kmenové učebny pro jejich třídy, tak odborné učebny a laboratoře. Můžeme zde najít např. množství učeben s dataprojektory pro interaktivní výuku studentů a moderně vybavenou učebnu informačních technologií. Ze sportovního hlediska má škola 2 tělocvičny, posilovnu a horolezeckou stěnu, 4 hřiště s umělým povrchem, hřiště pro plážový volejbal, atletický areál. Součástí školy je traktem připojená školní jídelna.\n\n"}
{"id": "625557", "url": "https://cs.wikipedia.org/wiki?curid=625557", "title": "Elektrárna Orot Rabin", "text": "Elektrárna Orot Rabin\n\nElektrárna Orot Rabin (: אורות רבין, doslova „Rabinova světla“) je tepelná elektrárna, provozovaná společností Israel Electric Corporation (IEC), nacházející se na středomořském pobřeží u města Chadera v Izraeli. Její výstavba byla zahájena v roce 1973 a první blok byl do provozu uveden v roce 1981. Přímo sousedí s uhelným přístavem, který zajišťuje její spotřebu uhlí. Její instalovaný výkon je 2590 MW, který produkuje celkem šest bloků (dva velké a čtyři menší). Elektrárna je však navržena, aby v případě potřeby, byla do budoucna schopna pojmout dva další velké bloky.\n\nK roku 2007 se jednalo o největší izraelskou elektrárnu a její instalovaný výkon 2590 MW představoval 23 % instalovaných výkonů všech zařízení IEC (tato skutečnost platí do dobudování bloku D v elektrárně Rutenberg u Aškelonu, která se poté stane největší izraelskou elektrárnou). Orot Rabin spotřebuje každý den 18 tisíc tun uhlí a každou hodinu 320 tisíc tun mořské vody. Mimo uhlí lze elektrárnu provozovat za použití topné či surové nafty. V roce 2009 byla v blízkosti Orot Rabin vybudována odsolovací stanice.\n\nOrot Rabin znečišťuje nedaleký potok Nachal Chadera. Dopad elektrárny na životní prostředí v minulosti vyvolal protesty ekologických organizací, jako například Greenpeace, které kritizovaly znečištění mořské vody, ke kterému dochází při překládání uhlí z nákladních lodí. Navíc mořská voda, využívaná jako chladicí voda, je zpětně vypouštěna do Nachal Chadera, což poškozuje potoční ekosystém.\n\nPůvodní název elektrárny byl \"Ma'or David\", a to na počest někdejšího ředitele IEC, který zemřel během zdlouhavé výstavby elektrárny. Po celkové dostavbě elektrárny, jejím rozšíření v 90. letech a vraždě tehdejšího premiéra Jicchaka Rabina, byla na jeho počest přejmenována na \"Orot Rabin\", což v hebrejštině znamená doslova „Rabinova světla.“\n\nTřetí komín elektrárny měří 300 metrů, což z něj činí druhou nejvyšší stavbu, po radarovém zařízení v  Dimoně.\n\n"}
{"id": "625559", "url": "https://cs.wikipedia.org/wiki?curid=625559", "title": "Martin Lawrence", "text": "Martin Lawrence\n\nMartin Fitzgerald Lawrence (* 16. duben, 1965, Frankfurt nad Mohanem, Německo) je americký herec, komik, producent a režisér.\n\nNarodil se v německém Frankfurtu, kde jeho otec sloužil jako voják. Poté jeho otec pracoval jako policista, matka Chlora střídala různá zaměstnání, aby pomohla živit rodinu. Martin dostal svá jména podle Martina Luthera Kinga a Johna Fitzgeralda Kennedyho. V mládí se věnoval boxu a studoval na několika školách v Marylandu. Vystupoval také v zábavních klubech v Los Angeles. c\n\nMartin načal svou kariéru v Hollywoodu sitcomem\nWhat’s Happening Now! Po tomto seriálu byl vybrán jako moderátor\npopulární televizní show HBO Def Comedy Jam, který moderoval po tři\nsezóny. V letech 1992 – 1997 pak obsadil hlavní roli v seriálu Martin, u\nkterého byl také vedoucím výroby.\n\nDo jeho filmografie patří spousta komerčních hitů jako Agent v sukni, Modrý blesk, Mizerové, Doživotí, Black Knight, Co horšího se může stát,\nfilmy ze série House Party a dále snímky Není co ztratit, Bumerang,\nJednej správně a A Thin Line Between Love and Hate, na kterém se kromě\nherecké účasti podílel také jako spoluautor scénáře a režisér.\n\nJeho zatím posledním komediálním počinem je sólové vystoupení, se kterým\nLawrence uspořádal turné po Americe a jeho záznam byl vydán pod názvem\nMartin Lawrence Live: Runteldat. Nedávno také natočil akční komedii Policajti na baterky, ve které si zahrál se Stevenem Zahnem.\nPřed kamerou se poprvé objevil v roce 1987, a to konkrétně v seriálu \"What´s happening now!\", kde nakonec hrál ve 22 epizodách. Mezi lety 1992 a 1997 také natáčel vlastní show s názvem \"Martin\". V roce 1990 se objevil v hlavní roli ve filmu \"House party\". Ten skldil převážně pozitivní kritiku a tak se o rok později natočil i druhý díl. V roce 1992 se pak objevil v menší roli ve filmu \"Bumerang\" s Eddie Murphym.\n\nPrvní větší kasovní trhák, který přinesl Lawrencovi slávu, byl film \"Mizerové\", kde dostal hlavní roli společně s Willem Smithem. Kriticky velmi úspěšný byl také film \"Není co ztratit\", kde si zahrál s Timem Robbinsem. Zahrál si také ve filmech \"Agent v sukni\", \"Mizerové 2\", \"Divočáci\", \"Vítej doma\" nebo \"Horší než smrt\".\n\nV roce 1996 si odbyl také režisérskou premiéru ve filmu \"Honička na Playboye\".\n\nV roce 1995 získal cenu ShoWest Award za nejlepší vycházející filmovou hvězdu. Za seriál \"Martin\" získal v letech 1996 a 1997 Image Award a v roce 2005 získal zvláštní cenu BET Icon Comedy Award.\n\nKromě toho byl nominován na dalších 10 ocenění, ke kterým patří nominace na Teen Choice Award nebo MTV Movie Award.\n\nRok žil s Patriciou Southall, se kterou má jedno dítě. Během let 2010 až 2012 žil se Shamikou Gibbs, se kterou má dvě děti.\n\n"}
{"id": "625560", "url": "https://cs.wikipedia.org/wiki?curid=625560", "title": "Albertina", "text": "Albertina\n\nAlbertina je galerie umění založená v roce 1776 ve Vídni vévodou Albertem Sasko-Těšínským a jeho ženou Marií Kristinou (rakouskou arcivévodkyní, čtvrtou dcerou císařovny Marie Terezie). Galerie je umístěna ve stejnojmenném paláci, který tvoří jihovýchodní konec císařského zámku (Hofburg) a obsahuje jednu z největších světových sbírek grafiky.\n\nSbírky galerie tvoří cca 50 000 kreseb, leptů a akvarelů a více než 1,5 milionu rytin. Katalog uvádí 43 kreseb Raffaela Santiho, 145 Albrechta Dürera, 70 Rembrandta (tedy více, než kterákoli jiná galerie na světě) či 150 prací Egona Schieleho. Mezi dalšími autory jsou zastoupeni Leonardo da Vinci, Michelangelo Buonarroti, Peter Paul Rubens, Hieronymus Bosch, Pieter Brueghel, Paul Cézanne, Pablo Picasso, Henri Matisse, Gustav Klimt či Oskar Kokoschka. Významná je rovněž sbírka fotografií, dokumentující vývoj tohoto média.\n\nOd poloviny 18. století sloužil palác jako residence místodržícího rakouského Nizozemska, dnešní Belgie. V roce 1794 daroval císař František II. palác vévodovi Albertovi Sasko-Těšínskému, který byl jako místodržící z Belgie Francouzi vypuzen. Palác je pojmenován podle něho. Albert se sňatkem přiženil do habsburského rodu. Až do roku 1919 byla pak Albertina majetkem některého z Habsburků. Roku 1802 byla dokončena přístavba nového reprezentačního křídla, vybaveného nábytkem, který měl Albert ve svém belgickém sídle. Druhá velká adaptace proběhla v letech 1822–1825 za spolupráce architekta Josefa Kornhäusela a sochaře Josefa Kliebera. Část prostor byla vybavena v duchu klasicismu. Při další větší úpravě v poslední třetině 19. století získala Albertina fasádu, která odpovídá historizujícímu slohu sousední Ringstraße. Roku 1919 byl palác jeho majiteli, arcivévodovi Bedřichu Rakousko-Těšínskému, jako příslušníkovi habsburského rodu i se sbírkami vyvlastněn. Arcivévodovi však bylo povoleno odvézt si do exilu v Maďarsku, kde mu byl majetek ponechán, všechno cenné vybavení. V březnu roku 1945 byla Albertina vážně zasažena bombardováním.\n\nPočátkem 90. let 20. století byla Albertina v důsledku velké rekonstrukce uzavřena, zpřístupněna veřejnosti byla opět v roce 2003. Během rekonstrukce se podařilo zakoupit zpět většinu původního vybavení, odvezeného počátkem 50. let. Rozšířila se výstavní plocha a vybudovaly se nové moderní depozitáře.\n\n Za počátek sbírky je považováno datum 4. červenec 1776, shodou okolností stejný den, kdy americký kongres schválil Prohlášení nezávislosti. Toho dne převzali vévoda Albert a jeho manželka, arcivévodkyně Marie Kristina, v Benátkách od tamního rakouského vyslance pro císařskou sbírku přes tisíc mědirytin. Albert sbírku postupně rozšiřoval o kresby Leonarda, Raffaela, Poussina či Lorraina. Roku 1796 získal výměnou z císařské dvorní knihovny díla Albrechta Dürera. Odtud přešly do budoucí Albertiny i práce Rubensovy, Rembrandtovy a van Dycka, které se před tím, v roce 1738, do knihovny dostaly ze sbírky Evžena Savojského. Kolem roku 1800 získal vévoda Albert pro galerii sbírku holandského malíře a sběratele umění Cornelise Ploose van Amstela, která Albertinu obohatila o cenný soubor nizozemské kresby. Základ grafických a kresebných sbírek tím byl dokončen, další přírůstky do roku 1919 inventář už jen doplňovaly.\n\nPočátkem roku 1919 budova galerie i její sbírky přešly z majetku Habsburků do vlastnictví Rakouské republiky. V roce 1920 byla sbírka rytin spojena se sbírkou staré dvorní knihovny (\"Hofbibliothek\"). Oficiální jméno \"Albertina\" dostala galerie v roce 1921. V té době řídil Albertinu rodák ze Zlovědic v Čechách Joseph Meder.\n\nV meziválečném období se tehdejší ředitel Alfred Stix rozhodl prodat některé duplikáty z grafické sbírky. Tím získal prostředky na zacelení mezer zejména v oblasti francouzské kresby 19. století. Ze sbírky Simona Mellera tak do Albertiny mohly být zakoupeny kresby a akvarely Ingrese, Corota, Delacroixe, Maneta, Degase, Renoira a Cézanna. Po druhé světové válce byla galerie obohacována také o rakouské autory, mj. Klimta a Schieleho. Celkem 1300 díly je v Albertině zastoupen Oskar Kokoschka, a to díky daru jeho manželky Oldy. Pozornost je věnována i modernímu americkému umění, a to nákupem prací např. Andy Warhola, Jacksona Pollocka či Roye Lichtensteina.\n\nNa podzim 2007 obohatil Albertinu jeden z nejvýznamnějších darů v její historii. Manželé Herbert a Rita Batlinerovi předali galerii svou sbírku 200 olejomaleb autorů evropské moderny od Moneta, Cézanna, Picassa, Miróa, Chagalla, Maleviče, Bacona, Klea a mnoha dalších malířů. Sbírka manželů Batlinerových tvoří část stálé expozice Albertiny. Galerie se tak ve své moderní podobě přestala orientovat výhradně na grafiku a kresby tak jako v minulosti.\n\n"}
{"id": "625563", "url": "https://cs.wikipedia.org/wiki?curid=625563", "title": "James Rainwater", "text": "James Rainwater\n\nLeo James Rainwater (9. prosince 1917 – 31. května 1986) byl americký fyzik, který v roce 1975 získal Nobelovu cenu za fyziku za rozvoj teorie struktury atomových jader.\n\nNarodil se 9. prosince 1917 v Counciluu (Idaho, USA), ale po smrti jeho otce během epidemie španělské chřipky se jeho rodina přestěhovala do Hanfordu v Kalifornii. Bakalářský titul získal na Caltechu v roce 1939 a v roce 1946 získal titul Ph.D. na Columbia University.\n\nBěhem druhé světové války pracoval na projektu atomové bomby. V roce 1949 začal pracovat na teorii, že – oproti tehdy běžnému smýšlení – ne všechna atomová jádra jsou sférická. To později potvrdili Aage Bohr a Ben Mottelson. V roce 1975 za to získali Nobelovu cenu za fyziku. Rainwater také přispěl k porozumění rentgenového záření. V roce 1946 začal pracovat na fakultě Kolumbijské univerzity a od roku 1952 tam byl profesorem. \n\nZemřel 31. května 1986\n\n"}
{"id": "625564", "url": "https://cs.wikipedia.org/wiki?curid=625564", "title": "Seznam poslanců Malty (1921-1924)", "text": "Seznam poslanců Malty (1921-1924)\n\nSeznam poslanců Malty za volební období 1921-1924.\n"}
{"id": "625567", "url": "https://cs.wikipedia.org/wiki?curid=625567", "title": "Krejcar (rozcestník)", "text": "Krejcar (rozcestník)\n\nKrejcar může být:\n\n\n\n"}
{"id": "625569", "url": "https://cs.wikipedia.org/wiki?curid=625569", "title": "Eufrides před branami Tymén", "text": "Eufrides před branami Tymén\n\nEufrides před branami Tymén je třetí komorní opera (miniopera) českého skladatele Josefa Berga napsaná na skladatelovo vlastní libreto v roce 1964. Poprvé ji nastudovalo brněnské Operní studio Janáčkovy akademie múzických umění v roce 1967 spolu se dvěma dalšími Bergovými minioperami, \"Odysseovým návratem\" a \"Evropskou turistikou\", a předvedlo ji v Praze i v Brně; titulní roli zpíval Jaroslav Ulrych.\n\nTato divadelní hříčka má skutečně minimalistické obsazení; jediného zpěváka (tenor), který představuje hrdinu děje, smyšleného řeckého vojevůdce Eufrida, respektive sama sebe jako operního pěvce hrajícího tuto roli. Veškerý hudební doprovod obstarává jedna trubka, vedle vlastního hrdiny e na scéně objeví ještě kulisáci a mluvčí, který obecenstvu nabízí přednášku o opeře.\n\nKratičká předehra uvádí tři \"dějství\", v podstatě tři nedlouhé scénické monology. Vojevůdce Eufrides spolu se svou armádou (\"za scénou\") obléhá již po několikáté město Tymény. Jeho monolog má dvě základní polohy: na jedné straně hlučné vojenské povely, vyhrožování vzpurnému městu s chvástání se vlastní vojenskou udatností a úspěchy, na druhé straně lyrické, koloraturní až melismatické vzdychání po milované Pirantě, která se nachází v obleženém městě. Tyto různé nálady vyjadřuje i trubkam někdy jako vojensky řízná polnice, někdy jako skutečný melodický nástroj. Eufrides nakonec jako vždy odchází s nepořízenou; Piranta ať za ním přijde sama, bude-li mít chuť.\n\n\"Eufrides před branami Tymén\" se zařazuje k Bergovým předchozím minioperám protiválečným námětem: \"hrdinský\" vojevůdce je představen jako pošetilec, jeho bažení po slávě je směšné stajně jako jeho představy o tom, jak získat milovanou ženu. Na rozdíl od \"Odysseova návratu\" i \"Evropské turistiky\" však zde má hlavní slovo absurdní humor a vystupuje zde i druhé téma: parodie na tradiční \"hrdinskou\" operu, na její rozmáchlost a afektovanost, ale také – v postavě \"mluvčího\" – na bezpodstatné muzikologické a hudebně-kritické žvanění. Podobnou, i když láskyplnější parodií je i následující Bergova opera, \"Snídaně na hradě Šlankenvaldě\".\n\nMezi Bergovými minioperami je \"Eufrides před branamí Tymén\" nejoblíbenější (protože inscenačně nejméně náročný). Po přemiérovém uvedení byla pořízena i rozhlasová a gramofonová nahrávka. Roku 1971 uvedlo \"Eufrida\" Národní divadlo Brno na scéně v Redutě spolu s \"Evropskou turistikou\" a Bergovou poslední operou \"Johannes doktor Faust\", a opět roku 1987 na scéně Janáčkova divadla v kombinaci s \"Veselohrou na mostě\" Bohuslava Martinů. Mezi tím proběhlo mj. uvedení v pražském Národním divadle, a to roku 1982 s Miroslavem Frydlewiczem v titulní roli, jako dosud jediné Bergovy opery; Eufrides byl při této příležitosti kombinován se \"Slzami nože\" Bohuslava Martinů a s Pergolesiho \"Služkou paní\". V roce 1997 jej uvedlo Národní divadlo moravskoslezské (režie Luděk Golat, opera byla předvedena na festivalu Janáčkovy Hukvaldy), v sezóně 2003/04 jej nastudovalo Studio Devítka Hudební fakulty JAMU (režie Rocc).\n\nSupraphon roku 1967 pořídil a vydal nahrávku opery (mono 0 25 9845). Eufrida zpívá Jaroslav Ulrych, na trubku hraje Vlastimil Bialas, hudebně řídí Karel Nosek.\n\n"}
{"id": "625570", "url": "https://cs.wikipedia.org/wiki?curid=625570", "title": "Silnice I/36", "text": "Silnice I/36\n\nSilnice I/36 je silnice I. třídy vytvářející alternativní trasu k trase dálnice D11/silnice I/11 přes Pardubice a mimo Hradec Králové. Délka silnice je 59,57 km.\n\nPřed dostavbou dálnice D11 bylo počátkem silnice I/36 její napojení na silnici I/11 (silnice I/11 i přes postavení dálnice v úseku Choťánky – Hradec Králové stále nebyla degradována) v Novém Městě v okresu Hradec Králové. Silnice vede k jihovýchodu přes obce Chýšť a Voleč do Rohovládovy Bělé, kde se křižuje se silnicí II/323 spojující Přelouč a Hořice. Pokračuje dále k jihovýchodu přes Bukovku do Lázní Bohdaneč, kde křižuje silnici II/333 Přelouč – Hradec Králové. V dalším pokračování do Pardubic (přes průmyslovou zónu v Semtíně) je po silnici I/36 vedena meziměstská trolejbusová trať. Na okraji Pardubic ve čtvrti Ohrazenice přechází do souběhu s I/37, který opouští u hlavního nádraží. Dále je samostatně vedena po průtahu jižně od centra Pardubic, které opouští na severovýchodním okraji. V Sezemicích trasa I/36 odbočuje doprava na vedlejší komunikaci na málo přehledné křižovatce. Přímým směrem zde navazuje silnice II/298 do Třebechovic pod Orebem. Silnice I/36 pak pokračuje přes Časy do Holic. Mezi západním a severozápadním okrajem města je vedena v souběhu s I/35, pak směřuje do centra a dále východním směrem do Velin. Zde mění směr na severovýchodní a pokračuje do Borohrádku, kde se křižuje s II/305 Týniště nad Orlicí – Skuteč a odkud je výchozí II/317 do Litomyšle. Odtud pokračuje dále na severovýchod do Čestic, kde končí křižovatkou se silnicí I/11.\n\nV brzké době bude úsek z Nového Města do Pardubic přečíslován na silnici II/636.\n\nDříve sloužila západní část I/36 jako hlavní výpadová komunikace z Pardubic do Prahy. Po dobudování D11 k Hradci Králové a krátkého úseku dálnice D35, která ji spojuje s I/37 u Opatovic nad Labem, tento význam poklesl. Východní část slouží převážně ke spojení Pardubic se silnicí I/35 v Holicích a tím pádem s Brnem a Olomoucí. Ve svém zbytku pak ke spojení Pardubicka s Rychnovskem, Žambereckem a Králickem. Úsek Holice – Čestice není využitelný pro dálkovou kamionovou dopravu z důvodu nízkého podjezdu pod železniční tratí Hradec Králové – Choceň v Borohrádku.\n"}
{"id": "625573", "url": "https://cs.wikipedia.org/wiki?curid=625573", "title": "Point Robinson Light", "text": "Point Robinson Light\n\nPoint Robinson Light je maják na Robinsonově mysu, na pobřeží Pugetova zálivu v americkém státě Washington. Robinsonův mys je nejvýchodnějším bodem Mauryho ostrova.\n\nDnešní maják byl postaven v roce 1915 s dvanáctimetrovou věží a Fresnelovou čočkou a je tak viditelný až v devatenáctikilometrové vzdálenosti. Věž je dvojčatem věže majáku Alki Point Light. Maják byl automatizován v roce 1978. Bliká následovně: tři sekundy svítí, sekundu ne, tři sekundy svítí, pět sekund ne. V roce 2008 odmontovala pobřežní stráž původní Fresnelovu čočku a nahradila ji moderním vybavením. Originální čočka je stále na místě a přístupná pro turisty. Maják a mys jsou částí parku a rekreační oblasti Vashon-Maury Island.\n"}
{"id": "625577", "url": "https://cs.wikipedia.org/wiki?curid=625577", "title": "Jevgenij Dragunov", "text": "Jevgenij Dragunov\n\nJevgenij Dragunov ( ; 20. února 1920 Iževsk – 4. srpna 1991) byl ruský konstruktér zbraní. \n\nNejvíce je znám svou puškou SVD velmi využívanou ve Vietnamské válce.\n"}
{"id": "625584", "url": "https://cs.wikipedia.org/wiki?curid=625584", "title": "Margaret Avery", "text": "Margaret Avery\n\nMargaret Avery (* 20. leden 1944, Mangum, USA) je americká herečka a zpěvačka.\n\nNarodila se v Mangumu, vyrůstala však v San Diegu. Tam také studovala a poté pracovala jako učitelka v Los Angeles. V té době už se začínala věnovat divadelnímu herectví.\n\nPřed kamerou se poprvé objevila v roce 1972, a to konkrétně v televizním filmu \"Něco zlého\". Následně hrála ještě v několika televizních filmech či seriálech, ke kterým patří \"To je vražda, napsala\", \"Horká vlna\", \"Sběratelé kostí\", \"Walker, Texas Ranger\" nebo \"Louis Armstrong - Chicago style\".\n\nObjevila se také v několika celovečerních filmech. Nejúspěšnější z nich byl jistě snímek \"Purpurová barva\" z roku 1985, kde se objevila po boku Dannyho Glovera a Whoopi Goldberg. Vidět jsme ji mohli také ve filmech \"Riverbend\", \"Vítej doma\", \"Láska zabíjí\" nebo \"Magnum Force\".\n\nV roce 1985 byla nominována na Oscara za film \"Purpurová barva\", úspěšná však nebyla.\n\n\n\n"}
{"id": "625587", "url": "https://cs.wikipedia.org/wiki?curid=625587", "title": "Jindřich Kastilský", "text": "Jindřich Kastilský\n\nJindřich Kastilský (\"šp. Enrique \"el Senador\"\", \"it. Arrigo di Castiglia\", po 10. březnu 1230 – 8. srpna 1303 Roda) byl kastilský infant a římský senátor. Svůj život strávil na bitevním poli a ve vězení sicilských králů.\n\nJindřich byl mladším synem kastilského krále Ferdinanda III. a Alžběty, dcery Filipa Švábského. Po otcově smrti roku 1252 se společně s mladším bratrem Fadriquem vzbouřil proti nejstaršímu Alfonsovi, protože se s nimi Alfons odmítl podělit o moc. Revolta byla roku 1255 poražena u Lebrije a Jindřich na návrh nevlastní matky Johany zřejmě odešel na anglický dvůr, kam přibyl v srpnu 1256. O tři roky později se musel s pohodlným azylem na žádost krále Jindřicha III. rozloučit a odešel do Aragonie. Tam se ucházel o princeznu Konstancii, král Jakub souhlasil se sňatkem až poté, co si Jindřich podmanil maurské území Niebla. Na základě intervence Alfonse X. ke svatbě nedošlo, Konstancie byla nakonec provdána za dalšího z kastilských bratrů – Manuela.\n\nRozezlený Jindřich s malou armádou napadl a drancoval bratrovu zemi. Poté odešel do afrického Cádizu, kde se společně s dalším bratrem Fadriquem stal žoldákem. V roce 1266 se přidal ke svému příteli Karlovi z Anjou, pomáhal mu dobýt Itálii a půjčil mu značnou sumu peněz. Karel jej učinil v červenci 1267 římským senátorem, ale neměl na vrácení dluhů a ani se neměl k tomu, aby vyslyšel Jindřichovy ambice a propůjčil mu významný titul krále Sardínie či vévody z Epiru. Výsledkem marného čekání byl Jindřichův obrat k štaufské dynastii. Roku 1268 se připojil ke svému bratranci Konradinovi a pomáhal mu při snaze získat zpět sicilské království. Byl jedním z velitelů v pro Štaufy tragické bitvě u Tagliocozza. Z bitvy se mu podařilo uniknout do kláštera Monte Cassino, kde byl poznán a zajat.\n\nPříštích třiadvacet let strávil jako zajatec Anjouovců na hradě v Canose a v Castel del Monte. Na rozdíl od synů krále Manfréda, kteří tam byli také vězněni, měl Jindřich k dispozici dva sluhy a poměrně uctivé zacházení. Král Alfons X. se zdržel vejít do válečného sporu s Karlem z Anjou, uvězněného bratra sice neměl zrovna v lásce, ale nechtěl riskovat jeho život. Snažil se vyjednat jeho propuštění. V jeho snaze pokračovala roce 1272 i Jindřichova sestra, anglická královna Eleonora s manželem, kteří se na Sicílii vylodili při návratu z kruciáty. Snaha opět nebyla korunována úspěchem.\n\nJindřich byl propuštěn až roku 1291 a roku 1298 byl stanoven regentem svého nezletilého prasynovce Ferdinanda IV. Jako starý muž roku 1300 uzavřel manželství se čtrnáctiletou Janou. Zemřel roku 1303 bez legitimního potomstva a byl pohřben v kostele sv. Františka ve Valladolidu.\n\n\n"}
{"id": "625589", "url": "https://cs.wikipedia.org/wiki?curid=625589", "title": "Pelyněk brotan", "text": "Pelyněk brotan\n\nPelyněk brotan (\"Artemisia abrotanum\") je vytrvalý polokeř z čeledi hvězdnicovité. Lidově se jí říká boží dřevec.\n\nPochází ze Středozemí a je pravděpodobně jen kulturní formou druhu \"Artemisia peniculata\", který je domovem v pásmu od jihovýchodní Evropy do přední Asie. Dnes roste planě i v Itálii a Španělsku. Jako okrasná, kořeninová i léčivá rostlina je často pěstován v zahrádkách. Protože je značně teplomilnou rostlinou, vykvétá ve střední Evropě až pozdě na podzim a obvykle nepřináší klíčivá semena.\n\nMnožíme dělením starších trsů. Brotan vyžaduje slunné chráněné polohy s propustnou půdou. Sázíme ho do řádků do sponu 50×50 cm a rostliny často seřezáváme, aby trsy rozkošatěly. V období zimního odpočinku odřezáváme staré větve, na jaře vyraší nové, dobře olistěné.\n\nKořením jsou čerstvé nebo sušené mladé aromatické listy, které voní po citrónu a jsou jako listy všech druhů tohoto druhu hořké. Používají se jen v malém množství ke kořenění tučného vepřového a skopového masa, pečené husy a kachny, ale také k ochucení koláčů, tvarohu, majonéz a salátů.\n\nPelyněk brotan se těšil velké oblibě u středověkých bylinářů. Backensův herbář konstatuje, že „tato bylina spálena a popel rozetřen s olejem, obnovuje růst vlasů u člověka, který jich postrádá“ a \"Hortus sanitatis\" dodává, že „kouř z této rostliny dobře voní a vyhání hady z domu“. V lidovém léčitelství se ho dosud používá k podpoře trávení a proti střevním parazitům.\n\n\n"}
{"id": "625590", "url": "https://cs.wikipedia.org/wiki?curid=625590", "title": "Joy Bryantová", "text": "Joy Bryantová\n\nJoy Bryantová (* 19. říjen 1976, New York, USA) je americká herečka a bývalá modelka.\n\nNarodila se a vyrůstala v New Yorku, kde také studovala. Kromě toho studovala také v Connecticutu a dostala možnost studovat na prestižní univerzitě Yale. Svou kariéru odstartovala nejprve jako modelka, pracovala mimo jiné v Paříži.\n\nPřed kamerou se poprvé objevila v roce 2001, a to konkrétně v televizním filmu \"\". Následně se objevovala především v celovečerních filmech. Vzestup její kariéry přinesl film \"Příběh Antwona Fishera\", kde hlavní roli obsadil a film režíroval Denzel Washington. Vidět jsme jí dále mohli ve filmech \"Showtime\", \"Spider-Man 2\", \"Bobby\" nebo \"Vítej doma\". Zahrála si také v seriálu \"Pohotovost\".\n\nV roce 2006 získala spolu s dalšími herci, kteří obsadili role ve filmu \"Bobby\", cenu Hollywood Film Award a o rok později SAG Award.\n\nNominována dále byla také dvakrát na Black Reel Award a jednou na Young Hollywood Award.\n\nOd roku 2008 je jejím manželem Dave Pope.\n\n"}
{"id": "625593", "url": "https://cs.wikipedia.org/wiki?curid=625593", "title": "Squaxinský ostrov", "text": "Squaxinský ostrov\n\nSquaxinský ostrov (\"angl. Squaxin Island\") je ostrov v Pugetově zálivu a v jihovýchodním výběžku okresu Mason. Ostrov je indiánskou rezervací kmenu Squaxin. Než se stal indiánskou rezervací, byl to státní park. Jeho rozloha je 5 739 km² a při sčítání obyvatel v roce 2000 ho nikdo neobýval. Od Hartstenova ostrova ho odděluje Pealova úžina.\n"}
{"id": "625594", "url": "https://cs.wikipedia.org/wiki?curid=625594", "title": "Pealova úžina", "text": "Pealova úžina\n\nPealova úžina (\"angl. Peale Passage\") je úžina v Pugetově zálivu, ve státě Washington. Celou svou rozlohou leží v okrese Mason a odděluje od sebe Squaxinský a Hartstenův ostrov. Pojmenována byla Charlesem Wilkesem po Titianu Pealovi, přírodovědci, který se zúčastnil jeho expedice.\n"}
{"id": "625597", "url": "https://cs.wikipedia.org/wiki?curid=625597", "title": "Pletací jehla", "text": "Pletací jehla\n\nPletací jehla je hlavní nástroj, s jehož pomocí se tvoří očka na pletacích strojích. \n\nNa jehle se zachycují kličky z nití, ze kterých se vytvářejí pomocí dalších nástrojů očka jako základní prvek pleteniny. Tvorba očka a jeho napojení na řádek nebo sloupek pleteniny probíhá v několika fázích, během kterých se otevírá a uzavírá přístup pod hlavici jehly. Jehla nebo její části (\"špička\", \"jazýček\", \"uzavírací drátek\") při tom vykonávají určitý pohyb koordinovaný s pomocnými nástroji (\"kladecí jehla\", \"otevírač jazýčku\", \"uzavírací platina\" atd.)\n\nJednotlivé fáze se dají seřadit následovně: uzavírání – kladení – nanášení – dohoz – zatahování. \n\nTento cyklus se opakuje až šedesátkrát za sekundu. Aby se snížilo tření mezi povrchem jehly a nití, nanáší se na jehly speciální olej, povrchová teplota může přesto dosáhnout až 100 °C. \n\nO průměrné životnosti jehel nejsou známé žádné statistiky, z údajů jednoho výrobce se dá životnost jen hrubě odhadovat na 4000 provozních hodin. \n\nPracovní postup je pak přizpůsoben především druhu použitých pletacích jehel. K nejznámějším patří (viz \"schematický nákres vpravo\"): Jazýčková (a), háčková (b), trubičková (dvoudílná) (c) a karabinová jehla (d). \n(angl.:\"bearded needle\", něm.: \"Spitzennadel\") Háčkovými jehlami byl vybaven už nejstarší známý pletací stroj (stocking frame Angličana Leeho z roku 1589). Pohyb špičky - uzavírání a otvírání hlavice jehly – je ovládán \"lisovacím zařízením\". Háčkové jehly se používají na osnovních pletacích strojích a kotonových a \"zátažných (tzv. francouzských) stávcích\".\n\n(angl.: \"latch needle\", něm.: \"Zungennadel\") byla vynalezena v roce 1856. Jazýček jehly se uzavírá příslušným pohybem niti a otevírá s pomocí \"nožového\" nebo \"kartáčového otevírače\". Použití: zejména okrouhlé, ploché zátažné stroje a rašly.\n\n(angl.: \"compound needle\", něm.: \"Schiebernadel\") klade menší odpor niti při tvorbě očka, uplatňuje se proto hlavně na rychloběžných strojích (zejména na osnovních stávcích). Také pro konstrukci plochého pletacího stroje se \"čtyřmi jehelními lůžky\" (japonské firmy \"Shima Seiki\") jsou trubičkové jehly naprosto nezbytné. \nNejstarší patent na trubičkovou jehlu pochází od Angličana \"Jeacocka\" z roku 1856. \n(angl.: \"carbine needle\", něm.: \"Karabinernadel\") \nŠpička jehly má tvar ouška s postranní skulinou, kterou se navléká a vysouvá nit během pletení, poloha špičky se nemění. Použití karabinových jehel je omezené na určité druhy galonových stávků.\n\n\nHustota ojehlení pletacích strojů se udává obvykle tzv. anglickým číslem (E), což je počet jehelních roztečí na 1“ (anglický palec = 25,4 mm). Např. jemnost 20 E je 20:2,54 = cca 8 jehel/cm. Hustota ojehlení je totožná s údajem o \"jemnosti\" stroje.\nPraktické příklady:\n\n\n\n\nJehly se vyrábí ražením (štancováním) nebo tažením ze speciálního drátu. \n\nVýrobou jehel se ve světě zabývá jen několik vysoce specializovaných firem. Součástí jedné z nich je také bývalá AKRA v Českých Budějovicích. \n\nInformace o vyráběném množství a o světovém obchodě s jehlami se dají získat jen z velmi drahých publikací. \n"}
{"id": "625598", "url": "https://cs.wikipedia.org/wiki?curid=625598", "title": "Hrádek u Kněževsi", "text": "Hrádek u Kněževsi\n\nHrádek u Kněževsi jsou terénní pozůstatky hrádku neznámého jména, který leží asi 1 km severně od obce Kněževes a 0,8 km jihozápadně od Dolní Lhoty na bývalé česko-moravské hranici v Pardubickém kraji.\n\nHrádek byl založen patrně ve 13. století jako ochrana zemské hranice a patřil ke královskému hradu Svojanovu. Ve svém rozsáhlém díle \"Hrady, zámky a tvrze království Českého\" se mu v popisu hradu Svojanova věnuje i August Sedláček.\n\nPodle lidového vyprávění zde královna vdova Kunhuta Uherská, která pobývala na blízkém Svojanově, roku 1282 porodila syna Ješka, zvaného později jako Jan z Falkenštejna. Ješka pokřtil olešnický farář a jako odměnu dostal vesnici Kněžoves. Když později vedl farář Bernard Voscíníus s kunštátskou vrchností spor o tuto osadu, předložil výpis z olešnických městských knih, ve kterém se píše: \"\"Kněžoves od jisté pobožné královny olešenské faře darována byla, která v pádu a Boží pomoci u té vsi syna porodila a na hradě Svojanově v šesti nedělích ležela.\"\"\n\n"}
{"id": "625601", "url": "https://cs.wikipedia.org/wiki?curid=625601", "title": "Nicole Ari Parker", "text": "Nicole Ari Parker\n\nNicole Ari Parker Kodjoe (* 7. října 1970, Baltimore, USA) je americká herečka a bývalá modelka.\n\nNarodila se a vyrůstala v Baltimoru. Její matka pracovala jako zdravotní asistentka, otec Donald byl zubařem. Rodiče se rozvedli, když byla ještě mladá dívka. V 17 letech získala školní hereckou cenu a v roce 1993 vystudovala hereckou školu s titulem. Věnovala se také modelingu.\n\nPřed kamerou se poprvé objevila v roce 1993, a to konkrétně v televizním filmu \"Other Women´s Children\". Následně dostávala menší filmové role a role v televizních seriálech. 74 epizod se objevovala v seriálu \"Soul Food\". Hlavní role získala také v seriálech \"Second Time Around\" a \"The Deep End\".\n\nObjevila se také v několika celovečerních filmech. K těm úspěšnějším patří \"Neuvěřitelně pravdivé dobrodružství dvou zamilovaných dívek\", \"Hříšné noci\", \"Jiskra\", \"Modrý blesk\", \"Vzpomínka na Titány\" nebo \"Vítej doma\".\n\nV roce 1997 získala spolu s dalšími herci, kteří obsadili role ve filmu \"Hříšné noci\", cenu FFCC Award. V roce 1999 pak získala zvláštní cenu na festivalu Urbanworld Film Festival.\n\nDále byla nominována na dalších deset ocenění, ke kterým patří nominace na Image Award nebo Black Reel Award.\n\nRok žila s hercem Josephem Falascou, než si v roce 2005 vzala kolegu ze seriálu \"Soul Food\" Borise Kodjoea. Jejich svatba proběhla v Německu. Má s ním dceru Sophii Tei-Naaki Lee a syna Nicolase Nerudu. Všichni společně žijí v Atlantě. Dcera Sophie je od narození postižena nemocí spina bifida, což představuje rozštěp páteře, který způsobuje neúplné uzavření jednoho či více obratlů.\n\n\n\n"}
{"id": "625602", "url": "https://cs.wikipedia.org/wiki?curid=625602", "title": "Pelyněk pravý", "text": "Pelyněk pravý\n\nPelyněk pravý (\"Artemisia absinthium\") je vytrvalá, až 120 cm vysoká dřevnatějící bylina s listnatými lodyhami, zakončenými volnými latami žlutých úborů, náležející do čeledi hvězdnicovité (\"Asteraceae\").\n\nMá mnohačetný oddenek, spodní část lodyhy dřevnatí. Světlé lodyhy tvoří trsy. Peřenodílné listy jsou stříbřito-šedě plstnaté. Přízemní listy mají dlouhý řapík, jsou třikrát peřenodílné, s úzce kopinatými úkrojky. Horní lodyžní listy jsou jednoduše nebo dvakrát peřenodílné. Vrcholičnaté laty tvoří drobné, kulovité květní úbory. Květenství se skládá z trubkovitých, žlutých květů. Plody jsou vejčité nažky.\n\nPelyněk pochází z mírného pásma Evropy i Asie. Často zplaňuje a nacházíme ho pak na neobhospodařených lokalitách, podél cest, na rumištích, náspech, smetištích a skalnatých stráních. Může se pěstovat.\nSběr probíhá v červnu až srpnu. Sbírá se nať. Nezdřevnatělá část se seřezává a váže se do svazků. Suší se ve stínu nebo za umělého sušení při teplotách do 40 °C. Nejkvalitnější je list a květ. Droga je kořenitého pachu a má hořkou až odpornou chuť.\n\nNejdůležitější látkou v pelyňku je silice. Její hlavní složkou jsou chamazulény, thujol a thujon, který je ve vyšších dávkách toxický, vyvolává opojné stavy, závratě a křeče. Dále obsahuje kandiden, felandren, seskviterpenové laktony, flavonoidy, třísloviny, absinthin a anabsinthin a malé množství dalších látek. Nejvyšší obsah silice je v době zralosti.\n\nObvykle se podává formou nálevu. Jako koření slouží čerstvé nebo sušené mladé listy, popř. dosud nezdřevnatělé části natě. Pelyněk se používá při přípravě mnoha hořkých či nahořklých alkoholických (likér Absint a víno Vermut) i nealkoholických (tonic) nápojů. Do pokrmů se přidává jen několik málo listů, a to především k tučným vařeným nebo pečeným masům, čímž se nejen zvýrazní jejich chuť, ale napomůže se i jejich lepšímu strávení. Pro tyto své léčivé účinky je pelyněk užíván také ve farmacii jako stomachicum a digestivum a byl jako takový znám ve starověku, jak se dovídáme ze spisů Dioscorida i Plinia. Užívá se při nechutenství, střevních a žlučníkových kolikách, menstruačních bolestech, proti hlístům. Droga zvyšuje sekreci zažívacích šťáv a tlumí křeče.\nJe však třeba se vyvarovat nadměrných dávek. Droga není vhodná pro dlouhodobou léčbu. Předávkování se projevuje poruchami čití a vědomí, bolestí hlavy, nutkáním na dávení a dalšími nepříjemnými příznaky. Pelyněk by neměly užívat těhotné a kojící ženy, jelikož thujon v něm obsažený může ve větších dávkách způsobit hyperaemii (překrvení) malé pánve a v některých případech zapříčinit i potrat.\n\n\n"}
{"id": "625603", "url": "https://cs.wikipedia.org/wiki?curid=625603", "title": "Ogre (město)", "text": "Ogre (město)\n\nOgre () je město v Lotyšsku, vzdálené cca 36 km jihovýchodě od hlavního města Riga. Rozkládá se na soutoku řek Ogre a Daugava. Má přibližně 26 000 obyvatel. Město se dělí na části: Jaunogre (Nová Ogre), Ogre (centrum města) a Pārogre (Ogre za řekou).\n\nExistují 2 hlavní verze původu pojmenování města Ogre. První uvádí, že jméno řeky, ze kterého toto město odvozuje svůj název, je ruského původu („угри“ [ugri] ve smyslu „úhoři“, protože v řece Ogre bývala mnoho úhořů.\n\nZatímco estonský lingvista Paul Alvre prosazuje verzi, která bere v úvahu starší název řeky Ogre (Wogene, Woga), která je poprvé zmíněna v Henryho livonské kronice (1180—1227) a tvrdí, že je pojemování je příbuzné s estonským slovem „voog“, jež znamená „potok, proud, vlny“. Tedy ukazuje příbuznost s ugrofinskými jazyky, nejpravděpodobněji ranou livonštinou.\n\nPopulární lidová legenda říká, že Kateřina II. Veliká byla tou, která dala řece její název, protože v ní bylo mnoho úhořů, avšak tato verze postrádá důkazy.\n\nNázev Ogre je totožný se jménem řeky, která městem protéká. O městu Ogre se poprvé dovídáme roku 1206, statut města však Ogre získalo až v roce 1928. Koncem 19.století se místo stalo vyhledávaným letoviskem obyvatel Rigy, protože roku 1861 zde byla dostavěna železnice vedoucí na trase Riga-Daugavpils, a tak si v Ogre začali obyvatelé Rigy stavět rekreační víkendové domy. O rok později se Ogre stala lázeňským městem. Dnes je město označováno za nejzelenější v Lotyšsku. Ve městě se každoročně konají hudební festivaly a slavnosti.\n\nV Ogre můžete dorazit jak za vzděláním, tak i za kulturou a památkami . Najdete zde uměleckou a hudební školu. Celé město má dohromady 3 lotyšské školy a 1 ruskou – Jaunogres vidusskola. Co se týká památek, tak město nabízí z historického hlediska významný hřbitov s pozůstatky německých vojáků, kteří zahynuli v první a druhé světové válce nebo zemřeli v zajetí mezi léty 1944 a 1955.\n\nBudova muzea byla postavena roku 1927 a poskytuje návštěvníkům náhled do dějin a vývoje města. Muzeum pravidelně pořádá tematické a umělecké výstavy.\n\n"}
{"id": "625604", "url": "https://cs.wikipedia.org/wiki?curid=625604", "title": "Hypovitaminózy B ptáků", "text": "Hypovitaminózy B ptáků\n\nVitamíny skupiny B jsou organické látky rozpustné ve vodě, které se vyskytují v buňkách všech živočišných druhů. Většina těchto látek tvoří součást základních tkáňových enzymových systémů zapojených do oxidace živin, a tedy nezbytných pro normální funkci tkání. Vitamíny skupiny B jsou hojně obsaženy v semenech a zrninách; mohou také být syntetizovány střevními bakteriemi živočichů.\n\nThiamin (vitamín B1, aneurin, antineuritický faktor) je v přírodě více rozšířen v rostlinné než živočišné říši, a to jednak ve volné formě, jednak vázaný jako ester kyseliny difosforečné, tzv. thiamindifosfát (TDP). Thiamin syntetizují některé bakterie, které se vyskytují i v trávicím ústrojí živočichů. Pro terapeutické účely se thiamin vyrábí synteticky ve formě solí. Je bezbarvý, rozpustný ve vodě a alkoholu, má charakteristický zápach po kvasnicích, rozkládá se v přítomnosti těžkých kovů, oxidačních prostředků, v alkalickém prostředí a při teplotách nad 100 °C.\n\nV organismu má vitamín B1 velký význam při metabolismu sacharidů. Je nepostradatelný pro zužitkování glukózy v buňkách a pro činnost nervové soustavy. Při stravě bohaté na tuky jeho spotřeba v těle klesá, při stravě bohatší na sacharidy a při svalové práci je jeho spotřeba vyšší.\n\nHrabavá drůbež a holubi jsou k nedostatku vitamínu B1 velmi vnímaví. Přesto se však v praxi s tímto onemocněním téměř nesetkáváme, protože vitamín B1 je bohatě obsažen v četných produktech rostlinného původu, které jsou ve výživě drůbeže hojně zastoupeny. Poměrně vysoké nároky na thiamin mají rybožraví ptáci (tučňáci, krátkokřídlí) a dravci (syrové maso).\n\nHypovitaminózy mohou nastat při zvýšeném metabolismu sacharidů a při otravách nikotinem, olovem a arsenem.\n\nKlinické příznaky se u ptáků při chybění thiaminu v krmivu objevují již za 7-10 dnů, při částečné za 20-30 dnů. Prvními příznaky bývají ztráta chuti, pokles živé hmotnosti, zmodrání hřebene a slabost končetin. Při pokračující deficienci se dostavuje ochrnutí svalstva, nejprve ohybačů prstů, které postupuje směrem nahoru a zachvacuje i natahovače běháků, svalstvo křídel, krku a celého těla. Někteří ptáci jsou tak slabí, že nejsou schopni udržet ani křídla v obvyklé poloze. Při ochrnutí pouze předních partií krčního svalstva dochází k retrakci hlavy nazad (\"opistotonus\") a samovolným pohybům hlavy.\n\nReakce na aplikaci thiaminu u deficitně krmených ptáků je velmi rychlá. Vitamín B1 je hojně obsažen v pivovarských kvasnicích, v otrubách, ve slupkách rýže a v obilninách. Běžné krmné dávky pro drůbež ho obsahují 2-3× více, než je pro drůbež nezbytné. Potřeba vitamínu B1 u drůbeže se pohybuje kolem 2 mg/kg krmiva. Semena rostlin také obsahují dostatek thiaminu, proto jeho deficit u volně žijících či v zajetí chovaných ptáků není nijak častý.\n\nRiboflavin (vitamín B2) patří do skupiny žlutých barviv rostlinného nebo mikrobiálního původu. Zasahuje do metabolismu jako koenzym tzv. flavinových enzymů, které přenášejí vodík při hydrogenacích a dehydrogenacích. V organismu zasahuje především při procesech trávení a při přeměně bílkovin, tuků a sacharidů. Nehromadí se v těle na delší dobu, jeho přebytek se vylučuje, proto je důležitý jeho plynulý přísun v krmivu. Má význam pro růst, líhnivost a životnost mláďat.\n\nDrůbež je k deficienci riboflavinu velmi citlivá, zejména kuřata a krůťata, u kterých se také hypovitaminóza vyskytuje nejčastěji. Starší ptáci syntetizují riboflavin ve střevě.\n\nNápadným projevem je značně zpomalený růst kuřat (krůťat), průjem a jejich celková slabost, i když chuť k přijímání krmiva je zachována. Kuřata posedávají na patních kloubech, pohybují se nerada, s prsty zkroucenými dovnitř. Křídla jsou často skleslá, s nápadně dlouhými hlavními letkami. Kůže je drsná a suchá. Podobné klinické příznaky byly pozorovány u mladých vodních ptáků, orlů a běžců. Korely krmené deficitní potravou nejsou schopny inkorporovat pigment do primárního peří. Nedostatek riboflavinu a argininu způsobuje vypadávání peří. Starší ptáci jsou odolnější na deficit riboflavinu než rostoucí mláďata. U dospělých nosnic klesá vaječná produkce. Normální vaječný bílek má výraznou žlutozelenou opalescenci, kdežto bílek s nedostatečným obsahem riboflavinu je téměř bezbarvý.\n\nNásadová vejce nosnic trpících nedostatkem riboflavinu se špatně líhnou a zejména v druhé polovině inkubace je vysoká embryonální mortalita. Na embryích se pozorují zakrslost, edém a deformace v opeření, projevující se holými místy (bez puchu) nebo s nedokonale vyvinutým puchem. Puch bývá zkadeřený, nerozvírá se a chmýří zůstává trvale uzavřeno v pouzdře.\nU krůťat se kromě zpomalení růstu objevují krusty v koutcích zobáku a na víčkách (připomínající deficit kyseliny pantotenové u kuřat), a různě intenzivní dermatitidy na končetinách, jež mohou vést až k edématoznímu zduření a k tvorbě ragád.\n\nDo krmných směsí pro drůbež je přidáván syntetický riboflavin. Někdy se vyskytují deficience riboflavinu i při dostatečném přívodu v krmivu. Příčinou může být jeho nedostatečná resorpce při onemocnění střevní sliznice nebo geneticky podmíněná neschopnost jeho využití. Zvýšené nároky na riboflavin jsou při aplikaci antikokcidik. Riboflavin je obsažen hlavně v kvasnicích a mléce. Potřeba vitamínu B2 pro drůbež se pohybuje kolem 2-4 mg/kg krmiva.\n\nPyridoxin (vitamín B6, adermin) je skupinové označení pro pyridoxol, pyridoxal a pyridoxamin. Z nich nejvýznamnější je pyridoxal. Je dobře rozpustný ve vodě a alkoholu, nahořklé chuti, stálý k teplotám, kyselinám i zásadám, pozvolna se však rozkládá působením světla. Látky pyridoxinové skupiny se do metabolismu zapojují jako koenzymy a zúčastňují se dekarboxylace a transaminace aminokyselin.\n\nV organismu se uplatňuje pyridoxin v metabolismu bílkovin (využití metioninu a tryptofanu). Při deficienci dochází ke zvýšenému vylučování dusíku z organismu. Dále se uplatňuje jeho vliv na nervový systém a kůži.\n\nPříznaky deficience u ptáků se projevují ztrátou chuti, nedokonalým zužitkováním krmiva, zpomaleným růstem a slabostí, případně trhavým způsobem chůze a křečemi U nosnic dochází k redukci snášky a zhoršené líhnivosti. Hypovitaminóza B6 byla pozorována u rostoucího nandu.\n\nPotřeba pyridoxinu pro drůbež se udává mezi 2-5 mg/kg krmiva. Dobrým zdrojem vitamínu B6 jsou kvasnice, obilniny, zvláště otruby, rýžové slupky, rybí moučka, játra, ledviny, sušené mléko a sušené kvasnice.\n\nKyanokobalamin je nejznámější ze skupiny vitamínů B12, které se podle své základní struktury (korin) nazývají korinoidy. Biochemická funkce korinoidů spočívá v jejich účasti na přeměně aminokyselin a ribonukleotidů, např. při přenosu methylových skupin nebo vodíku.\n\nKyanokobalamin (vitamín B12, kobalamin, animal protein factor) má na centrálním atomu kobaltu navázanou skupinu -CN. Jeho sumární vzorec je CHONCo. Jestliže je skupina -CN substituována jinými jednosytnými zbytky, vznikají další kobalaminy, např. akvokobalamin (-OH) nebo nitritokobalamin (-NO). Jsou stejně účinné jako kyanokobalamin.\n\nVitamín B12 je červená krystalická látka, v čistém stavu termostabilní a hygroskopická. Působí již v nepatrných množstvích a patří mezi biologicky nejúčinnější látky.\n\nV organismu se tento vitamín uplatňuje při buněčných procesech v CNS a při zužitkování bílkovin. Je nezbytný pro tvorbu krve, protože spolupůsobí při vzniku a vývoji erytrocytů. Poprvé byl izolován z jater, je však i produktem metabolismu střevních bakterií a součástí výkalů.\n\nKyanokobalmin stimuluje růst a využití krmiv, má příznivý vliv na snášku, líhnivost i odolnost proti nemocem. Při deficitu vitamínu B12 bylo pozorováno zpomalení růstu, snížená zužitkovatelnost krmiva, zvýšená úmrtnost, snížení počtu leukocytů a hypertrofie ledvin. Dlouhodobá aplikace antimikrobiálních látek (antibiotik, chemoterapeutik) se může projevit poruchami srážlivosti krve anebo anemií.\n\nU embryí vede deficience vitamínu B12 ke zvýšené úmrtnosti, zejména kolem 17. dne inkubace. Na uhynulých embryích se zjišťuje atrofie svalstva, zejména běháků. Končetiny jsou normálně dlouhé, avšak slabší a s hemoragiemi, které se někdy vyskytují i na alantois.\n\nPřirozenými zdroji vitamínu B12 jsou svalovina, játra, ledviny, obsah předžaludků přežvýkavců, kravský hnůj a trus drůbeže, hluboká podestýlka a živočišné moučky. Orientační obsah kyanokobalaminu v krmných směsích pro drůbež se pohybuje mezi 3-12 µg/kg krmiva.\n\nS nedostatkem kyseliny pantothenové se setkáváme u mladé drůbeže, ponejvíce u kuřat živených jednostranně jen některými šroty (např. kukuřičným).\n\nKyselina pantotenová je žlutavá, viskózní, olejovitá kapalina, jejíž soli krystalizují; empirický vzorec je CHON. Je rozpustná ve vodě, nerozkládá se kyslíkem ani světlem, avšak rozkládá se teplem, kyselinami i zásadami. Její soli jsou rovněž rozpustné ve vodě a nerozkládají se ani působením kyslíku, ani působením tepla.\nV organismu se uplatňuje při přeměně látkové, zejména ve vztahu k bílkovinám a tukům. Je důležitá pro růst a funkci epiteliální tkáně. Vyšší potřeba kys. pantothenové může vzniknout potlačením saprofytické mikroflóry při použití sulfonamidů, nitrofuranů a některých antibiotik.\n\nPři deficienci kyseliny pantothenové se u kuřat vyskytují dermatitidy, peróza, ataxie, poruchy růstu a opeření a zvýšená mortalita. V koutcích zobáku a na okrajích víček se objevují krustózní změny. Víčka jsou slepena viskózním exsudátem. Někdy vznikají změny na chodidlové ploše prstů a objevují se drobné trhliny na kůži. Postižená kuřata se nerada pohybují. V ojedinělých případech kůže na polštářcích prstů zesílí, zrohovatí, takže prsty působí dojmem, jako by byly pokryty bradavčitými výrůstky.\n\nViditelné změny se zjišťují pouze u kuřat, nikoliv u dospělých slepic. Na snášku vajec nemá deficience kyseliny pantothenové žádný vliv, ale projevuje se sníženou líhnivostí násadových vajec. V posledních 2-3 dnech inkubace dochází ke zvýšené mortalitě embryí, která jsou edematická, s podkožními krváceninami. Podobné příznaky byly pozorovány u embryí pštrosa.\n\nU korel se deficit kyseliny pantothenové projevuje nedostatečným růstem obrysového peří na prsou a zádech a zvýšeným úhynem kolem 3. týdnu věku. Postižení ptáci mají vzhled jako oštipující se kuřata.\n\nKyselina pantothenová je obsažena v krmivech rostlinného i živočišného původu. Hlavními zdroji jsou sušené obilniny, pokrutiny, pivovarské kvasnice, pšeničné otruby, odstředěné mléko sušené, sušená vojtěška aj.\n\nLéčebně lze podávat B-komplex v krmivu nebo v pitné vodě. Parenterální aplikace B komplexu (im.) je dobře snášena.\n\nSymptomy deficience niacinu u lidí byly známy již v 18. století a označovány v Itálii jako pelagra (pella - kůže, agra - drsná). Avšak teprve v roce 1937 byla kyselina nikotinová a její amid zařazeny mezi vitamíny a zjištěna jejich účinnost proti pelagře.\n\nDeficience niacinu se vyskytuje vzácně, neboť běžná krmiva používaná pro drůbež i exoty obsahují dostatek kyseliny nikotinové a jejího amidu.\n\nNiacin (kyselina nikotinová, PP faktor, vitamín B5, CHON) je bezbarvá krystalická látka rozpustná ve vodě za tepla a v alkoholu. Nerozkládá se varem.\n\nNiacinamid (nikotinamid, CHON) je bezbarvá krystalická látka hořké chuti, lehce rozpustná ve vodě, nerozpouští se však v olejích. Neruší se ani teplem, ani oxidačními činidly, je však citlivá k alkáliím. Vyskytuje se vázaný v pyridinových nukleotidech.\n\nNiacin se uplatňuje při přeměně látek v organismu jako reverzibilní oxidačně redukční soustava a má význam pro trávicí ústrojí, nervovou soustavu a kůži. Podporuje růst, působí stimulačně na vylučování žaludeční šťávy a jeho aplikace zvyšuje hladinu krevního cukru v krvi.\n\nV organismu se niacin do určité míry vytváří z tryptofanu, ovšem pouze tehdy, je-li této aminokyseliny v krmné dávce dostatečné množství nebo nadbytek. Málo tryptofanu obsahuje např. kukuřice. Proto se při krmení kukuřicí zvyšuje potřeba niacinu, a to zejména u zvířat s krátkým trávicím ústrojím. Tryptofan se mění na niacin v játrech, takže při jejich poškození je narušena i syntéza niacinu. Kuřecí embryo je také schopno syntetizovat niacin. Jeho obsah ve vejci se během inkubace zvyšuje až 20krát.\n\nKlinické příznaky jsou většinou nespecifické a mohou se projevovat sníženým příjmem krmiva, nedostatečným růstem a opeřením, nervozitou, průjmem a stomatitidou (zánět sliznice dutiny ústní). U mladých kuřat, krůťat a kachňat dochází ke zvětšení hlezna a deformaci končetin podobně jako při peróze, ale šlacha m. gastrocnemius není uvolněná z kondylů. Deficit niacinu u papoušků nebyl zatím pozorován.\n\nPotřebu niacinu není možné dobře stanovit, protože záleží do značné míry na obsahu tryptofanu v krmivu, na obsahu tuků, pyridoxinu i kyseliny listové. Obecně se pohybuje od 25-70 mg/kg krmiva. Potřeba niacinu je u mladých rostoucích zvířat mnohem vyšší než u dospělých. Při vysokém podílu tuku v krmivu se potřeba niacinu snižuje.\n\nZdrojem niacinu jsou z krmiv zejména obilniny, a to ječmen a pšenice, méně oves a rýže, obilní otruby, sušené pivovarské kvasnice a rýžové slupky. Z krmiv živočišného původu je niacin obsažen zejména ve vnitřnostech a v mléku. Tryptofan je obsažen nejhojněji v rybí moučce, mase a sušených kvasnicích, středně je obsažen ve vojtěšce, méně je ho v pšenici, ječmenu a ještě méně v kukuřici.\n\nNervozita a hysterie drůbeže může být ovlivněna doplněním niacinu v pitné vodě nebo v krmivu.\n\nBiotin je důležitým růstovým faktorem, který se uplatňuje zejména při karboxylačních reakcích jako prostetická skupina karboxyláz.\n\nDeficit biotinu se projevuje stejnými klinickými příznaky jako deficit kyseliny pantothenové - dermatitidy, peróza, nedostatečný růst i opeření a ataxie. Někdy dochází ke zduření a ulceraci (zvředovatění) prstních polštářků. Syndrom tukové dystrofie jater a ledvin u kura bývá často spojován s krajní deficitem biotinu. Líhnivost násadových vajec je snížena pro zvýšenou mortalitu embryí, u kterých se nachází syndaktylie (srůst prstů) a chondrodysplastické (porucha vývoje a růstu chrupavky) změny v kostech.\n\nAntagonistou biotinu je avidin, obsažený v syrovém bílku. S metabolismem biotinu interferují mykotoxiny. Přirozené zdroje biotinu jsou shodné se zdroji kyseliny pantothenové.\n\nCholin byl původně řazen mezi aminokyseliny. Ovlivňuje kladně střevní peristaltiku, rozšíření (dilataci) cév a metabolismus bílkovin. Při nedostatku methioninu může cholin při dostatečném přívodu částečně zastávat jeho funkci.\n\nDeficience cholinu se u kuřat a krůťat projevuje zpožděním růstu a perózou. U starších ptáků se může vyskytovat tuková infiltrace jater. Korely držené na deficitní dietě mají špatnou pigmentaci peří křídel a ocasu, ale žádnou perózu.\n\nCholin se nachází v krmivech rostlinného i živočišného původu, hlavně v rybích moučkách, vejcích, obilních klíčkách a kvasnicích.\n\nKyselina folová (kyselina pteroylmonoglutamová, acidum folicum) je jedna ze souboru tzv. listových kyselin, které jsou specifickým vitamínem kostní dřeně. Kyseliny listové jsou složkou enzymatické soustavy katalyzující přenos jednouhlíkových fragmentů (skupina -COH nebo -CH-OH), což má význam zejména pro biosyntézu purinových apyrimidinových bází a tedy i nukleových kyselin.\n\nZ nedostatku kyselin listových u vyšších živočichů vzniká chudokrevnost. U drůbeže se projevuje sníženou líhnivostí, vyšší embryonální mortalitou, deformacemi horní čelisti, nedostatečným růstem, anémií, zkřivením tibiotarzu a perózou. Kyselina listová, lysin a železo jsou potřebné pro tvorbu péřových pigmentů u barevných plemen drůbeže. Je syntetizována bakteriemi v zažívacím traktu, takže aplikace antibiotik či sulfonamidů může vyvolat příznaky decificitu kyseliny listové.\n\nKyselina listová se vyskytuje v zelených částech rostlin, v játrech, kvasnicích, pokrutinách a v dalších krmivech. K jejímu deficitu běžně nedochází.\n\n\n"}
{"id": "625605", "url": "https://cs.wikipedia.org/wiki?curid=625605", "title": "Augusta Machoňová-Müllerová", "text": "Augusta Machoňová-Müllerová\n\nAugusta Machoňová-Müllerová (24. ledna 1906, Praha – 11. září, 1984 tamtéž) byla česká architektka, bytová návrhářka a publicistka.\n\nV letech 1926–1931 vystudovala Vysokou školu architektury a pozemního stavitelství na ČVUT. Během studia pracovala v letech 1928–1929 v ateliéru Jaromíra Krejcara. Vykonala studijní cesty do Francie, Ruska, Švédska, Finska, Dánska a Belgie. Po absolvování školy pracovala jako samostatná architektka. Byla členkou levicových spolků jako Levá fronta nebo Svaz socialistických architektů. Podílela se na výstavách \"Výstava proletářského bydlení\" (1931), \"Výstava sovětské architektury\" (1932) Spolupracovala s časopisy \"Stavba\" (1936–1938) a \"Architektura\" (1939–1947). Provdalal se za architekta Ladislava Machoně.\n\nV roce 1945 se stala vedoucí komise pro reorganizaci veřejného zdravotnictví na Zemském národním výboru. Dále vedla koordinační výbor pro obnovu území bývalých vojenských cvičišť v Čechách (Benešovsko a Sedčansko). V roce 1948 byla spoluzakladatelkou Stavoprojektu a v následujících letech se věnovala tvorbě v duchu socialistického realismu.\n\nPo uvěznění svého manžela v padesátých letech vystoupila statečně na jeho obranu.\n\n\n\nPublikovala v řadě časopisů, například \"Stavba\", \"Architekt SIA\", \"Architektura\"\n\n\n"}
{"id": "625607", "url": "https://cs.wikipedia.org/wiki?curid=625607", "title": "Blaf", "text": "Blaf\n\nBlaf je regionální country hudební skupina z Těšínska zpívající ve slezském nářečí. Skupina byla založena v Hrádku v roce 1985.\n\nOriginalita skupiny je používaný jazyk, díky které si je veřejnost začala všímat. Tato originalita má i své zápory, a to především proslavení skupiny pouze v regionu a nesrozumitelnost pro česky i polsky mluvící populaci. Pro české obyvatelstvo může připadat skupina, že zpívá polsky a naopak.\n\nSkupina se díky internetu těší oblibě i mimo hranice České republiky a to např. v Rusku, USA nebo Austrálii.\n\nKapela nemá plány do budoucna měnit ani styl, ani jazyk.\n\n\nSkupina Blaf vystupuje také jako host na živém albu Jaromíra Nohavici \"Jarek Nohavica a přátelé\" (2014).\n\nOficiální web kapely\n"}
{"id": "625615", "url": "https://cs.wikipedia.org/wiki?curid=625615", "title": "Marek Viršík", "text": "Marek Viršík\n\nMgr. Marek Viršík (* 15. dubna 1975), přezdívaný Vandel, je slovenský punk rockový zpěvák a bubeník a člen úspěšné nitranské kapely Horkýže Slíže. Do kapely vstoupil v roce 2002, aby nahradil bubeníka Martina Košovana. Marek Viršík ovšem vystudoval pedagogickou fakultu (má aprobaci na angličtinu a ruštinu), a proto nejprve dělal učitele anglického jazyka na Golianově gymnáziu v Nitře.\n\n\n\n"}
{"id": "625618", "url": "https://cs.wikipedia.org/wiki?curid=625618", "title": "SFX", "text": "SFX\n\nSFX (Special Effects) je link server firmy ExLibris založený na standardu OpenURL. Vynálezcem tohoto nástroje je knihovník z Univerzity v Gentu Herbert Van de Sompel. SFX je účinnou pomůckou pro práci s elektronickými informačními zdroji (tzn. snadné vyhledávání a zjišťování informací o databázích, elektronických časopisech, elektronických knihách). Má přibližně 1700 instalací ve 40 zemích světa.\n\nSFX má význam jak pro knihovníky, tak pro samotné uživatele knihovny. Pomocí SFX se dá zjistit, zda je dokument dostupný on-line (jako plný text či abstrakt), jestli je volně dostupný nebo zda ho lze objednat pomocí Služby dodávání dokumentů. Dále odkazuje na katalogy knihoven obsahující daný dokument, tudíž lze zjistit jeho aktuální výpůjční status. To usnadňuje práci jak knihovníka (Meziknihovní výpůjční služba, Mezinárodní meziknihovní výpůjční služba), tak i uživatele, který zjistí, kde se daný dokument nachází a jak postupovat při jeho získání. \n\nSoučástí je link na citace.com, kde se automaticky předvyplní formulář pro generování citace daného dokumentu. SFX odkazuje i na Google Book Search a Google Scholar, které umí vyhledat dokumenty s tematicky podobným zadáním nebo např. stejným autorem. Zajímavou službou je linkování na recenze dokumentů v internetových knihkupectvích (např. Amazon.com, Vltava.cz) nebo encyklopedické informace o autorech.\n\nV souvislosti s SFX mluvíme o SFX serveru, SFX zdroji a SFX cíli. Zdrojem je zde databáze nebo jiné informační prameny (např. katalog), v nichž uživatel vyhledává a cílem databáze, na které SFX odkazuje (např. plnotextové báze dat, elektronické knihy, informace o dostupnosti dokumentu, zhotovení citace …). SFX zdroj posílá metadata ve formátu OpenURL SFX serveru, ten je zpracovává a na pokyn uživatele otevírá okna k SFX cíli. Základem je rozsáhlá a propracovaná Centrální znalostní databáze (Central Knowledge Base).\n\nSFX zdroj → SFX Server → SFX cíl \n\nInstalace SFX proběhla v následujících databázích:\nZadejte hledaný dokument, klikněte na záznam → vpravo v horní části se ukáže ikona SFX.\n"}
{"id": "625619", "url": "https://cs.wikipedia.org/wiki?curid=625619", "title": "Seznam poslanců Malty (1924-1927)", "text": "Seznam poslanců Malty (1924-1927)\n\nSeznam poslanců Malty za volební období 1924-1927.\n"}
{"id": "625620", "url": "https://cs.wikipedia.org/wiki?curid=625620", "title": "Ambrein", "text": "Ambrein\n\nAmbrein je organická sloučenina patřící mezi triterpeny. Slouží jako syntetická náhražka, napodobující charakter vzácné ambry. Pravá velrybí ambra se stala s nízkým počtem vorvaňů vzácností a v dnešní době je její cena vyšší než cena čistého zlata. Účinky: stimuluje libido, zvyšuje hladinu testosteronu v krvi, zintenzivňuje koncentraci hormonů v hypofýze (podvěsek mozkový).\n"}
{"id": "625624", "url": "https://cs.wikipedia.org/wiki?curid=625624", "title": "Seznam poslanců Malty (1927-1932)", "text": "Seznam poslanců Malty (1927-1932)\n\nSeznam poslanců Malty za volební období 1927-1932.\n"}
{"id": "625628", "url": "https://cs.wikipedia.org/wiki?curid=625628", "title": "Seznam poslanců Malty (1932-1939)", "text": "Seznam poslanců Malty (1932-1939)\n\nSeznam poslanců Malty za volební období 1932-1939.\n"}
{"id": "625630", "url": "https://cs.wikipedia.org/wiki?curid=625630", "title": "Needlemanův–Wunschův algoritmus", "text": "Needlemanův–Wunschův algoritmus\n\nNeedlemanův-Wunschův algoritmus je jedním ze základních algoritmů bioinformatiky. Provádí globální zarovnání sekvencí (tedy takové, ve kterém je v každé části zarovnání brán ohled na celou sekvenci) dovolující mezery, nejčastěji jde o sekvence nukleotidů v nukleových kyselinách či sekvence aminokyselin v proteinech. Jde o algoritmus dynamického programování, je to první algoritmus tohoto druhu použitý pro srovnávání biologických sekvencí. Byl sestaven v roce 1970 Saulem B. Needlemanem a Christianem D. Wunschem.\n\nAlgoritmus garantuje nalezení optimálního globálního zarovnání vzhledem k parametrům (tedy skórovací matici a sankcím za vložení mezery, viz dále). Prostorová složitost je formula_1 kde formula_2 a formula_3 jsou délky zarovnávaných sekvencí. Původní algoritmus měl kubickou časovou složitost (a implicitně nepoužíval sankci za vložení mezery). Dnešní implementace mají kvadratickou časovou složitost a sankci za vložení mezery používají.\n\nVstupem algoritmu jsou 2 zarovnávané sekvence, skórovací matice a hodnota sankce za vložení mezery. Tradičně jde o celočíselné hodnoty. Ve skórovací matici jsou zapsány hodnoty skóre za shodu/neshodu příslušných znaků z abecedy používané v sekvenci. Algoritmus nejprve sestaví matici formula_4 kde formula_2 a formula_3 jsou délky zarovnávaných sekvencí. Řádky matice přísluší jednotlivým znakům jedné sekvence, sloupce znakům druhé sekvence. První řádek a první sloupec nepřísluší žádnému znaku. \n\nPostup: \n\nformula_7 = hodnota pole v matici na souřadnicích formula_8\n\nformula_9 = sankce za vložení mezery (záporné číslo nebo 0)\n\nformula_10 = hodnota skóre za shodu/neshodu znaků příslušejících poli v matici na souřadnicích formula_8 podle skórovací matice\n\n1) Do levého horního rohu matice zapíšeme hodnotu skóre 0.\n\n2) Do každého dalšího pole matice zapíšeme hodnotu formula_12 (tedy nejvyšší skóre, jakého lze v tomto poli dosáhnout. Bude to buď skóre pole vlevo + sankce za vložení mezery (inzerce) nebo skóre pole nahoře + sankce za vložení mezery (delece) nebo skóre pole vlevo nahoře + hodnota za shodu/neshodu znaků na pozicích příslušných tomuto poli podle skórovací matice) a zapamatujeme si, která z těchto tří možností byla oním maximem (tedy z kterého pole jsme se do tohoto dostali, při shodě si zapamatujeme všechny). \n\n3) Po zapsání takovýchto hodnot do všech polí matice začneme od pravého dolního pole (které do nejlepšího zarovnání určitě patří a zároveň je v něm zapsáno celkové skóre tohoto zarovnání) a pozpátku postupně zjišťujeme, ze kterých polí jsme se do tohoto a každého z jeho předchůdců dostali. Výsledná cesta v matici reprezentuje optimální zarovnání.\n\nZarovnáváme nukleotidové sekvence ATCGAC a CATAC. Sankce za vložení mezery je formula_13. Skórovací matice vypadá takto: \n\nformula_14\n\nMatice po dokončení algoritmu vypadá takto: (modré šipky naznačují předchůdce jednotlivých polí, červenými šipkami je vyznačena cesta optimálního zarovnání maticí)\n\nVýsledné zarovnání je tedy toto: \n\nSkóre nejlepšího zarovnání je 8.\n\nAlgoritmus je vhodný na zarovnávání kratších sekvencí spíše větší podobnosti a podobné délky. Na méně podobné či různě dlouhé sekvence je lepší lokální zarovnání algoritmem Smith-Waterman. Pro srovnávání dlouhých sekvencí na úrovni částí chromozomu jsou algoritmy dynamického programování nepoužitelné, kvůli příliš velké časové a prostorové náročnosti. V těchto případech se používají heuristické algoritmy jako BLAST, BLAT či Pattern Hunter, které nezaručují optimální zarovnání. \n\nJe vidět, že matice obsahuje skóre všech možných zarovnání daných sekvencí. Proto může být použita pro srovnávání a hodnocení jiných (heuristických) algoritmů, které nemusí najít optimální řešení.\n\n"}
{"id": "625632", "url": "https://cs.wikipedia.org/wiki?curid=625632", "title": "John Hoyt", "text": "John Hoyt\n\nJohn Hoyt (5. října 1905 Bronxville, New York – 15. září 1991 Santa Cruz, Kalifornie), vlastním jménem John McArthur Hoysradt, byl americký filmový, divadelní a televizní herec.\n\nVystudoval na Yale University historii, kterou také dva roky učil. Poté vystupoval v místních divadlech až v roce 1931 poprvé vystoupil na Broadwayi. V roce 1937 se stal členem Mercury Theatre Orsona Wellese, kde působil do roku 1945, kdy se přestěhoval do Hollywoodu a začal se věnovat filmům. Jeho filmografie čítá 75 snímků (např. \"Julius Caesar\" (1953), \"Džungle před tabulí\" (1955), \"Forever, Darling\" (1956), \"Hrstka statečných\" (1959), \"Spartakus\" (1960), či jeho poslední \"\" (1985)), kromě toho účinkoval v mnoha televizních seriálech jako jsou např. sitcomy \"Hogan's Heroes, Get Smart\" a \"Gimme a Break!\" nebo mysteriózní \"The Twilight Zone\". V pilotní epizodě „Klec“ sci-fi seriálu \"Star Trek\" ztvárnil postavu šéflékaře Phillipa Boyce.\n\n"}
{"id": "625633", "url": "https://cs.wikipedia.org/wiki?curid=625633", "title": "Hodnověrné popření", "text": "Hodnověrné popření\n\nHodnověrné popření (v angličtině \"plausible deniability\") je termín, který popisuje situaci, kdy obvinění je možné odmítnout z toho důvodu, že uvalené důkazy nejsou dostatečné k tomu, aby bylo možné zcela skutky prokázat. Jedná se o právní koncept, kdy pokud neexistuje nezpochybnitelný důkaz, lze existující obvinění hodnověrně odmítnout a zprostit se tak viny. Poprvé byl tento termín citován ředitem CIA Allenem Dullesem. \n\nV politické praxi se tato technika využívá v několika rovinách. V politické kampani zůstává kandidát důvěryhodný, pokud se mu podaří přesvědčit voliče, že na něj vznesená obvinění či o něm vydané očerňující zprávy byly získány neetickým způsobem a dokáže tak zlehčit jejich váhu – dojde k typické situaci \"tvrzení proti tvrzení\". U výkonných politiků pak může docházet k tomu, že tito svalí vinu na své podřízené a ti zase na své podřízené a nakonec nelze určit, kdo vlastně za skutkem stál. Politik tak zůstává bez přímé viny a většinou i u moci.\n\nVe válce či ve špionážní činnosti se můžeme setkat s taktikou, která využívá maskovací manévry, aby se tak nedalo přesně např. vystopovat zdroj informací. Typickým příkladem takové taktiky byly operace Spojeneckých vojsk za druhé světové války po prolomení šifrovacího stroje Enigma. Tehdy Spojenci využívali rozšifrované zprávy ke zjišťování pozice německých ponorek. Když takovou pozici zjistili, místo okamžitého potopení ponorky například prvně vyslali do míst průzkumné letadlo. Německé velení tak nemohlo jednoznačně zjistit, odkud se primárně informace o poloze ponorky ke Spojencům dostala – z letadla nebo odjinud. Pro Němce, kteří svému šifrování plně věřili, bylo tak mnohem jednodušší zamítnout i pouhou domněnku o prolomení šifry, protože ta druhá varianta byla reálnější.\n\nV oblasti kryptografie se pak termín využívá pro koncept nazývaný popíratelné šifrování postavené na některých technikách steganografie, kdy nelze jednoznačně prokázat, zda nějaká zašifrovaná zpráva existuje či ne.\n"}
{"id": "625637", "url": "https://cs.wikipedia.org/wiki?curid=625637", "title": "Seznam poslanců Malty (1939-1945)", "text": "Seznam poslanců Malty (1939-1945)\n\nSeznam poslanců Malty za volební období 1939-1945.\n"}
{"id": "625638", "url": "https://cs.wikipedia.org/wiki?curid=625638", "title": "Seznam poslanců Malty (1945-1947)", "text": "Seznam poslanců Malty (1945-1947)\n\nSeznam poslanců Malty za volební období 1945-1947.\n"}
{"id": "625639", "url": "https://cs.wikipedia.org/wiki?curid=625639", "title": "Hradecká fotografická konzervatoř", "text": "Hradecká fotografická konzervatoř\n\nHradecká fotografická konzervatoř je jednou z aktivit Střediska amatérské kultury Impuls v Hradci Králové. Jedná se o intenzivní studium fotografie v rozsahu tří semestrů, organizované formou dálkového studia. Uskutečňuje se v pravidelných víkendových setkáních jedenkrát měsíčně, převážně v klubu Střediska amatérské kultury Impuls v Hradci Králové.\nStudium je koncipováno pro vyspělé fotografy, kteří zvládli fotografickou techniku a černobílý proces při zpracování fotografií ve fotokomoře. \n\n\n"}
{"id": "625640", "url": "https://cs.wikipedia.org/wiki?curid=625640", "title": "Seznam poslanců Malty (1947-1950)", "text": "Seznam poslanců Malty (1947-1950)\n\nSeznam poslanců Malty za volební období 1947-1950.\n"}
{"id": "625641", "url": "https://cs.wikipedia.org/wiki?curid=625641", "title": "Peter Duryea", "text": "Peter Duryea\n\nPeter Duryea (14. července 1939 Los Angeles, Kalifornie − 24. března 2013) byl americký herec. Pochází z umělecké rodiny, jeho otec Dan Duryea byl ve 40. a 50. letech 20. století známým filmovým hercem. Herecká aktivita Petera Duryey spadá především do 60. let 20. století, objevil v přibližně 30 filmech (např. \"Taggart\" nebo \"Lt. Robin Crusoe, U.S.N.\") a řadě televizních seriálů (\"Kraft Suspense Theatre, Bob Hope Presents the Chrysler Theatre, Combat!, Dragnet\" či \"Family Affair\"). Jednou z jeho významnějších rolí byla postava poručíka Josého Tylera, navigátora hvězdné lodi USS \"Enterprise\" v pilotní epizodě „Klec“ sci-fi seriálu \"Star Trek\".\n\nPo smrti svého otce v roce 1968 se na začátku 70. let 20. století přestěhoval do Britské Kolumbie, kde se věnoval tvorbě ekologických a sociálních dokumentů. Ke konci svého života vedl neziskovou organizaci Guiding Hands Recreation Society.\n\n"}
{"id": "625644", "url": "https://cs.wikipedia.org/wiki?curid=625644", "title": "Popiratelné šifrování", "text": "Popiratelné šifrování\n\nPopiratelné šifrování je termín, kterým se v kryptografii a steganografii označují techniky, které uživatelům dovolí hodnověrně popřít, že daná data jsou zašifrována. Takové odmítnutí může, ale i nemusí, být pravdivé a technické řešení systému právě takovou situaci dovolí. Řešení buď umožní kompletně zamaskovat zašifrovaná data (techniky steganografie) tak, že není jasné, zda tato existují, nebo umožní vytvořit iluzi, že uživatel nezná příslušný dešifrovací klíč.\n\nPopiratelné šifrování dovoluje dešifrovat šifrovaný blok dat do několika smysluplných zpráv v závislosti na použitém dešifrovacím klíči. To vede k tomu, že je velice obtížné prokázat, kolik takových dešifrovacích klíčů existuje a tudíž také najít všechny možné zprávy uložené v zašifrovaném bloku dat.\n\nSmysl termínu \"popiratelné šifrování\" byl poprvé uveden Julianem Assangem & Ralfem Weinmannem v jejich souborovém systému Rubberhose a dále popsaném v odborném článku od autorů Ran Canetti, Cynthia Dwork, Moni Naor, a Rafail Ostrovsky z roku 1996. Patří do taktiky hodnověrného popření, který se obecně využívá např. v politice.\n\n"}
{"id": "625645", "url": "https://cs.wikipedia.org/wiki?curid=625645", "title": "UPC Česká republika", "text": "UPC Česká republika\n\nUPC Česká republika, s.r.o. je provozovatelem telekomunikačních služeb v České republice. Patří společnosti Vodafone.Společnost Vodafone oznámila,že k 1.dubnu 2020 bude dokončena integrace značky UPC do sítě Vodafone.Značka UPC tak zcela zanikne 1.4.2020. Internet a kabelová televize budou nadále fungovat pouze pod značkou Vodafone. Jedná se tak o konec značku UPC na českém trhu. V sousedním Slovensku značka UPC nadále funguje a bude fungovat, jelikož Vodafone nekoupil slovenské UPC.\n\nSpolečnost UPC Česká republika vznikla 4. ledna 1991 pod názvem Cable Plus (Cable+, Kabel Plus, Kabel+), svůj současný název dostala 1. září 2000. Začínala jako dodavatel analogových televizních programů prostřednictvím své koaxiální kabelové sítě především ve větších městech na sídlištích a dalších vybraných lokalitách, kudy vedly rozvody. Na podzim roku 2000 začíná UPC ve své síti nabízet připojení k internetu s využitím protokolu EuroDOCSIS 1.0. Postupem času dochází k přestavbě sítě, díky níž lze po nových optických rozvodech šířit i další služby a navyšovat rychlost internetového připojení. Od roku 2007 uvádí UPC do provozu digitální kabelovou televizi, založenou na technologii DVB-C, a telefonní služby. Pokračující modernizace sítě a aplikace technologie RFoG umožňuje od roku 2009 využívat ve vybraných lokalitách internetové připojení postavené na protokolu EuroDOCSIS 3.0. Dochází k postupnému vytlačování a omezování analogové televizní nabídky na úkor moderního digitálního vysílání, které nabízí vyšší kvalitu příjmu, programy ve vysokém rozlišení a jejich větší výběr. V roce 2010 byla síť UPC dostupná zhruba půl druhému milionu klientů.\n\nUPC během své existence rozšiřuje své pokrytí nejen výstavbou nových tras, ale také pohlcováním menších firem, které využívají podobných technologií. Mezi nejznámější patřily společnosti Dattelkabel, INNET, FORCOM NET, Forcable, Kabelová televize Karviná, Karneval Media nebo Sloane Park.\n\nSpolečnosti byl udělen zákaz plnění veřejných zakázek od 9. 11. 2012 do 9. 11. 2014, protože ve výběrovém řízení uvedla reference neodpovídající skutečnosti.\n\nV listopadu roku 2019 bylo oznámeno, že UPC bude fúzovat s operátorem Vodafone, společnosti s ručením omezeným UPC Česká republika a UPC Infrastructure zaniknou.\n\nDigitální kabelová televize od UPC využívá standardu DVB-C a nabízí tři základní tarify. Nejmenší balík Mini je sestaven z českých programů, které lze odebírat prostřednictvím DVB-T. Ke Klasiku si může zákazník zvolit různé tematicky zaměřené balíčky, z nichž většina je součástí vyššího tarifu Komfort. Sada programů Komfort obohacuje balíčky Klasiku o verze dalších kanálů ve vysokém rozlišení. Přiobjednat si lze další prémiové stanice včetně HBO a Cinemaxu. K oběma si může klient pronajmout nebo zakoupit set-top boxy Horizon HD Mediabox (Kaon KCF-700) či Horizon HD DVR Mediabox (Pace DMC7200), které kromě vysílání HDTV umožňují i záznam televizních pořadů na pevný disk (Horizon HD DVR Mediabox již v základu obsahuje pevný disk pro 300 hodin záznamu) nebo funkci time-shift - přesun v čase u živého vysílání. CA modul pro televize s DVB-C tunerem již není nabízen (z důvodu zavedení nového prostředí Horizon, které má na CA modulu omezenou funkčnost).\n\nKromě odběru televizního programu dostane klient automaticky několik dalších služeb, mezi něž patří elektronický programový průvodce (EPG) nebo možnost přepínat si u vybraných kanálů zvukové stopy v různých jazycích včetně příjmu ve standardu Dolby Digital.\n\nV roce 2010 využívalo digitální kabelovou televizi od UPC přes 400 000 zákazníků.\nUPC v současné době ve své DVB-C kabelové televizi používá z celkově možného UHF rozsahu 49 kanálů/multiplexů celkem 34:\n\nCelkově tak UPC momentálně poskytuje\n\nInternet od UPC si lze objednat v několika různých variantách, které se od sebe liší rychlostí stahování a odesílání dat. Další doplňkové služby jako např. statickou IP adresu si lze za pravidelný měsíční paušál dále rozšiřovat. Klient také může využít zvýhodněné ceny v kombinaci s televizí. Internetové připojení od UPC pracuje na protokolu EuroDOCSIS ve verzi 3.0 s využitím technologií FTTx. Všechny nabízené tarify nemají limity na objem přenášených dat ani agregaci mezi uživateli, takže reálné rychlosti odpovídají uváděným specifikacím.\n\nProstřednictvím standardního modemu lze UTP/FTP kabelem připojit jedno zařízení zákazníka (počítač / router). Na síti UPC se setkáme především s modemy značky Cisco, Ubee, Technicolor a nově Compal. V případě, že má klient zájem o vytvoření bezdrátové sítě doma nebo v kanceláři a připojení až čtyř zařízení po kabelu, může využívat WiFi modem, který v sobě integruje funkce routeru. WiFi modem podporuje standard 802.11n (Modem Compal navíc 802.11ac), zabezpečení bezdrátové sítě WPA2 Personal či Enterprise s šifrováním TKIP+AES.\n\nUPC SmartGuard je bezpečnostní software od společnosti F-Secure, který chrání počítač před hrozbami z internetu. Obsahuje mj. firewall, anti-spyware, anti-spam pro emailové klienty nebo rodičovskou kontrolu s pokročilými možnostmi nastavení. Jedná se o doporučenou doplňkovou službu ke všem internetovým nabídkám pro domácnosti, u firemní nabídky je standardní součástí všech tarifů licence na jeden počítač.\n\nV roce 2010 využívalo internet od UPC přes 400 000 zákazníků.\nTelefonní tarify nabízí UPC celkem čtyři, číslovka v názvu tří z nich značí množství volných minut na pevné i mobilní linky. Tarif Volám pevná zahrnuje volné minuty pouze na pevné linky v České republice a volání v síti UPC je zcela zdarma - volné minuty se neodečítají.\n\nS UPC telefonem lze kromě klasických hovorů provozovat i konferenční hovory s více účastníky nebo využívat hlasovou schránku pro záznam zmeškaných hovorů. Mezi další pokročilé funkce patří pozdržení nebo přesměrování hovoru, zobrazení čísla volajícího, kontrola odchozích volání, odmítnutí příchozích hovorů ze skrytých čísel nebo identifikace volané stanice.\n\nTelefon od UPC využívá pro svoji činnost protokol PacketCable. K připojení do sítě slouží běžný kabelový modem s integrovaným adaptérem pro telefonní služby. K jednomu modemu může klient připojit až dvě linky prostřednictvím standardního konektoru RJ11.\n\nKaždému zákazníkovi UPC pronajímá dle jeho přání standardní šňůrový nebo bezdrátový telefonní přístroj. Na síti UPC se setkáme s telefony Panasonic, Philips a Siemens. Všechny jsou vybaveny monochromatickým podsvíceným displejem a podporují výše zmíněné funkce, využít však lze i vlastní telefonní přístroj.\n\nNoví uživatelé telefonních služeb dostávají čísla z rozsahu společnosti UPC, nicméně stávající zákazníci služeb jiného poskytovatele mohou využít zpoplatněné služby portace telefonního čísla.\n\nV roce 2010 využívalo telefon od UPC přes 200 000 zákazníků.\nSpolečnost se opakovaně dopouští klamání zákazníků:\n\n\n"}
{"id": "625646", "url": "https://cs.wikipedia.org/wiki?curid=625646", "title": "Zdenka Košáková", "text": "Zdenka Košáková\n\nZdenka Košáková (5. března 1899, Bystré – 25. srpna 1945, Plzeň) byla česká zahradní architektka, návrhářka a malířka.\n\nVystudovala plzeňské dívčí lyceum a poté v letech 1919–1921 studovala zahradní architekturu na odborné škole v Bad Köstritz. Obdržela stipendium ministerstva zemědělství a na jeho základě studovala v Paříži a v Berlíně (Schule für Blumenschmuck Franziska Bruck, Berlin). Po návratu si otevřela vlastní ateliér. Zabývala se návrhy zahrad a bytového zařízení. Vedle toho se věnovala malbě a návrhům nástěnných koberců.\n\nOd roku 1923 působila rovněž jako učitelka na dívčí zahradnické škole v Praze–Krči.\n\nV roce 1931 onemocněla a v důsledku nemoci později ukončila svou činnost.\n\nByla členkou Kruhu výtvarných umělkyň.\n\n\nPublikovala v časopisech \"Krematorium\", \"Žijeme\", \"Byt a umění\", \"Bytová kultura\".\n\n"}
{"id": "625648", "url": "https://cs.wikipedia.org/wiki?curid=625648", "title": "Seznam poslanců Malty (1950-1951)", "text": "Seznam poslanců Malty (1950-1951)\n\nSeznam poslanců Malty za volební období 1950-1951.\n"}
{"id": "625649", "url": "https://cs.wikipedia.org/wiki?curid=625649", "title": "V rašelinách", "text": "V rašelinách\n\nV rašelinách je přírodní rezervace, zahrnující několik rašelinišť vrchovištního a přechodového typu, s mocností vrstvy rašeliny do 2 metrů. Předmětem ochrany je přirozený ekosystém rašelinného boru s populací kříženců borovice lesní (\"Pinus sylvestris\") a borovice blatky (\"Pinus rotundata\").\n\nPřírodní rezervace se nachází asi 3 km severozápadně od železničního nádraží v Oloví v nadmořské výšce 664 – 676 metrů. Má výměru 23,19 ha a byla vyhlášena r. 1990. Horninové podloží je tvořeno fylity svatavského krystalinika. Území rezervace je jedním z mála krušnohorských rašelinišť, která nejsou dotčená těžbou. Nachází se na rozvodí Svatavy a Libockého potoka a je pramenným územím Libockého potoka.\n\nNa území roste metlice trsnatá (\"Deschampsia caespitosa\"), třtina chloupkatá (\"Calamagrostis villosa\"), bezkolenec modrý (\"Molinia caerulea\"), vlochyně bahenní (\"Vaccinium uliginosum\") a brusnice brusinka (\"Vaccinium vitis-idaea\"). Vyskytují se zde běžné druhy ptáků a savců. Na území však nebyl proveden ani orientační botanický a zoologický průzkum, fauna území je téměř neznámá.\n\n"}
{"id": "625652", "url": "https://cs.wikipedia.org/wiki?curid=625652", "title": "Rašeliniště u myslivny", "text": "Rašeliniště u myslivny\n\nRašeliniště u myslivny je přírodní rezervace vyhlášená v roce 2007. Důvodem ochrany jsou rostlinná společenstva rašelinných, slatinných a střídavě vlhkých luk, pramenišť a vřesovišť a populace vzácného motýla hnědáska chrastavcového. Území přírodní rezervace vyhlásila Správa CHKO Slavkovský les, která o něj zároveň pečuje.\n\nPřírodní rezervace se nachází v CHKO Slavkovský les v okrese Sokolov u obcí Rovná a Nová Ves, přibližně 1,3 km jihovýchodně od památníku zaniklé obce Čistá (město Litrbachy, německy Lauterbach). Území přírodní rezervace se překrývá se severní částí evropsky významné lokality „U bunkru“ o rozloze 56.6 ha zahrnuté do soustavy Natura 2000.\n\nZ geomorfologického hlediska území náleží do celku Slavkovského lesa, podcelku Hornoslavkovské vrchoviny, okrsku Krásenské vrchoviny. Podloží území je tvořeno středně zrnitou biotitickou žulou, sillimanit-biotitickou pararulou, fluviálními sedimenty a v menší míře také kvarcity. V překryvu převládají rašelinné plochy pokryté rašeliníkem s roztroušenými vrbami a náletovými dřevinami a slatinné louky. Půdy jsou hnědé, s kyselou reakcí. Malou část východního okraje území obtéká vodní kanál Dlouhá stoka. V severovýchodní části se nacházejí drobná prameniště. Na území se nacházejí 2 drobné staré rybníčky.\n\nV rezervaci se vyskytuje 13 druhů zvláště chráněných rostlin. Na slatinných a mokřadních loukách je významná výjimečně početná populace vachty trojlisté (\"Menyanthes trifoliata\"), na přechodových rašeliništích až vrchovištích roste kyhanka sivolistá (\"Andromeda polifolia\") a šicha černá (\"Empetrum nigrum\"), na vlhkých smilkových loukách a vřesovištích všivec lesní (\"Pedicularis sylvatica\"), u pramenišť zdrojovka potoční (\"Montia hallii\"). Z dalších vzácných rostlin zde roste prha arnika (\"Arnica Montana\"), prstnatec Fuchsův (\"Dactylorhiza fuchsii\"), prstnatec májový (\"Dactylorhiza majalis\"), upolín nejvyšší (\"Trollius europaeus\"), vrba plazivá (\"Salix repens\"). Na vlhkých loukách roste čertkus luční (\"Succisa pratensis\"), na který je potravně vázáno vývojové stádium housenky hnědáska chrastavcového. Pestrá mozaika biotopů je ideální pro výskyt bezobratlých živočichů. Ze vzácných druhů motýlů zde žijí především hnědásek chrastavcový (\"Euphydryas aurinia\"), který je předmětem ochrany přírodní rezervace, žluťásek borůvkový (\"Colias palaeno\"), modrásek stříbroskvrnný (\"Agriades optilete\") a perleťovec severní (\"Boloria aquilonaris\").\nOpakovaně byl na lokalitě v době hnízdění zaznamenán chřástal polní (\"Crex crex\") a bekasina otavní (\"Gallinago gallinago\"). Z obojživelníků byl zjištěn výskyt ropuchy obecné (\"Bufo bufo\"), skokana krátkonohého (\"Rana lessonae\") a čolka obecného (\"Triturus vulgaris\"). \n\n"}
{"id": "625662", "url": "https://cs.wikipedia.org/wiki?curid=625662", "title": "Stará synagoga ve Velkém Meziříčí", "text": "Stará synagoga ve Velkém Meziříčí\n\nStará synagoga ve Velkém Meziříčí se nachází v ulici Novosady (zvané „Židárna“) a byla vybudována v goticko-renesančním stylu a pochází z konce 17. století. V současnosti je využívána jako muzeum.\n\nStará synagoga byla postavena po třicetileté válce, kdy si rychle se rozvíjející židovská obec vyžádala modlitebnu odpovídající velikosti. Vznikla v těsném sousedství starší Malé synagogy, která byla nadále používána jako zimní modlitebna. Stará synagoga byla k bohoslužbám využívána do roku 1870, kdy byla vystavěna sousední Nová synagoga. Od té doby sloužila většinou ke skladování nejrůznějšího materiálu. V roce 1991 byla vrácena Židovské náboženské obci v Brně. V letech byla restaurována a dnes slouží jako galerie a muzejní prostor. Na ženské galerii je instalována stálá expozice pojednávající o historii a památkách velkomeziříčské židovské obce.\n\nPrvní zmínky o Židech v Meziříčí pocházejí z let 1497 a 1518. Židé přišli do města koncem 15. století, pravděpodobně v souvislosti s vypovězením z moravských královských měst. Doklady o tom však chybí, neboť archiv židovské obce byl zničen při požáru v 19. století. K většímu židovskému osídlení zde došlo až po třicetileté válce. Z té doby je znám židovský rychtář, rabín a Židé kupují pozemek na vybudování hřbitova. V 18. století tvořili Židé třetinu obyvatel Velkého Meziříčí, maximální velikosti dosáhla židovská obec v roce 1857, kdy zde žilo 1116 židovských obyvatel. V Meziříčí působila ješiva a narodila se zde řada významných židovských učenců, např. pozdější vrchní rabín Hamburku, Amsterdamu a Londýna, Cvi Aškenazi. Od konce 19. století se počet Židů v Meziříčí zmenšoval, v roce 1930 zde žilo pouze 76 osob. Židovská obec zanikla deportacemi za 2. světové války a po válce nebyla obnovena.\n\nStará synagoga ve Velkém Meziříčí pochází z konce 17. století. Cenným architektonickým detailem budovy je barokní portál hlavního vchodu z druhé poloviny 18. století, do kterého jsou vsazeny kované dveře, jež hebrejský nápis datuje do roku 1812.\n\nBudova synagogy je vystavěna v goticko-renesančním stylu. Jedná se o dvoupodlažní obdélníkovou stavbu z kamene (s pozdějšími cihlovými dostavbami), šířka zdí je místy až 1 metr. Její dispozice je tradiční – vstupní prostor s předsíní je na západě, odtud se vchází do hlavního sálu se svatostánkem na východní straně a sedadly rozmístěnými podél stěn. Kapacita hlavního sálu je 85 mužů. V prvém poschodí je ženská galerie, na kterou se dnes vstupuje kovovým točitým schodištěm z hlavního sálu – ta byla určena pro 63 žen. Do synagogy se z ulice vstupuje již zmíněným výtvarně cenným barokně-klasicistním kamenným portálem.\n\n"}
{"id": "625667", "url": "https://cs.wikipedia.org/wiki?curid=625667", "title": "Metandienon", "text": "Metandienon\n\nMetandienon nebo také methandrostenolon je derivát testosteronu. Je to látka zneužívána sportovci ke zlepšení sportovních výkonů. Jedna se o 17 alfa alkylovaný steroid, druhý nejstarší vyvinutý steroid (první byl testosteron). Nachází se v tabletové formě a díky velké popularitě jeho zneužívání u sportovců se prodává pod mnoha obchodními názvy například Naposim, Anabol, Dianabol atd.\n\nJeho historie zneužívání začíná již rokem 1954, kdy se tato látka objevila mezi ruskými a americkými vzpěrači na mistrovství světa ve Vídni. Tato látka byla dále užívána také hojně před olympiádou v Melbourne. V roce 1975 byly anabolické steroidy připojeny na seznam látek zakázaných Mezinárodním olympijským výborem. Ale i přes to jejich užívání v závodním sportu neustále rostlo. Společně s tím se na anabolika čím dál víc upíral zájem veřejnosti a do centra pozornosti se dostala, když byla Benu Johnsonovi odebrána zlatá medaile za sprint na 100 metrů na olympijských hrách v Soulu.\n\nMetandienon byl dříve schválen a prodáván pro léčbu hypogonadismu, ale od té doby byl ve většině zemí, a to i ve Spojených státech, přerušen a následně stažen.\n\nMetandienon je používán sportovci, halvně kulturisty a powerliftery. Jde o údajně nejrozšířenější AAS pro takové účely dne i v minulosti. U takových aplikací se mohou se objevit androgenní vedlejší účinky, např. mastná kůže, akné, seborrhea, zvýšený růst tváře, vypadávání vlasů a virilizace. Estrogenní vedlejší účinky, např. gynekomastie a zadržování tekutin, mohou také nastat. Jako u jiných 17a-alkylovaných steroidů představuje metandienon riziko hepatotoxicity a dlouhodobé užívání může vést k poškození jater.\n"}
{"id": "625678", "url": "https://cs.wikipedia.org/wiki?curid=625678", "title": "Vernéřovské doly", "text": "Vernéřovské doly\n\nVernéřovské doly je přírodní památka, byla vyhlášena v roce 1999 a nachází se u obce Vernéřov, části města Aš v okrese Cheb. Důvodem ochrany je zachování odvalu ze starého důlního díla, kde se vyskytuje žilník složený z křemene, amblygonitu a živce. Jedná se o výjimečný typ mineralizace . Chráněné území je v péči Krajského úřadu Karlovarského kraje.\n\nToto mineralogicky velmi zajímavé ložisko lithných a cínových rud tvoří křemen-amblygonit-mikroklinový žilník uložený v pararulách . V České republice představuje ložisko zcela výjimečný paragenetický typ. Většina českých geologů jej řadí k pegmatitům se zvláštními rysy . Tím zvláštním rysem je obohacení pegmatitu pozdějšími hydrotermálními procesy s přínosovou periodou cínu, mědi, železa, zinku a molybdenu. Zmíněný amblygonitový pegmatit s rudními minerály, konkrétně například kasiteritem, zde byl v minulosti předmětem těžby. Hlavní žíla má mocnost 50 až 70 cm a celkovou délku přibližně 1 km. V letech 1954 až 1958 se zde prováděl geologický průzkum s cílem ověřit zásoby rud, práce však byly pro malý rozsah zrudnění zastaveny . Podobný typ ložiska je známý pouze z Portugalska a z Uralu v Rusku .\n\n"}
{"id": "625681", "url": "https://cs.wikipedia.org/wiki?curid=625681", "title": "Hořečková louka na Pile", "text": "Hořečková louka na Pile\n\nHořečková louka na Pile je přírodní památka, byla vyhlášena v roce 2004 a nachází se u obce Pila. Důvodem ochrany jsou zachovalé květnaté louky a pastviny s výskytem ohrožených společenstev. Péčí o území je pověřena správa CHKO Slavkovský les.\n\nPodloží lokality tvoří výhradně biotitické granity a porfyry karlovarského plutonu.\n\nAsi nejvzácnější rostlinou je zde kriticky ohrožená pětiprstka hustokvětá (\"Gymnadenia densiflora\"), která ve Slavkovském lese roste jen na dvou lokalitách. Ta druhá lokalita se nachází nedaleko Chotěnova u Mariánských Lázní.\n\nDalší vzácnou rostlinou lokality je hořeček drsný Sturmův (\"Gentianella obtusifolia\" subsp. \"sturmiana\"), který roste na pouhých šesti lokalit tohoto druhu v České republice. Mezi další velmi vzácné druhy patří pětiprstka žežulník (\"Gymnadenia conopsea\"), hořec hořepník (\"Gentiana pneumonanthe\") a hadilka obecná (\"Ophioglossum vulgatum\"). Dalšími chráněnými rostlinami v oblasti jsou ostřice odchylná (\"Carex appropinquata\"), prstnatec májový (\"Dactylorhiza majalis\"), upolín evropský (\"Trollius europaeus\") či tolije bahenní (\"Parnasia palustris\").\n\nZ chráněných živočichů žijí v oblasti zmije obecná (\"Vipera berus\"), užovka hladká (\"Coronella austriaca\"), ještěrka živorodá (\"Zootoca vivipara\"), ještěrka obecná (\"Lacerta agilis\"), ropucha obecná (\"Bufo bufo\") či motýl hnědásek chrastavcový (\"Euphydryas aurinia\").\n\n"}
{"id": "625690", "url": "https://cs.wikipedia.org/wiki?curid=625690", "title": "Maxine Hong Kingstonová", "text": "Maxine Hong Kingstonová\n\nMaxine Hong Kingstonová ( ; * 27. října 1940 Stockton, Kalifornie) je Američanka čínského původu, spisovatelka a emeritní profesorka na University of California v Berkeley, kde v roce 1962 dokončila bakalářské studium angličtiny. Napsala tři romány a několik publikací o zkušenostech čínských imigrantů žijících ve Spojených státech. Její slavný memoár \"\" se zabývá problematikou genderu a etnické příslušnosti a tím, jak tyto koncepty ovlivňují životy žen. Za svůj přínos čínsko-americké literatuře obdržela mnoho ocenění, mimo jiné v roce 1981 za knihu \"China Man\" ocenění National Book Award.\n\nKingstonová se narodila v Kalifornii ve městě Stockton. Její rodiče, Tom a Jing Lan Hongovi, pocházeli z první generace čínských přistěhovalců. Toma rodiče vedli ke studiu a ve své vesnici Sun Woi blízko Kantonu byl učitelem. V USA pracoval v prádelně a byl majitelem herny. Jing vystudovala v Kantonu na škole To Keung na porodní asistentku. Tom odjel do Ameriky v roce 1924 a teprve v roce 1939 si mohl dovolit přivézt i svou ženu. Kingstonová byla třetí z jejich devíti dětí a nejstarší ze šesti dětí narozených ve Spojených státech.\n\nKingstonovou to k psaní táhlo od dětství, kdy vyhrála pět dolarů od časopisu \"Girl Scout Magazine\" za esej nazvanou „Jsem Američanka“. Na Berkeley začala studovat inženýrství, ale posléze přestoupila na angličtinu. V roce 1962 si vzala herce Earla Kingstona a začala učit na střední škole. Následující rok se dvojici narodil syn Josehp Lawrence Chung Mei. Poté, co se v roce 1967 odstěhovali na Havaj, se začala Maxine naplno věnovat psaní a dokončila a vydala svůj první román \"\". Její knihy často odrážejí její kulturní dědictví a mísí se v nich fikce s literaturou faktu.\n\nMezi její díla patří kromě \"\" (1976), která získala cenu National Book Critics Circle Award for Nonfiction, také kniha \"China Men\" (1980), která v roce 1981 získala cenu National Book Award. Dále napsala román \"\", příběh postavy založené na mýtickém čínském hrdinovy Sun Wu-kchungovi. Mezi její nejnovější knihy patří \"To Be The Poet\" a \"The Fifth Book of Peace\".\n\nV roce 1990 natočila režisérka Gayle K. Yamadová dokumentární film \"Maxine Hong Kingston: Talking Story\". Film, ve kterém hrají významní američtí herci asijského původu jako Amy Tanová a David Henry Hwang, se zabývá životem Kingstonové a zvláště jejími názory na kulturní dědictví a utlačování na základě rasy i pohlaví. Ve stejném roce film získal ocenění CINE Golden Eagle. Kingstonová se podílela také na produkci historického dokumentu Billa Moyerse pro neziskový televizní kanál PBS \"Becoming American: The Chinese Experience\".\n\nV roce 1997 jí prezident USA Bill Clinton udělil medaili National Humanities Medal. V květnu 2007 získala cenu Northern California Book Award Special Award in Publishing za antologii \"Veterans of War, Veterans of Peace\" (2006), kterou editovala.\n\nV březnu roku 2003 byla při účasti na protiválečných protestech ve Washingtonu, D.C. zatčena, protože odmítla odejít poté, co ji k tomu vyzvala místní policie. Sdílela potom vězeňskou celu se spisovatelkou Alice Walkerovou; protestů se účastnila i další známá spisovatelka Terry Tempest Williamsová. Protiválečný postoj Kingstonové se výrazně promítl do jejích děl; podle jejích vlastních slov byla kniha \"The Fifth Book of Peace\" inspirovaná jejím dětstvím v období druhé světové války.\n\nV rozhovoru otištěném v časopisu American Literary History odkryla Kingstonová svůj obdiv k Waltu Whitmanovi, Virginii Woolfové a Williamu Carlosu Williamsovi, kteří měli inspirující vliv na její dílo i názory na gender. O díle Walta Whitmana řekla Kingstonová: „Líbí se mi rytmus jeho jazyka a jeho svoboda a nespoutanost. Je to tak americké. A také jeho vize nového lidského druhu, který měl být v této zemi vytvořen—i když nikdy nezmínil přímo Číňany nebo etnické Číňany—ráda si představuju, že myslel všechny možné druhy lidí. Taky se mi líbí, že ve \"Stéblech trávy\" vždycky říká ‚muži a ženy‘, ‚mužský a ženský‘. Je tak odlišný od ostatních autorů té doby, a vlastně i současné doby. Už před sto lety zahrnoval do všeho i ženy a vždycky používal [ta slova] ‚muži a ženy‘, ‚mužský a ženský‘.“ Kingstonová pojmenovala hlavní postavu knihy \"Tripmaster Monkey\" po Whitmanovi \"Wittman Ah Sing\". O Woolfové řekla: „Zjišťuju, že kdykoli se mi práci nebo v životě nevede, tak když si přečtu \"Orlanda\" Virginie Woolfové, pokaždé jakoby do mě vlil novou životní sílu. Obdivuju to, jak dokáže stvořit postavu, která žije čtyři sta let, a to, že Orlando může být muž a taky může být žena. Virginii se podařilo porazit časová, genderová i kulturní omezení.“ Podobně i u Williama Carlose Williamse vyjadřuje Kingstonová obdiv pro jeho zdánlivě ‚bezgendrové‘ dílo: „Mám ráda \"In the American Grain\", protože tam dělá tu samou věc. Abraham Lincoln je matkou naší země. Mluví o úžasné ženě, která prochází bojištěm s svými vousy a svým šátkem. Je to tak osvobozující, že nemusíme být spoutaní jedinou etnickou skupinou a jedním pohlavím – oba [Woolfová a Williams] mi vždycky vnuknou pocit, že můžu psát jako muž, jako černoch, jako běloška; nemusím být spoutaná časem a svou fyzickou podstatou.“\n\nAčkoli je práce Kingstonové vysoce ceněná, byla i kritizována a to zejména některými příslušníky čínsko-americké komunity. Americký dramatik a spisovatel Frank Chin tvrdě kritizoval její \"\", která podle něho pošpinila čínskou tradici novou interpretací čínských příběhů a mýtů. Chin obvinil Kingstonovou, že „svévolně adaptovala [tradiční příběhy] tak, aby se shodovaly s předsudky bílých rasistů a vytvořila falešnou čínsko-americkou kulturu, která je pro mainstreamové publikum stravitelnější.“ Kingstonová na tuto kritiku reagovala v rozhovoru v roce 1990, kde řekla, že muži si myslí, že spisovatelky „dosáhly úspěchu spoluprací s bílým rasismem,“ a to tím, že „se podbízejí bílému vkusu pro feministická díla… Je to jednostranná hádka, protože ženy neodpovídají. Necháme je říkat tyhle věci, protože se nechceme na tomto rozvratu podílet.“\n\n"}
{"id": "625697", "url": "https://cs.wikipedia.org/wiki?curid=625697", "title": "Bitva u Tagliocozzo", "text": "Bitva u Tagliocozzo\n\nBitva u Tagliocozzo byla bitva, která proběhla 23. srpna 1268 mezi vojsky Konradina a Karla z Anjou v rámci bojů o vládu nad Itálií.\n\nV roce 1268 Konradin, šestnáctiletý vnuk císaře Fridricha II. přešel se svou armádou Alpy s úmyslem obnovit v Itálii štaufské dědictví. V srpnu 1268, v bitvě u Tagliacozzo Konradin utrpěl porážku od armády Karla z Anjou. Konradin byl zajat a později 29. října spolu s Fridrichem Bádenským veřejně popraven na tržišti v Neapoli.\n\nKonradinova armáda byla rozdělena na 3 šiky. První šik, předvoj, čítal 300 mužů ze Španělska, Říma, Toskánska a Lombardie. Ve druhém a třetím šiku pak byly vojáci z Itálie a Německa.\n\n\nKarlova armáda byla taktéž rozdělena do tří šiků. V prvním šiku se nacházeli italští guelfové a provensálci, kteří byli ve druhém šiku. Tam je doplňovali Francouzi. Třetí šik byl stažen v záloze asi 1,5 km od bojiště a obsahoval 800 – 1000 francouzských těžkooděnců.\n\n\n"}
{"id": "625699", "url": "https://cs.wikipedia.org/wiki?curid=625699", "title": "Katastrální výměra", "text": "Katastrální výměra\n\nKatastrální výměra nebo výměr je technicky definována rozloha v m² jednotlivé parcely, katastrálního území, obce, městské části apod. Je jedním z údajů v katastru nemovitostí. Je vždy udávána jako velikost obsahu zobrazené plochy v mapě.\n\nZáklad prvnímu skutečnému změření rozlohy jednotlivých parcel na území Čech a Moravy položil Josef II. svým patentem v roce 1785. Naměřené hodnoty, i když mnohdy jen odkrokované, se používaly pro výpočet daňových odvodů až do roku 1860, kdy vstoupily v platnost údaje tzv. stabilního katastru. \n\nStabilní katastr, který nařídil vytvořit v roce 1817 František I., byl již založen na vědeckých základech. Hranice parcel byly v přírodě za účasti jejich držitelů označeny. V Čechách zaměřování probíhalo v létech 1826 až 1843, na Moravě 1824 až 1936. Pro velkoměřítkové mapové dílo bylo zvoleno Cassini-Soldnerovo nekonformní transverzální válcové zobrazení a systém pravoúhlých souřadnic s počátky v trigonometrických bodech:\n\nByl vytvořen souřadnicový systém stabilního katastru (S-SK) ze základním měřítkem zobrazení 1:2880 vycházejícím z požadavku, aby jedno dolnorakouské jitro (tj. čtverec o straně 40 sáhů) se na mapě zobrazilo jako jeden čtvereční palec (1 sáh = 72 palců). Od roku 1932 byl systém S-SK postupně nahrazován novějším systémem S-JTSK, z něhož je odvozena většina dosud platných katastrálních map na území České republiky, zpravidla v měřítku 1:2880. Na části území ČR nepatřící dříve pod Rakousko-Uhersko jsou obdobné mapy, např. pruské, ale s měřítkem 1:2500.\n\nPozemkový katastr, katastrální mapy a tudíž i katastrální výměry, obsahovaly až do roku 1938 údaje velice přesné. Později, během II. světové války a brzy po ní již nebyla jeho údržba dostatečná a zejména po roce 1945 (poválečné konfiskace a přídělové řízení) se začal hrubě rozcházet se skutečností. A v roce 1956 se přestal udržovat úplně.\n\nZaměřování nově rozparcelovaných pozemků byla prováděna primitivními způsoby a většinou byla zakreslována jen na zmenšeninách katastrálních map v měřítku 1:5000. Hranice parcel v terénu byly označovány jen dřevěnými kolíky. Nové hranice byly do plánu zakreslovány co nejjednoduššími způsoby a z takto přibližných zákresů byly zjišťovány dalším jednoduchým způsobem i výměry nových parcel. Mnohé mapy nově rozparcelovaných pozemků se ztratily nebo jsou nečitelné. Během několika let vznikl neutěšený stav, který nebyl zcela napraven dodnes.\n\nV roku 1993 byla právně upravena činnost katastrálního úřadu, který mj. spravuje i katastrální mapy a z nich odvozené výměry. Obsahovou neúplnost, u soukromých parcel dříve užívaných socialistickými organizacemi, dočasně řeší tzv. \"zjednodušenou evidencí parcel\", ve které je již uvedena mj. i katastrální výměra. \n\nV roce 1998 byla započata digitalizace katastrálních map, tzv. souboru geodetických informací (SGI), z níž vyplývá možnost používání moderních informačních technologií. Cílem je obnova mapových podkladů, bez nutnosti nového mapování, s převedením obsahu stávající analogové katastrální mapy do digitálního vyjádření v předepsané formě a datové struktuře a převod parcel ze zjednodušené evidence přímo do katastru nemovitostí. Digitalizace analogových map, bez nového mapování, je samo o sobě zdrojem nepřesností a chyb. Digitalizace bez nového mapování snižuje přesnost katastrální mapy, což se týká zaznamenaných délkových rozměrů, plošné výměry, tvaru a polohy parcel vůči sousedním parcelám. Vlastník, který zjistí chybu v digitalizované mapě je oprávněn požadovat na příslušném Katastrálním úřadu opravu chyby.\n\nOd roku 2018 jsou v digitální podobě mapy 99 % katastrálních území, do té doby byly mapy vedeny v analogové podobě na PET folii a k dispozici byl jen naskenovaný rastr.\n\nPo digitalizaci je u některých parcel uváděna jiná katastrální výměra než byla původní, je to způsobeno strojovým výpočtem ze zobrazené plochy. Přesnost výpočtů, ať již ručních či strojových, je ale vždy odvislá především od přesností měření v terénu.\n"}
{"id": "625705", "url": "https://cs.wikipedia.org/wiki?curid=625705", "title": "Josef Hlisnikovský", "text": "Josef Hlisnikovský\n\nJosef Hlisnikovský (12. února 1905 Frýdek, Slezsko – 24. května 1972 Praha, Československo) byl český báňský úředník, vysokoškolský profesor a amatérský entomolog - koleopterolog světového významu.\n\nJeho otcem byl Isidor Hlisnikowski, okresní školní inspektor ve Frýdku. Josef Hlisnikovský byl členem Čs. spol. entomologického od roku 1930, členem entomologické sekce Přírodovědecké společnosti v Ostravě, čestným členem Společnosti Národního muzea, členem Schweizerische Entomologische Gesellschaft Bern (1935), Entomol. Societas Fennica Helsingfors (1938), Sociéte Entomologique d'Alger (1945). V letech 1921 – 1930 byl uveden v Entomologen Adressbuch A. Hoffman, Wien. Byl prvním občanem ČSR, který se stal členem Royal Entomological Society of London (1946).\n\nNa jeho počest pojmenoval Jan Roubal v roce 1939 nový druh drabčíka \"bledius hlisnikowskii\" Roub.\n\nVystudoval gymnázium v Ostravě a poté v letech 1926 – 1931 Vysokou školu báňskou v Příbrami, kde posléze nastoupil jako asistent v ústavu geodesie a důlního měřictví. V roce 1933 se vrátil do Ostravy a začal pracovat jako báňský inženýr v oboru důlních dobývacích a dopravních strojů. Pracoval pro firmu Eickhoff Bergbautechnik. V důsledku své odbojové činnosti byl zatčen gestapem a v roce 1942 byl uvězněn v koncentračním táboře v Osvětimi. Později byl převezen do koncentračního tábora v Buchenwaldu, kde byl vězněn až do roku 1945.\n\nPo osvobození pracoval na vedoucích pozicích v oboru důlní mechanizace. Nejdříve pracoval na báňském úřadě, později na ministerstvu hornictví, odkud byl donucen odejít na nátlak komunistů.\nV roce 1957 se stal profesorem na Vysoké škole technické v Košicích, v roce 1959 začal přednášet na Vysoké škole báňské přestěhované z Příbrami do Ostravy.\n\nVelmi aktivní byl i ve své zálibě – entomologii, se kterou se seznámil hlouběji zejména díky známému entomologovi Edmundu Reitterovi z Paskova.\n\nPublikoval 60 prací ve světových odborných entomologických periodikách. Do roku 1969 nově popsal 8 rodů a 212 druhů a nižších system. Prof. Hlisnikovský zanechal sbírku Coleopter s cca 170 000 exempláři (12 speciálních skříní se 793 krabicemi). Sbírku daroval Národnímu muzeu v Praze. Zanechal také nejkompletnější a nejrozsáhlejší soukromou entomologickou knihovnu ve své době v Československu.\n\n"}
{"id": "625711", "url": "https://cs.wikipedia.org/wiki?curid=625711", "title": "Sirňák", "text": "Sirňák\n\nSirňák je přírodní památka, byla vyhlášena v roce 1986 a nachází se na severovýchodním úpatí Podhorní vrchu, necelé 3 km severně od obce Ovesné Kladruby. Důvodem ochrany jsou sirnato-uhličité plynné výrony tvořící bahenní krátery. K lokalitě nevede žádná cesta, je však možné se k ní dostat podmáčeným terénem od Podhorní hájovny. Péčí o území je pověřena Správa CHKO Slavkovský les.\n\nPodloží území tvoří amfibolity mariánskolázeňského metabazitové komplexu. Na území se nacházejí hlinité až písčitohlinité zrašeliněné půdy, ojediněle i menší balvany, které pocházejícími z Podhorního vrchu. Mofety – výrony oxidu uhličitého s přítomností sirovodíku – se vyskytují převážně na malé lesní pasece v depresi zaplněné vodou, přibližně 100 metrů dlouhé a 4 – 10 metrů široké. Vývěry plynů lze pozorovat i přímo řece Teplá, která jako malý potůček teče okrajem území. V horkých letních obdobích vodní plochy vysychají, případně jejich hladina výrazně kolísá a tak se na okrajích objevují vysrážené bílé povlaky solí. Voda v tůních vypadá, jako by se vařila, je však studená. \n\nNa rašeliništích v okolí mofet roste suchopýr pochvatý (Eriophorum vaginatum) a úzkolistý (Eriophorum angustifolium), v nivě Teplé oměj vlčí (Aconitum lycoctonum). Na území žijí běžné lesní druhy živočichů, byl zde pozorován krkavec velký (Corvus corax), v říčce Teplé se vyskytuje mník jednovousý (Lota lota). \n\n"}
{"id": "625714", "url": "https://cs.wikipedia.org/wiki?curid=625714", "title": "Podhorní slatě", "text": "Podhorní slatě\n\nPodhorní slatě je přírodní památka, byla vyhlášena v roce 2008 a nachází se u obce Ovesné Kladruby. Důvodem ochrany je významná populace hnědáska chrastavcového a komplex přechodových rašelinišť, slatinišť a mokřadních luk. Péčí o území je pověřena Správa CHKO Slavkovský les. Pestrá struktura mokřadních luk je na lokalitě zajišťována mozaikovitou a pásovou sečí s důrazem na vynechávání živných rostlin hnědáska chrastavcového - čertkusu lučního.\n\nV lokalitě roste řada druhů zvláště chráněných a vzácných rostlin, z nichž nejvýznamnější je kruštík bahenní, suchopýr širolistý, ostřice přioblá, tolije bahenní, ostřice Davallova, ostřice blešní, vrba rozmarýnolistá a bařička bahenní. Území je pravidelným hnízdištěm bekasiny otavní.\n\nTájek P. (2006): Flóra a vegetace lokality Podhorní slatě. Sborník Muzea Karlovarského kraje 15.\n\n"}
{"id": "625737", "url": "https://cs.wikipedia.org/wiki?curid=625737", "title": "Moravská konfese", "text": "Moravská konfese\n\nMoravská konfese je věroučný text moravských protestantů z roku 1566. Věroučně stojí na základě lutersko-melanchtonského směru reformace se specificky českým důrazem na řádný život křesťana a církevní kázeň. Bývá také označována za konfesi novoutrakvistickou. \n\nKonfese sestává ze 16 článků. Ve čtvrtém článku se výslovně hlásí k Augsburské konfesi, celkově je však koncipována inkluzivisticky, jako text zastřešující více teologických směrů, čímž se svým charakterem podobá pozdější České konfesi.\n\nHlavním tvůrcem textu Moravské konfese byl Pavel Vorličný-Aquilinas.\n\nMoravskou konfesi podepsalo v roce 1566 asi 200 nekatolických duchovních z Moravy, tedy asi dvě třetiny jejich celkového počtu. Odmítla ji Jednota bratrská. Faktický význam Moravské konfese byl krátkodobý, většina moravských nekatolických sborů se v 70. letech výslovně přihlásila k Augsburské konfesi, nejdéle se Moravské konfese držely sbory v uherskobrodském děkanství.\n\n\n"}
{"id": "625742", "url": "https://cs.wikipedia.org/wiki?curid=625742", "title": "James Watson Cronin", "text": "James Watson Cronin\n\nJames Watson Cronin (29. září 1931 – 25. srpna 2016) byl americký jaderný fyzik.\n\nNarodil se v Chicagu v Illinois a studoval na Southern Methodist University v Dallasu (Texas). Spolu se svým spolupracovníkem Valem Logsdonem Fitchem získal roku 1980 Nobelovu cenu za fyziku za experiment, který provedli roku 1964 a kterým dokázali, že při některých subatomárních reakcích dochází k narušení fundamentálních principů symetrie. Konkrétně tomu tak je při rozpadu kaonů.\n\nSpolu s Alanem Watsonem navrhl v roce 1992 vytvoření Observatoře Pierra Augera – zařízení pro měření kosmického záření. Podílel se i na její realizaci a uvedení do provozu v roce 2005.\nKe konci života byl emeritním profesorem na University of Chicago.\n\n\n"}
{"id": "625744", "url": "https://cs.wikipedia.org/wiki?curid=625744", "title": "Mathieu Perreault", "text": "Mathieu Perreault\n\nMathieu Perreault (* 5. ledna 1988 v Drummondville, Québec) je kanadský hokejový útočník.\n\nDo mládežnických klubů v amerických ligách vstoupil do Magog Cantonniers, který hrál ligu QMAAA. Za tým odehrál jednu sezónu 2004/05. Po dokončení sezóny povýšil do ligy QMJHL, strávil tři sezóny v týmu Acadie-Bathurst Titan za kterém odehrál 194 zápasů, připsal si 285 bodů. Ve druhé sezóně 2006/07 vyhrál trofej Michel Brière Memorial Trophy pro nejužitečnějšího hokejistovi juniorské ligy a v poslední sezóně v QMJHL 2007/08 vyhrál trofej Jean Béliveau Trophy pro nejproduktivnějšímu hokejistovi juniorské ligy a nasbíral nejvíce asistencí. V roce 2006 byl draftován v 1. kole, celkově 177. týmem Washington Capitals. Do profesionálního hokeje vstoupil v lize AHL, měl debut 16. dubna 2008 v play off ve čtvrtfinále týmu Hershey Bears proti Wilkes-Barre/Scranton Penguins, jeho tým vyhrál po prodloužení 3:2. V play off se týmu nepodařilo postoupit a prohráli 1:4 na zápasy. V Hershey Bears zůstal a v sezónách 2008/09 a 2009/10 pomohl vybojovat Calderův pohár.\n\nJeho debut v NHL se uskutečnil 4. listopadu 2009 v týmu Washington Capitals proti New Jersey Devils ve kterém odehrál 10 minut a 30 sekund, připsal si dvě asistence. Ve Washingtonu odehrál 21 zápasů, nasbíral 9 bodů což ho zařadilo na 5. místo mezi nováčky. Závěr sezóny 2009/10 proti týmu Atlanta Thrashers ho ve druhé třetině Colby Armstrong udeřil loktem do hlavy a musel vynechat zbytek sezóny. Od sezony 2011/12 se stal kmenovým hráčem Caps. 24. ledna 2012 zaznamenal svůj první vstřelený Hattrick, všechny tři góly nastřílel brankáři Tuukka Raskovi z Boston Bruins. Během výluky v 2012/13 odehrál ve finské nejvyšší soutěži sedm zápasů za klub IFK Helsinky. Po skončení výluky se vrátil zpět do klubu Capitals. 29. září 2013 byl vyměněn do klubu Anaheim Ducks za útočníka John Mitchell a výběrem draftu na 4 kolo v roce 2014. Za Kačery odehrál pouze jednu sezonu. 1. července 2014 podepsal tříletou smlouvu s klubem Winnipeg Jets jako volný hráč. Jeho roční plat je 3 miliony dolarů.\n\n\n\n"}
{"id": "625753", "url": "https://cs.wikipedia.org/wiki?curid=625753", "title": "Přírodovědné muzeum ve Vídni", "text": "Přírodovědné muzeum ve Vídni\n\nPřírodovědecké muzeum ve Vídni (německy \"Naturhistorisches Museum in Wien\", zkratka \"NHMW\") patří mezi největší a nejvýznamnější světová muzea a jde o největší muzeum v Rakousku.\n\nMuzeum bylo vybudováno (podle projektu Gottfrieda Sempera a Karla von Hasenauera) jako stánek pro uložení, uchování a prezentaci obrovských sbírek dosud shromážděných v \"C.-k. dvorním kabinetu přírodnin\". Otevřeno bylo 10. srpna roku 1889.\nAsi v roce 1750 koupil císař František I. Štěpán Lotrinský, manžel Marie Terezie, v té době největší sbírku přírodnin od Florenťana Johanna von Baillou (1679−1758). Jádro sbírky tvořilo cca 30 000 předmětů, mezi tím schránky vzácných plžů, lastury, koráli stejně jako cenné drahé kameny a minerály. Již tehdy byla sbírka uspořádána podle vědeckých kritérií.\n\nČasem nabyla sbírka takového rozsahu, že prostory vyčleněné v Hofburgu přestaly dostačovat.\n\nKdyž bylo v roce 1857 zbořeno době neodpovídající opevnění města, již se záměrem na jeho místě vybudovat okružní třídu (\"Wiener Ringstraße\"), byl zde naplánován i muzejní areál – budovy dvou velkých muzeí, Uměleckohistorického a Přírodovědeckého, oddělených parkem. Obě budovy byly postaveny podle projektu Gottfrieda Sempera a Karla von Hasenauera. Stavební práce byly zahájeny v roce 1871 a 10. srpna roku 1889 císař František Josef I. obě muzea slavnostně otevřel.\n\nV období holokaustu byly sbírky muzea zmnoženy předměty pocházejícími z arizovaného židovského majetku. Dodnes jsou ve sbírkách exponáty, jež byly původně v držení židovským majitelů; navrácení dědicům a pozůstalým v restitučních řízeních probíhá od konce 90. let minulého století.\n\nV roce 1996 byl uzavřen tzv. \"Rassensaal\", diskutabilní antropologická expozice.\n\nOd června roku 2003 je ředitelem Univ. Prof. Dr. Bernd Lötsch. V prosinci 2009 byl generálním ředitelem jmenován Univ. Prof. Dr. Christian Köberl, který do úřadu nastoupil 1. července 2010.\n\nV dozorčí radě jsou: Univ. Prof. Ddr. Roland Albert, Mag. Christa Bock, Mag. Christian Cap, Manfred Christ, Gerhard Ellert, Monika Gabriel, Ing. Walter Hamp, MR DI Michael Hladik a Mag. Dr. Angela Julcher.\n\nStřed budovy tvoří 60 m vysoká kupole, jež nese sochu řeckého boha Hélia, na schodišti pak jsou umístěny sochy proslulých vědců. Fasáda a štuková výzdoba interiéru mají znázornit vývoj světa, stejně jako více než 100 olejomaleb slavných malířů s motivy ze světa vědy.\n\n\nVedoucí: Robert Seemann\nCca 150 000 evidovaných předmětů, zhruba 15 % z nich vystaveno.\n\nPozoruhodná je sbírka meteoritů, zahrnující zlomky četných historicky i vědecky významných meteoritů. Ve sbírce je např. největší ze cca 300 stonařovských meteoritů (6 kg), které 22.5.1808 spadly u obce Stonařov (německy Stannern) blízko Jihlavy. Tato sbírka je nejen jedna z největších svého druhu na světě, ale i nejstarší - byla \"založena\" v roce 1778. Kurátorem sbírky je Dr. Franz Brandstätter.\n\nV sále č. IV mineralogického oddělení se nachází další pozoruhodnost muzea, lze zde najít kytici z drahých kamenů, kterou měla nechat zhotovit v polovině 18. století císařovna Marie Terezie pro svého milovaného manžela Františka Štěpána. Kytice sestává z 2 100 diamantů a 761 dalších drahokamů a polodrahokamů, jež vytvářejí 61 květů a 12 rozličných živočichů. Listy jsou z původně zeleného hedvábí, které již ovšem silně vybledlo.\n\nVedoucí: Mathias Harzhauser\n\nV sále č. VII je prezentováno převážně období prvohor. K vrcholu prezentace náleží např. rekonstrukce lesa z období karbonu s věrnými replikami a modely zvířat, nebo diorama skaliska z období siluru.\n\nV sále ještěrů se nacházejí tři kostry velkých dinosaurů (přestože dinosauři mezi ještěry ve skutečnosti nepatřili):\nteropod rodu \"Allosaurus\", sauropod rodu \"Diplodocus\" a ornitopod rodu \"Iguanodon\", vedle nich pak řada dalších menších exponátů.\n\nSál č. IX je věnován především kenozoiku, spojeného především s vyhynutím dinosaurů a jiných plazů, jejichž kostry jsou zde vystaveny vedle dalších fosilií, a to i z okolí Vídně.\n\nV muzeu jsou k vidění četné rekonstrukce koster zvířat, jež žily v poslední době ledové, např. mamut, šavlozubý tygr nebo medvěd jeskynní a řada dalších, jež jsou vystaveny na chodbách zvýšeného přízemí muzea.\n\nVedoucí: Ernst Vitek\n\n\nVedoucí: Ernst Mikschi\n\nOddělení je jedním z největších a nejvýznamnějších sbírek obratlovců na světě.\n\nVedoucí: Martin Lödl\n\nVedoucí: Helmut Sattmann\n\nVedoucí: Maria Teschler-Nicola\n\n\nVedoucí: Anton Kern\n\nSbírky jsou tvořeny předměty z následujících období:\nVzhledem k tomu, že muzeum soustřeďovalo sbírky z celé rakousko-uherské monarchie, jsou ve zdejších depozitářích uloženy nálezové fondy i z prostoru českých zemí. Mezi nimi nejvýznamnější je nálezový soubor z halštatského období z výzkumu Jindřicha Wankla v jeskyni Býčí skála u Adamova nebo část keltského Duchcovského pokladu.\n\nVedoucí: Rudolf Pavuza\n\nVedoucí: Claudia Roson\n\nVedoucí: Christa Riedl-Dorn\n\nArchiv je rozdělen na pět oddělení s více než milionem předmětů:\n\n"}
{"id": "625762", "url": "https://cs.wikipedia.org/wiki?curid=625762", "title": "Rosněfť", "text": "Rosněfť\n\nRosněfť () je největší ruská ropná společnost, vlastněná z 50 % ruskou vládou, ze zbývajících 50 % jinými i zahraničními akcionáři (např. britský koncern British Petroleum vlastní 7 % akcií, čínská společnost CEFC 14 %). Zabývá se především těžbou ropy a zemního plynu a také výrobou ropných a petrochemických produktů.\n\n30. srpna 2011 podepsala společnost Rosněfť s korporací ExxonMobil dohodou o strategické spolupráci. Díky ní měl Rosněfť mít možnost těžit v Mexickém zálivu, obě firmy pak společně investovaly do rozvoje nalezišť ropy v arktické části Ruska. Tato spolupráce však byla koncem února ze strany ExxonMobilu jednostranně ukončena, přičemž americký koncern odepsal zhruba 200 milionů dolarů.\n\n29. září 2017 byla nově ustavena dozorčí rada Rosněftu. Ruská vláda nominovala do ní bývalého německého kancléře Gerharda Schrödera, který byl posléze zvolen předsedou dozorčí rady. Za tuto svoji novou funkci byl Schröder v Německu kritizován.\n\n"}
{"id": "625772", "url": "https://cs.wikipedia.org/wiki?curid=625772", "title": "Lawrence County", "text": "Lawrence County\n\nLawrence County je název jedenácti okresů ve Spojených státech amerických:\n"}
{"id": "625776", "url": "https://cs.wikipedia.org/wiki?curid=625776", "title": "Ztratila se nám planeta", "text": "Ztratila se nám planeta\n\nZtratila se nám planeta je název sedmé epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 22. září 1973, v České republice 9. listopadu 1997.\n\nPíše se hvězdné datum 5371.3. Hvězdná loď USS Enterprise NCC-1701 pod velením kapitána Jamese Kirka se vydává prozkoumat kosmický oblak na okraji galaxie. V systému \"Pallace XIV\" ve kterém se nachází planeta \"Mantilla\" - nejvzdálenější planeta Spojené federace planet. Pan Spock hlásí, že oblak je zvláštním složením energie a hmoty. Při dalším pozorování posádka zjišťuje, že oblak doslova pozřel nedalekou planetu \"Alondra\". Ještě horší zjištění je, že oblak dále míří k Mantile. Enterprise se vydává zachránit plně obydlenou planetu.\n\nSpock zjišťuje, že v oblaku se vyskytují naprosto neznámé prvky, což nasvědčuje tomu, že pochází z jiné galaxie. Phasery na oblak nefungují a neopatrným přiblížením se loď dostává do oblaku. Zde se setkává neznámými objekty, které se podobají malým obláčkům. Dr. McCoy varuje, že jde o něco jako trávící enzymy a tedy mohou loď doslova rozpustit. Vše uvnitř oblaku nasvědčuje tomu, že jde o vnitřnosti typu zažívacího systému velkého tvora. Kirk se tedy rozhoduje s lodí vniknout do centrální dutiny, která by měla fungovat jako žaludek a tím vesmírné bytosti vyvolat nechuť k pojídání planet.\n\nPro další průlet potřebuje Enterprise antihmotové štíty, protože celé okolí je poseto klky z antihmoty a při kontaktu by loď explodovala. Scotty hlásí, že jde o příliš velkou zátěž. Využijí tak jednoho klku pro nabití antihmotového štítu a dostávají se z oblasti pryč.\n\nSpock zjišťuje, že bytost má také něco jako mozek. Kapitán jej chce zničit torpédy, protože jinak hrozní pozření planety s 80 miliony lidmi. Průzkum však ukazuje, že ani fotonová torpéda nebudou mít dostatek síly a jedinou cestou je zničit Enterprise. Poslední nadějí je ještě vulkánské splynutí myslí, ale protože není možný fyzický kontakt, Spock využívá přístrojů, aby se s tvorem spojil.\n\nSpojení se daří a Spock telepaticky vysvětluje oblaku, že na planetách, které požírá jsou lidé a další živoucí bytosti. Oblak ale nechce věřit, že miniaturní bytosti mohou být živé a tak si s ním Spock vyměňuje vědomí. Když se bytost ve Spockově těle porozhlédne po Enterprise a uvidí na monitoru, jak vypadají lidé, nechává se přesvědčit, že se musí vrátit na místo svého vzniku. Nechce jíst jiné, živoucí bytosti.\n\nKdyž se Kirk ptá Spocka, co viděl jako ohromné vesmírné mračno, Spock odvětí, že zázraky celého vesmíru.\n\n\n"}
{"id": "625786", "url": "https://cs.wikipedia.org/wiki?curid=625786", "title": "Vampýrská akademie", "text": "Vampýrská akademie\n\nVampýrská akademie (angl. ) je série šesti knih americké autorky Richelle Mead. Knihy vypráví příběh dhampýrky Rosemarie „Rose“ Hathawayové, která je strážkyní a nejlepší kamarádkou morojské princezny Vasilisy „Lissy“ Dragomirové.\n\nCelá původní série má šest knih. Příběh je psán v ich-formě z pohledu Rose. Autorka také napsala spin-off sérii \"Pokrevní pouta\", jež je vzhledem k \"Vampýrské akademii\" zasazena do budoucnosti, čítá též šest dílů a pojednává o alchymistce Sydney Sageové.\n\n\nMorojové jsou živí vampýři. Kromě jídla potřebují sice k životu krev, avšak lidi nezabíjejí a krmí se na tzv. dárcích, lidech, jež jsou ochotni vyměnit svou krev za rauš, který navozují endorfiny v upířích slinách. Moroje unavuje pobyt na slunečním světle, proto má většina z nich vzhledem k lidem obracený spánkový režim. Po vzhledové stránce jsou podobní lidem, ale mají delší špičáky a bývají bledší, velmi vysocí a hubení, jelikož jezením jídla nepřibírají.\n\nMorojové mají vlastní nezávislou vládu: z dvanácti královských rodů je volen panovník, který má takřka neomezené pravomoci, avšak nemůže prosadit žádné rozhodnutí bez svolení alespoň poloviny členů Rady, v níž zasedá jeden zástupce z každé královské rodiny. Po smrti nebo abdikaci panovníka proběhnou další volby, v nichž však rodina, jejichž člen byl předešlým panovníkem, nemůže představit svého kandidáta. Tím je zajištěna politická diverzita a zamezeno situaci, kdy by si jeden rod po staletí uzurpoval trůn. Volby probíhají formou tří zkoušek, jež mají za cíl prověřit nejen schopnosti kandidátů smysluplně vládnout, nýbrž i jejich oddanost lidu a dobrotu srdce, a následného hlasování.\n\nKaždý vampýr má moc nad jedním z fyzických živlů – zemí, vodou, vzduchem či ohněm – či nad pátým, psychickým elementem zvaným éter. Éter byl znovuobjeven během prvního dílu \"Vampýrské akademie\", kdy se ukázalo, že jím vládne princezna Lissa (a v minulosti také svatý Vladimír a morojská profesorka Soňa Karpová), která byla do té doby považována za nespecializovanou. Uživatelé éteru dokaží v různé míře uzdravovat lidi, zvířata i rostliny, vidět aury, používat telekinezi, přimět ostatní podřídit se jejich vůli pomocí tzv. „nátlaku“, komunikovat s ostatními ve snech a v krajním případě také oživit mrtvé. Cenou za tyto obrovské magické schopnosti je však velká psychická nevyrovnanost, jež může při nadměrném užívání magie vést až k trvalému pomatení; mnozí uživatelé éteru se proto snaží sílu éteru otupovat omamnými látkami či fyzickou bolestí.\n\nV případě oživení zemřelé osoby se mezi uživatelem éteru a zmrtvýchvstalým vytvoří psychické pouto. Vzkříšený člověk, který je nazýván „stínem políbený“, skrz toto propojení cítí vše, co prožívá uživatel éteru. Těsně po vytvoření pouta nedokáže stínem políbený tyto vhledy do mysli uživatele éteru nijak kontrolovat – zvláště v okamžicích, kdy uživatel éteru zažívá silné emoce –, postupem času a tréninkem je však možné naučit se spojení odstínit.\n\nMorojové dříve používali magii k boji proti Strigojům, ale dnes je ochraňují magicky zabezpečené prostory a dhampýří strážci.\n\nDhampýři jsou napůl lidé a napůl Morojové. Jejich rasa vznikla v dobách, kdy svazky Morojů a lidí nebyly naprosté tabu, jako je tomu v současnosti. Mezi sebou se nemůžou rozmnožovat, avšak z jakéhokoliv spojení dhampýra a Moroje vzniká opět dhampýr. Dhampýři jsou téměř k nerozeznání od lidí; snáší dobře sluneční světlo, nepotřebují k přežití krev a po fyzické stránce se od lidí liší pouze svou větší odolností a vytrvalostí. To umožňuje Morojům a dhampýrům koexistovat v míru: většina dhampýrů se stává strážci Morojů a na oplátku je jim zaručena budoucnost jejich rasy. Vážné vztahy mezi Moroji a dhampýry však nejsou běžné.\n\nStrigojové jsou nemrtví vampýři, kteří mohou vzniknout z Morojů, dhampýrů, ale i lidí. Po fyzické stránce se poznají podle červených očí a bílé pleti.\n\nMoroj se stane Strigojem tak, že při pití krve svou obět úplně vysaje. Dhampýři a lidé se ve Strigoje změní tak, že jim Strigoj nejdříve vypije veškerou krev a poté jim dá napít své vlastní. Při přeměně, tzv. „probuzení“, lidská podstata oběti zmizí; Strigojové si libují v zabíjení a mučení a nedokáží cítit lásku ani výčitky svědomí.\n\nStrigojové nedokáží ovládat morojskou magii, avšak mají velmi vyvinuté schopnosti nátlaku. Jakékoliv setkání s morojskou magií jim ubližuje, a proto je kromě dekapitace a spálení jeden ze způsobů, jak zabít Strigoje, také probodnutí jeho srdce stříbrným kůlem nabitým čtyřmi fyzickými elementy. Strigojové se dále nedokáží se pohybovat po svaté půdě ani na slunci, ale vládnou obrovskou fyzickou silou, která se stupňuje s množstvím krve vypité počínaje probuzením. Jejich vyhledávanou krmí jsou Morojové.\n\nV posledním díle série, \"Poslední obět\", učiní Rose s Lissou odhalení, které pravděpodobně navždy změní morojský svět: Strigojové se mohou znovu stát vampýry, když je probodne uživatel éteru stříbrným kůlem nabitým uzdravovací mocí éteru. V prvním dílu série \"Pokrevní pouta\" se dále dozvídáme, že zpět proměnění lidé získávají imunitu a nemůžou být opět probuzeni, ani pokud někoho zabijí při pití krve.\n\nAlchymisté jsou lidé, kteří se od středověku, kdy objevili vampýří krev jakožto komplexnější a dokonalejší látku než zlato, starají o utajení existence Morojů a Strigojů před lidmi. Náplní jejich práce je především udržování pořádku ve Strigoji hustě obydlených oblastech po celém světě – odklízení mrtvol Strigojů, zahlazování stop po jejich útocích a podobně. Sledují však také pohyby Morojů a morojskou politickou scénu a snaží se o prevenci zločinů a občanské války.\n\nCech alchymistů je tajná a velice přísně organizovaná společnost, jejíž úřad se předává z generace na generaci. Disponuje značnými finančními prostředky, sítí kontaktů po celém světě a rozsáhlou databází Morojů, Strigojů a dhampýrů, ale i policejních sil. Na tváři mají alchymisté zvláštní zlaté tetování lilie, v nichž obsažená vampýří krev zlepšuje jejich imunitní systém a zároveň obsahuje nátlak, aby nemohli s nezasvěcenci hovořit o existenci vampýrů.\n\nDrtivá většina alchymistů věří v Boha, avšak nehlásí se k žádné konkrétní církvi. Za poslání mají šíření dobra a světla ve světě a ochranu lidí. Přestože jsou často nuceni úzce spolupracovat s Moroji a dhampýry, obecně jsou přesvědčeni, že Morojové jsou zvrácené a nepřirozené stvůry, a dhampýry považují jen za o něco málo lepší. Pro alchymisty, kteří se s Moroji jakýmkoli způsobem sblíží, existují nápravná centra, kde za krutých podmínek probíhá tzv. „převýchova“.\n\nV knize \"Rubínový kruh\", posledním díle série \"Pokrevní pouta\", se zásluhou hlavní hrdinky Sydney Sageové alchymisté rozhodnou výměnou za informace o zrádcích ve vlastních řadách nápravná centra zrušit.\n\nDhampýrka Rose a její kamarádka, morojská princezna Lissa, byly nuceny uprchnout z Akademie svatého Vladimíra, ale po dvou letech schovávání ve světě lidí byly nalezeny strážci a odvedeny zpět. Rose musí za trest veškerý svůj volný čas věnovat tréninku na strážkyni, aby dohnala vše, co zameškala. Jejím učitelem je Dimitrij Belikov, jeden ze strážců, kteří je našli. Po nějaké době se začne Rose s Dimitrijem sbližovat, ale svým citům se oba brání. Nejenže je Dimitrij jejím učitelem, ale je i o sedm let starší a především se má společně s Rose stát Lissiným strážcem, tj. naplno se soustředit jen na princezninu ochranu. Morojové mají vždy přednost, a tak lásce mezi dhampýry nebývá přáno.\n\nPřed dvěma lety se stala ošklivá autonehoda, při které zemřela celá Lissina rodina, a ona se tak stala poslední žijící členkou královského rodu Dragomirů. Při této nehodě zemřela i Rose, ale Lissa ji oživila svojí magií, které se říká éter. Díky tomu také získávají své pouto (Rose je stínem políbená), kdy Rose dokáže vycítit, kde Lissa je a dokonce se i \"dostat Lisse do hlavy\". Díky tomu se z ní stala ideální strážkyně pro Lissu. Moc éteru je velká, ale dokáže ho ovládat jen pár lidí a někteří by mohli chtít jeho moc i zneužít.\n\nNa škole se začínají dít podivné věci a jejich terčem je Lissa. Bude Rose schopná ji včas zachránit? A kdo stojí za těmito událostmi?\n\nRose a Lissa se ještě pořádně nevzpamatovaly ze setkání s Viktorem Daškovem a už se množí útoky Strigojů na královské rodiny Morojů. Přestává být bezpečno i ve škole a tak se vedení školy rozhodne, že na Vánoce se všichni přesunou do luxusního horského střediska. \n\nLissa začala chodit s Christianem Ozerou. Christian patří mezi královské, ale jeho rodina upadla v nemilost, když se jeho rodiče stali dobrovolně Strigoji. Tehdy ho chtěli také přeměnit na Strigoje, ale zachránila ho jeho teta Taša. Ta se teď objevuje na akademii a je dokonce starou známou Dimitrije. Nabízí mu, aby se stal jejím strážcem a že by spolu mohli mít i nějaký bližší vztah. Rose pochopitelně začne žárlit, ale uvědomuje si své priority (Lissu) a začíná se scházet se svým kamarádem Masonem Ashfordem, taktéž dhampýrem.\n\nStrážci se dovídají, že v nedelakém městě se nachází Strigojové, kteří nejspíš mají na svědomí masakry královských rodin a hned tři studenti se vydávají na lov - Mason, jeho kamarád dhampýr Eddie Castile a morojka Mia Rinaldiová, které zabili Strigojové matku. Když se to Rose dozví, okamžitě se vydává společně s Christianem kamarádům na pomoc. Jenže všichni se ocitají uvěznění ve Strigojském sídle a jde jim o život...\n\nRose dostala své první dvě molnijské značky (tetování, které se dostává za zabití Strigoje), na které se kdysi ohromně těšila. Teď ji ale vůbec netěší. Neustále si vyčítá Masonovu smrt. Dokonce si začíná připadat jako blázen, když se jí začne zjevovat jeho duch se smutným výrazem ve tváři.\n\nNa akademii se přistěhoval i Adrian Ivaškov, kterého Rose s Lissou poznaly na horském středisku. Adrian taktéž dokáže ovládat éter a na akademii je proto, aby s Lissou pracovali na možnosti jeho využití. Musejí se ale vypořádávat s nepříjemnými vedlejšími účinky - labilitou způsobenou éterem. Lissa stále musí brát antidepresiva, která jí od používání magie odříznou. Adrian se s tím vypořádává alkoholem a cigaretami. Po čase ale Lissa vysazuje léky a snaží se naučit se se vším vypořádat. Přijdou na to, že Rose dokáže temnotu z ní skrz pouto vtahovat do sebe.\n\nRose a Dimitrij se snaží své city dál popírat, ale po záchvatu Rose, kdy přijala temnotu od Lissy už nedokáží vzdorovat svým citům a dohodnou se, že po ukončení akademie požádá Dimitrij o jiné přidělení, aby mohli být spolu. Vtom se ale Rose zjevuje Mason se slovy: ,Oni... přicházejí\" - Strigojové napadli školu. Dokáže Rose všechny včas varovat? A dokáže ochránit dva lidi, na kterých jí nejvíc záleží?\n\nZ Dimitrije se stal Strigoj a Rose ví, co musí udělat. Najít ho a osvobodit = zabít. Odchází tedy ze školy a vydává se na Sibiř, do rodného Dimitrijova města - Baji. S tím jí pomáhá alchymistka Sydney. Rose přichází na jednu užitečnou věc... díky tomu, že je stínem políbená, dokáže vycítit Strigoje.\n\nVe škole odstupuje současná ředitelka Kirová a nastupuje na její místo ředitel Lazar. S sebou si také přivedl své děti Reeda a Avery. Avery a Lissa se stávají kamarádkami a Avery dokonce začne chodit s Adrianem. Jenže Lissa se začíná propadat do temnoty a Rose je daleko...\n\nPoté, co se dostane do rodiny Belikových, jim musí Rose oznámit zprávu o Dimitrijově smrti. Setkává se zde i s manželi Oksanou a Markem. Oksana taktéž dokáže používat éter a Mark je její stínem políbený. Varuje Rose před spojení s duchy. Rose se setkává s tajemným Morojem Abem Mazurem tzv. Zmejou, který si přeje, aby z Baji co nejdřív odešla. Rose nakonec odchází s partičkou dhampýrů, kteří na vlastní pěst jezdí na lov Strigojů. Díky tomu nachází Dimitrije. Dokáže opravdu Dimitrije zabít, jak sama sobě slíbila a také včas zachránit Lissu?\n\nRose úspěšně odmaturovala jako nejlepší z ročníku a vydává se s Lissou na královský dvůr. Začíná chodit s Adrianem a také začíná spřádat plán, jak zachránit Dimitrije. Při svých cestách po Sibiři se od Oksany dozví, že údajně někdo dokázal proměnit Strigoje zpět. Tím někdo je Robert Doru - nevlastní bratr Viktora Daškova, který nyní sedí v nejpřísněji střeženém vězení a odmítá spolupracovat. Jedinou šancí je ho odtamtud dostat... Rose se proto s Lissou a s Eddiem opět vydává na cesty...\n\nLissa si získává obdiv ostatních královských a usmiřuje se i s Christianem. Ale nemůže se stát členkou rady, protože je jediná členka rodu Dragomirů. Rose se ale dovídá, že její otec měl nemanželské dítě. Podaří se Rose vypátrat pravdu?\n\nDimitrij je odhodlaný Rose zabít. Neustále ji sleduje a nakonec se k ní dostává skrz Lissu a Christiana. Jenže Lissa přivede Dimitrijovu duši a z něj se tak opět stává dhampýr. Rose je šťastná a myslí si, že zas bude vše jako dřív. Opak je pravdou. Dimitrij s ní odmítá mluvit a nechce ji už nikdy vidět.\n\nVše se mění v okamžiku, kdy Rose zatknout za vraždu královny... a jediný možný trest je poprava. \n\nPříběh začíná tak, jak na konci pátého dílu skončil - ve vězení. Rose čeká na poslední soud, který se odložil kvůli pohřbu královny. Soudu už se ale nedočká. Místo toho Lissa a další přátelé připraví Rosin a Dimitrijův útěk. Na své cestě se Rose opět setkává s alchymistkou Sydney. Rose, Dimitrij a Sydney teď mají podle plánu čekat. Rose ale u posledního soudu dostala dopis od královny, kde jí královna píše, že Lissin otec měl nemanželské dítě a tím tedy dalšího Dragomira. Kdyby se dítě našlo, mohla by se Lissa dostat do rady a volit. Rose se tedy vydává toto dítě najít. Přidávají se k ní i další staří známí - Viktor Daškov a jeho nevlastní bratr Robert Doru. Rose se dovídá, že s případem dítěte je spojená její bývalá profesorka Soňa Karpová, která se ale dobrovolně stala Strigojkou kvůli éteru. S pomocí Roberta, který ovládá éter, ji proměňují zpět na Morojku. Poté je Soňa dovede až k místu bydliště ztraceného Dragomira. Tím je Jill Mastranová. Díky udání Jillinina nevlastního otce musí Rose s Dimitrijem zmizet a Jill skončí v rukou Viktora a Roberta, kteří s ní mají vlastní plány. Nakonec je ale Rose, Dimitrij a Sydney dopadnou a Rose Viktora v návalu vzteku zabije. Pak už spěchají i společně s Jill na královský dvůr, aby zaujala své místo po boku své sestry jako princezna Dragomirová.\n\nPři své cestě se dávají opět dohromady Rose s Dimitrijem. Dimitrij pochopí, že udělal chybu, když Rose celou tu dobu odmítal. Rose, která už tak ví, že patří k Dimitrijovi, se po sdělení Soni Karpové, která vidí aury (její a Dimitrijova aura se rozzáří pokud jsou spolu), se samozřejmě rozhoduje pro Dimitrije.\n\nLissa mezitím kandiduje na královnu, aby získala Rose více času na nalezení důkazu. Musí se zúčastnit zkoušek, pokud jimi projde, dostává se přímo do samotné volby. Problém je ten, že nemůže být zvolena, když nemá žádnou rodinu... Lissa zatím bere jako podezřelou Adrianovu matku - Danielu. \n\nPravda vyplývá na povrch, když se Rose dovídá další šokující informace a odhalí vraha přímo na královském dvoře při volbě nové královny Morojů. Dokáže opět včas zachránit Lissu? Dokáže zachránit sebe? A jak dopadne Lissina kandidatura na královnu?\n\nSpolečnost Preger Entertainment koupila práva k filmovému zpracování. Byl vybrán režisér a to Mark Waters (Mezi námi děvčaty, Kronika rodu Spiderwicků). Do hlavních rolí byli vybráni: Zoey Deutchová alias Rosemarie Hathawayová, Danila Kozlovskij alias Dimitrij Belikov, Lucy Fryová alias Vasilisa Dragomirová. Premiéra filmu byla proběhla 14. února 2014, avšak tato adaptace se nesetkala s velkým úspěchem.\n\n"}
{"id": "625790", "url": "https://cs.wikipedia.org/wiki?curid=625790", "title": "Sabitzer", "text": "Sabitzer\n\nPříjmení Sabitzer nosí více různých osobností:\n\n"}
{"id": "625791", "url": "https://cs.wikipedia.org/wiki?curid=625791", "title": "D. C. Fontana", "text": "D. C. Fontana\n\nDorothy Catherine „D. C.“ Fontana (25. března 1939 Sussex, New Jersey – 2. prosince 2019 Los Angeles, Kalifornie) byla americká televizní scenáristka a dramaturgyně, známá prací na seriálu \"Star Trek\".\n\nD. C. Fontana pracovala původně jako sekretářka Gena Roddenberryho. V polovině 60. let 20. století jako první pracovala na scénářích původního seriálu \"Star Trek\". Během této doby napsala epizody Zítra bude včera, Páteční dítě, Cesta k Babylonu, Vyhnání z ráje a Případ Enterprise.\n\nPod pseudonymem Michael Richards pak sepsala scénář k epizodám Ta, která přetrvá a Cesta do ráje. Využívala také pseudonymu J. Michael Bingham, pod kterém napsala i scénář k epizodě Bez zábran seriálu \"\".\n\nPod svým jménem napsala scénář k epizodě Co se nestalo z animovaného seriálu \"Star Trek\". Dále napsala několik scénářů k epizodám \"Nové generace\" až po díl Daxová seriálu \"\".\n\n"}
{"id": "625796", "url": "https://cs.wikipedia.org/wiki?curid=625796", "title": "Pakse", "text": "Pakse\n\nPakse (laosky ປາກເຊ) je nejdůležitějším městem v jižním Laosu, hlavním městem provincie Čampasak. Má zhruba 70 tisíc obyvatel. Nachází se na levém břehu řeky Mekong, u ústí jejího přítoku, řeky Se.\n\nMěsto bylo založeno roku 1905 Francouzskou administrativní správou a brzy stalo se hlavním městem provincie Čampasak. Po stavbě mostu přes řeku Mekong se Pakse stalo komerčním centrem Laosu. V roce 2009 bylo také dokončeno místní letiště.\n"}
{"id": "625826", "url": "https://cs.wikipedia.org/wiki?curid=625826", "title": "Jan Bočan", "text": "Jan Bočan\n\nJan Bočan (17. října 1937 Český Brod – 7. prosince 2010) byl český architekt a vysokoškolský pedagog.\n\nV roce 1962 absolvoval Fakultu architektury ČVUT v Praze, kam se v roce 1990 vrátil jako vedoucí svého ateliéru. 2. května 2006 byl prezidentem republiky jmenován profesorem.\n\nMj. je spoluautorem nové budovy pražského hlavního nádraží ze 70. let, pražského hotelu InterContinental, pražského sídliště Velká Ohrada nebo několika budov zastupitelských úřadů (např. velvyslanectví v Londýně, Brasílii a Tbilisi).\n\nSeznam významných realizací:\n\n\nV roce 1971 byla jemu a kolektivu spoluautorů udělena Cena za nejlepší realizaci roku v Londýně od Unie britských architektů RIBA. Realizace ambasády ve Tbilisi byla oceněna Svazem architektů a Ministerstva výstavby Gruzie v roce 2005. V roce 2009 mu byla českou Obcí architektů udělena \"Grand Prix architektů\" za celoživotní dílo.\n\nJeho dcerou je herečka Mahulena Bočanová.\n\n"}
{"id": "625829", "url": "https://cs.wikipedia.org/wiki?curid=625829", "title": "Prameniště Pohořského potoka", "text": "Prameniště Pohořského potoka\n\nPrameniště Pohořského potoka je přírodní památka v okrese Český Krumlov. Nachází se v Novohradských horách, podél tří zdrojnic Pohořského potoka, 0,5 km jižně od Pohoří na Šumavě. Je součástí Evropsky významné lokality Pohoří na Šumavě a Ptačí oblasti a Přírodního parku Novohradské hory.\n\nPředmětem ochrany je rozmanitá mozaika společenstev mezofytních horských luk (bývalých pastvin), vysokobylinných porostů trvale podmáčených stanovišť v nivách potoků a na rozsáhlých prameništích, společenstev rašelinišť a rašelinných pramenišť a vrchovištních nelesních fytocenóz, s druhově poměrně pestrou květenou, zejména početnou populací kýchavice bílé pravé a také dvěma druhy orchidejí.\n\nNa horských loukách a pastvinách rostou pcháč různolistý, zvonečník černý, hadí kořen větší, škarda měkká čertkusolistá, prha arnika, plavuň vidlačka, všivec ladní, svízel horský, podbělice alpská. Na loukách dochází k sukcesi − náletové dřeviny jsou zastoupeny solitérně rostoucím smrkem ztepilým, roztroušeně se vyskytují vrba ušatá, vrba pětimužná a olše zelená. V nivách, na prameništích, rašelinných loukách a rašeliništích rostou blatouch bahenní horský, pryskyřník omějolistý, pleška stopkatá, starček potoční, prstnatec májový, prstnatec listenatý, ostřice šedavá, ostřice skloněná, ostřice chudokvětá, ostřice zobánkatá, suchopýr úzkolistý, suchopýr pochvatý, klikva bahenní, vlochyně bahenní, vzácně i suchopýrek alpský, na lučních prameništích v jihozápadní části přírodní památky roste početná populace kýchavice bílé pravé. Pro rašeliniště a prameniště jsou charakteristické mechorosty - četné rašeliníky, klamonožka bahenní, ploník tuhý.\n\nPřírodní památka a její okolí patří mezi posledních enklávy, kde dosud přežívá v Novohradských horách tetřívek obecný. Dále zde hnízdí zde chřástal polní, bekasina otavní, bramborníček hnědý a linduška luční a za potravou sem zalétá kos horský, který hnízdí v okolních lesích. Z plazů a obojživelníků je tu běžná zmije obecná, ještěrka živorodá a čolek horský.\n"}
{"id": "625834", "url": "https://cs.wikipedia.org/wiki?curid=625834", "title": "Hynov", "text": "Hynov\n\nHynov je zaniklá obec, která měla pravděpodobně ležet na Litomyšlsku (okres Svitavy).\n\nPramenem o historii obce je donační listina z roku 1167. V ní čteme, že obec Hynov měla z nařízení zakladatele litomyšlského kostela, knížete Břetislava, odvádět ročně kostelu 4 býky, 2 krávy a 4 ovce. Zprávy o vsi ze 14. století nemáme.\n\nHledání polohy Hynova je problematické vzhledem k nedostatku dalších informací. Většina badatelů ztotožňuje Hynov s Chýnovem na Táborsku, popř. s Hynčinou na Svitavsku. Karel Zelinka poukazuje na nepravděpodobnost této identifikace vzhledem k značné vzdálenosti od donátora a umisťuje obec do blízkosti trasy staré zemské cesty.\n\n"}
{"id": "625836", "url": "https://cs.wikipedia.org/wiki?curid=625836", "title": "Vlhošť (přírodní rezervace)", "text": "Vlhošť (přírodní rezervace)\n\nVlhošť (přírodní rezervace) je chráněné území na Velkém i Malém Vlhošti na území okresu Česká Lípa, Ralské pahorkatiny. Rezervace zde byla vyhlášena 1. března 1998 a je v péči AOPK ČR - regionálního pracoviště Správa Chráněné krajinné oblasti Kokořínsko – Máchův kraj. Rezervace je zároveň součástí evropsky významné lokality Roverské skály.\n\nVyšší Vlhošť je hora s vrcholem v nadmořské výšce 613,5 metrů nad mořem. Vrchol Malého Vlhoště (440 m n. m.) je vzdušnou čarou necelý km daleko směrem na jih, v chráněném pásmu mezi nimi je pískovcová Věž Helgy a sedlo pod Vlhoštěm, kudy prochází modře značená turistická cesta. Po úpatí velkého Vlhoště vede další cesta, vyznačená žlutě. Oba vrcholy jsou pro veřejnost v době hnízdění ptáků nepřístupné. Chráněná lokalita je na katastrálním území obcí Heřmánky, Hvězda pod Vlhoštěm a Litice\n\nRezervace byla vyhlášena v roce 1998. Chráněné území má rozlohu 81,81 ha a nachází se v nadmořské výšce 380 až 614 metrů.\n\nChráněné jsou květnaté bučiny, borové lesy, vřesy, lišejníky, pozoruhodný je výskyt lýkovce jedovatého. Je zde mj. mnoho druhů měkkýšů (např. vzácná žebernatka drobná) a vzácné druhy pavouků (např. slíďák \"Alopecosa fabrilis\", snovačka \"Dipoena torva\"), žijí zde saranče modrokřídlá, hnízdí zde sokol stěhovavý, holub doupňák a řada dalších druhů ptactva.. Na jaře 2014 zde bylo nalezeno hnízdo s mláďaty sokolů, kteří byli okroužkováni.\n\n\n"}
{"id": "625842", "url": "https://cs.wikipedia.org/wiki?curid=625842", "title": "Pohořské rašeliniště", "text": "Pohořské rašeliniště\n\nPohořské rašeliniště je přírodní památka v okrese Český Krumlov. Nachází se v Novohradských horách, podél levostranného přítoku Pohořského potoka, 1,5 km severozápadně od Pohoří na Šumavě. Je součástí Evropsky významné lokality Pohoří na Šumavě a Ptačí oblasti a Přírodního parku Novohradské hory.\n\nPředmětem ochrany je soubor rašelinných lesů s významnou rašelinnou flórou a menší plochy bezlesí. Ložisko rašeliny překrývá žulové podloží (weinsberský typ žuly moldanubického plutonu na většině plochy přírodní památky a má mocnost až 2,7 m.\n\nRašeliniště pokrývají podmáčené rohozcové smrčiny a zakrslé rašelinné smrčiny, na nepodmáčených stanovištích rostou kulturní smrkové porosty. V bylinném patře dominuje třtina chloupkatá a roztroušeně rostou kapraď rozložená, brusnice borůvka, sedmikvítek evropský, dřípatka horská, starček hercynský, v rašelinných smrčinách ještě ostřice zobánkatá a suchopýr pochvatý. V mechovém patru rašelinných smrčin dominují rašeliníky, zejména rašeliník křivolistý a rašeliník ostrolistý, rašeliník statný, v podmáčených smrčinách rašeliník Girgensohnův, ploník obecný a rohozec trojlaločný. Ve východní části území se nachází menší vrchovištní rašeliniště s porosty rašelinné kleče, v jejichž bylinném patru se navíc vyskytují kyhanka sivolistá, ostřice chudokvětá, černýš luční, klikva bahenní, vlochyně bahenní. Do chráněného území patří i menší plochy horských luk a pastvin, v nichž rostou starček potoční, pleška stopkatá, ostřice ježatá, smilka tuhá, svízel horský, prha arnika, hadí kořen větší.\n\nZ fauny je významný výskyt dvou druhů střevlíčků Pterostichus illigeri a Pterostichus pumilio, kteří byli v Česku zaznamenáni pouze na Šumavě a v Novohradských horách. Z ptáků se zde vyskytují druhy typické pro smrčiny – především králíček obecný, sýkora uhelníček, červenka obecná a dále běžné lesní druhy pěnkava obecná, pěnice černohlavá a střízlík obecný.\n"}
{"id": "625847", "url": "https://cs.wikipedia.org/wiki?curid=625847", "title": "Prodaná nevěsta (rozcestník)", "text": "Prodaná nevěsta (rozcestník)\n\nProdaná nevěsta může být:\n\n\n"}
{"id": "625860", "url": "https://cs.wikipedia.org/wiki?curid=625860", "title": "Tichooceánské loďstvo", "text": "Tichooceánské loďstvo\n\nTichooceánské loďstvo (rusky \"Тихоокеанский флот\", zkr. \"ТОФ\") je námořní jednotka ruského námořnictva sloužící v Tichém oceánu.\n\nPočátky ruského Tichooceánského námořnictva sahají až do roku 1647, doby založení prvního ruského přístavu Ochotského ostrogu na pobřeží Tichého oceánu. V roce 1731 byla založena Ochotské vojenské loďstvo\n\nTichooceánské loďstvo bylo ustanoveno roku 1869 se základnou ve Vladivostoku. Zpočátku slabě vybavená eskadra získávala více na síle díky vzrůstajícím zájmům Ruského impéria ve východní Asii. Po vypuknutí první čínsko-japonské války roku 1894 byla uvedena do bojové pohotovosti a dále posílena. V roce 1895 se po podepsání míru v Šimonoseki spojila s německou východoasijskou eskadrou v Čifu, se kterou měly vojensky podpořit společný rusko-německo-francouzský požadavek Japonsku na vzdání se pevnosti Lü-šun-kchou (známé jako Port Arthur) a celého poloostrova Liao-tung.\n\nLoďstvo bylo určeno k podpoře ruských imperiálních zájmů o Mandžusko a hlavně Koreu. Jeho hlavním potenciálním nepřítelem se tak stalo Japonské císařské námořnictvo, neboť právě Japonsko zahrnovalo Koreu do své bezprostřední sféry vlivu. Ke střetu s japonským válečným námořnictvem však nebyl přístav Vladivostok příliš vhodný, neboť ležel více na sever od předpokládaných prostor bojů. Primárním úkolem Tichooceánské eskadry v případné válce s Japonskem bylo narušení či dokonce úplné přerušení transportu japonských vojsk do Koreje. Ruské vládní a námořní kruhy proto hledaly vhodnou námořní základnu na území Číny a Koreje. V potaz byly brány přístavy na východ i na západ Koreje a také na východě Číny. Konečné rozhodnutí bylo urychleno roku 1897 násilným zabráním přístavu Čching-tao Německým císařstvím a následným demonstračním vplutím britské východoasijské eskadry do Žlutého moře. Rusko se rozhodlo urychleně jednat a vyslalo Tichomořskou eskadru k přístavům Port Arthur a Ta-lien.\n\nPo získání Port Arturu do pronájmu se sem Tichooceánské loďstvo přemístilo. Během rusko-japonské války v letech 1904 až 1905 byla většina Tichooceánského loďstva zničena. Po válce a ztrátě Port Arthuru bylo znovu obnoveno ve Vladivostoku.\n\nZa první světové války se podílelo na honbě za německým křižníkem SMS \"Emden\". V bitvě u Penangu ztratilo chráněný křižník \"Žemčug\". \n\nPo vypuknutí ruské občanské války a následné dohodové intervenci byl Vladivostok obsazen japonskými a americkými vojsky, Tichooceánské loďstvo se tak do bojů příliš nezapojilo.\n"}
{"id": "625867", "url": "https://cs.wikipedia.org/wiki?curid=625867", "title": "Wolfgang Paul", "text": "Wolfgang Paul\n\nWolfgang Paul (10. srpna 1913 – 7. prosince 1993) byl německý fyzik, který se podílel na vývoji metody iontové pasti. Za to získal spolu s Hansem Georgem Dehmeltem půlku Nobelovy ceny za fyziku za rok 1989. Druhou půlku získal Norman Foster Ramsey.\n\nNarodil se 10. srpna 1913 v Zeithainu v Německu. Vyrůstal v Mnichově. Po několika letech strávených na Technické univerzitě Mnichov přestoupil v roce 1934 na Technickou univerzitu Berlín, kde roku 1937 získal diplom ve skupině Hanse Geigera. V roce 1940 získal titul Ph.D. na Technické univerzitě Berlín. Několik let působil jako soukromý lektor na Univerzitě v Göttingenu. Stal se profesorem experimentální fyziky na Univerzitě v Bonnu, kde působil v letech 1952–1993. Od roku 1965 do roku 1967 byl ředitelem oddělení jaderné fyziky v CERNu.\n\nBěhem druhé světové války se zabýval separací izotopů, která je potřebná pro vývoj jaderných zbraní.\n\n\n"}
{"id": "625868", "url": "https://cs.wikipedia.org/wiki?curid=625868", "title": "Fortuna Víkend šampionů 2011", "text": "Fortuna Víkend šampionů 2011\n\nFortuna Víkend šampionů 2011 je 5. ročníkem fotbalového halového turnaje, který byl odehrán v pražské O areně. Oproti prvním třem ročníkům byly všechny zápasy turnaje – podobně jako v předchozím ročníku – hrány v jeden den, a sice v sobotu 8. ledna 2011.\n\n\nNejprve byla sehrána vzájemná utkání ve dvou tříčlenných skupinách.\n\n"}
{"id": "625870", "url": "https://cs.wikipedia.org/wiki?curid=625870", "title": "Lucie Konášová", "text": "Lucie Konášová\n\nLucie Konášová je česká scenáristka.\n\n\n\n"}
{"id": "625872", "url": "https://cs.wikipedia.org/wiki?curid=625872", "title": "Jarmila Lisková", "text": "Jarmila Lisková\n\nJarmila Lisková Dr. Tech. (9. listopad 1902 Praha - ) byla česká architektka a urbanistka.\n\nV letech 1921-1926 studovala architekturu na Vysokou školu architektury a pozemního stavitelství na ČVUT v ateliéru profesora Antonína Engela. Vdala se za architekta Ivana Šulu.\n\nVe třicátých letech se věnovala problematice sociálního bydlení. Z této doby jsou dva obytné bloky domů s malými byty v Praze – Krči, které projektovala spolu se svým manželem.\n\nV padesátých letech (do roku 1964) vyučovala na Průmyslové škole stavební.\n\n\n\n\n"}
{"id": "625873", "url": "https://cs.wikipedia.org/wiki?curid=625873", "title": "Vespa dybowskii", "text": "Vespa dybowskii\n\nVespa dybowskii je zástupce čeledi sršňovitých, který je ojedinělý tím, že je sociální parazit. Vyskytuje se ve východní Asii. Je pojmenována na počest polského přírodovědce a cestovatele Benedykta Dybowského.\n\nJedná se o sršeň, která připomíná stavbou těla a velikostí sršeň obecnou, ale má podstatně tmavší zadeček. Tato sršeň je malá, až středně velká, měří obvykle .\n\nJejí hlava a tykadla jsou celé červené, stejně tak i nohy. Hruď této sršně bývá někdy k nerozeznání od hrudi sršně obecné, jindy se naopak zcela liší. Celý zadeček je černý či černohnědý. Zbarvením se celkově velmi podobá sršni \"Vespa basalis\". Celé tělo je pokryto krátkými, hnědými chloupky. V přirozené poloze má tato sršeň křídla složená v podélnou řasu nad svým tělem. Jako u všech sršní jsou tato křídla hnědá.\n\nKrálovna bývá obvykle větší než dělnice a dorůstá až 30 mm (dělnice 17–24 mm).\n\nTento druh preferuje mírné oblasti asijského Ruska (povodí řek Amur a Ussuri), východní Číny, Myanmaru, Thajska, Japonska a Koreje. Žije v nadmořské výšce do 2300 metrů. V rozsahu svého výskytu je brán jako vzácný nebo méně častý. V Japonsku je dokonce zapsán do červené knihy.\n\nTato sršeň je poměrně vzácná, nicméně je značně agresivní a v hierarchii sršní u zdrojů potravy je před ní jen sršeň mandarínská, s níž je jako jediná ochotná zahájit boj o potravu (sršně obecné, sršně žlutavé, \"Vespa analis\", \"Vespa tropica\" před sršní mandarínskou vždy ustupují bez boje), ačkoliv v naprosté většině případů prohrává a je nucena ustoupit. Je mezi sršni rodu \"Vespa\" zvláštní tím, že žije jako sociální parazit (podobný způsob života je ještě doložen u druhu \"Vespa basalis\"). Královna \"Vespa dybowskii\" si jako hostitele nejčastěji vybírá sršeň žlutavou nebo sršeň obecnou. Vnikne do jejího hnízda, a původní královnu usmrtí bodnutím žihadla do membrány mezi předníma nohama nebo do krku. Poté ji pravděpodobně vyhodí z hnízda. Následně začne klást vajíčka a dělnice hostitelské sršně nevědomky pečují o larvy \"Vespa dybowskii\", až původní obyvatelé hnízda „vymřou“ a královna ovládne se svými dělnicemi hnízdo sama. K ošálení hostitelů s největší pravděpodobností nevyužívá chemických signálů a přesný mechanismus, jakým dokáže napadené sršně zmást, není dosud znám. Důvodem, proč napadá výhradně sršně žlutavé a obecné, může být to, že jejich královny se objevují na jaře první a ze všech sršní zakládají hnízda nejčasněji.\n\nKromě sociálního parazitismu je tato sršeň schopna zakládat a provozovat hnízda běžným způsobem. Hnízda ať už vlastní či uzurpovaná bývají menší, než je tomu u sršní obecných a žlutavých.\n\nStejně jako její hostitelské druhy, loví pro své larvy včely, vosy, motýly, vážky a jiný hmyz, na který útočí z přibližně metrové vzdálenosti. Dospělci se živí především sladkými a kvasícími šťávami z poraněných stromů, popadaným ovocem apod. Nepohrdne ani masem z mrtvých zvířat.\n\nJe poměrně útočná a při ohrožení dokáže velmi bolestivě bodnout. Toto bodnutí však může být závažné pouze u alergiků.\n\n"}
{"id": "625874", "url": "https://cs.wikipedia.org/wiki?curid=625874", "title": "Hackert", "text": "Hackert\n\nPříjmení Hackert nosí více různých osobností:\n\n"}
{"id": "625876", "url": "https://cs.wikipedia.org/wiki?curid=625876", "title": "Johannes Georg Bednorz", "text": "Johannes Georg Bednorz\n\nJohannes Georg Bednorz (* 16. května 1950 v Neuenkirchen) je fyzik pracující v laboratořích IBM. Podílel se na objevu vysokoteplotní supravodivosti, za což roku 1987 spolu s Karlem Alexanderem Müllerem získal Nobelovu cenu za fyziku.\n\nJeho rodina pochází ze Slezska, které musela po 2. světové válce opustit a usadila se v Německu. V roce 1968 začal studovat mineralogii na Univerzitě v Münsteru. Poté, co chvíli pracoval v laboratořích IBM v Curychu, začal studovat na ETH Curych. V roce 1982 se vrátil do laboratoří IBM a přidal se k výzkumu supravodivosti vedeném Karlem Alexanderem Müllerem.\n\nV roce 1983 se tito dva začali soustředit na elektrické vlastnosti keramických materiálů a v roce 1986 se jim podařilo navodit supravodivé vlastnosti u materiálu LaBaCuO již při teplotě 35 K. Tento objev výrazně podnítil další výzkum v oblasti vysokoteplotní supravodivosti. V roce 1987 získal Bendorz s Müllerem Nobelovu cenu za fyziku „za průlomový objev supravodivosti v keramických materiálech“.\n\n"}
{"id": "625878", "url": "https://cs.wikipedia.org/wiki?curid=625878", "title": "Washingtonovo jezero", "text": "Washingtonovo jezero\n\nWashingtonovo jezero (\"angl. Lake Washington\") je velké sladkovodní jezero, na jehož březích leží mj. i město Seattle. Je to největší jezero v okrese King a po jezeře Chelan druhým největším ve státě Washington. Mezi nejvýznamnější města na jeho březích patří již zmíněný Seattle na západě, Bellevue a Kirkland na východě, Renton na jihu a Kenmore na severu. Hlavními přítoky jsou řeky Sammamish a Cedar.\n\nJezero bylo pojmenováno v roce 1854 Thomasem Mercerem po Georgi Washingtonovi. V jazyce indiánského kmene Duwamišů nese jméno \"Xacuabš\" (\"čes. velké množství vody\"). Přibližně od roku 1900 začala města na pobřeží vypouštět do jezera splašky, což mělo za následek drastické znečištění jezera. V šedesátých letech minulého století ale vláda učinila důležité kroky, které jezero změnily k čistějšímu. Letecká společnost Kenmore Air provozuje v Kenmoru letiště pro hydroplány.\n\nJezero je dlouhé a úzké, bylo vyhloubeno ledovci. Když se kordillerský ledovec v pozdním pleistocénu prodíral směrem na jih, potkával skupiny tvrdších i měkčích skal. Když led taje, jezero se naplní ledovcovou vodou, kterou zadržely morény. U takto vzniklých jezer (v \"angl.\" odborný název \"ribbon lake\") je obvykle na jednom konci přítok a na druhém odtok. U Washingtonova jezera jsou ale na obou stranách přítoky.\n\nVedle již zmíněných řek Sammamish a Cedar napájejí jezero také menší potoky, mezi které patří:\n\nPřed výstavbou lodního kanálu Lake Washington Ship Canal v roce 1916 prováděla hlavní odtok vody z jezera řeka Black River, která ústila do řeky Duwamish a ta zase do Elliottova zálivu. Při otevření kanálu ztratila normální úroveň jezera téměř tři metry. Řeka Black River kvůli kanálu zmizela, její koryto je nyní suché.\n\nPřes jezero se dá dostat po plovoucích mostech, které zde stojí kvůli hloubce jezera a jeho blátivému dnu, kvůli kterým zde nemohou být pilíře pro visuté mosty. Tři plovoucí mosty tedy přetínají jezero, jsou to Evergreen Point Floating Bridge - nejdelší plovoucí most na světě, přenášející Washington State Route 520, Lacey V. Murrow Bridge, Third Lake Washington Bridge a East Channel Bridge, které přenášejí Interstate 90. Všechny mosty patří k nejdelším svého druhu na světě.\n\nV roce 1990 spadla do vody část mostu Lacey V. Murrowa a málem bylo plovoucím mostům odzvoněno. Vyšetřování washingtonského ministerstva dopravy ale odhalilo, že příčinou bylo špatné zacházení při renovaci mostu.\n\nV roce 1950 se Murrowův most stal bezplatným a odzvonilo tak trajektům, které na jezeře fugnovaly od osmdesátých let devatenáctého století.\n\n"}
{"id": "625879", "url": "https://cs.wikipedia.org/wiki?curid=625879", "title": "Úval Dolní Přibrání", "text": "Úval Dolní Přibrání\n\nÚval Dolní Přibrání je zrušená přírodní památka v okrese Český Krumlov. Nacházela se v Novohradských horách, na pravém břehu Malše, pět kilometrů jihozápadně od Pohorské Vsi. Byla součástí ptačí oblasti a Přírodního parku Novohradské hory.\n\nChráněné uzemí vyhlášené okresním úřadem v Českém Krumlově v roce 1992 zrušil Krajský úřad Jihočeského kraje s účinností ke dni 30. ledna 2014 a zároveň jej začlenil do nově vyhlášené přírodní památky Horní Malše.\n\nPředmětem ochrany je soubor rašelinných pramenišť v lese a na bezlesí, významná flora a vegetace. Na prameništích a podél drobných potůčků v jádru přírodní památky rostou smrkové olšiny a rohozcové smrčiny, v jejichž stromovém patře převažuje buď olše šedá, olše lepkavá nebo smrk ztepilý, v keřovém podrostu je dále přimíšen jeřáb ptačí, bez červený a vrba ušatá. Z bylin zde rostou blatouch bahenní horský, kapraď osténkatá, škarda bahenní, krabilice chlupatá, přeslička lesní, mokrýš střídavolistý, starček potoční, ve smrčinách dřípatka horská, z mechů převažují rašeliník Girgensohnův a játrovka rohozec trojlaločný. V nivě Malše je vyvinuta mozaika lučních ostřicových porostů, z významnějších druhů zde rostou pleška stopkatá, ostřice zobánkatá, ostřice obecná, ostřice šedavá, ostřice prosová, suchopýr úzkolistý, zábělník bahenní, violka bahenní, kozlík dvoudomý, kuklík potoční, pcháč různolistý, hadí kořen větší, vzácně pryskyřník omějolistý.\n\nZ fauny je nejvýznamnější výskyt populace perlorodky říční v Malši na jihu této přírodní památky.\n"}
{"id": "625884", "url": "https://cs.wikipedia.org/wiki?curid=625884", "title": "Magda Jansová", "text": "Magda Jansová\n\nMagda Jansová (26. prosince 1906, Olomouc – 17. ledna 1981, Praha) byla česká architektka.\n\nVystudovala reálku na Malé Straně. Poté vystudovala architekturu na Vysokou školu architektury a pozemního stavitelství na ČVUT v letech 1925–1930. V letech 1936–1939 pracovala v Paříži v ateliéru Le Corbusiera. Poté pracovala v Praze v ateliéru Vladimíra Grégra.\n\nPozději se více věnovala malířské tvorbě.\n\n\nJejí projekty jsou publikovány v časopisu \"Architekt SIA\".\n\n"}
{"id": "625888", "url": "https://cs.wikipedia.org/wiki?curid=625888", "title": "Paprsek", "text": "Paprsek\n\nPaprsek označuje obvykle proud záření, někdy též dlouhý tenký předmět. V tomto smyslu má více významů:\n\n\n\n\n\n"}
{"id": "625891", "url": "https://cs.wikipedia.org/wiki?curid=625891", "title": "Lucie, postrach ulice", "text": "Lucie, postrach ulice\n\nLucie, postrach ulice je česká filmová rodinná komedie režiséra Jindřicha Poláka z roku 1984 natočená v koprodukci Československa a Západního Německa.\n\nI když to není ve filmu výslovně zmíněno, odehrává se děj filmu, soudě podle všudypřítomných západoněmeckých automobilových registračních značek, jakož i podle dalších náznaků, kdesi v někdejším Západním Německu. Malé Lucii zbývá poslední týden prázdnin, po kterých půjde poprvé do školy. Když se vrátí od dědečka domů do města, zjistí, že její kamarádky - vrstevnice Káťa a Hela jsou ještě pryč a ona je v místě bydliště sama. Snaží se přidat k partě starších dětí vedených Osvaldem, ale ty jí mezi sebou nechtějí a snaží se jí zbavit. Nakonec jí zapletou do krádeže v obchodním domě, kde musí něco \"seknout\", aby zapadla do party. Rozhodne se pro krabičku formely a od té chvíle se začnou dít prapodivné věci. Formela není ledajaká, ale skládá se ze dvou \"formeláků\" - Malého a Velkého, kteří mluví lidským hlasem a spolu s Lucií tropí různé kousky. To nezůstane skryto Osvaldovi, který se snaží přijít věci na kloub, mezitímco zbytek jeho party přijme Lucii mezi sebe.\n\n\nNa film přímo navazuje další film \"...a zase ta Lucie!\". Oba filmy představují pouze sestřih původního šestidílného seriálu Lucie, postrach ulice, natočeného roku 1980 režisérem Jindřichem Polákem ve spolupráci se západoněmeckými kolegy z Anima Hamburg pro WBR Köln. V Československu nebyl tento seriál nikdy uveden. Ve filmu \"... a zase ta Lucie!\" divák s Luckou a jejími kamarády prožívá zbylé 3 dny do začátku školy a odchod do školy samotný.\n\n"}
{"id": "625892", "url": "https://cs.wikipedia.org/wiki?curid=625892", "title": "Kamenný hřib", "text": "Kamenný hřib\n\nKamenný hřib v okrese Sokolov je přírodní památka, vyhlášená v roce 1980. Důvodem ochrany je zachování estetického bizarního balvanu, jako krajinného prvku, který je typickou ukázkou deskovité a kvádrové odlučnosti, zvětrávání a rozpadu žul karlovarského žulového masivu. Přírodní památka je v péči Krajského úřadu Karlovarského kraje.\n\nPřírodní památka se nachází v geomorfologickém celku Krušné hory v geomorfologickém okrsku Jindřichovické vrchovině severovýchodně od obce Šindelová, přibližně 700 m jihovýchodně od Krásné Lípy u Šindelové. Žulový blok s čtyřúhelníkovým půdorysem je výrazným estetickým a krajinným prvkem. Blok je rozčleněn vodorovnými puklinami na několik částí, základna je na jedné straně zúžena, což připomíná hřibovitý tvar. Hrany bloku jsou působením zvětrávání zaoblené. Půdorys bloku tvoří čtyřúhelník s přibližnými rozměry 4 × 3 m a výškou 3 m. Původně lesnaté území s vegetací horských bučin bylo v minulosti odlesněno a přeměněno na drobná políčka, louky a pastviny. Porosty v okolí přírodní památky tvoří líska obecná, jeřáb ptačí, javor klen a bříza bělokorá. Území částečně zarůstá křovinami a náletovými dřevinami. Z estetických důvodů se jako součást ochranářského plánu provádí vyřezání náletových dřevin v těsném okolí balvanu. Na přilehlé louce roste koprník štětinolistý (Meum athamanticum), vlastní skalní blok je však bez vegetace cévnatých rostlin. Na území zde žije ještěrka živorodá (Zootoca vivipara). \nPřírodní památku odvodňuje bezejmenný tok, který leží v povodí Rotavy. I když k přírodní památce nevede žádná cesta, je žulový blok zdálky dobře viditelný a tak představuje zajímavý turistický cíl.\n\n"}
{"id": "625895", "url": "https://cs.wikipedia.org/wiki?curid=625895", "title": "Moučné pytle", "text": "Moučné pytle\n\nMoučné pytle je přírodní památka v okrese Sokolov, vyhlášená v roce 1997 v Chráněné krajinné oblasti Slavkovský les. Předmětem ochrany je několik skalních výchozů a skalek se zřetelnou blokovou odlučností žuly, vytvářejících tzv. mrazové sruby. Moučné pytle jsou součástí Geoparku Egeria, části Česko-bavorského geoparku. Péčí o území je pověřena správa CHKO Slavkovský les.\n\nLokalita leží přibližně 1 km západně od obce Cihelny, 3,2 km SV od Bošířan u Horního Slavkova, 2,8 km jižně od Doubí u Karlových Varů. Na některých vrcholech jsou vyvinuty skalní mísy.\nSkalní útvary se nacházejí v protáhlé partii pásma Kozích hřbetů, ve vrcholové části Jeleního vrchu (643,6 m n. m.). Je ukázkou blokové (žokovité) odlučnosti žuly, která se projevuje vznikem plochých a oblých balvanů. Ty jsou na sebe jakoby naskládány a odtud je i název „Moučné pytle“. Nejvyšší skalní věž je vysoká 7 m a na jejím temeni jsou vyvinuty tři skalní mísy.\n\n"}
{"id": "625903", "url": "https://cs.wikipedia.org/wiki?curid=625903", "title": "...a zase ta Lucie!", "text": "...a zase ta Lucie!\n\n...a zase ta Lucie! je česká filmová rodinná komedie režiséra Jindřicha Poláka z roku 1984 natočená v koprodukci Československa a Západního Německa.\n\nI když to není ve filmu výslovně zmíněno, odehrává se děj filmu, soudě podle všudypřítomných západoněmeckých automobilových registračních značek,jakož i podle dalších náznaků, kdesi v někdejším Západním Německu. Lucii zbývají již jen tři dny do začátku první třídy na základní škole. Starší děti z Osvaldovy party už Lucku díky formelákům přijali mezi sebe, s tím se ale nehodlá smířit sám Osvald a ve vhodné chvíli unese formeláky. Nejprve však musí podstoupit hru na klavír před éterickým profesorem hudby Hartmannem, která se však zásluhou formeláků stane fraškou a nenáviděný klavír musí k Osvaldově radosti z domu. Tím si Lucka u Osvalda šplhne a uzavřou spolu příměří. Po návratu k Lucce domů formeláci promění pomocí poruchové ledničky obývací pokoj v kluziště, kde se svorně sejdou malé Lucčiny vrstevnice i výrostci z Osvaldovy party. Z původní banální opravy lednice se stane díky nešikovnosti řemeslníka Šmída rekonstrukce bytu apokalyptických rozměrů, které se účastní většina výjezdových vozů z řemeslné firmy, kde Lucčin tatínek pracuje. Vše dobře dopadne a nakonec přijíždí děda, aby se stal svědkem prvního školního dne vnučky. I on a jeho dva psi jsou však zataženi do nepochopitelných událostí, za kterými stojí formeláci. Nakonec v pondělí ráno všichni vlivem prášků na spaní kromě Lucky zaspí a ta se musí vydat na svou první cestu do školy v doprovodu kamarádů...\n\n\nFilm „...a zase ta Lucie!“ přímo navazuje na předchozí film „Lucie, postrach ulice“. Oba filmy představují pouze sestřih původního šestidílného seriálu Lucie, postrach ulice, natočeného roku 1980 režisérem Jindřichem Polákem ve spolupráci se západoněmeckými kolegy z Anima Hamburg pro WBR Köln. V Československu nebyl tento seriál nikdy uveden.\n\n"}
{"id": "625904", "url": "https://cs.wikipedia.org/wiki?curid=625904", "title": "Curmătura Oltețului", "text": "Curmătura Oltețului\n\nCurmătura Oltețului (čti \"[kurmətura oltecului]\") je poměrně hluboké horské sedlo oddělující pohoří Parâng a Căpățâni v Rumunsku. Nachází se v nadmořské výšce 1615 metrů, v jeho okolí je několik salaší a silnice sjízdná terénním vozem. Na jižním úbočí sedla pramení říčka Olteț, severní svahy strmě spadají k přehradě Petrimanu na řece Latorița. Sedlem prochází modrá turistická značka od vesnice Polovragi do osady Ciungetu a červená přecházející hlavní hřebenovku pohoří Parâng a Căpățâni.\n"}
{"id": "625906", "url": "https://cs.wikipedia.org/wiki?curid=625906", "title": "Přebuzské vřesoviště", "text": "Přebuzské vřesoviště\n\nPřebuzské vřesoviště je přírodní památka, byla vyhlášena v roce 1992 a nachází se u obce Přebuz. Důvodem je ochrana komplexu polopřirozených biotopů, vzniklých po těžbě rašeliny, sloužící jako refugium vzácných a ohrožených druhů rostlin a živočichů.\n\nÚzemí přírodní památky leží na náhorní plošině v rozšířeném údolí říčky Rolavy v geologickém okrsku Přebuzská hornatina, přibližně 1,5 km severozápadně od Přebuzi.\n\nHorninové podloží tvoří autometamorfované žuly karlovarského plutonu. Na ně nasedá až 3 m mocná vrstva rašeliny. \nOdedávna zde probíhala v malém rozsahu těžba rašeliny, která sloužila pro vytápění domácností, v menší míře jako izolační prostředek obytných domů. Výrazný rozvoj těžby nastal po roce 1812, kdy Nosticové prudce zdražili palivové dřevo. Těžba rašeliny trvala až do poloviny 20. století a pozůstatky po těžbě jsou patrné do dnešních dnů. \n\nDominantní dřevinou je rašelinná kleč a smrk ztepilý. Na pilířích neodtěžené rašeliny s bohatými vřesovišti roste bříza trpasličí (\"Betula nana\") ve své nejzápadnější lokalitě v České republice. \nNa plochách obnažených až na minerální podloží roste plavuň vidlačka (\"Lycopodium clavatum\"), zvodnělé příkopy s rašeliníky (\"Sphagnum\") doprovází rosnatka okrouhlolistá (\"Drosera rotundifolia\"). Na trvale zaplavených místech podél Rolavy roste vzácně zdrojovka potoční (\"Montia hallii\"). Smilkové louky na okraji přírodní památky zdobí prha arnika (\"Arnica montana\"), prstnatec listenatý (\"Dactylorhiza longebracteata\") a nenápadná kapradinka vratička měsíční (\"Botrychium lunaria\").Ve společnosti rašelinných rostlin se daří kyhance (\"Andromeda polifolia\"), brusnici (\"Vaccinium vitis-idaea\"), červenými korálky se chlubí klikva bahenní (\"Vaccinium oxycoccos\") a vše dohromady spojují, prorůstají a nesou rašeliníky, základní složka vrchovištní vegetace. \nZ bezobratlých druhů zde žijí střevlíci (\"Carabus nitens, Cymindis vaporariorum\"). Na původní rašelinná stanoviště s břízou zakrslou se váže výskyt vzácného nosatce (\"Coeliodes nigritarsis\"). Z ostatních živočichů byli na lokalitě zjištěni čolek horský (\"Triturus alpestris\"), ještěrka živorodá (\"Zootoca vivipara\") a skokan hnědý (\"Rana temporaria\"). Pro ptačí faunu otevřených plochu rašelinných luk jsou charakteristickými druhy tetřívek obecný (\"Tetrao tetrix\"), bekasina otavní (\"Gallinago gallinago\") a linduška luční (\"Anthus pratensis\"). \n\n"}
{"id": "625910", "url": "https://cs.wikipedia.org/wiki?curid=625910", "title": "Rašeliniště Haar", "text": "Rašeliniště Haar\n\nRašeliniště Haar je přírodní památka, byla vyhlášena v roce 1933 a nachází se u obce Šindelová. Důvodem ochrany je rašelina s klečí bahenní a vrchovištní květenou.\n\nLokalita leží v geomorfologickém okrsku Přebuzská hornatina na západním okraji Krušných hor. Přírodní památka se nachází v odlehlém území 3,2 km jihozápadně od Přebuze, 3 km severně od Šindelové. Leží na plochém hřebeni na severním svahu Lesnatce (860 m n. m.). Geologické podloží tvoří středně zrnité žuly až granodiority karlovarského žulového plutonu. Kvartérního původu je mocná vrstva humolitu. Území patří do chladné oblasti s průměrnou teplotou 4 - 5 °C. Vegetační období trvá jen po tři letní měsíce. V září přicházejí první mrazíky a vyskytují se ještě v květnu. Průměrné roční množství srážek je velmi vysoké a činí téměř 1000 mm. Území leží na rozvodí Prudkého a Oborského potoka a patří k jejich nejvýznamnějším prameništím. Oba potoky se vlévají do Rotavy. \n\nNa území převládají podmáčené smrčiny a velmi zachovalé kompaktní porosty borovice bažinné (\"Pinus x pseudopumilio\") s přítomností jedinců velice blízkých druhu borovice blatka (\"Pinus rotundata\"). V porostech borovice roste brusnice brusinka (\"Vaccinium vitis-idaea\"), šicha černá (\"Empetrum nigrum\"), suchopýr pochvatý (\"Eriophorum vaginatum\"), klikva bahenní (\"Vaccinium oxycoccos\"), kyhanka sivolistá (\"Andromeda polifolia\"), černýš luční (Melampyrum pratense). Z rašeliníků převládají rašeliník prostřední (Sphagnum magellanicum) a rašeliník Rusowův (\"Sphagnum rusowii\"). Na přechodných a otevřených vrchovištích roste mochna bahenní (\"Potentilla palustris\"), vzácně rosnatka okrouhlolistá (\"Drosera rotundifolia\"). \nZ nápadnějších ptáků zde žije pěvuška modrá (\"Prunella modularis\"), budníček větší (\"Phylloscopus trochilus\") a pěnice pokřovní (\"Sylvia curruca\"). \nNa území se recentně vyskytuje tetřev hlušec (\"Tetrao urogallus\"), jsou uváděny staré údaje o tokaništi na severním okraji vrchovišť. Na celém území se vyskytuje hojně ještěrka živorodá (\"Lacerta vivipar\"). \nZe savců žijí na území rejsek malý (\"Sorex minutus\") a rejsec černý (\"Neomys anomalus\").\n\n"}
{"id": "625914", "url": "https://cs.wikipedia.org/wiki?curid=625914", "title": "Boeing 2707", "text": "Boeing 2707\n\nBoeing 2707 byl projekt amerického nadzvukového dopravního letadla. Skupina Boeing jej začala vyvíjet v roce 1967 jako reakci na francouzsko-britský Concorde. První zkušební lety byly plánovány na rok 1970 a první stroje měly být zákazníkům dodány v roce 1974. Projekt byl nejprve zcela přepracován a poté v roce 1971, po skončení dotací americkou vládou, zrušen. Šlo o soutěž velmocí v budování nadzvukových letadel (SST). V SSSR se v dílnách Tupolev vyvíjel Tupolev Tu-144 (na západě jej přezdívali \"Konkordski\") a Velká Británie ve spolupráci s Francii vytvořila Concorde (na východě jej přezdívali \"Tupolevski\").\n\n"}
{"id": "625915", "url": "https://cs.wikipedia.org/wiki?curid=625915", "title": "Nikolaj Slavjanov", "text": "Nikolaj Slavjanov\n\nNikolaj Gavrilovič Slavjanov (rusky: Никола́й Гаври́лович Славя́нов; 5. května 1854 Nikolské – 17. října 1897 Perm) byl ruský inženýr a vynálezce svařování elektrickým obloukem za použití odtavující se kovové elektrody.\n\nNikolaj Slavjanov se narodil v obci Nikolské (dnes součástí obce Vrchní Studenec) v Zadonínském okrese u Voroněže. Gymnázium vystudoval Voroněži. V letech 1872 až 1877 navštěvoval Petrohradský báňský ústav, který i úspěšně dokončil. V letech 1881 až 1883 působil v Omutinském závodě. Poté se odstěhoval do Permu, kde od prosince 1883 až do konce svého života pracoval v Permských zbrojních závodech. Z tohoto období pochází většina jeho vynálezů.\n\nV roce 1888 předvedl před státní komisí svaření klikové hřídele parního stroje v jedné z dílen Permských zbrojních závodů za použití elektrického oblouku. Jako první použil ke svařování kovovou elektrodu a tavidlo. Svůj vynález nazval \"elektrickým odléváním kovů\". Pro prokázání praktické použitelnosti navrženého postupu svařil Slavjanov osm kovů a slitin odlitím (zvonový bronz, tombak, nikl, ocel, litinu, měď, stříbro a bronz).\n\nDíky Slavjanovovi mají Motovilinchinské závody elektrické osvětlení.\n\n"}
{"id": "625916", "url": "https://cs.wikipedia.org/wiki?curid=625916", "title": "Čaklje", "text": "Čaklje\n\nČaklje je chorvatská osada, jižní součást vesnice Podgora, nacházející se asi 8 km jižně od města Makarska. Nachází se pod pohořím Biokovo, výše v horách se nachází Staré Čaklje. Je součástí turisticky oblíbeného prostředí Makarská riviéra, ale nemá napojení na Jadranskou magistrálu. Pro příznivce aktivního sportu je v Čaklje plážový volejbal, v centru se nachází několik menších restaurací.\nPodgora |\nČaklje\n"}
{"id": "625917", "url": "https://cs.wikipedia.org/wiki?curid=625917", "title": "Londýnská univerzita", "text": "Londýnská univerzita\n\nLondýnská univerzita ( , ) je britskou federální univerzitou, která se skládá z 31 afilací: 19 jednotlivých univerzitních institucí a 12 výzkumných institutů. Londýnská univerzita je počtem studentů největší univerzitou ve Spojeném království – studuje zde 135 090 studentů bydlících na kolejích a více než 45 000 studentů účastnících se programu University of London International Programmes.\n\nUniverzita byla založena díky královské výsadní listině, vydané v roce 1836, která spojila \"London University\" (nyní University College London) a \"King's College\" (nyní King's College London), aby společně utvořily Londýnskou univerzitu.\n\nAbsolventi Londýnské univerzity mohou používat tzv. post-nominal letters 'Lond.' (ze slova \"Londiniensis\"), které mohou umístit za své tituly.\n\nUniverzita založená v roce 1836 nejprve sestávala pouze ze dvou collegí: University College London, která původně neměla žádný oficiální královský charakter, a nepřijímala studenty na základě jejich víry, a z King's College London, která měla královský charakter již od roku 1829 a přijímala pouze členy Anglikánské církve. Jak King's College London (založená v roce 1829), tak i University College London (založená v roce 1826) již dříve předcházely Londýnské univerzitě, která původně sloužila výhradně jako zkušební komise pro jednotlivé college.\n\nOd roku 1858 nabízí univerzita jako první v zemi mezinárodní programy (University of London International Programmes) pro kandidáty mimo colleges. Nové prostory na 6 Burlington Gardens, vystavěné právě pro tyto účely nabídly Univerzitě také nové kanceláře a posluchárny. V roce 1878 dosáhla Univerzita dalšího prvenství, když se stala první britskou univerzitou, která určila ženám stejné podmínky, jako mužům. 4 studentky zde v roce 1880 dosáhly titulu Bakalář umění a další dvě získaly v roce 1881 titul Bachelor of Science (Bakalář věd, opět jako první v zemi).\n\nV roce 1898 byla vydána listina, která zreformovala univerzitu tak, aby nesla zodpovědnost sama za sebe, ale i za kontrolu obsahu nabízených kurzů a akademických standardů ve všech jejich institucích. Tato listina byla odpovědí na kritiku univerzit, které údajně sloužily jen jako centra pro kontrolu testů, a žádostí o to, aby výzkum a výuka byly hlavními funkcemi univerzit. Monitorování bylo prováděno přes nový systém centralizovaných fakult a tzv. Boards of Studies, a University College se spolu s King's College staly základními fakultami univerzity.\n\nToto výrazné rozšíření významnosti znamenalo pro univerzitu další investice do nových prostor. Z tohoto důvodu byly v roce 1899 pro univerzitu vyklizeny prostory na 6 Burlington Gardens. Krátce poté začala univerzita prožívat časy masivního rozšiřování. V roce 1900 se k univerzitě připojily Bedford College, Royal Holloway a London School of Economics. V roce 1901 se stala oficiální college i Regent's Park College, která byla u univerzity neoficiálně již od roku 1841. Goldsmiths se připojila v roce 1904, Imperial College byla založena v roce 1907, Queen Mary College v roce 1915, School of Oriental and African Studies rozšířila školu v roce 1916 a Birkbeck se připojila v roce 1920. Tato rapidní expanze znamenala pro univerzitu nutnost dalšího rozšíření svých prostor. Škole se povedlo získat velkou parcelu v Bloomsbury v blízkosti Britského muzea. Architektem byl zvolen Charles Holden, který měl za úkol postavit budovu, která „svým vzhledem neměla připomínat budovu, která hostí instituci takového charakteru, jakým Univerzita je“. Tato neobvyklá připomínka je pravděpodobně inspirována faktem, že když se William Beveridge krátce poté, co byl zvolen ředitelem LSE, zeptal taxikáře, jestli by ho mohl vzít na Univerzitu, dostal odpověď: \"Aha, to myslíte to místo vedle Královské školy šití (Royal School of Needlework).\" Holden tedy navrhl Senate House, dnešní kancelář Univerzity, v době stavby druhou největší budovu v Londýně.\n\nV průběhu druhé světové války opustily všechny college (s výjimkou Birkbecku) a jejich studenti Londýn, a přestěhovaly se do bezpečnějších částí Spojeného království. Senate House byl mezitím užíván britským Ministerstvem informací a na střeše bylo navíc pozorovací místo Royal Observer Corps. I přesto, že byla budova několikrát zasažena, skončila nakonec v podstatě bez úhony. Některé pověsti říkají, že to bylo proto, že si tam chtěl Adolf Hitler vybudovat kanceláře.\n\nPoválečná historie univerzity byla zahájena v roce 1948 založením univerzitního nakladatelství Athlone Press, které bylo v roce 1979 prodáno Bemrose Corporation, a poté Continuum publishing. Nicméně poválečná doba se do univerzitní historie zapsala expanzí a konsolidací uvnitř univerzity, jako například akvizicí části jezuitsko-teologické instituce Heythrop College v průběhu jejího přesunu z Oxfordshire v roce 1969. Některé z větších colleges (hlavně UCL, King's, LSE a Imperial) pravidelně vyhrožovaly svým odchodem z univerzity. Také došlo k poměrně výraznému přesunu akademických a finančních pravomocí z Senate House na jednotlivé college. U menších colleges se také začaly projevovat tendence spojování ve větší „super-colleges“. Významným faktorem v této situaci bylo ukončení spolku všech absolventů univerzity v říjnu 2003, které mělo za důsledek velké zvýšení pozornosti věnované jednotlivým spolkům absolventů na jednotlivých colleges.\n\nV roce 2002 oznámily Imperial College a UCL, že by se rády spojily. Kvůli této situaci se začalo uvažovat o budoucnosti univerzity a autonomitě malých colleges. Kvůli značnému odmítání fúze akademickými pracovníky obou colleges však byla fúze zamítnuta.\n\nDne 9. prosince 2005 se Imperial College jako první rozhodla, že univerzitu opustí. Chtěla tak učinit v čase, kdy měla oslavit sto let od jejího vzniku. Podle její rady to bylo kvůli tomu, že college chtěla rozdávat své vlastní tituly. 5. října 2006 se rozhodla Univerzita akceptovat rozhodnutí Imperial College a College se tak od univerzity odtrhla. Imperial College se úplně osamostatnila až 9. července 2007. Toto oddělení bylo součástí oněch oslav stého výročí college.\n\nČasopis \"Times Higher Education Supplement\" oznámil v únoru 2007 záměr London School of Economics, University College London a King's College London zahájení udělování svých vlastních titulů od prosince 2007 (začátek nového akademického roku), místo federálních titulů Univerzity, jak činily do té doby. Ačkoliv colleges tímto krokem univerzitu opustit nechtěly, časopis poukazuje na to, že by tímto krokem mohly pochybovat o budoucnosti federální univerzity. Univerzita se však dále rozrůstala, v roce 2005 se k ní přidala Central School of Speech and Drama.\n\n1. dubna 2010 přestala London Business School udělovat tituly University of London.\n\nLondýnská univerzita vlastní poměrně velký komplex 180 budov v londýnské čtvrti Bloomsbury, v blízkosti zastávky metra Russell Square.\n\nNěkteré z colleges univerzity mají své hlavní budovy na sídlištích. Bloomsbury Campus také zahrnuje osm tzv. Halls of Residence a Senate House, ve kterém se nachází i knihovna Senate House a oficiální rezidence rektora. Dříve se zde nacházela i School of Slavonic and East European Studies (Škola slovanských a východoevropských studií), která je nyní součástí University College London. Také zde sídlí většina School of Advanced Study (Školy pokročilých studií).\n\nUniverzita také vlastní mnoho náměstí bývalého Bedford Estate včetně Gordon Square, Tavistock Square, Torrington Square a Woburn Square.\n\nKomplex také zahrnuje několik staveb mimo Bloomsbury – mnoho colleges má své vlastní komplexy po celém Londýně – například London School of Economics and Political Science sídlí na Clare Market, v Aldwych a také v západním křídle Somerset House, St Bart's Hospital je místem Courtauld Institute of Art a King's College London a nebo Veslařský klub Londýnské univerzity sídlící v Chiswick.\n\nNěkteré součásti Univerzity se také nachází mimo Londýn, jako například University Marine Biological Station na ostrově Cumbrae, či několik budov, které má Londýnská univerzita v Paříži.\n\n\n\n\n\nNa univerzitě se objevilo i několik kontroverzních postav, např. obchodník s pornofilmy David Sullivan, teroriosta Iljič Ramirez Sánchez, člen Al-Káidy Umar Farouk Abdulmutallab, sovětský dvojitý agent Anthony Blunt a špión Frederick Joubert Duquesne.\n\n"}
{"id": "625921", "url": "https://cs.wikipedia.org/wiki?curid=625921", "title": "Sü Šou-chuej", "text": "Sü Šou-chuej\n\nSü Šou-chuej (​; † 1360) byl jedním z vůdců povstání rudých turbanů na sklonku vlády dynastie Jüan v Číně. Původně podomní obchodník z oděvy se zapojil do přípravy povstání a po vypuknutí vzpoury roku 1351 se stal císařem povstalecké říše Tchien-wan. Na trůnu se udržel devět let, roku 1360 jej svrhl a zabil vzbouřený generál Čchen Jou-liang, který na místě tchienwanského státu založil vlastní říši Chan.\n\nSü Šou-chuej se narodil v okresu Liou-jang východního Che-nanu. Byl vysoký a fyzicky silný, ale pouze s průměrnou inteligencí. Živil se jako podomní obchodník s oděvy.\n\nKoncem 40. let 14. století se spojil s Cou Pchu-šengem a Pcheng Jing-jüem, vůdci jižní větve ilegálních skupin Bílého lotosu. Společně na východě Chu-peje připravovali vzpouru proti vládě mongolské dynastie Jüan. V květnu 1351 začalo dlouho připravované povstání rudých turbanů vzpourou severní větve rebelů v An-chueji a v srpnu téhož roku otevřeně vystoupili i Sü s Couem. V devátém měsíci roku 1351 dobyli Čchi-čou, hlavní město prefektury na severovýchodě Chu-peje a ustavili jej hlavním městem povstalecké říše Tchien-wan, Sü Šou-chuej se stal císařem nového státu.\nTchienwanská vojska záhy dobyla značné části Chu-peje, Chu-nanu a Ťiang-si. Roku 1353 však armáda říše Jüan vedená Togtem znovudobyla většinu předtím ztraceného území včetně Čchi-čou. Sü se poté se zbytky dvora skrýval v horách východního Chu-peje. Po odvolání Togta začátkem roku 1355 jüanské síly ztratily jednotné vedení, což povstalci neprodleně využili. Vojsko říše Tchien-wan v následujících dvou letech obsadilo území dnešních provincií Chu-pej, Chu-nan, Ťiang-si a S’-čchuan, hlavním městem říše se stal Chan-jang.\n\nNavzdory své císařské hodnosti nebyl Sü nejmocnějším člověkem v říši. Zprvu stál v čele tchienwanské vlády Cou Pchu-šeng, po roce 1353 pak Ni Wen-ťün. Ni se roku 1357 pokusil zabít Süa a stát se císařem, ale neuspěl a zahynul. Niovu vzpouru zmařil jeden z jeho podřízených – generál Čchen Jou-liang, který ponechal Süa na trůnu v Chan-jangu a sám si vybudoval vlastní doménu v severním Ťiang-si. Počátkem roku 1360 se prohlásil králem Chan. Vzápětí zaútočil na Chan-jang a zabil Süa i s většinou ťienwanského dvora. Následně se prohlásil císařem říše Velká Chan a obsadil většinu ťienwanských území, pouze v S’-čchuanu, od roku 1357 tchienwanské provincii, se tamní velitel Ming Jü-čen prohlásil samostatným králem.\n"}
{"id": "625926", "url": "https://cs.wikipedia.org/wiki?curid=625926", "title": "Fang Kuo-čen", "text": "Fang Kuo-čen\n\nFang Kuo-čen (; 1319–1374) byl jedním z vůdců povstání rudých turbanů na sklonku vlády dynastie Jüan v Číně. Po roce 1348 shromáždil z pirátů a obchodníků loďstvo kontrolující východočínské pobřežní vody, postupně obsadil i pobřeží Če-ťiangu včetně významného přístavu Ning-po. Bojoval proti vojskům jüanské vlády, občas se jí podrobil výměnou za tituly a podporu. Koncem roku 1367 jeho území dobyla vojska království Wu, v lednu 1368 přejmenovaného na říši Ming. Poté se Fang i jeho rodina začlenili do mingské nobility.\n\nFang Kuo-čen pocházel z okresu Chuang-jen na pobřeží centrálního Če-ťiangu, narodil se v rodině loďařů, druhý ze čtyř bratrů, zůstal negramotný. Byl vysoký, imponujícího chování, přirozený vůdce. \n\nJeho rodina byla zapojena do ilegálního obchodu. Roku 1348 byl nařčen ze spojenectví s piráty. Fang muže, který ho obvinil, zabil a pak mu nezbylo než se pirátem skutečně stát. Sebral bratry a stoupence z rodné vesnice a odpluli na moře. Vybudoval silné loďstvo, které žilo z drancování pobřežních měst a vesnic. Koncem 50. let jeho námořnictvo zesílilo na více než tisíc lodí všech velikostí a získalo jasnou převahu na moři. \n\nRoku 1356 získal kontrolu na třemi pobřežními prefekturami Če-ťiangu (Čching-jüan – dnes Čchu-čou, Tchaj-čou a Wen-čou), tedy téměř celým pobřežím Če-ťiangu od Ning-po po severní Fu-ťien. Ning-po a Šao-sing navíc kontrolovaly břehy Changčouského zálivu. \n\nZdrojem jeho moci byla kontrola námořních cest. Jüanská vláda měla velký zájem o zajištění zásobování Pekingu, svého sídla, po moři. Peking totiž silně závisel na dodávkách rýže z jihu. Pod jüanským tlakem se Fang opakovaně podrobil (v letech 1349, 1353 a 1356), přičemž po čase obnovoval nepřátelství. Při usmířeních s pekingskou vládou pokaždé získal vyšší titul, naposled vévody z Čchu a provinčního kancléře po levici. Jüanský dvůr nakonec fakticky uznal jeho nezávislost výměnou za dodávky rýže z domény Čang Š’-čchenga, který se roku 1357 pod společným tlakem Fanga a jüanských vojsk podrobil říši Jüan a začal zasílat rýži na sever.\n\nFang neměl jiné než regionální ambice. Jeho moc závisela na rovnováze sil v Číně a uzavření Velkého kanálu více než na jeho vlastní síle. Svou sílu však dovedl využít, byl šikovný diplomat, udržoval vztahy s jüanskou vládou v Pekingu, regionálními jüanskými loajalisty v Chang-čou i Ču Jüan-čangovým režimem v Nankingu, na který nikdy neútočil. \n\nKorektní vztahy s nankingskou vládou se vyplatily roku 1367. Když tehdy koncem roku na jeho území zaútočily Ču Jüan-čangovy jednotky, podrobil se, a pohodlně dožil v Nankingu. Dostal zde úřad, jeho synové funkce v armádě a později dokonce svolení postavit pomník otci.\n"}
{"id": "625930", "url": "https://cs.wikipedia.org/wiki?curid=625930", "title": "Žebratka bahenní", "text": "Žebratka bahenní\n\nŽebratka bahenní (\"Hottonia palustris\") je druh rostliny z čeledi prvosenkovité. V České republice patří mezi ohrožené druhy. Žebratka je vodní rostlina, kvete od května do konce léta.\n\nMá článkovaný rozvětvený oddenek, který se plazí v bahně a z nějž vyráží květonosné stvoly. Ty jsou naplněny vzduchem, stojí proto přímo nad vodou. Po odkvetení však vypustí vzduch a ponoří se pod vodu. Listy mají hřebínkovitý tvar. Květy mají pětidílný kalich, pěticípou, bílou nebo narůžovělou, v ústí žlutou korunu.\n\n \n"}
{"id": "625933", "url": "https://cs.wikipedia.org/wiki?curid=625933", "title": "Odvozená jednotka SI", "text": "Odvozená jednotka SI\n\nMezinárodní soustava jednotek (SI) vymezuje sedm základních jednotek, ze kterých se odvozují všechny ostatní fyzikální jednotky. Pomineme-li dekadické násobky a díly základních jednotek, patří tyto ostatní jednotky do odvozených jednotek SI.\n\nKromě bezrozměrných odvozených jednotek (radián a steradián) má dalších dvacet odvozených jednotek svůj vlastní název.\n\nDalší jednotky, například litr, nejsou součástí SI, ale jedná se o tzv. vedlejší jednotky SI.\n"}
{"id": "625935", "url": "https://cs.wikipedia.org/wiki?curid=625935", "title": "G&amp;B beads", "text": "G&amp;B beads\n\nSpolečnost G&B beads s.r.o. je český výrobce originálních českých skleněných perlí sídlící v Jablonci nad Nisou. Pokračuje v tradici výroby skleněných bižuterních perlí a komponentů v Jablonci nad Nisou. Hlavním sortimentem společnosti jsou skleněné bižuterní komponenty, ručně broušené perle, skleněná bižuterie.\n\nG&B beads, s.r.o. je součástí skupiny G&B holding, a.s., který sdružuje firmy: G&B beads, s.r.o. a G&B bijoux, s.r.o..\n\nPočátek výroby skla v Čechách byl ve 14.stol. V Jizerských horách byla postavena první sklářská huť v roce 1548, v jabloneckém Mšeně. Na konci 17. století Antonínově vyrůstá tzv. Zenknerova huť, která je považována za nejpodstatnější sklárnu pro počátky rozvoje výroby skleněné bižuterie v Jizerských horách. Nejstarší obchodníci se sklem na Jablonecku jsou prokázáni ve druhé polovině 17. století, s bižuterií pak na počátku 18. století, kdy nastal rozmach bižuterie jako takové, jsou realizovány vývozy jablonecké bižuterie nejen v rámci Evropy, ale také do zámoří.\n\nBěhem následujících necelých 150 let se výroba skla, skleněných komponentů, broušených kamenů a dutého skla stala nejvýznamnější komoditou, která jablonecký region proslavila po celém světě, přinesla lidem lepší životní podmínky a měla za následek rychlý růst počtu obyvatel.\n\nVětšině sklářských a bižuterních oborů se velmi dařilo přes některé výkyvy až do první světové války. V meziválečném období se bižuterní průmysl dále rozvíjel a rostl. Ve třicátých letech 20. století Riedlovy hutě ročně produkují na 15 milionů kg skla a exportní domy vyvezly za posledních 10 let 1,5 miliónu tun bižuterie, přichází však ekonomická krize a celkový objem vývozu zásadně poklesl a na rozdíl od některých jiných odvětví v tehdejším Československu se do konce třicátých let nevzpamatoval. \n\nRozvrat pokračoval v průběhu druhé světové války. V roce 1945 – 1946 došlo k vysídlení německého obyvatelstva, což znamenalo odchod mnoha výrobců a exportérů německého původu, v roce 1948 byl veškerý majetek znárodněn, vznikly tzv. národní podniky.\n\nPo listopadových událostech v roce 1989 zakladatelé G&B beads, s.r.o. zakládají soukromé společnosti zavazující na bižuterní a rodinnou tradici a v roce 1995 zakládají společnou firmu a v roce 2000 dochází ke spojení všech společností pod jednu hlavičku G&B bijoux, s.r.o.. Společnost výrobně expanduje, rozšiřuje svoji působnost na dalších světových trzích, v roce 2006 dochází k transformaci společnosti a vznik G&B holding, a.s.\n\nSpolečnost G&B beads, s.r.o. vyrábí skleněné bižuterní komponenty, dominantním artiklem jsou skleněné broušené perle leštěné ohněm, v tomto artiklu je největším výrobcem tvarů, velikostí a barev v České republice. Vyrábí a exportuje také skleněné mačkané perle, vinuté perle a skleněnou bižuterii.\n\n"}
{"id": "625936", "url": "https://cs.wikipedia.org/wiki?curid=625936", "title": "Mezinárodní letiště Sunan", "text": "Mezinárodní letiště Sunan\n\nMezinárodní letiště Sunan je mezinárodní letiště nedaleko Pchjongjangu v Severní Koreji. Leží 24 kilometrů od centra města. Je to hlavní letiště pro Air Koryo, největší severokorejské aerolinky.\n"}
{"id": "625937", "url": "https://cs.wikipedia.org/wiki?curid=625937", "title": "AFC North", "text": "AFC North\n\nAFC North je divize American Football Conference (AFC, Americké fotbalové konference) National Football League (NFL, Národní fotbalové ligy). Byla vytvořena jako Century Division v roce 1967, kdy se NFL rozdělila na čtyři divize. Po sloučení AFL a NFL v roce 1970 se z ní stala AFC Central. Své aktuální jméno přijala v roce 2002, kdy se liga rozšířila na 32 týmů. \n\nAFC North má v současné době čtyři členy: Baltimore Ravens, Cincinnati Bengals, Cleveland Browns a Pittsburgh Steelers. Původně byli čtvrtým týmem AFC Central Houston Oilers (nynější Tennessee Titans). Od roku 1967 jsou Steelers jediným stálým týmem v divizi, protože ostatní týmy změnily příslušnost a Browns byli mezi roky 1996 – 1998 „deaktivováni“. \n\nAFC North je jedinou divizí v AFC, která neobsahuje zakládající tým původní AFL. Ačkoliv Bengals doplňují řady AFL v roce 1968, je to jen součást dohody mezi NFL a AFL, a majitel Bengals Paul Brown není zastáncem AFL. \n\nTři týmy mají vzájemně propojenou historii: Browns v roce 1946 i Bengals v roce 1968 zakládá stejný člověk, Paul Brown, zatímco Browns a Ravens mají vlastní unikátní vztah. Pouze Steelers, kteří jsou starší než původní Browns, nemají k Paulu Brownovi vztah, ale i tak je divize nazývána „Divizí Paula Browna“.\n\nVšechny tři tituly získávají Browns, nicméně St. Louis Cardinals jsou důstojnými protivníky. Browns se v letech 1968 a 1969 dostávají až do finále NFL, ale obě utkání jednoznačně prohrávají. New York Giants a New Orleans Saints si každý rok mění příslušnost mezi touto divizí a Capitol Division. \n\nV roce 1970 se divize stěhuje pod AFC i s Browns a Steelers, a je přejmenována AFC Central, zatímco ostatní tři týmy NFL Century zůstávají v NFC. Giants a Cardinals jsou umístěni do NFL Capitol (která se nyní jmenuje NFC East), zatímco Saints putují do NFL Coastal Division (nyní NFC West). Cardinals po přestěhování do Arizony hrají NFC West, Saints NFC South.\n\nAčkoliv první divizní titul získávají Bengals, sedmdesátým letům dominují Steelers, včetně vítězství ve čtyřech Super Bowlech.\n\nV roce 1980 Cleveland ukončuje šestiletou nadvládu Steelers, ale ve druhém kole play-off prohrává s Oakland Raiders 12-14. Během této dekády pouze Bengals reprezentují divizi v Super Bowlu, ale v letech 1981 i 1988 prohrávají se stejným soupeřem, San Francisco 49ers.\n\nSteelers se od roku 1992 znovu stávají dominantním týmem a pětkrát během šesti let získávají divizní titul, včetně prohraného Super Bowlu XXX s Dallas Cowboys v roce 1995.\n\nV roce 1992 se Oilers podílí na jednou z nejslavnějších zápasů v historii NFL. Ve hře známé jako „The Comeback“ likvidují ztrátu 32 bodů proti Buffalo Bills, ale prohrávají v prodloužení 38-41. Jedná se o největší dorovnaný deficit v historii NFL.\n\nRoku 1995 doplňují řady AFC Central Jacksonville Jaguars, což je první změna v divizi od jejího založení. O rok později stěhuje Art Modell Browns z Clevelandu do Baltimore a Ravens nahrazují Browns. V roce 1997 se Oilers stěhují do Tennessee, ale zůstávají ve své divizi (o dva roky později mění název na Titans). Poslední změnou je návrat Cleveland Browns v roce 1999, takže během let 1999 – 2001 má AFC Central šest stálých členů.\n\nKromě již zmíněné účasti Steelers v Super Bowlu XXX byli jediným dalším týmem v Super Bowlu Titans v roce 1999, kteří zůstali jediný yard od touchdownu a prodloužení. St. Louis Rams vedení Kurtem Warnerem vítězí 16-23. \n\nDekáda začíná ke zděšení fanoušků Browns vítězstvím Ravens v Super Bowlu XXXV. Obrana týmu vedená linebackerem Rayem Lewisem je jednou z nejlepších v historii hry.\n\nV roce 2002 se NFL přeskupuje do osmi divizí po čtyřech týmech a z AFC Central se stává AFC North, Jaguars a Titans jsou přemístěni do nově vzniklé AFC South. V tomto desetiletí získávají Steelers divizní titul čtyřikrát, Ravens a Bengals dvakrát. Přestože v roce 2005 končí Steelers na druhém místě divize za Bengals, stávají se šampiony Super Bowlu jako první tým v historii, který je do play-off nasazen až ze šesté pozice. V roce 2008 obhajují divizní titul, poprvé v historii nové divize a na konci sezóny rovněž získávají rekordní šestý Super Bowl.\n\n1967 - Východní konference je rozdělena divize Capitol a Century.\n\n1968 – Giants a Saints poprvé mění divize.\n\n1969 - Giants a Saints podruhé mění divize.\n\n1970 - 1994 - New York Giants a St. Louis se stěhují do Capitol Division (přejmenované na NFC East), Century Division mění název na AFC Central. Z AFL přibývají Bengals a Oilers.\n\n1995 – Objevuje se nový tým Jacksonville Jaguars.\n\n1996 – Cleveland Browns jsou „deaktivováni“, licence, hráči, vybavení atd. přechází na Baltimore Ravens.\n\n1997 - 1998 – Oilers se stěhují do Memphisu a mění název na Tennessee Oilers.\n\n1999 - 2001 – Tennessee Oilers se stěhují do Nashvillu a přejmenovávají se na Tennessee Titans, Cleveland Browns jsou reaktivováni.\n\n2002 - současnost – Jaguars a Titans odchází do AFC South, AFC Central se mění na AFC North.\n\nPřestože mezi všemi kluby panuje rivalita, existují hlavní čtyři: „Bitva o Ohio“ mezi Browns a Bengals, a Pittsburgh versus ostatní tři týmy. Ravens, Bengals i Browns označují Steelers za svého největšího rivala, naproti tomu oni sami tak označují pouze Ravens. Ravens díky relativně krátké historii berou Browns a Bengals jako čistě divizní rivaly. Browns nemají Ravens rádi od Modellova přesunu, ale v pořadí nepřátelství jsou až na třetím místě za Steelers a Bengals. Bengals rovněž pohlíží na Ravens jako běžného divizního rivala.\n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n\n Porážka s jiným týmem z divize AFC Central/AFC Nort.\n\n Porážka s jiným týmem z divize AFC Central/AFC Nort.\n"}
{"id": "625941", "url": "https://cs.wikipedia.org/wiki?curid=625941", "title": "Richard Novák", "text": "Richard Novák\n\nRichard Novák (* 2. října 1931 Rozseč) je český operní pěvec (bas), skladatel, varhaník.\n\nV roce 1955 absolvoval konzervatoř v Brně. Je laureátem pěveckých soutěží v Toulouse (1961) a Hertogenbosch (1962). Od roku 1954 účinkoval jako sólista opery Státního divadla v Ostravě a později Janáčkovy opery v Brně.\n\nK jeho repertoáru patří např. kompletní operní dílo Bedřicha Smetany, díla Bohuslava Martinů a Leoše Janáčka. Ze světových autorů nastudoval díla Rossiniho, Mozarta, Verdiho, Prokofjeva a Albana Berga. Hostoval v zahraničí zejména jako interpret Janáčkových oper. Je i častým interpretem velkých oratorních děl.\n\nRichard Novák inspiroval řadu soudobých autorů, kteří psali skladby přímo pro něj. Věnuje se také interpretaci písňových cyklů a je častým sólistou velkých oratorních děl. Známá je především jeho interpretace Verdiho \"Requiem\". Janáčkovu \"Glagolskou mši\" nahrál za řízení Charlese Mackerrase pro firmu Supraphon a za řízení Riccarda Chailyho pro firmu DECCA.\n\nV roce 2001 získal cenu Thálie za celoživotní mistrovství. Roku 2005 získal cenu ministra kultury za přínos v oblasti hudby.\n\n\n"}
{"id": "625946", "url": "https://cs.wikipedia.org/wiki?curid=625946", "title": "Starý královský palác (Pražský hrad)", "text": "Starý královský palác (Pražský hrad)\n\nStarý královský palác je historická střední část jižního křídla Pražského hradu, která sloužila jako sídlo českých knížat a králů od 10. do 16. století. Patří k němu kostel Všech svatých, Vladislavský sál, Stará sněmovna, Zemské desky a Ludvíkovo křídlo s někdejší Českou kanceláří. Ve spodních podlažích je zachováno patro paláce Karla IV. a pod ním trůnní sál Soběslavova paláce z první poloviny 12. století.\n\nProstory jsou přístupné veřejnosti a v podzemí je stálá výstava Příběh Pražského hradu.\n\nPři archeologickém průzkumu byly v místech Starého paláce objeveny zbytky dřevěných staveb, snad už z 9. století. Spodní patro paláce vzniklo současně se Soběslavovým kamenným ohrazením po roce 1135. Někdy kolem roku 1303 palác vyhořel a zpustl, takže Jan Lucemburský i mladý Karel jej museli podstatně přestavět, včetně nové kaple. Koncem 14. století palác západním směrem rozšířil Václav IV. a Petr Parléř nově postavil kostel Všech svatých. Za husitských bouří byl palác poničen, ale císař Zikmund jej nechal obnovit. Panovníci, počínaje Václavem IV., ale bydleli v Královském dvoře na Starém Městě pražském (poblíž Prašné brány v místech, kde se dnes nachází Obecní dům). Teprve roku 1483 se opět přestěhovali na Hrad a kolem roku 1490 zahájil Vladislav Jagellonský velkolepou obnovu paláce, včetně výstavby Vladislavského sálu, v níž pokračoval i jeho syn Ludvík Jagellonský (jižní křídlo České kanceláře). Po požáru roku 1541 byl starý palác opraven, dříve obytné místnosti sloužily už jen jako kanceláře a Ferdinand I. Habsburský začal budovat nový palác západním směrem, podél jižní strany III. nádvoří.\n\nStředověký palác je jen částečně zachován jako suterén Starého královského paláce na Pražském hradě. Vstup je ze severního dvora, kam se vchází gotickým portálem po šikmé rampě ze třetího hradního nádvoří.\n\nPo roce 1135 zde nechal kníže Soběslav I. vybudovat kamenný románský palác po vzoru říšských falcí.Zachoval se podlouhlý trůnní sál s kaplí na východní straně z neomítaného kvádříkového zdiva o celkových rozměrech 11 x 67,5m. Jeho jižní stěna byla součástí jižní hradby, zvenčí zpevněné polygonálními věžicemi. Sál s románskou valenou klenbou s plochými pasy je dnes předělen gotickým schodištěm. Podlaha nejspodnějšího patra je zhruba na úrovni jižní zahrady Na Valech.\n\nVáclav I. z rodu Přemyslovců se věnoval nejen výstavbě nových hradů, ale i dostavbám a obnově paláce na Pražském hradě. Po Soběslavovi I. a Václavovi I. palác rozšířil Přemysl Otakar II., který se za své vlády (1253–1278) soustředil hlavně na zesílení hradního opevnění. V královském paláci se jednalo spíše o úpravy pro účely reprezentace a bydlení. Jak on, tak i jeho syn Václav II., bydleli stále v románském paláci Soběslava I., Přemysl Otakar II. však k paláci připojil další krátká křídla do severního palácového dvora). Kolem roku 1303, koncem vlády Václava II., královský palác vyhořel a byl nadále zcela neobyvatelný.\n\nZásluhy na obnově královského paláce měl otec Karla IV. Jan Lucemburský, který mnoho stavěl na Pražském hradě, jak píše i Petr Žitavský ve Zbraslavské kronice. Bylo to v letech 1335–1337, kdy kralevic Karel příliš v Čechách nepobýval. Jan Lucemburský se pravděpodobně rozhodl přebudovat vyhořelý palác kvůli své druhé ženě Beatrix Bourbonské, se kterou v sobě našli vzájemné zalíbení, stvrzené sňatkem v roce 1334 a narozením syna Václava v roce 1337. Ten byl pojmenován na počest českého národního světce. Ruiny románského paláce byly zbourány do úrovně severního palácového dvora. Na nich byl vystavěn palác delší, vyšší a rozsáhlejší, s arkádami otevřenými do severního palácového dvora. V paláci byly kromě obytných místností i soudní světnice, kde zasedal zemský soud, a velká síň na úrovni dnešního Vladislavského sálu. Reprezentativní sály byly pravděpodobně tři, z nichž jeden sloužil jako \"obrazárna\".. Na východě byl k paláci přistavěn kolegiátní kostel Všech svatých.\n\nHlavními staviteli dvora Karla IV. byli Matyáš z Arrasu a později Petr Parléř. Přestože se našlo několik kamenických značek, dosud se neví, kdo byl stavbou královského paláce pověřen. Není vyloučena ani účast zahraničních stavitelů, jak tomu napovídají značky na skupině portálů v přízemí paláce, které připomínají značky francouzských mistrů kameníků.\n\nSyn Karla IV., Václav IV. taktéž zasáhl do podoby paláce například dostavbou severního kolmého křídla – zde se nachází tvz. sloupová síň, která je poslední dokončenou místností v paláci před husitskými válkami. S obnovou paláce po husitských válkách je spojen na základě písemných pramenů Zikmund Lucemburský a král Vladislav II. Jagellonský dal palác výrazně přestavět.\n\nNa místě Starého královského paláce se již v 10. století, za vlády knížete Václava, nacházel dřevěný palác, nejspíše o výšce dvou podlaží.\n\nGotická přestavba románského paláce respektovala původní dispozici (orientace celého pražského hradu byla dána především způsobem opevnění z doby Soběslava I.), zachovala její podélný tvar i východo-západní orientaci. Později bylo k podélnému traktu paláce přistavěno severní kolmé křídlo.\n\nGotické patro paláce má mohutné stěny z opracovaných kvádrů kamene. Lze se k němu dostat vstupem z III. nádvoří. Lomeným profilovaným portálem se vchází na severní palácový dvůr, kde lze dnes opět vidět arkády, řadu lomených oblouků se zkosenými hranami, přímo vybíhajících ze čtverhranných pilířů se seříznutými hranami.\n\nTyto arkády jsou z období vlády Karla IV., který jimi ze severu rozšířil palác, aby v prvním patře mohlo vzniknout velké reprezentativní podlaží. Arkády byly za vlády Václava IV. zazděny. Tři z původních devíti (v některých zdrojích se mluví o deseti arkádových obloucích) byly v 1. polovině 20. století odhaleny.\n\nGotický palác měl původně zřejmě tři patra, přístup do prvního patra byl veden z východní strany severního dvora, že se jednalo o patro s reprezentativními sály lze poznat i podle velkého lomeného profilovaného portálu, kterým se do prvního patra vcházelo.. Úroveň podlahy reprezentativního sálu v patře se sice shodovala s úrovní podlahy dnešního Vladislavského sálu, sál byl však kratší než je dnes.\n\nZa již zmíněnými arkádami směrem k jihu bylo nejspíše pět sálů, určených pravděpodobně k obývání. Měly původně dřevěné stropy, k zaklenutí došlo až za vlády syna Karla IV., Václava IV.. Stropy těchto pěti síňí byly zaklenuty vesměs na půdoryse příčně ložených obdélníků, nelomenou křížovou klenbou se žebry. Po husitských válkách, za vlády Zikmunda Lucemburského, byla část prostor zřejmě zaklenuta znovu.\n\nKlenby se zachovaly dodnes, v první části jsou žebra ve tvaru hruškovce a sbíhají se do konzol zkoseného polygonálního tvaru s krycí deskou, taktéž polygonálního tvaru. Svorníky jsou zde prstencové. Ve druhé části jsou žebra vyžlabená klínová (hranolovitě okosená) a sbíhají se do konzol kuželovitého tvaru. Svorníky jsou zde bez dekorace. Okna paláce obdélného tvaru jsou dělena středovými kříži.\nK protáhlé podélné stavbě se později, za vlády Václava IV., ze západu přimklo severní kolmé křídlo, v jehož přízemí byly vybudovány dvě místnosti, jižní z nich je tzv. Sloupový sál Václava IV. Zazděním arkád vznikla chodba, jejímž přepažením vznikla řada malých komnat s valenou klenbou. Na samém východním konci gotického podlaží se nachází kostel Všech svatých, vybudovaný za Karla IV. po vzoru Sainte Chapelle v Paříži..\n\nPortály v gotickém paláci mají několik podob. Portálem staršího typu je profilovaný portál s trojlaločným zakončením nahoře. Mezi jednotlivými místnostmi lze nalézt portály pravoúhlé se zkosenými hranami. Portály jsou zkoseny buď z jedné nebo z obou stran. Pokud je zkosení jen z jedné strany, potom je na straně, kudy se vchází do té významnější z obou místností. Vstupní portál s edikulou je z období pozdní gotiky, má sloupy s tordováním (šroubovité tvarování dříku) a s hlavicemi s vegetativním vzorem, s tympanonem a římsou. Dalším typem je sedlový portál – některé z těchto portálů mají i postranní bohatou profilaci.\n\nKarlův palác, který není dochován ve své původní podobě, byl postaven po francouzském vzoru za vlády Karla IV. na místě původního románského paláce. V přízemí bylo na západní straně severní kolmé křídlo, které sloužilo jako obytné.(Tuto část přestavoval Václav IV.). Celý podélný trakt byl v přízemí plochostropý, rozdělený do pěti menších místností, původně neklenutých s rovnými dřevěnými stropy, tíhu konstrukce nesly postranní věžičky. Čtyři místnosti byly obdélného a jedna čtvercového půdorysu. První patro bylo rozděleno nejspíše na tři části. Ze středního ze tří sálů byl přístup do soukromé arkýřové kaple Karla IV., která dnes již neexistuje.\n\nSloupová síň Václava IV. je z doby |kolem roku 1400. Byla zaklenuta na dva štíhlé osové pilíře válcového tvaru (rozděleny na patku, podstavec a dřík) sérií nepravidelných křížových kleneb, jejichž žebra do pilířů dosedají bez konzol. Žebra jsou několikrát vyžlabena. Na stěnách žebra sbíhají do pyramidových konzol bez krycí desky. Tato klenba je potom v severozápadní rohové části doplněna klenbou obkročnou. Jedno z možných vysvětlení pro použití této klenby je umístění krbu v této části místnosti. Klenební žebra jsou nasazována v různých výškách (ne ovšem s takovými výškovými rozdíly jako ve Vladislavském sále), což mohlo být způsobeno nepravidelným půdorysem. Sloupová síň Václava IV. svou nejasnou tektonikou vybočuje z typicky gotických kleneb. Původně se jednalo o reprezentativní místnost s možností obývání (společně s druhou síní na severu). O případné obytné funkci svědčí možné umístění krbu i velká okna s vloženými kamennými kříži, která jsou nyní pod úrovní terénu..\n\nKarlova síň vznikla propojením tří původních místností, jak je vidět z mohutných cihelných klenebních pasů a pasů v dlažbě. V polovině 19. století byla podlaha vydlážděna gotickými dlaždicemi s dekorem listu, v malé části místnosti s motivem českého lva. Původně ploché stropy byly později nahrazeny žebrovou klenbou, jedno pole klenby dostalo v 16. století sgrafitovou výzdobu.\n\nNa jižní obvodové stěně si lze všimnout mohutných pilířů, nesoucích klenbu Vladislavského sálu, který se nachází o jedno patro výše.\n\nHlavní vchod do paláce je portikem ze třetího nádvoří do západního křídla. Ve vstupním prostoru vpravo je patrná zeď románské věže, původně strážící jižní vstup do hradu. V severním křídle (vlevo) je tzv. Zelená světnice a tzv. Vladislavova ložnice (Audienční síň), pozdně gotická místnost, která spolu s vedlejší místností sloužila soudním úředníkům, jejichž erby jsou vymalovány na stěnách. Obytné místnosti Vladislavovy byly o patro výše a jsou spojeny krytým mostkem s královskou oratoří v katedrále.\n\nCentrálním a nejslavnějším prostorem je Vladislavský sál. Byl postaven v letech 1490–1502 Benediktem Rejtem (Riedem) a má rozměry 62 × 16 m a výšku 13 m. Je zaklenut unikátní krouženou klenbou, v jižní i severní stěně jsou obdélná okna, již zřetelně v renesančním slohu. Na jižní straně je zvenčí podél sálu kamenný balkon z 20. století na místě původního dřevěného. Schody při východní stěně sálu vedou na kruchtu kostela Všech svatých.\nK východní části severní stěny Vladislavského sálu přiléhá dvojité křídlo. Vpravo je portál do tzv. Staré sněmovny s emporou. Tento prostor byl nově zaklenut po velkém požáru v roce 1541 B. Wolmutem v letech 1559 –1563. Vlevo je velký dvojitý renesanční portál. Jeho levý vchod vede do místnosti desk zemských, kde byly uchovávány po jejich obnovení po velkém požáru. Pravý vchod vede na Jezdecké schody z doby knížete Přemysla Otakara II.. Díky těmto schodům byl pro české rytíře zajištěn přístup z Jiřského náměstí do Vladislavskému sálu, kam mohli přijíždět na koních a účastnit se tam rytířských turnajů. Později se schodiště užívalo pro přísun paliva do krbů, pro přivážení jídla do sálu a pro další potřeby Vladislavského sálu, který se pak stal místem zábavy a oslav. Schody ústí na jižní straně hradního náměstí mezi katedrálou sv. Víta a bazilikou sv. Jiří. Jejich podobu vytvořil v rámci jagellonské přestavby pozdně gotický architekt a stavitel Benedikt Rejt (Ried) na počátku 16. století. Klenební žebra jsou tu kroužena v obloukových křivkách. Mají podobu krátkých segmentů, které se navzájem protínají a prostupují. Rysy, z kterých schéma tohoto vzorce vycházelo, jsou v současnosti uloženy v Akademii výtvrných umění ve Vídni. Mezi schody a sálem je umístěna supraporta s profilovaným oslím hřbetem. Tuto supraportu ohraničují ze strany od Vladislavského sálu dva korintské sloupy. Na vrcholu celé supraporty je Sima a architráv s kymou. Dále následuje prstenec, hlavice, tělo sloupu s kanelurou, patka a podium. \nVlastní schodiště má devět nízkých stupňů, je široké 3,5 metru a dlouhé 8,35 metru. I díky tomuto malému rozměru klenby se mohl Benedikt Rejt soustředit na estetický účinek žeber a vytvořil tak poutavou krouženou klenbu. \n\nNa jihozápadě se vstupuje z Vladislavského sálu do tzv. Ludvíkova křídla s několika původně obytnými místnostmi ve třech podlažích. Prostory Ludvíkova křídla byly nově upraveny za Rudolfa II. pro říšskou dvorskou radu a z oken České kanceláře byli 23. května 1618 vyhozeni oba zemští místodržící Vilém Slavata z Chlumu a Košumberka a Bořita z Martinic i s písařem Fabriciem během Pražské defenestrace v roce 1618.\n\nV průběhu 17. a 18. století vznikaly další drobné přístavby a úpravy a kolem roku 1755, kdy probíhala Tereziánská přestavba celého Hradu a zejména jeho jižní fasády, bylo před jižním průčelím paláce přistavěno úzké tzv. Tereziánské křídlo. Jeho střecha byla kolem roku 1930 snesena a nahrazena terasou, takže se z jižní zahrady otevřel pohled na jižní stěnu Vladislavského sálu. Jinak se Pacassiho úprava fasád Starého paláce nedotkla a jeho středověký ráz zůstal zachován. Během 20. století proběhla řada dalších úprav (Jože Plečnik, Otto Rothmayer) a spodní patra Starého paláce byla upravena na výstavní prostory. Samostatný vchod ze zahrady Na Valech zpřístupňuje prostory využívané pro krátkodobé výstavy.\n\n\n\n"}
{"id": "625948", "url": "https://cs.wikipedia.org/wiki?curid=625948", "title": "Post-nominal letters", "text": "Post-nominal letters\n\nPost-nominal letters (postnominální písmena) jsou písmena, která jsou umísťována za jméno osoby tak, aby se dalo poznat, že tato osoba má nějakou pozici, titul, akreditaci, či jiné. Každý člověk může používat několik různých post-nominal letters. Jejich pořadí závisí na pořadí jejich důležitosti. Post-nominal letters jsou jedním z hlavních typů jmenných přípon. Post-nominal letters se používají hlavně v zemích Spojeného království a v zemích Společenského království.\n\nPříklady užití postnominalních písmen:\n\n"}
{"id": "625949", "url": "https://cs.wikipedia.org/wiki?curid=625949", "title": "Max Hopfengärtner", "text": "Max Hopfengärtner\n\nAdam Maxmilian (Max) Hopfengärtner (25. prosince 1842 Norimberk, Bavorsko – 25. října 1918 Holoubkov, Rakousko-Uhersko) byl německý podnikatel. S manželkou Wilhelmine Hüttennau měli 8 dětí.\nPo studiích působil jako mistr v Maxhütte Haidorf v Bavorsku. V roce 1874 ho povolal do funkce vedoucího válcovny v Dobřívě a ocelárny v Borku u Rokycan německý podnikatel Bethel Henry Strousberg.\n\nPo Strousbergově krachu spolupracoval dále jako tichý společník nového nájemce firmy Friedricha Merorese. Do roku 1880 působil jako ředitel celého podniku a nakonec roku 1885 odkoupil zbytky firmy a obnovil část železářských závodů v Holoubkově, Strašicích a Dobřívi pod názvem \"Zbirožské strojírny a závody\". V roce 1903 přikoupil ještě zrušenou Bedřichovu huť \"Fridrichshütte\" v Rokycanech a zřídil z ní válcovnu a strojírnu.\n\nRodinná firma se roku 1912 změnila na \"Zbirožské strojírny Max Hopfengärtner a.s\". V letech 1904 – 1912 nechal vystavět v Rokycanech pro své dělníky 24 řadových domků v údolí u Padrťského potoka. Dnes se čtvrť nazývá \"Práchovna\".\n\nVyhlášení republiky 28. říjen 1918 byl i dnem pohřbu majitele železáren, který zemřel několik dnů předtím.\n\nSídlil v zámečku, který se jmenuje Hopfengärtnerova vila, v Holoubkově. Nyní objekt slouží jako dům s pečovatelskou službou.\n\nByl viceprezidentem Prvního akciového pivovaru v Plzni a prezidentem \"Železáren a smaltoven Bartelmus\".\n\nSyn Adolf Hopfengärtner a jeho švagr Ing. František Bartoš, manžel Agnes Therese Hopfengärtnerové, vedli firmu až do roku 1928, kdy nad podnikem převzala správu Union banka.\n\n\n"}
{"id": "625952", "url": "https://cs.wikipedia.org/wiki?curid=625952", "title": "Cedric the Entertainer", "text": "Cedric the Entertainer\n\nCedric Antonio Kyles (* 24. duben, 1964, Jefferson City, USA) je americký herec a bavič, známý spíše pod svým pracovním jménem Cedric the Entertainer.\n\nNarodil se a vyrůstal v Missouri. Jeho matka pracovala jako učitelka, otec byl zaměstnancem silniční společnosti. Sestra Sharita pracuje jako instruktorka na univerzitě v Columbii. Před tím, než se stal bavičem a hercem, pracoval na několika pozicích včetně středoškolského učitele.\n\nPřed kamerou se poprvé objevil v roce 1996, a to konkrétně v seriálu \"The Steve Harvey Show\", ve kterém působil následně 6 let. V průběhu natáčení tohoto seriálu přijímal nabídky na natáčení televizních i celovečerních filmů. K těm patří \"Ride\", \"Agent v sukni\", \"Přichází království nebeské\" nebo \"Dr. Dolittle 2\".\n\nDíky svému komediálnímu umění dostával následně nabídky především na komediální role. K těm jistě patří \"Holičství\", \"Pán domu\", \"Buď v klidu\", \"Madagaskar\" nebo \"Vítej doma\".\n\nJe držitelem pěti cen Image Award za seriály \"The Steve Harvey Show\" a \"The Proud Family\". Získal také jedno ocenění Gotham Award za film \"Z vězení do éteru\", jedno ocenění Black Reel Award za film \"Cadillac Records\" a jedno ocenění BET Comedy Award za film \"Holičství 2\". Získal také cenu Cinema St.Louis Award na festivalu v St. Louis.\n\nNominován byl na dalších 11 ocenění.\n\nOd roku 1999 je ženatý s Lornou Wells, se kterou má dvě děti, dcery Croix a Lucky Rose. Z dřívějších známostí má také dceru Tiaru.\n\n\n\n"}
{"id": "625953", "url": "https://cs.wikipedia.org/wiki?curid=625953", "title": "Braden Holtby", "text": "Braden Holtby\n\nBraden Holtby (* 16. září 1989 v Lloydminsteru, Saskatchewan) je kanadský hokejový brankář.\n\nS profesionálním hokejem začínal v týmu Lloydminster Heat Bantam, který hraje AMBHL ligu, kde odchytal 39 zápasů za jednu sezónu 2003/04. Sezónu 2004/05 odchytal v týmu Lloydminster Blazers, ve kterém pětkrát zasáhl do zápasů. Po sezóně povýšil do ligy WHL v týmu Saskatoon Blades, ve kterém působil čtyři sezóny (2005/09) ve kterých odehrál 177 zápasů a v poslední sezóně v lize WHL se dostal do prvního All-Star Teamu. Byl draftován v roce 2008 ve 4. kole, celkově 93. týmem Washington Capitals.\n\nSezónu 2009/10 začal v týmu Hershey Bears, kde odehrál první zápas proti Norfolk Admirals, ve kterém odchytal celý zápas a inkasoval jeden gól. Poté odchytal další dva zápasy proti Wilkes-Barre/Scranton Penguins a Manchester Monarchs, pak byl poslán na druhou farmu do týmu South Carolina Stingrays, který hrál ligu ECHL, ve kterém debutoval 20. října 2009 proti týmu Gwinnett Gladiators ve kterém odchytal celý zápas a inkasoval pět gólů. V South Carolina Stingrays odchytal celkem 12 zápasů a chytal v ECHL All-Star Game v roce 2010. V prosinci se vrátil zpět do sestavy Hershey Bears, kde dochytal sezónu a pomohl vybojovat Calderův pohár.\n\n5. listopadu 2010 měl debut v NHL v týmu Washington Capitals proti týmu Boston Bruins, kdy vystřídal v čase 49:49 brankáře Michala Neuvirtha. V zápase odchytal 10:09 a chytil čtyři střely.\n\nJeho první odchytaný celý zápas se uskutečnil 7. listopadu 2010 proti týmu Philadelphia Flyers, ve kterém odchytal celý zápas a inkasoval dva góly a zneškodnil 23 střel z 25. Ve Washingtonu odchytal další tři zápasy a po uzdravení brankáře Semjona Varlamova byl poslán na farmu Hershey Bears.\n\n\n\n"}
{"id": "625955", "url": "https://cs.wikipedia.org/wiki?curid=625955", "title": "Nikolaj Nikolajevič Beketov", "text": "Nikolaj Nikolajevič Beketov\n\nNikolaj Nikolajevič Beketov (rusky Николай Николаевич Бекетов; 13. ledna 1827 Alfjorjevka – 13. prosince 1911 Petrohrad) byl ruský fyzikální chemik. Přednášel na univerzitách v Charkově a Petrohradě. Na základě reakce s kyselinami rozdělil kovy na ušlechtilé a neušlechtilé. Podle vzájemných reakcí kovů je pak seřadil do řady, která pak byla po něm pojmenována. Je po něm pojmenován i kráter Beketov na přivrácené straně Měsíce.\n"}
{"id": "625963", "url": "https://cs.wikipedia.org/wiki?curid=625963", "title": "Vitamín K u ptáků", "text": "Vitamín K u ptáků\n\nVitamín K je u ptáků potřebný pro syntézu protrombinu v játrech a dalších faktorů nezbytných pro normální krevní srážlivost. Krmné směsi pro drůbež i krmivo pro ptáky obsahují většinou dostatečné množství vitamínu K. U dospělých ptáků je vitamín K syntetizován střevními bakteriemi. \n\nVitamíny K se v přírodě vyskytují v podobě dvou chemicky blízkých látek - jako fylochinon (vitamín K1) vyskytující se v zelených rostlinách, a farnochinon (menachinon, vitamín K2), který je živočišného původu. Oba vitamíny jsou produktem činnosti střevní mikroflóry. Při zahřívání a vlivem ultrafialového světla ztrácejí svoji aktivitu.\nSynteticky byly připraveny další vitamíny K3 až K7. Velkou vitamínovou účinnost má synteticky připravený menadion (vitamín K3, 2-methyl-1,4-naftochinon), který je pro drůbež 2× účinnější než vitamín K1 a jehož redukcí vzniká menadiol (vitamín K4, 1,4-dihydroxy-2-methylnaftalen). Přírodní vitamíny jsou olejovité látky, syntetický je žlutý prášek. Jsou nerozpustné ve vodě, citlivé na světlo, alkálie, silné kyseliny a oxidační prostředky.\n\nPřirozeně se vyskytující hypovitaminóza K je u drůbeže vzácná, u exotických ptáků nebyla zatím prokázána. Chybí-li vitamín K nebo jsou-li blokovány jeho účinky, vyplavují se z jater biologicky neúčinné prekurzory hemokoagulačních faktorů (protrombinu a faktorů VII, IX, X a XIV), které nejsou schopny vázat pro koagulaci nezbytné ionty vápníku. Srážlivost krve se snižuje a dochází ke krvácení. Hypovitaminóza K může vzniknout při léčbě některých onemocnění (kokcidióza, salmonely, enterohepatitida) použitím látek narušujících rovnováhu střevní mikroflóry (sulfaquinoxalin, nitrofurazolidon, antibiotikum). \n\nDeficience vitamínu K se projevuje zhoršením srážlivosti krve,anemií, hemoragiemi a embryonální mortalitou.\n\nKrváceniny se nacházejí v podkoží na prsou, končetinách a křídlech, ve svalovině běháků, někdy i v tělní dutině. Vlivem ztráty krve dochází k anemii, která může být výsledkem ztráty krve, ale také jako důsledek hypoplasie kostní dřeně. Postižení ptáci mohou vykrvácet i po malém zranění nebo po vytržení peří.\nNedostatek vitamínu K u nosnic zvyšuje embryonální mortalitu v poslední fázi inkubace. Uhynulá embrya jsou hemoragická.\n\nZdrojem vitamínu K jsou především čerstvé zelené rostliny, sušená vojtěška, zelené obilí, nať karotky a sójový olej. Při sušení vojtěšky na slunci se obsah vitamínu podstatně snižuje. V obilovinách je vitamínu K poměrně málo. V živočišných produktech se vyskytuje ponejvíce v játrech.\n\nTrus drůbeže obsahuje vitamín K, takže i podestýlka může být pro drůbež zdrojem vitamínu K.\n\nAkutní klinické problémy mohou být upraveny injekční aplikací vitamínu (0,2-2,5 mg/kg ž.h. im.) nebo v krmivu (3-8 mg/kg krmiva). Již během 4-6 hod po aplikaci se upravuje krevní srážlivost; vymizení anemie nebo hemoragií trvá déle. Při terapii exsudativní diatézy u kuřat aplikace vitamínu K úspěšně doplňuje léčbu vitamínem E.\n\n\n"}
{"id": "625965", "url": "https://cs.wikipedia.org/wiki?curid=625965", "title": "Seznam poslanců Malty (1951-1953)", "text": "Seznam poslanců Malty (1951-1953)\n\nSeznam poslanců Malty za volební období 1951-1953.\n"}
{"id": "625966", "url": "https://cs.wikipedia.org/wiki?curid=625966", "title": "Seznam poslanců Malty (1953-1955)", "text": "Seznam poslanců Malty (1953-1955)\n\nSeznam poslanců Malty za volební období 1953-1955.\n"}
{"id": "625967", "url": "https://cs.wikipedia.org/wiki?curid=625967", "title": "Seznam poslanců Malty (1955-1962)", "text": "Seznam poslanců Malty (1955-1962)\n\nSeznam poslanců Malty za volební období 1955-1962.\n"}
{"id": "625968", "url": "https://cs.wikipedia.org/wiki?curid=625968", "title": "Albertův kanál", "text": "Albertův kanál\n\nAlbertův kanál ( \"Albertkanaal\", \"Canal Albert\") je kanál nacházející se v severovýchodní Belgii. Je pojmenován po belgickém králi Albertu I. Leží mezi městy Antverpy a Lutych a spojuje řeky Máza a Šelda. Jeho hloubka je 3,4 metru, volná šířku 6,7 metru. Kanál se táhne v délce 129,5 kilometru. Maximální kapacitou kanálu jsou čluny do 9 tisíc tun.\n\nMezi Antverpami a Lutychem je výškový rozdíl 56 metrů. Na kanálu se nachází 6 plavebních komor, které jsou zapotřebí k překonání tohoto výškového rozdílu. Pět plavebních komor, mající výškový rozdíl 10 metrů, se nachází v Genku, Diepenbeeku, Hasseltu, Kwaadmechelenu a Olenu. Šestá plavební komora má výškové převýšení 5,45 metru a nachází se ve Wijnegemu.\n\nJeště v roce 1930, kdy se začal kanál kopat, trvala cesta mezi Antverpami a Lutychem 7 dní, po dokončení roku 1939 se tento čas zkrátil na 18 hodin. Poprvé byl kanál použit roku 1940, ale v důsledku 2. světové války se naplno začal využívat až roku 1946.\n\nBěhem druhé světové války kanál tvořil obranou linii. Roku 1944 byl však kanál zajištěn kanadskou 2. divizí a přemostěn. Po dokončení kanálu Rýn-Mohan-Dunaj v roce 1992 je možné, aby čluny pluly z Antverp až do Černého moře.\n\nKanál byl původně projektován pro lodě vážící 2 000 tun a ročním přepravním objemem 15 miliónů tun, ale roku 1969 již roční objem přepraveného nákladu dosahoval 40 miliónů tun. V roce 1997 byly dokončeny práce na rozšíření kanálu a průplav tak byl přizpůsoben i pro lodě s nákladem 9 tisíc tun.\n"}
{"id": "625972", "url": "https://cs.wikipedia.org/wiki?curid=625972", "title": "Basil Liddell Hart", "text": "Basil Liddell Hart\n\nSir Basil Henry Liddell Hart (31. října 1895 Paříž – 29. ledna 1970 Marlow, Buckinghamshire, Anglie) byl britský voják, vojenský teoretik, učitel a historik. Zabýval se vojenskými dějinami. Před získáním titulu Sira byl známý jako kapitán B. H. Liddell Hart.\n\nVystudoval školu St. Paul a Corpus Christi College v Cambridgi. Poté vstoupil do armády (King's Own Yorkshire Light Infantry) a bojoval v první světové válce. V roce 1924 byl jako invalida propuštěn a o tři roky později penzionován s hodností kapitána.\n\nVypracoval několik teorií vojenské taktiky včetně systému bojového výcviku a byl prvním obhájcem letectva a obrněných jednotek. V roce 1937 se stal osobním poradcem ministra války, ale reorganizace armády probíhala tak pomalu, že za rok odstoupil z funkce. V letech 1925–1935 byl korespondentem deníku Daily Telegraph a po vypuknutí druhé světové války pracoval pro The Times. \n\nV mnoha zemích vyučoval na školách pro štábní důstojníky strategii a taktiku a napsal přes třicet knih zabývajících se vojenskou tematikou. Jeho knihy patří ke stěžejním pracím o vojenské historii a jsou ceněny po celém světě.\n\n\n"}
{"id": "625973", "url": "https://cs.wikipedia.org/wiki?curid=625973", "title": "Unbiunium", "text": "Unbiunium\n\nUnbiunium je dočasný název zatím neobjeveného chemického prvku periodické tabulky který má provizorní značku Ubu a protonové číslo 121. Unbiunum by bylo prvním prvkem bloku g.\n\nNázev unbiunum byl odvozen od latinského ekvivalentu protonového čísla 121. Un jako jedna, Bi jako dvě a Un jako jedna.\n\nŽádný pokus o syntetizaci unbiunia zatím neproběhl.\n\n"}
{"id": "625974", "url": "https://cs.wikipedia.org/wiki?curid=625974", "title": "Lední hokej na Zimních olympijských hrách 2002 – kvalifikace muži", "text": "Lední hokej na Zimních olympijských hrách 2002 – kvalifikace muži\n\nKvalifikace na olympijský turnaj 2002 byla soutěž hokejových reprezentačních celkú, která určila posledních šest účastníků olympijského turnaje. \n\nPřímo na olympijské hry se kvalifikovalo 9 nejlepších celků z Mistrovství světa 1999 v Norsku. Týmy, které se umístily na 1. až 6. místě, byly nasazeny přímo do finálových skupin. Týmy ze 7. až 8. místa byly nasazeny do kvalifikační části olympijského turnaje. K nim se přidalo šest postupujících z olympijské kvalifikace.\n\nV Evropské regionální kvalifikaci se utkal tým Jugoslávie, který byl kvůli krizi v Kosovu ze všech soutěží IIHF vyloučen. Bojkot byl zrušen a proto se musel utkat o právo účasti v předkvalifikaci s nejhorším týmem ze skupiny \"C\" mistrovství světa 1999.\nDo předkvalifikace byly nasazeny týmy, které skončily na Mistrovství světa 1999 na 13. - 16. místě, osm týmů ze skupiny \"B\" a tři nejlepší týmy ze skupiny \"C\" mistrovství světa. Šestnáct týmů bylo rozděleno do čtyř skupin po šesti. Do olympijské kvalifikace postoupili vítězové skupin, k nim byly přiřazeny týmy, které skončily na Mistrovství světa 1999 na 9. - 12. místě. Olympijská kvalifikace se hrála ve dvou skupinách po čtyřech týmech. Na olympijský turnaj se z každé skupiny kvalifikovaly tři nejlepší týmy. \n\n\n Bulharsko - Jugoslávie 6:7 (2:0, 2:3, 2:4) \n\n11. prosince 1999 – Sofie\n\n12. prosince 1999 – Sofie\n\n Německo - Jugoslávie 14:0 (5:0, 5:0, 4:0)\n\n10. února 2000 – Lublaň\n\n10. února 2000 – Lublaň\n\n12. února 2000 – Lublaň\n\n12. února 2000 – Lublaň\n\n13. února 2000 – Lublaň\n\n13. února 2000 – Lublaň\n\n Kazachstán - Litva 13:2 (1:1, 7:0, 5:1)\n\n10. února 2000 – Tallinn\n\n10. února 2000 – Tallinn\n\n11. února 2000 – Tallinn\n\n11. února 2000 – Tallinn\n\n13. února 2000 – Tallinn\n\n13. února 2000 – Tallinn\n\n Velká Británie - Rumunsko 4:0 (2:0, 2:0, 0:0)\n\n10. února 2000 – Gdaňsk\n\n10. února 2000 – Gdaňsk\n\n11. února 2000 – Gdaňsk\n\n11. února 2000 – Gdaňsk\n\n13. února 2000 – Gdaňsk\n\n13. února 2000 – Gdaňsk\n\n Japonsko - Maďarsko 7:1 (4:0, 2:1, 1:0)\n\n10. února 2000 – Kodaň\n\n10. února 2000 – Kodaň\n\n12. února 2000 – Kodaň\n\n12. února 2000 – Kodaň\n\n13. února 2000 – Kodaň\n\n13. února 2000 – Kodaň\n\n Ukrajina - Bělorusko 2:2 (1:2, 0:0, 1:0)\n\n8. února 2001 – Hamar\n\n8. února 2001 – Hamar\n\n10. února 2001 – Hamar\n\n10. února 2001 – Hamar\n\n11. února 2001 – Hamar\n\n11. února 2001 – Hamar\n\n Lotyšsko - Dánsko 4:2 (0:2, 2:0, 2:0)\n\n8. února 2001 – Klagenfurt\n\n8. února 2001 – Klagenfurt\n\n10. února 2001 – Klagenfurt\n\n10. února 2001 – Klagenfurt\n\n11. února 2001 – Klagenfurt\n\n11. února 2001 – Klagenfurt\n\n"}
{"id": "625975", "url": "https://cs.wikipedia.org/wiki?curid=625975", "title": "Kagura", "text": "Kagura\n\nKagura (神楽, かぐら) je japonské slovo označující konkrétní typ šintoistického divadelního tance s kořeny pravděpodobně staršími než divadlo Noh. Umění Kagura se vyvinulo mnoha směry na přelomu tisíciletí z dříve přísně ceremoniálního umění. Dnes je to velmi živá tradice, s rituály vázané na období zemědělského kalendáře, podobně jako živé divadlo Kabuki.\n\n"}
{"id": "625978", "url": "https://cs.wikipedia.org/wiki?curid=625978", "title": "Drslavice (tvrz)", "text": "Drslavice (tvrz)\n\nDrslavice jsou goticko-renesanční tvrz ve stejnojmenné obci v okrese Prachatice. Od roku 1963 je chráněna jako kulturní památka.\n\nVznikla zřejmě ve 14. století. Avšak vesnice Drslavice je písemně doložena až na sklonku 14. století, mnohem později než napovídá český čelední typ jejího názvu, nasvědčující vzniku v rámci vnitřní kolonizace nejméně o dvě století dříve. Prvními držiteli tvrze byli vladykové z Drslavic. Roku 1537 koupil Wolf Wiennar z Muronu od Diviše z Újezda tvrz a ves Drslavice včetně poddanských vsí Dvory, Kratušín a Borek. Dne 26. října 1548 pořídil Wolf Wiennar poslední vůli, ve které odkázal své jediné a dosud nedospělé dceři Maryně tvrz Drslavice a dům v Českých Budějovicích. Na hájení dědických práv osiřelé Maryny vystupují pokrevní přátelé bratři Robmhápové a Petr Sudek. Zikmund Robmháp ze Suché prodal v roce 1549 tvrz Drslavice s příslušenstvím poručníkům Viléma z Rožmberka za 1200 kop grošů českých. Později se tvrz dostala do moci Eggenbergů a Schwarzenbergů. Postupně ztrácela svou rezidenční funkci, tu nahrazovala funkce hospodářská. Úpadek tvrze nastal po roce 1619, kdy vyhořela. Hospodářský dvůr byl obnoven, tvrz však nikoliv. V roce 1778 byla tvrz upravena na sýpku, tomuto účelu sloužila až do roku 1803, kdy byla po částech rozprodána poddaným. V roce 1931 tvrz koupili manželé Švejdovi, jejich potomek, Zdeněk Švejda, bývalý stíhací pilot, tvrz dnes rekonstruuje.\n\n"}
{"id": "625979", "url": "https://cs.wikipedia.org/wiki?curid=625979", "title": "Šemnická skála", "text": "Šemnická skála\n\nŠemnická skála (dříve přírodní památka \"Olšová vrata\") je přírodní památka v okrese Karlovy Vary, vyhlášená v roce 1933. Nachází se při severovýchodním okraji CHKO Slavkovský les přibližně 1 km jihozápadně od obce Šemnice. Předmětem ochrany je znělcová kupa s neobvykle utvářenými skalisky a dalšími geomorfologickými jevy, na níž se vytvořila na skalních útvarech cenná bylinná společenstva skalních štěrbin a drolin.\n\nPéčí o území je pověřena správa CHKO Slavkovský les.\n\nMístu se původně říkalo \"Panenský skok\". Současný název se ujal až v 19. století. Vrchol skály v minulosti zdobil kříž na památku dívky, která tam podle pověsti uprchla před krutým pánem, aby si ho nemusela vzít za muže, a předstírala skok ze skály (onen pán pak prý ze skály spadl).\n\nPřírodní památka leží v geomorfologickém celku Slavkovský les, při rozhraní s geomorfologickým celkem Doupovské hory. Horninové podloží je tvořeno žulami karlovarského plutonu, kterým při vulkanické činnosti prostoupila znělcová láva. Postupným vypreparováním se vytvořil výrazný znělcový suk, jehož východní svah dosahuje výšky okolo 165 m. V geologických mapách je tato extruzivní magmatická hornina klasifikovaná jako trachyandezit.\n\nSkalní výchozy jsou zčásti porostlé suťovým lesem přirozeného charakteru. U jehličnanů převládá smrk ztepilý, u listnáčů lípa malolistá. Ze zvláště chráněných a ohrožených druhů rostlin se na lokalitě vyskytují lilie zlatohlavá (\"Lilium martagon\") a tařice skalní (\"Aurinia saxatilis\"). V minulosti (1938) uváděná kapradinka skalní (\"Woodsia ilvensis\") nebyla na lokalitě potvrzena.\n\nZe zvláště chráněných a ohrožených druhů živočichů zde hnízdí výr velký (\"Bubo bubo\"), běžný je krkavec velký (\"Corvus corax\"). Na lokalitě byli pozorováni sokol stěhovavý (\"Falco peregrinus\"), kulíšek nejmenší (\"Glaucidium passerinum\") a sýc rousný (\"Aegolius funereus\").\n\nNa Šemnickou skálu vede z Andělské Hory žlutě značená naučná stezka \"Andělská hora-Kyselka\", z opačného směru červeně značená z Dubiny. Z vrcholu je výhled na údolí řeky Ohře, na Doupovské a Krušné hory.\n\n"}
{"id": "625982", "url": "https://cs.wikipedia.org/wiki?curid=625982", "title": "Vlčí jámy", "text": "Vlčí jámy\n\n\"Další významy tohoto výrazu naleznete na stránce Vlčí Jámy (rozcestník).\"\n\nVlčí jámy je přírodní památka, byla vyhlášena v roce 1975 a nachází se na jihozápadním úbočí Blatenského vrchu severovýchodně od města Horní Blatná při stezce vedoucí k rozhledně; katastrálně přísluší k poněkud vzdálenější obci Potůčky. Důvodem je ochrana středověkých dobývek cínových rud, ve kterých se vlivem specifického vzdušného režimu vytváří jeskynní led.\n\nPřírodní památka se skládá z Vlčí jámy a Ledové jámy. Ledová jáma je 15–20 metrů hluboká, velmi úzká propadlina vzniklá hornickou činností při těžbě cínových rud. Jde o pozůstatek \"dolu Jiří.\" Vlčí jáma byla původně \"dolem Wolfgang.\" Tato propadlina je přes 120 metrů dlouhá, široká asi 14 metrů a hluboká až 25 metrů.\n\nV oblasti je druhově chudá vegetace, pestřejší zastoupení mají pouze kapraďorosty, např. žebrovice různolistá, bukovinec osladičovitý, sleziník severní, sleziník červený či puchýřník křehký. V důlních propadlinách rostou vzácnější chladnomilné druhy, jako je pryskyřník platanolistý nebo podbělice alpská. Na jediném místě v ČR tu roste mech měďovka Mielichhoferova (\"Mielichhoferia mielichhoferiana\"), vázaný na odkryté žíly rud mědi.\n\nRoku 1813 byl důl Jiří cenným zdrojem ledu pro vojáky raněné v bitvě národů u Lipska. Prochází tudy naučná stezka Vlčí jámy, která měří přibližně 5,5 km. Začíná i končí v Horní Blatné.\n\n"}
{"id": "625985", "url": "https://cs.wikipedia.org/wiki?curid=625985", "title": "Ver sacrum", "text": "Ver sacrum\n\nVer sacrum (lat. „zasvěcené jaro“) je latinský název pro velmi starý zvyk kolektivního očišťování případně nucené migrace, kterým se patrně řešily obtížné situace a přebytky populace. \n\nV tísnivé situaci mohl kmen zaslíbit bohům všechno, co se příští jaro narodí. Zvířata byla patrně obětována, mladí lidé se ve svých dvaceti letech museli vystěhovat a hledat si místo, kde by mohli založit nový kmen. Zvyk se vyskytuje v nejstarších dějinách různých kultur, praktikoval se u Sabiniů a dalších Italiků, u Keltů, Germánů a snad i dalších. V dějinách Říma se zmiňuje jen jednou, v roce 217 př. n. l., ale o migraci se zde nemluví. \n\nMetaforický význam \"odchodu\" z tradičního prostředí a hledání nových možností se užíval zejména v symbolismu. Ver Sacrum byl v letech 1898-1903 oficiální časopis Spolku rakouských výtvarných umělců, patrně nejvýznamnější časopis hnutí Secese.\n\n"}
{"id": "625986", "url": "https://cs.wikipedia.org/wiki?curid=625986", "title": "Smithův–Watermanův algoritmus", "text": "Smithův–Watermanův algoritmus\n\nSmithův-Watermanův algoritmus je jedním za základních algoritmů bioinformatiky. Provádí lokální zarovnání sekvencí (tedy takové, ve kterém jsou hledány nejpodobnější úseky všech možných délek mezi dvěma sekvencemi, oblasti na sekvencích vzdálené od těchto úseků jsou při hodnocení podobnosti zanedbány) dovolující mezery, nejčastěji jde o sekvence nukleotidů v nukleových kyselinách či sekvence aminokyselin v proteinech. Jde o algoritmus dynamického programování, sestavený Temple F. Smithem a Michaelem S. Watermanem v roce 1981.\n\nAlgoritmus vychází z algoritmu Needleman-Wunsch pro globální zarovnání – principiálně je velmi podobný, liší se hlavně položením všech negativních skóre rovno nule. Garantuje nalezení optimálního lokálního zarovnání vzhledem k parametrům (tedy skórovací matici a sankcím za vložení mezery (viz dále). Prostorová složitost je formula_1 kde formula_2 a formula_3 jsou délky zarovnávaných sekvencí, časová složitost je kvadratická.\n\nVstupem algoritmu jsou 2 zarovnávané sekvence, skórovací matice a hodnota sankce za vložení mezery. Tradičně jde o celočíselné hodnoty. Algoritmus nejprve sestaví matici formula_4 kde formula_2 a formula_3 jsou délky zarovnávaných sekvencí. Řádky matice přísluší jednotlivým znakům jedné sekvence, sloupce znakům druhé sekvence. První řádek a první sloupec nepřísluší žádnému znaku. \n\nPostup: \n\nformula_7 = hodnota pole v matici na souřadnicích formula_8\n\nformula_9 = sankce za vložení mezery (0 nebo záporné číslo)\n\nformula_10 = hodnota za shodu/neshodu znaků příslušejících poli v matici na souřadnicích formula_8 podle skórovací matice\n\n1) Do levého horního rohu matice zapíšeme hodnotu skóre formula_12.\n\n2) Do každého dalšího pole matice zapíšeme hodnotu formula_13 (tedy nejvyšší skóre, jakého lze v tomto poli dosáhnout, nebo 0. Bude to buď skóre pole vlevo + sankce za vložení mezery (inzerce) nebo skóre pole nahoře + sankce za vložení mezery (delece) nebo skóre pole vlevo nahoře + hodnota za shodu/neshodu znaků na pozicích příslušných tomuto poli podle skórovací matice nebo, pokud jsou všechny tři předchozí hodnoty záporné, 0.) Zapamatujeme si, která z těchto možností byla oním maximem (tedy z kterého pole jsme se do tohoto dostali, při shodě si zapamatujeme všechny, pokud byla maximem 0, není třeba si nic pamatovat). \n\n3) Po zapsání všech takovýchto hodnot do všech polí matice začneme od pole s nejvyšším skóre (které jako poslední patří do nejlepšího lokálního zarovnání a zároveň je v něm zapsáno skóre tohoto zarovnání) a pozpátku postupně zjišťujeme, ze kterých polí jsme se do tohoto a každého z jeho předchůdců dostali, dokud nenarazíme na pole se skóre 0. Výsledná cesta v matici reprezentuje nejlepší zarovnání. Na rozdíl od globálního zarovnání může být výsledek kratší než obě srovnávané sekvence.\n\nZarovnáváme nukleotidové sekvence ATCGAA a CATAC. Sankce za vložení mezery je formula_14. Skórovací matice vypadá takto: \n\nformula_15\n\nMatice po dokončení algoritmu vypadá takto: (modré šipky naznačují předchůdce jednotlivých polí, červenými šipkami je vyznačena cesta optimálního zarovnání maticí)\n\nVýsledné zarovnání je tedy toto: \n\nSkóre nejlepšího zarovnání je 11.\n\nAlgoritmus je vhodný na lokální zarovnání kratších sekvencí, mezi kterými jsou velké sekvenční či délkové rozdíly. Pro podobnější sekvence je častěji použito globální zarovnání algoritmem Needleman-Wunsch. Pro srovnávání dlouhých sekvencí na úrovni částí chromozomu jsou algoritmy dynamického programování nepoužitelné, kvůli příliš velké časové a prostorové náročnosti. V těchto případech se používají heuristické algoritmy jako BLAST, BLAT či Pattern Hunter, které nezaručují optimální zarovnání. \n\nJe vidět, že matice obsahuje skóre všech možných lokálních zarovnání daných sekvencí s kladným skóre. Proto může být algoritmus použit k hledání různých zarovnání či pro srovnávání a hodnocení jiných (heuristických) algoritmů, které nemusí najít optimální řešení. \n"}
{"id": "625987", "url": "https://cs.wikipedia.org/wiki?curid=625987", "title": "SuperHomer", "text": "SuperHomer\n\nSuperHomer je první díl dvacáté první řady amerického seriálu Simpsonovi. Je to první díl, kterou premiérově neodvysílal Česká televize, ale Prima Cool.\n\nKomiksový prodejce ve Springieldu \"Komiksák\" vytvoří nový komiks nového superhrdiny Everymana, který se při dotyku jiného komiksu – například Batmana, tak se v Batmana změní. Však filmové studio chce Everymana z filmovat a \"Komiksák\" chce vybírat na castingu Everymana, však stále nebyl žádný vybrán do té doby dokud nepřijde na casting Homer. Homer se stane Everymanem, ale producenti ho nechtějí, protože má strašně velký \"pupek\" a nevejde se do kostýmu. Homer začne s jedním cvičitelem cvičit a Homer hodně zhubne. Ale ten cvičitel Homera zklame a Homer ze žalu zase nabere na váze a půlka Everymana je natočena s Homerovým velkým \"pupkem\" a film naprosto prodělá. \"Komiksák\" dostane nabídku, že jestli po internetu rozhlásí, že Everyman je nejlepší film, tak bude režírovat Everymana 2. \"Komiksák\" se však nedá a po internetu rozhlásí, že Everyman je nejhorší film všech dob.\n"}
{"id": "625997", "url": "https://cs.wikipedia.org/wiki?curid=625997", "title": "Zubořez", "text": "Zubořez\n\nZubořez, také dentil nebo dentikul (z lat. \"dens\" – zub, \"denticulus\" – zubec) je ozdobný pás pravidelných kostek (kvádříků) a mezer na spodní straně kamenné římsy. Vyskytuje se v iónském a korintském slohu ve starověkém Řecku. Byl velmi oblíben v římské architektuře (Pantheon aj.) Objevuje se i na stavbách období klasicismu v 19. a 20. století. Na římsách románských staveb bývají kvádříky postaveny na koso a vystupují jako trojboké hranolky. \n\nPodle Vitruvia vznikl zubořez jako kamenná nápodoba dřevěných stropních trámků, které přesahovaly přes kladí. \n"}
{"id": "625998", "url": "https://cs.wikipedia.org/wiki?curid=625998", "title": "Dukát (rozcestník)", "text": "Dukát (rozcestník)\n\nDukát je název měny a také mince. Zlatý dukát, tedy dukát mince je známý například v těchto druzích:\n\n\n\n\n"}
{"id": "625999", "url": "https://cs.wikipedia.org/wiki?curid=625999", "title": "Niklot", "text": "Niklot\n\nNiklot (1090 – srpen 1160) byl od roku 1131 knížetem Obodritů, Chyžanů a Črezpěňanů. Byl pánem na Zvěříně (Schwerinu), Quetzině a Malchově. Po dobu třiceti let odolával tlaku saských vévodů, především Jindřicha Lva, během germánské expanze na východ. Byl významným odpůrcem christianizace Polabských Slovanů.\n\nMísto narození Niklota není známé. Po smrti obodritského knížete Jindřicha Lubeckého(+1127), syna blahoslaveného knížete-mučedníka Gotšalka, pův.jménem Pribigněva (zavraž.6.června1066) se zřekl křesťanství a vrátil se k podpoře tradiční pohanské víry.\n\nNiklotův odpor saskému vlivu začal, když římský císař Lothar III. ze Supplinburgu / vládl 1125 - 4.prosince 1137, do své smrti / ,prodal obodritskou zemi r.1129 (po zavraždění obodritského knížete Svatopluka) dánskému princi Knutovi Lavardovi. Spolu s Pribislavem, synem knížete Jindřicha Lübeckého, vedli odboj jak proti Lotharovi III., tak také proti Knutovi Lavardovi. Po zavraždění Knuta Lavarda roku 1131 si Niklot a Pribislav rozdělili obodritské území, přičemž Niklot získal východní země. Za účelem oslabení Pribislavova vlivu se Niklot spojil se saským hrabětem Adolfem II. Holšteinským, který umožňoval výpady Slovanů na území Dánů.\nSpojenectví se Sasy skončilo roku 1147, kdy byla proti pohanským Slovanům vypravena Venedská křížová výprava. Niklot odolal obléhání své pevnosti v Dobíně, ale byl donucen platit křesťanským křižákům tribut. Následně vyjednal mírovou smlouvu s Adolfem Holšteinským, Jindřichem Lvem a Jindřichem Ratzeburským.\n\nRoku 1158 Valdemar I. Veliký, král dánský, získal za úplatu pomoc Jindřicha Lva při dánské odvetě vůči Slovanům. Roku 1160 saská a dánská aliance zaútočila na Slovany. Dánové vyplenili pobřežní území a útočili na kmen Ránů. U hradu Werle padl Niklot do léčky Sasů a v nastalé potyčce byl zabit. Obodritské území pak bylo rozděleno mezi křesťanské šlechtice. Niklotovou smrtí skončila slovanská vláda na území Meklenburska až po hranici tvořenou řekou Pěnou. Niklotův syn Pribislav roku 1167 obnovil vládu rodu v Meklenbursku, ale již jako saský vazal.\n"}
{"id": "626000", "url": "https://cs.wikipedia.org/wiki?curid=626000", "title": "Laederach", "text": "Laederach\n\nPříjmení Laederach nosí více různých osobností:\n\n"}
{"id": "626001", "url": "https://cs.wikipedia.org/wiki?curid=626001", "title": "Raketoplán (Star Trek)", "text": "Raketoplán (Star Trek)\n\nRaketoplán (\" Shuttlecraft, Shuttle nebo Shuttlepod\"), občas překládán také jako transportér, je fiktivní vesmírné plavidlo na hvězdných lodích hvězdné flotily, které slouží k přepravě osob nebo nákladu na kratší vzdálenosti. Své využití nacházejí při potřebě přesunu členů výsadku na povrch planet, kde není možné použití teleportačního transportéru.\n\nPoprvé se pomocné plavidlo objevuje již v původním seriálu Star Trek, kde je Enterprise NCC-1701 vybavena několika plavidly, kterým jako hangár slouží zadní část sekundárního trupu lodi mezi warpovými gondolami. \n\nEnterprise D () disponovala min. 7 raketoplány. Ty byly využívány také pro několikadenní cesty mimo trasu Enterprise. V seriálu posádka stanice využívala především samostatnou loď USS Defiant NX-74205, ovšem zrovna tak měli k dispozici raketoplány a Runabouty, což jsou malá transportní plavidla disponující, na rozdíl od raketoplánů vybavených pouze impulsními motory, warpovým pohonem.\n\nRaketoplány jsou vybaveny pouze impulzním pohonem, základními štíty a phasery. Raketoplány jsou zpravidla vybaveny dvojicí transportérů. \n\nZatímco vývoj nových raketoplánů měli na starost inženýři Federace, v událostech seriálu byla posádka nucena vyvinout a sestavit tzv. Deltaplán, tedy raketoplán uzpůsobený pro použití v podmínkách Delta kvadrantu. \n\nO vznik deltaplánu se zasadil poručík Tom Paris, pilot který předtím s klasickým raketoplánem z Voyageru překonal absolutní warp 10 (což byla paradoxně chyba tvůrců – do té doby bylo tvůrci dodržováno pravidlo, že tato rychlost je nedosažitelná).\n\n"}
{"id": "626002", "url": "https://cs.wikipedia.org/wiki?curid=626002", "title": "Projekt Daedalus", "text": "Projekt Daedalus\n\nDaedalus (Daidalos) byla studie o možnosti vyslání rychlé bezpilotní sondy k blízkým hvězdám, vypracovaná Britskou meziplanetární společností mezi lety 1973 až 1978. Cílem projektu byla hvězda Barnardova šipka, vzdálená od Země necelých šest světelných let.\n\nHvězda byla vybrána, protože se v době studie věřilo, že kolem ní obíhají planety.\n\nByla navržena loď s pulsním termojaderným pohonem, který byl založen na stlačení a ohřátí mikrokapslí složených ze směsi deuteria a He pomocí svazků elektronů. Měly tak vzniknout mikrojaderné exploze a loď měla za čtyři roky dosáhnout 12 procent rychlosti světla. Hvězdy mělo být dosaženo za 50 let, za dobu jednoho lidského života. Spolu s detailním studiem hvězdy a planet mělo být zkoumáno mezihvězdné prostředí a měla být prováděna astrometrická měření.\n\nSonda by byla dvoustupňová, s komorou/tryskou prvního stupně o průměru 100 m a druhého 40 m (ta by posléze sloužila i jako anténa pro spojení se Zemí). Motor by měl zažehovat 250 kapslí zmraženého (-270 °C) paliva za sekundu. Každý puls by krom tahu vytvářel i elektromagnetický puls, který by (pomocí indukčních cívek za tryskou) napájel zážehová elektronová děla. Sonda by byla postavena na oběžné dráze kolem Země a poté odtažena k Jupiteru. Z jeho atmosféry měla být získána i na Zemi velmi obtížně dostupná část paliva (He) pomocí cca 130 automatických balónových separátorů pracujících po dobu 20 let.\n\nPo startu by první stupeň pracoval 2 roky a udělil by sondě rychlost 7,1% rychlosti světla. Po jeho odhození by druhý stupeň pracoval 1,8 roku. Výsledná rychlost sondy po čtyřech letech urychlování (ve vzdálenosti 0,21 světelného roku) by činila 12% rychlosti světla a zbylých 47 let by sonda letěla setrvačností. Před vlivem mezihvězdného prachu by sondu chránil štít z berylia a průběžné opravy by vykonávaly automaty. Cestou k Barnardově hvězdě by bylo možno konat mnoho astronomických a astrofyzikálních pozorování (např. mnohonásobné zpřesnění astrometrie a studium mezihvězdného prostředí).\n\nV rozmezí 7-2 let před dosažením cíle by bylo z lodi vypuštěno 18 autonomních sond určených k průzkumu Barnardovy hvězdy a jejích planet. Všechny sondy by byly průletové, průzkum cílových těles by musel být velmi rychlý.\n\nDaedalus - parametry:\n\nPočáteční model projektu Daedalus vyvolal další teoretický výzkum. V roce 1980 Robert Freitas navrhl ambicióznější plán: samoreplikující kosmické lodě určené pro vyhledávání a navázání kontaktu s mimozemským životem.\nLoď by byla postavena na oběžné dráze kolem Jupitera a dosáhla by Barnardovy hvězdy za 47 let podle parametrů původního projektu Daedalus. Jakmile by dosáhla hvězdy, spustila by se automatická samoreplikace, postavila by se továrna, která by vyráběla kopie původní kosmické lodě.\n\nV roce 2009 se nezisková organizace Tau Zero chopila projektu Daedalus a dala si za cíl provést podobnou studii s přihlédnutím k aktuálním vědomostem o vesmíru a úrovni technologií v novém století. Tato snaha je prezentována projektem Ikaros, který má v zásadě stejné cíle jako Daedalus. Aktuálně se v rámci nového projektu připravují studie a zkoumají možnosti dnešních technologií.\n\n"}
{"id": "626003", "url": "https://cs.wikipedia.org/wiki?curid=626003", "title": "Mládež", "text": "Mládež\n\nMládež zahrnuje děti ve věku do patnácti let a mladistvé ve věku od patnácti do osmnácti let. Mladí zažívají v tomto období různé kritické situace a jsou citliví a náchylní k negativním vlivům okolí. V tomtokritickém období se formuje jejich osobnost a negativní vlivy (např.: nedostatky v rodině, škole) mohou mít špatný dopad na jejich psychiku. V krizových situacích mladí nevědí, jak se chovat, z důvodu nedostatku znalostí a mají sklony k agresi, která je hlavním obraným systémem jedinců.\n\n\n"}
{"id": "626006", "url": "https://cs.wikipedia.org/wiki?curid=626006", "title": "Český muzejní spolek", "text": "Český muzejní spolek\n\nČeský muzejní spolek byla společenská organizace založená v městě Česká Lípa za 1. republiky, existující zde v letech 1928 až 1938. V převážně německém prostředí byl spolkem české menšiny, nepodporovaným zdejší radnicí. \n\nV roce 1878 skupina českolipských učitelů a příznivců vlastivědného bádání po společném výletu na hrad Ostrý se rozhodla vybudovat sbírky, týkající se historie města Česká Lípa. Vznikl vlastivědný spolek Excursions Club, který se posléze rozhodl svou činnost rozšířit i mimo město v severních Čechách. První nashromážděná kolekce archivních materiálů byla umístěna v budově reálky proti klášteru, od roku 1900 pak byla umístěna na radnici města. Po 30 letech stagnace bylo muzeum obnoveno roku 1933 v Červeném domě u hradu Lipý. V období 1. republiky, kdy Češi byli v České Lípě menšinou, byl muzejní spolek podporovaný radnicí složen z Němců. Mimo ně se aktivizovali také učitelé a vzdělanci české národnosti a začala éra dvoukolejného budování muzejních materiálů.\n\nV roce 1928 bylo v České Lípě založeno České (menšinové) muzeum pro kraj Českolipský. Jeho základem se staly exponáty z Krajanské výstavy v Mladé Boleslavi z roku 1927. Byl založen muzejní spolek, jehož vedení se ujal školní inspektor Josef Maštálko. Správcem sbírek byl učitel Bohumil Kinský. Spolek zahájil vydávání vlastivědného časopisu Bezděz. Postupně se jim podařilo od různých sběratelů, umělců a sponzorů získat řadu exponátů. Spolek si v roce 1934 pronajal v zámku Zákupy několik místností a v roce 1936 zde, v Českém muzeu pro kraj českolipský, sbírky zpřístupnil veřejnosti. Na zákupském zámku uvažoval vybudovat koutek, či muzeum věnované mladému Napoleonovi, tento záměr se nepodařilo uskutečnit. V té době také vznikla Síň umění českého muzea v České Lípě. Po Mnichovu a před dokončeným záborem pohraničí byly sbírky čs. vojskem z iniciativy Josefa Maštálka v roce 1938 odvezeny na zámek v Bělé pod Bezdězem.\n\nMuzejní sbírky z nadačního muzea Wedrichů uložené v Červeném domě přečkaly válku dobře. Sbírky byly spojeny s konfiskáty a sbírkami českého menšinového muzea, přivezenými zpět z Bělé v roce 1947. \n\nNástupcem předválečného Českého muzejního spolku byl od valné hromady 23. července 1945 založený \"Muzejní spolek pro kraj českolipský\". Tento se pak rozhodl obnovit vydávání časopisu Bezděz a ze svých řad určil jeho prvním redaktorem ředitele měšťanské školy a správce městského muzea Bohumila Kinského. Do organizační činnosti se zapojil i předválečný předseda spolku, školní inspektor Josef Maštálko. Časopis se nakonec dočkal v letech 1947–1948 šesti vydaných čísel. \n\nSpolek vyvíjel tlak na město kvůli vyřešení odpovídající budovy městského muzea, soustředění roztroušených sbírek do jednotného vedení. Muzeum bylo v roce 1949 přejmenováno na \"Krajinské vlastivědné muzeum v České Lípě\", od roku 1951 byly vybudovány expozice na třech místech města.\n\nPo zastavení vydávání časopisu Bezděz byl spolek zcela pasivní. Řešení sbírek, budov a celého muzea převzal MNV Česká Lípa. Definitivní konec muzejního spolku pak přinesl zákon 68/1951 o dobrovolných sdruženích a spolcích.. V roce 1952 vzniklo okresní vlastivědné muzeum, dnešní Vlastivědné muzeum a galerie v České Lípě, které roku 1960 získalo dodnes užívané prostory v areálu bývalého kláštera. V roce 1953 vznikl Okresní dům osvěty, kam se aktivita lidí zajímajících se o muzejnictví přesunula do nově založených kroužků. Jedním z nich byl Vlastivědný kroužek, který splynul s někdejším Českým muzejním spolkem.\nV roce 1967 byl založen Klub přátel muzea.\n"}
{"id": "626010", "url": "https://cs.wikipedia.org/wiki?curid=626010", "title": "Saša Sokolov", "text": "Saša Sokolov\n\nSaša Sokolov (rusky \"Саша Соколов\"; vlastním jménem Alexandr Vsevolodovič Sokolov, rusky \"Александр Всеволодович Соколов\"; * 6. listopadu 1943 Ottawa, Kanada) je ruský spisovatel patřící ke skupině ruských spisovatelů tzv. třetí vlny ruské emigrace, kteří svou slávu získali až za hranicemi.\n\nNarodil se v roce 1943 v Ottavě v sovětské diplomatické rodině. Jeho otec byl zástupce vojenského atašé a v roce 1947 byl v souvislosti s velkou špionážní aférou kolem atomové bomby z Kanady vykázán a byl nucen vrátit se i s rodinou nazpátek do Moskvy. Saša Sokolov vyrůstal v Moskvě jako typický příslušník zlaté mládeže té doby. První svou povídku napsal ve dvanácti letech, skládal epigramy a parodie na učitele, měl kázeňské přestupky a hrozil mu přestup do zvláštní školy. V devatenácti se pokusil s kamarádem o útěk ze SSSR přes turkmensko-ruskou hranici, byl však zatčen a krátkou dobu vězněn. Aby se vyhnul povinné vojenské službě, simuloval duševní nemoc a strávil tři měsíce ve vojenské psychiatrické léčebně. Po skončení školy pracoval jako zřízenec v márnici a v roce 1962 na naléhání rodičů začal studovat prestižní Vojenskou fakultu cizích jazyků, z které po třech letech odešel a přešel na žurnalistiku na Moskevské státní univerzitě. V té době se sbližuje s mladými představiteli neoficiální moskevské kultury. V roce 1965 vstupuje do literární skupiny SMOG (\"СМОГ;\" \"Смелость\" – Smělost, \"Мысль\" – Myšlenka, \"Образ\" – Obraznost, \"Глубина\", Myšlenka – Hloubka či také \"Самое Молодое Общество Гениев\" – Super Mladá Obec Géniů), která však svou činnost končí po rozehnání první demonstrace na obranu lidských v SSSR, jež se konala v prosinci 1966 na Puškinově náměstí. V letech 1969–1971 pracoval v listě Literární Rusko (\"Литературная Россия\").\n\nV letech 1971–1973 píše svůj první román Škola pro hlupáky (\"Школа для дураков\") a již jako vystudovaný novinář se stává hajným v povolžských lesích. Román nelegálně putuje na západ, kde v roce 1976 na doporučení Vladimira Nabokova („okouzlující, tragická a velice jímavá kniha“) vychází v USA v nakladatelství Ardis Carla R. Proffa a jeho ženy. V roce 1974 se seznamuje s rakouskou slavistkou Johannou Steidelovou, která přednáší na Moskevské univerzitě němčinu, opouští svou první ženu a snaží se dostat na západ, je pronásledován KGB, dívka vyhoštěna ze SSSR a aféra nabývá mezinárodních rozměrů. Tehdejší rakouský kancléř Bruno Kreisky se v této záležitosti dvakrát obrací na Leonida Brežněva a v říjnu 1975 dostává Sokolov konečně povolení k výjezdu. Svou kariéru v emigraci začíná jako dřevorubec ve Vídeňském lese, po roce získává kanadské občanství a odjíždí do Severní Ameriky. V roce 1979 dokončuje svůj druhý román Mezi psem a vlkem (\"Между собакой и волком\"; pozn.: 150 stran rukopisu napsal ještě ve vlasti), který vychází v nakladatelství Ardis v roce 1980. V Rusku vychází v samizdatu a je oceněn významnou neoficiální cenou Andreje Bělého za nejlepší ruskou prózu roku 1981. V letech 1980–1985 pracuje nad románem Palisandreia (\"Палисандрия\") , který vychází v roce 1985. V roce 1996 mu byla udělena Puškinova cena. V roce 2007 v nakladatelství Azbuka vychází sborník jeho esejů pod názvem Neklidná larva (\"Тревожная куколка\").\n\n\n\n\n"}
{"id": "626016", "url": "https://cs.wikipedia.org/wiki?curid=626016", "title": "Seznam poslanců Malty (1962-1966)", "text": "Seznam poslanců Malty (1962-1966)\n\nSeznam poslanců Malty za volební období 1962-1966, nebo také v 1. volebním období po získání nezávislosti. Nezávislosti Malty bylo dosaženo během tohoto volebního období dne 21. srpna 1964. Z toho důvodu je toto volební období oficiálně označováno jako první volební období. \n"}
{"id": "626017", "url": "https://cs.wikipedia.org/wiki?curid=626017", "title": "Seznam poslanců Malty (1966-1971)", "text": "Seznam poslanců Malty (1966-1971)\n\nSeznam poslanců Malty ve 2. volebním období po získání nezávislosti tj. volební období 1966-1971.\n"}
{"id": "626019", "url": "https://cs.wikipedia.org/wiki?curid=626019", "title": "Seznam poslanců Malty (1971-1976)", "text": "Seznam poslanců Malty (1971-1976)\n\nSeznam poslanců Malty ve 3. volebním období po získání nezávislosti tj. volební období 1971-1976.\n"}
{"id": "626024", "url": "https://cs.wikipedia.org/wiki?curid=626024", "title": "Seznam poslanců Malty (1976-1981)", "text": "Seznam poslanců Malty (1976-1981)\n\nSeznam poslanců Malty ve 4. volebním období po získání nezávislosti tj. volební období 1976-1981.\n"}
{"id": "626025", "url": "https://cs.wikipedia.org/wiki?curid=626025", "title": "Adam Roarke", "text": "Adam Roarke\n\nAdam Roarke (8. srpna 1937 Brooklyn, New York – 27. dubna 1996 Euless, Texas), vlastním jménem Richard Jordan Gerler, byl americký herec. Ve světě filmu zpočátku používal též jméno Jordan Grant, po podpisu smlouvy s Universal Studios v roce 1957 si jej změnil, neboť studio mělo již jednu smlouvu s panem Grantem (konkrétně s Carym Grantem).\n\nSvoji hereckou kariéru začal na konci 50. let 20. století, během 60. let se objevil například v seriálech \"The Virginian, Alfred Hitchcock Presents\" nebo \"The Road West\". V pilotní epizodě „Klec“ sci-fi seriálu \"Star Trek\" ztvárnil roli komunikačního důstojníka Garrisona. Začal dostávat role ve filmech, hrál např. ve westernu \"El Dorado\" (1966), v kultovním snímku \"Hells Angels on Wheels\" (1967) po boku Jacka Nicholsona, či filmu \"Dirty Mary a Crazy Larry\" (1974) s Peterem Fondou. Během natáčení filmu \"V roli kaskadéra\" (1980) musel být hospitalizován s deliriem tremens a protože se zvěsti o jeho alkoholismu po Hollywoodu rozšířily, jeho herecká kariéra téměř skončila. V průběhu následujících 16 let se objevil již pouze v několika menších filmech. V roce 1996 zemřel ve věku 58 let na infarkt myokardu.\n\n"}
{"id": "626037", "url": "https://cs.wikipedia.org/wiki?curid=626037", "title": "League of Legends", "text": "League of Legends\n\nLeague of Legends (česky \"Liga Legend\", zkráceně LoL) je počítačová hra žánru multiplayer online battle arena. Vývojářem i hlavním distributorem je společnost Riot Games. Hra je určena pro operační systémy Android, macOS a Windows. Inspirována byla módem Defense of the Ancients (DotA) hry společnosti Blizzard Entertainment. Byla oznámena dne 7. října 2008 a spuštěna 27. října 2009.\n\nPro snížení latence je světová herní populace rozdělena geograficky do asi tuctu regionů, přičemž hráči z daného regionu jsou přednosti připojováni na místně příslušné servery. Většinu těchto serverů spravuje přímo Riot Games, jen čínský provozuje Tencent (od roku 2015 vlastník Riot Games) a několik v Jihovýchodní Asii Garena. Česko spadá pod server EU Nordic And East, na něm je pak hra kompletně přeložena a předabována do češtiny. Pro přehlednost jsou však zde uvedeny české i anglické termíny, neboť herní slang oba jazyky kombinuje.\n\nVe hře League of Legends vystupuje hráč jako vyvolávač, který ovládá v jednom zápase jediného šampiona s unikátními vlastnostmi a bojuje spolu se svým týmem proti nepřátelskému týmu na jedné mapě. Cíl hry je obvykle zničit nepřátelský Nexus, stavbu, která je na druhém konci mapy u základny druhého týmu. Hra též může skončit kapitulací jednoho z týmu, a to po 15 minutách (všichni musí být pro) nebo po 20 minutách (4 z 5 musí být pro). Hráči hrají jednotlivé zápasy – podle režimu trvají většinou 15-60 minut.\n\nKaždý zápas ve hře začínají šampioni obvykle s jednou schopností, které si postupem času vylepšují a zpřístupňují si další (celkem 4 unikátní schopnosti, s výjimkami). Hráč má na začátku hry Level 1 a své schopnosti má všechny plně vyvinuté až v pozdní fázi hry na Levelu 18. Na postup do dalšího levelu je potřeba sbírat tzv. expy – ty se získávají pouhým pobytem na lajně, zabíjením jednotek a šampionů nebo asistencí na zabití. Postupem do dalšího levelu se jednak zpřístupní možnost aktivovat/vylepšit schopnost, ale také postavě stoupnou tzv. \"staty\" – hodnoty brnění, zdraví, many atd. Snaha mít co nejrychleji co nejvíce levelů zajištující náskok před protihráči je základní mechanikou hry.\n\nJedná se o hru typu freemium – za reálné peníze lze koupit například skiny k postavám nebo samotné postavy, nelze s nimi ale žádným způsobem ovlivnit průběh hry a šanci na výhru.\n\nVyvolávač může hrát za jakéhokoliv šampiona, kterého má koupeného anebo za šampiony, které hra nabízí zdarma v tzv. \"bezplatné týdenní rotaci\". Ve hře je celkem 148 jedinečných šampionů. Každý šampion má ve hře svůj příběh, pochází z určitého regionu, má svoje 4 unikátní schopnosti + pasivní schopnost(i). Pokud šampioni hrají proti sobě ve hře a jsou ze stejného regionu nebo jsou v nějakém příbuzenském vztahu, mívají na sebe hlášky a v některých případech i posílené schopnosti.\n\nMezi základní strategie výhry, podobně jako u ostatních MOBA her patří:\n\n\nBěhem hry mohou hráči získat ocenění několika typů, za každé ocenění navíc dostanou odměnu v podobě zlaťáků\n\nPokud se hráč rozhodne hrát hru, může si zvolit z několika herních režimů, respektive z několika map. Ty jsou v League of Legends pojmenovány \"Pole spravedlnosti\" (). Kromě linií a základen je na nich také tzv. džungle, kde jsou neutrální nestvůry; některé z nich po zabití dávají buff neboli posilnění hrdiny.\n\n\n\nTyto módy nejsou ve hře stále, ale rotují. Obvykle je zpřístupněn jeden z níže uvedených módů, a to po dobu jednoho víkendu. Některé módy jsou zpřístupněny i na delší dobu při různých příležitostech. (např. Legend of the Poro King v době Vánočních svátků)\n\n\nKdyž hráč zrovna nehraje, nachází se v lobby. Zde si hráč může nakupovat další hrdiny, balíčky, svazky a prohlížet si statistiky jiných hráčů, nebo pozorovat hry jiných hráčů.\n\nRuny jsou podpůrné doplňky šampiona, které obvykle zveličují schopnosti a úlohu šampiona ve hře.\n\n\nV obchodě si hráč může zakoupit věci za ME a RP. Některé věci v obchodě lze koupit pouze za RP.\n\nZa výhry v hodnoceném zápase se získávají tzv. LP (league points), pomocí nichž hráči postupují po hodnotícím žebříčku. Ten je rozdělen na devět úrovní, které se dále dělí sestupně na divize I až IV (tedy \"Zlatá IV\" je o jednu subdivizi výše než \"Stříbrná I\"), přičemž Železná a Velmistrovská úroveň byly přidány až od 9. sezóny:\n\nPo dosažení 100 LP se hráč dostane do tzv. série (promo), kde další tři nebo pět her rozhodnou, zda se mu podaří postoupit do vyšší divize. Pokud má naopak 0 LP a několikrát prohraje, sestoupí o divizi níže. V případě, že hráč úvodních deset rozřazovacích zápasů ukončí např. s 5 výhrami a 5 prohrami, je zařazen do Stříbrné III. Pokud se mu podaří nasbírat 100 LP a vyhrát dvě ze tří her v následné sérii, postoupil by do Stříbrné II, naopak řadou proher by sestoupil do Stříbrné IV.\n\nVe hře je celkem 146 šampionů. Každá postava má příběh, který se váže k jejím schopnostem. Ty jsou velmi rozmanité: od různorodých útoků, přes léčení, teleportace a další podpůrné schopnosti. Některé speciální útoky dokáží zasáhnout cíl i na protější straně mapy. Daná kombinace schopností šampiona pak více či méně předurčuje pro hraní určité role na polích spravedlnosti.\n\nSchopnosti zahrnují zpravidla jednu pasivní a právě čtyři samostatně aktivovatelné schopností, ale existují i výjimky (např. šampion Aphelios má unikátní rozhraní svých schopností). Protože se ve většině případů hrají schopnosti namapované na klávesy QWER, sám Riot nazývá schopnosti jako \"qéčko\", \"wéčko\", \"éčko\" a \"erko\". Není ale žádné pravidlo společných znaků všech qéček či ostatních schopností s jinými šampiony. Obvykle ale právě Q-schopnost bývá hlavní útočná schopnost většiny šampionů. První tři schopnosti jsou hlavní funkční kouzla šampionů, které mívají krátkou až středně dlouhou přebíjecí dobu, typicky 8–20 sekund.\n\nČtvrtá schopnost - namapovaná na R - se nazývá ultimátní, tedy šampionova \"ultimátka\" (oficiální názvosloví české verze LoL). Ultimátka obvykle mívá velmi dlouhou přebíjecí dobu, typicky 40–200 sekund. Jak již z názvu vypovídá, ultimátka je šampionova nejsilnější schopnost, kterou působí největší poškození, nejdelší omezující účinky, největší léčení atd.\n\nPasivní schopnost je unikátní doplněk pro každého šampiona, která mu umožňuje podrtrhnout svou roli ve hře (Annie, Soraka)  jako takovou anebo přímo tvoří součást jejich gameplaye (Karthus, Aurelion Sol). Nejsou ovládané (výjimky - Azir), dějí se sami od sebe po nějaké spouštěcí akci (smrt, jiná schopnost atd.). Někteří šampioni mají více pasivních schopností (Bard, Ornn, Kassadin, Fizz), někteří zase pasivní schopnosti na svých běžných aktivovatelných schopnostech (Annie, Kassadin, Sona, Soraka).\n\nCelkem je ve hře 572 základních schopností. Lze je rozdělit podle typu cíle, na nějž je kouzlo sesláno:\n\nSchopnosti se šampion v průběhu zápasu učí. Na začátku začíná s jednou schopností a za nějakou chvíli, až nasbírá dostatek zkušeností, se může naučit další nebo stávající učinit silnější a obvykle s kratší přebíjecí dobou (postup do dalšího levelu). Utimátku se může obvykle naučit až v levelu 6 a vylepší ji nejdříve na levelu 11 a 16. Celkem lze získat 18 levelů, což odpovídá pěti úrovním každé z prvních tří aktivních schopností a třem úrovním ultimátky.\n\nJe více šampionů s velmi podobnými schopnostmi:\n\nZabiják (Assassin) nebo také vrah je šampion, který vítězí v boji 1v1 napříč různými rolemi, a to vždy z relativní blízkosti. Jejich úkol je co nejrychleji zabít cíl. Kombinují použití jejich schopností a základních útoků a tím způsobují obrovské, leckdy i kombinované poškození. Mívají k dispozici nějaké kouzlo, které jim pomůže se nějak přiblížit k oběti (Katarina), zastřít se (Akali, Fizz) nebo se rychle teleportovat (Kassadin). Touto schopností, která jim pomůže se k nepříteli přiblížit, obvykle začínají (Nocturne, Akali).\n\nPůsobí obrovské poškození, nejsou až tak křehcí jako obyčejní mágové a jsou velmi mobilní (Fizz, Camille, Katarina), zato jejich schopnosti vyžadují velmi dobré načasování, taktiku a souslednost. Bez dostatečného příjmu zlaťáků na nákup předmětů jsou v pozdější fázi hry (kdy tankové a mágové jsou na výši) nepoužitelní.\n\nAssasini chodí obvykle na mid nebo do džungle, někdy na top.\n\nJsou silní proti mágům a střelcům, kteří jsou náchylní vůči jejich nárazovému poškození. Naopak jsou slabí proti tankům a bojovníkům, kteří jejich náraz poškození snadno ustojí.\n\nPříklady assasinů: Akali, Ekko, Evelynn, Kayn, Zed.\n\nMágové (Mage) způsobují ve hře největší magické poškození z týmu. Poškození způsobují na velkou vzdálenost výhradně svými schopnostmi s krátkou/středně dlouhou přebíjecí dobou. Jejich ultimátky mívají ničivý chrarakter, schopný zvrátit průběh hry, pokud jí vyvolávač dobře použije. Mimo magického poškození aplikují na protivníky omezující účinky jako umlčení, znehybnění a uzemnění, které jim slouží k provedení jejich tzv. \"komb\" – sousled po sobě jdoucích schopností, které zaručují téměř jistou smrt (Ryze, Lux,Veigar) v boji 1v1 a více.\n\nJejich schopnost působení obrovského nárazového poškození je vyvážena jejich křehkostí, nízkým zdravím a odolnostmi a absencí escapů. Místo toho mají jako sekundární schopnosti různých kouzel k dispozici štíty (Annie, Lux, Ryze, Kasssadin, Malzahar).\n\nMágové chodí obvykle na mid, s výjimkami jako podpora nebo na top/džungle.\n\nJsou silní proti bojovníkům a střelcům, ale jsou slabí proti tankům a zabijákům.\n\nPříklady mágů: Lux, Swain, Ryze, Karthus, Aurelion Sol, Syndra, Malzahar.\n\nBojovníci (Fighter) jsou šampioni, kteří tvoří jakýsi střed mezi odolností tanků a schopností působit poškození jako assasini. Pokud v týmu není tank, tak fighter obvykle začíná teamfight. Nemá takové zdraví jako tank, ale obvykle disponuje nějakou schopností, která ho dokáže zbavit se omezujících účinků (Gangplank), na chvíli se učinit nezaměřitelným (Fizz) nebo na do teamfightu přinést nějaké plošné poškození či omezující účinek (Aurelion Sol, Pantheon), díky kterému má v týmu pak větší výdrž. Někteří se udrží v boji déle kvůli jejich ultimátkám ve které se oživí nebo vyléčí či změní do jiné podoby, kdy mají více zdraví (Aatrox, Ekko, Shyvana, Swain). Někteří se dokáží rychle teleportovat mezi protivníky a zahájit tak teamfight, dorazit protivníka nebo zachránit spoluhráče (Pantheon, Twisted Fate, Shen)\n\nFighteři se objevují hlavně na topu a midu, v džungli či jako podpora.\n\nPříklady typických bojovníků: Pantheon, Shyvana, Trundle, Shen, Gangplank, Mordekaiser.\n\nPodpora (Support) je v League of Legends nejdůležitější role ve hře, která pomáhá celému týmu různými způsoby k vítězství. Jako jediná nemá za cíl mít co nejvíce zářezů, dokonce je to (s výjimkou) nežádoucí. Chodí totiž na bot spolu s ADC- střelcem, které právě potřebuje peníze na nákup předmětů do pozdější fáze hry.\n\nDobře zahraný support chrání své spoluhráče svým vlastním tělem, stoupá si před mířené střely, aby to ostatní nezabilo, i za cenu flashe a smrti. Dále je jeho důležitým úkolem tvořit vizi na mapě, protože vize tvoří základní kámen k cestě k vítězství. Nakupuje k tomu totemy, dalekozraké totemy a čočky k odstraňování nepřátelských totemů.\n\nVzhledem k očividnému dělení druhů podpor i podle Riotu, uveďme jejich členění:\n\n\nPříklady typických healerů: Sona, Soraka, Karma, Nami, Lulu.\n\n\nPříklady typických tankovitých podpor: Rakan, Alistar, Leona.\n\n\nPříklady fighter supportů – Thresh, Blitzcrank, Pyke\n\n\nPříklady mágů, používající-se jako podpory: Annie, Anivia, Brand, Lux.\n\nSupport je v počáteční fázi vždy na botu se svým ADC, o které se stará, protože samotné ADC je velmi křehké. Ve střední fázi hry přechází mezi lajnami, pokládá totemy, odstraňuje ty nepřátelské a pomáhá spoluhráčům (např. tím, že je jde vyhealovat, pomoct jim rozbít věž, zabít vlnu poskoků, jít zabít nějakého protivníka atd.)\n\nV pozdní a velmi pozdní fázi hry se nachází vždy někde kolem celého teamfightu a stará se o všechny své spoluhráče. Zatímco se ostatní starají o působení největšího poškození a zabití, support jim v tom pomáhá omezujícími účinky, healováním nebo také působením (ne však smrtelného) poškození.\n\nPodpora je dlouhodobě podceňovaná role, což dokládá i sám Riot a kompenzuje to třeba tím, že pokud vyvolávač jde hrát roli podpory, má na další hru zaručenou takovou pozici, kterou si zvolí. (pravidlo automatického doplnění)\n\nStřelci (Marksman), ADC (attack damage carry) jsou vždy křehcí šampioni s útoky na dálku. V průběhu času jsou schopni působit obrovské poškození svými základními útoky a podporovat je svými schopnostmi poskytujícími např. zpomalení (Twitch, Miss Fortune) nebo jejich dorážení na obrovskou vzdálenost (Ashe, Caitlyn, Draven). Ve hře potřebují mít dostatek peněz na nákup předmětů, zvyšujících jejich šanci na kritický zásah, rychlost útoků a útočné poškození.\n\nADC mívají tzv. \"escapy\" – rychlé přesuny, teleportaci, přeskoky a odpálení a vyšší základní rychlost pohybu.\n\nVe hře chodí s výjimkami výhradně na \"bot\", a to spolu se \"supportem - podporou\"\n\nPříklady ADC: Ashe, Caitlyn, Miss Fortune, Varus, Twitch, Tristana.\n\nTank je označení pro šampiona, kterého nelze tak snadno zabít. Má mnoho zdraví, jeho vysokou regeneraci, schopnost potlačit omezující účinky a mívá navíc k dispozici štíty. Uděluje jen malé poškození, zato s nějakým omezujícím účinkem. Obvykle působí plošné poškození (Singed, Dr. Mundo, Leona). Nejsou obvykle mobilní, jejich hlavním úkolem je tzv. \"potankovat\" své spoluhráče; převést velkou část poškození na sebe, aby ostatní nebyli tak poškozováni. Obvykle tedy zahajují \"teamfighty\", kde vydrží celou dobu a kolem sebe protihráče plošně poškozují a omezují, aby je mohli ostatní (nebo i oni) zabít.  Jejich ultimátky s nepříliš dlouhou přebíjecí dobou jim k tomu obvykle pomáhají; tedy například zajišťují odolnost proti omezujícím účinkům, zvětšují je, zvyšují jejich zdraví a jeho regeneraci nebo zajišťují krátkodobou nesmrtelnost.\n\nTankové chodí obvykle na top, někdy jako podpory nebo do džungle\n\nJsou silní proti zabijákům a mágům, protože dokáží pohltit jejich nárazové poškození, ale jsou slabí proti střelcům a bojovníkům.\n\nPříklady tanků: Sion, Dr. Mundo, Rammus, Singed, Ornn, Tahm Kench, Zac.\n\nLeague of Legends je dnes jednou z nejhranějších počítačových her v historii, aktivní hráčská základna světově dosahuje nad 32 miliónů (statistiky z října 2012), což je více než World of Warcraft v době svého největšího rozkvětu. Jelikož se jedná o hru se zaměřením na PvP (hráč vs hráč), poměrně brzy se vybudovala široká kompetetivní scéna. Díky podpoře od Riot Games, kteří pro sezónu 2 uvolnili 5 miliónů dolarů na ceny a aktivnímu zapojení všech velkých organizátorů lig a turnajů, je dnes League of Legends největším elektronickým sportem v historii.\n\nDenní aktivita hráčů v roce 2013 vzrostla na neuvěřitelných 32 miliónů a počet registrovaných uživatelů je více než 70 miliónů. Což je téměř 5× víc než v roce 2011. Spolu s počtem hráčů se rozšiřuje i počet uživatelů na komunikačním kanálu reddit.com, která se přibližuje téměř k 500 000 uživatelů. Za rok 2013 Riot Games vydělalo víc jak půl miliardy dolarů.\n\nProfesionální hráči jsou ve většině případů schopni se poměrně pohodlně uživit skrze aktivity spojené s hraním League of Legends. Ti nejlepší hráči jsou placeni organizacemi, které pak reprezentují. Mezi jejich další příjmy pak patří především výhry z turnajů a výnos ze streamování. Mezi nejznámější hráče na světě patří například Andy „Reginald“ Dinh, zakladatel jedné z nejúspěšnějších progamingových organizací zabývajících se LoL – TSM (Team Solo Mid), později se pak přidali i hráči z Asie jako například Liu „Westdoor“ Shu-Wei (ahq e-Sports Club) a Lee „Faker“ Sang-hyeok (SK Telecom T1).\n\nRozkvět progamingové LoL scény je možný také díky skvělé podpoře organizátorů turnajů. LoL nechybělo na žádné velké akci v posledních letech a z výsluní díky obrovské podpoře fanoušků vytlačilo i hlavní hvězdu elektronických sportů – Starcraft II. To je nejpatrněji vidět v Jižní Koreji, kde se v současnosti stalo League of Legends nejhranější hrou a získalo vlastní turnaj na korejské televizi OGN.\n\nPopularita progamingu umožnila založení regionálních lig: NA LCS, EU LCS, LCK (Korea), LPL (Čína) a LMS (Taiwan), ve kterých se nejlepší týmy pravidelně střetávají jako v tradičních sportech. Na konci každé sezóny se střetávají nejlepší týmy z regionálních lig na světovém šampionátu ( World Championship/Worlds), kde poměří své síly a zjistí, kdo je nejlepším týmem na světě.\n\nJelikož je League of Legends rozděleno na regiony (pouze na velkých turnajích- Worlds, MSI, IEM) se společně utkají hráči z celého světa), je někdy tedy velice obtížné poměřovat relativní sílu a kvalitu jednotlivých celků. Následující týmy však patří/patřily ke špičce ve svých regionech. Postavení regionů se často mění, ale již od sezóny 3, tedy od roku 2013 dominují světové scéně týmy korejské ligy LCK.\n\nSeverní Amerika (NA LCS)\n\nEvropa (LEC)\n\n\nJižní Korea (LCK)\n\nTaiwan (LMS)\n\nČína (LPL)\n\n"}
{"id": "626038", "url": "https://cs.wikipedia.org/wiki?curid=626038", "title": "Fredensborg", "text": "Fredensborg\n\nFredensborg (\"Fredensborg Slot\") je zámek v Dánsku na severu ostrova Sjælland cca 30 km od dánského hlavního města Kodaně; stejné jméno nese obec, která vznikla při stavbě zámku. Vedle zámku se zde v přičleněné vesnici Humlebæk nachází známé muzeum moderního umění Louisiana Museum of Modern Art.\n\nZámek, který nechal v letech 1720–1722 postavit na východním břehu jezera Esrum dánský král Frederik IV. v italském stylu, je jednou z nejkrásnějších ukázek severského baroka. Název \"Fredensborg (Zámek míru\") má upomínat na vítězství Dánska nad Švédskem v rozsáhlém konfliktu severských zemí – Severní válce, jež skončila v roce 1721 uzavřením Nystadského míru.\n\nKe konci Severní války požádal dánský král Frederik IV. architekta Johana Cornelia Kriegera, dvorního zahradníka zámku Rosenborg, o vybudování nevelkého zámku ve stylu francouzského baroka. Stavba byla realizována v letech 1720–1726. Král se osobně aktivně účastnil při vzniku projektu budovy i přilehlého parku a pečlivě sledoval jejich stavbu. Stavbyvedoucím byl \"Johan Conrad Ernst\", který se osvědčil již při stavbě zámku Frederiksborg. Stavba zámku byla dokončena v roce 1722, kaple pak v roce 1726.\n\nZáklad zámeckého komplexu tvoří téměř čtvercová jeden a půl patrová hlavní budova s kopulí. Zámek byl situován ve středu tzv. \"lovecké hvězdy\" (dánsky \"jagtstjerne\") – několika přímých křížících se stezek v lovecké honitbě. V době lovu bylo povoleno střílet podél těchto stezek, rozbíhajících se od středu.\nSál pod kopulí má rozměry 15×15 m a výšku 27 m.\n\nPřed hlavní budovou se rozprostíralo osmiúhelníkové nádvoří, obklopené jednopatrovými křídly. Z východní strany se k hlavní budově přimykala plocha jízdárny a dlouhé stáje. Z východní strany k hlavní budově přiléhala oranžérie a tzv. \"markraběcí dům\". Oranžérie byla s hlavní budovou spojena nevelkým tajným průchodem, aby králové a dvořané mohli procházet do kaple, aniž by si \"zamokřili nohy\".\n\nNad kaplí se vypíná měděná špice a její fasáda je zdobena pilastry a frontonem s vyrytou bustou Frederika VI. Ke kapli se přimykalo křídlo dvořanů (dánsky \"kavalerfløj\". Tato část budovy byla vystavěna v letech 1724–1726 a nese rysy holandského baroka a rokoka.\n\nZámek byl postupně v průběhu 1. poloviny 18. století rozšiřován, zachoval si však základní strukturu z doby svého otevření (11. října roku 1722 v den 51. králových narozenin).\n\nKrieger ukončil práce na zámku vystavěním «nové budovy soudní kanceláře» v roce 1731, která přiléhá k jižní straně nádvoří jízdárny. Jako své sídlo využívala tuto budovu až do své smrti královna Ingrid (1910–2000). Po její smrti zde proběhla komplexní rekonstrukce a v současnosti je budova rezidencí korunního prince Frederika.\n\nVýznamnější přestavba zámku proběhla v letech 1741–1744, kdy \"Lauritz de Thurah\" vyzvedl střechu hlavní budovy zámku. Šikmá střecha byla nahrazena plochou, jež byla opatřena balustrádou. V roce 1751 de Thurah přestavěl oranžérii na rezidenci dvorních dam. V roce 1753 Nicolai Eigtved rozšířil zámek, dodav k hlavní budově čtyři symetricky rozmístěné úhlové pavilony s měděnými pyramidovitými střechami. \n\nPo smrti královny Juliany Marie v roce 1796 byl zámek využíván jen zřídka, a to až do vlády krále Kristiána IX., který zde mnohokrát trávil dlouhá období.\n\nK zámku přiléhají zahrady, které náležejí se svými 300 akry (1 akr = 40,5 aru) k největším v Dánsku. Byly založeny v barokním stylu v roce 1760 Krigerem, byly však postupně rozšiřovány a upravovány v průběhu celého 18. století. Dlouhé rovné aleje, vysazené v letech 1970—1990, se paprskovitě rozbíhají od zámku, mezi nimi se rozprostírají široké stromy osázené plochy s křivolakými cestičkami.\n\nV parku je rozmístěno množství soch. Zvláštní pozornost poutá tzv. \"Norské údolí\" (dánsky \"Nordmandsdalen\"), kde se nachází 68 soch norských a faerských sedláků a rybářů.\n\nČást parku, sousedící se zámkem, je veřejnosti přístupná pouze v červenci. Zbytek roku mají právo pobývat zde pouze členové královské rodiny. Jsou zde zahrady, kde se pěstuje zelenina pro královský dvůr, a nová oranžérie, otevřená v roce 1995. Zahrady byly znovuotevřeny v září roku 2002 po důkladné rekonstrukci.\n\nV současnosti zámek obývá dánská královská rodina obvykle na jaře a na podzim; po zámku Amalienborg je to nejčastěji využívaná královská rezidence. Konají se zde důležité události – svatby, oslavy jubileí, narozeniny. Královna zde pořádá slavnostní audience na počest hlav jiných států a vlád, navštívivších Dánsko.\n\nExistuje tradice, že pokud stráví hlava cizího státu noc na zámku, musí vyškrábat briliantem na okenní sklo své jméno. \n\nZa přítomnosti královské rodiny se před zámkem denně koná střídání stráží. Zatímco vnitřní prostory zámku a část parku sousedící se zámkem jsou pro veřejnost přístupny pouze v červenci, větší část parku je návštěvníkům otevřena celoročně. Podle příkazu královny je pro příchozí otevřena zámecká kaple, v níž se slouží mše každou neděli.\n\n"}
{"id": "626039", "url": "https://cs.wikipedia.org/wiki?curid=626039", "title": "Snídaně na hradě Šlankenvaldě", "text": "Snídaně na hradě Šlankenvaldě\n\nSnídaně na hradě Šlankenvaldě je čtvrtá komorní opera (miniopera) českého skladatele Josefa Berga napsaná na skladatelovo vlastní libreto v roce 1966; autor sám ji žánrově označil jako \"výjev ze staré loutkové komedie pro čtyři hlasy, zpěv a šest nástrojů\". Poprvé byla uvedena v pražském Rudolfinu dne 6. března 1967.\n\nDěj této dadaistické hudební hříčky je prostý: Vilém, syn pána na hradě Šlankenvaldě, miluje Marii, dceru hradního. Jeho rodiče však lásce obou mladých lidí činí překážky, protože Vilémova vyvolená je prostého původu. Mladý rytíř proto odkládá svou výstroj a prchá s Marií do lesů. Dialogy, z nichž většinu tvoří zamilované rozhovory obou hlavních hrdinů, jsou přerušovány německy zpívanými áriemi \"rolníka\" (baryton) a hudebními pasážemi, například bouří. Se vší vážností podávaný prostoduchý děj a archaizující jazyk postav navozují skutečně atmosféru starobylé loutkové rytířské hry. Zároveň se jedná o parodii tradiční romantické opery, stejně jako předchozí Bergova miniopera, \"Eufrides před branami Tymén\", je parodií opery hrdinské.\n\n\"Snídaně na hradě Šlankenvaldě\" měla při svém uvedení značný úspěch. Živá nahrávka zaznamenaná brněnským rozhlasem roku 1969 byla rovněž vydána na gramofonové desce (Supraphon stereo 1 19 0725; zpívá Richard Novák, recitují Vlasta Peterková, Josef Husník, Rudolf Jurda, Zlatomír Vacek, hrají členové Moravského smyčcového tria a Foerstrova dechového kvinteta).\n\nV sezóně 2003/04 jej nastudovalo Studio Devítka Hudební fakulty JAMU (režie Rocc, premiéra 1. 5. 2004, v kombinaci s \"Eufridem před branamí Tymén\"). 20. května 2005 byla uvedena na nádvoří brněnského Domu pánů z Kunštátu v rámci Muzejní noci.\n\n"}
{"id": "626041", "url": "https://cs.wikipedia.org/wiki?curid=626041", "title": "Jiří Borwin Meklenburský", "text": "Jiří Borwin Meklenburský\n\nJiří Borwin, vévoda meklenburský (celý jménem: \"Georg Borwin Friedrich Franz Karl Stephan Konrad Hubertus Maria\"; narozen 10. června 1956) je od roku 2001 hlavou dynastie Meklenburských. Předtím byl od roku 1996 hlavou větve Meklenbursko-Střelické. Hlavou celé dynastie se stal v roce 2001 po smrti velkovévody Fridricha Franze Meklenbursko-Zvěřínského, kdy po jeho smrti vymřela po meči celá zvěřínská (starší) větev meklenburské dynastie.\n\nVévoda Jiří Borwin Meklenburský se narodil 10. června 1956 v Freiburg im Breisgau meklenburskému vévodovi Jiřímu Alexandrovi a jeho ženě arcivévodkyni Iloně Rakouské. Je nejmladším potomkem a jediným synem velkovévodského páru.\n\nV roce 1985 si vzal za ženu Alici Wagner (*1959), se kterou má 3 potomky:\n\n\n"}
{"id": "626043", "url": "https://cs.wikipedia.org/wiki?curid=626043", "title": "Stendal", "text": "Stendal\n\nHansestadt Stendal je okresní město v okresu Stendal a dopravní uzel ve Staré marce, spolková země Sasko-Anhaltsko.\n\nStendal leží asi 6 km západně od Labe, v jihovýchodní Staré marce, je vzdálen asi 120 kilometrů od Berlína, od Hannoveru asi 150 kilometrů a přibližně 55 kilometrů severně od Magdeburku na ose Wolfsburg – Berlin.\n\nRoční úhrn srážek je extrémně nízký a činí 485 mm. Pouze 2 % měřicích stanic Německé meteorologické služby registruje nižší hodnoty. Nejsušší měsíc je únor, nejčastější srážky se vyskytují v červnu, a to dvakrát více než v únoru. Srážky minimálně kolísají a jsou rozděleny stejnoměrně během celého roku.\n\nVes „Steinedal\" byla poprvé zmiňována v roce 1022 jako država kláštera Michaelisklosters v biskupství Hildesheim. Braniborským markrabětem Albrechtem I. Medvědem bylo městu roku 1160 propůjčeno právo trhu podle magdeburského městského práva. V 12. století byla založena farnost St. Jacobi. Roku 1230 se započalo se stavbou františkánského kláštera na Mönchskirchhofu. Ve 13. století byla založena gilda \"Stendaler Seefahrergilde\", která vlastnila práva k provozování obchodu v prostoru Severního moře a Baltského moře. Nejstarší listinná zmínka o obchodním domu St. Marien pochází z roku 1283. Od roku 1300 má město právo stavět hradby a ze stejné doby pochází také brána Tangermünder. Kamenné bloky jsou dodnes patrné v základech pozdější přestavěné brány. V roce 1338 byla zřízena v ulici Brüderstraße latinská škola, pozdější gymnázium. Slavným žákem byl v 18. století archeolog Johann Joachim Winckelmann, který gymnázium navštěvoval od roku 1726 do roku 1736.\nStendal patřil od roku 1358 do roku 1518 prokazatelně do hanzy. Společně s Brandenburgem patřil k nejstaršímu mincovnímu místu v braniborské marce, stendalské stříbrňáky byly ve středověku známou a užívanou měnou.\nVe 14. století byl vystavěn refektář v Mönchskirchhofu, který dnes poskytuje přístřeší městské knihovně. V místě, kde stál ještě v roce 1215 hrad, bylo v roce 1423 započato se stavbou dómu. Z roku 1440 pochází brána Uenglinger. Od 15. století byla po etapách budována radnice s presbyterářem a bočními křídly. Klášter Sv. Kateřiny (\"St. Katharinenkloster\", dnes \"Altmärkisches Museum\" a hudební fórum) byl zřízen jako augustiniánský klášter rozhodnutím kurfiřta Fridricha II. Dobrotivého v roce 1456. Z roku 1462 pochází vyřezávaná stěna, dodnes patrná v radniční aule.\nV roce 1488a začal pracovat Joachim Westfal, první tiskař v braniborské marce. Ve stejném roce se vzbouřili občané města proti uložení daně z piva. V roce 1502 uzavřela sňatek v Stendalu Alžběta Oldenburská, dcera dánského krále Jana I., s braniborským kurfiřtem Jáchymem I.\n\nV roce 1518 vystoupilo město společně s Berlínem, Brandenburgem, Frankfurtem a Salzwedelem z hanzy. Stendalský Roland (socha na radnici) pochází z roku 1525. V roce 1539 bylo přijato luteránství jako oficiální náboženství Staré marky. Lutherův žák a spolupracovník Konrad Cordatus byl od roku 1540 prvním luteránským superintendentem v Stendalu. V roce 1682 zemřelo ve městě na mor 1205 lidí (mezi nimi 537 dětí). V období od roku 1771 do roku 1830 byly zbourány části městského opevnění, a to Wendenturm, Torturm, Arneburgerská brána a dobytčí brána (Viehtor).\nRoku 1849 byl zahájen provoz na železniční traťi Magdeburg–Stendal–Lutherstadt Wittenberg. Se stavbou hlavního nádraží bylo započato roku 1869, dokončeno bylo roku 1871. O dva roky později byla zřízena hlavní drážní dílna, roku 1881 připojená ve správě královské pruské železnice (\"Königlich Preußische Eisenbahnverwaltung\") a po roce 1920 k říšské dráze jako opravna RAW Stendal (\"Reichsbahn - Ausbesserungswerk Stendal\"). V roce 1888 bylo založeno \"Altmarkische Museum\". V roce 1906 byla na památku čestného občana Dr. Haackeho na Sperlingsbergu postavena kašna, které se lidově říkalo „Sperlings-Ida\". V roce 1926 po 34 letech provozu byla zastavena stendalská koňka.\n\n3. srpna 1914 vytáhla do války první eskadrona husarů, sídlících ve městě (\"Magdeburgisches Husarenregiment Nr. 10\"). V městském lazaretu bylo 8. září 1914 asi 160 raněných vojáků. V prosinci 1916 bylo ve vojenském zajateckém táboru u vojenského cvičiště umístěno více jak 11.000 válečných zajatců. V roce 1917 byly do mobilizační sběrny kovu předány dva zvony dómu a zvon kostela Panny Marie. V průběhu listopadové revoluce převzala dne 8. listopadu 1918 policejní moc dělnicko-vojenská rada. Po podpisu příměří v Compiègne bylo od 11. listopadu 1918 v husarských kasárnách zřízeno sběrné místo. Válečný zajatecký tábor byl do konce roku 1918 téměř vyklizen a byl přizpůsoben jako tranzitní tábor pro německé válečné zajatce.\n\nBěhem druhé světové války se město stávalo, hlavně díky umístění vojenských jednotek Wehrmachtu, terčem spojeneckých náletů, během nichž docházelo k častým vzdušným soubojům nad městem a několik spojeneckých bombardérů se při tom zřítilo na město nebo v jeho blízkosti. Krom toho město i letecká základna Stendal-Borstel, kde byly umístěny stíhací eskadry (mezi jiným stíhací eskadra 301 „Divoké svině\"), ležely přímo na letecké trase bombardovacích svazů, které měly za cíl bombardovat Berlín. Na jaře 1945 přišlo během jediného náletu na městskou čtvrť Röxe o život 300 lidí. Zasaženo bylo rovněž hlavní nádraží. Dne 8. dubna zasáhla bomba i katedrálu a zničena byla křížová cesta. Středověká skleněná výplň oken byla již dříve demontována a tím zachráněna. V dubnu 1945 startovalo z letiště Stendal-Borstel k jednomu z nejspornějších podniků konečné fáze druhé světové války zvláštní komando Labe.\n13. dubna předal starosta Wernecke, který byl členem NSDAP, město americkým ozbrojeným silám. Nato bylo město označeno Josephem Goebbelsem „kvůli zbabělému předání\" jako „bezectné\". Dne 4. května 1945 na stednalské radnici kapitulovala německá 12. armáda (armáda Wenck) pod velením generála říšského svobodného pána von Edelsheim. Zástupci anglické armády byli přijati vedením města dne 12. června, ale byli dne 1. července vystřídáni zástupci Rudé armády. Bývalý starosta Wernecke byl internován Rudou armádou v koncentračním táboře Sachsenhausen, kde v prosinci 1945 zemřel. Ačkoli na počátku války bylo ve městě asi 34.000 obyvatel, díky přílivu uprchlíků, kterým bylo poskytnuto přístřeší, bylo na konci války dne 16. června ve městě asi 65.000 obyvatel.\n\nZa doby existence NDR bylo město nejdůležitějším průmyslovým centrem na severu okresu Magdeburk, mezi jiným díky železniční opravně RAW (\"Reichbahnausbesserungswerk\"), založené roku 1873 a zestátněné v roce 1881, státnímu podniku \"Dauermilchwerk \"(výroba trvanlivého mléka), výrobě ocelového nábytku, závodu \"Wärmegerätewerk\" (STIMA) a státnímu podniku Geologický průzkum/Geologický výzkum a průzkum. Sídlil zde také Okresní institut veterinární služby (BIV), který vznikl z \"Tiergesundheitsamtu\" (TGA, úřad pro zdraví zvířat) a okresní veterinární nemocnice. V roce 1990 byl přeměněn na Státní výzkumný veterinární a potravinářský úřad. \nRoku 1983 bylo severně od města započato se stavbou jaderné elektrárny, tato ovšem nebyla dána do provozu a po sjednocení Německa byla výstavba přerušena.\n\nJiž v roce 1640 byl Stendal poprvé zmiňován jako posádkové město. Následně byl v roce 1715 založen pruský pěší regiment a tento byl až do roku 1806 umístěn ve městě. Od roku 1860 byl Stendal opět posádkou vojenských útvarů, mezi jiným od roku 1884 tu byl posádkou Magdeburský husarský pluk č. 10, a to až do roku 1919. V jeho tradici potom pokračoval od roku 1919 do roku 1937 3. jezdecký pluk. V roce 1936 byl na letišti Stendal-Borstel založen první německý výsadkový stíhací oddíl, ve kterém sloužil svého času též Max Schmeling. Dále byl ve městě umístěn 93. pěší pluk a několik stíhacích eskader vojenského letectva.\nAž do převratu byl Stendal sídlem komanda Nord pohraniční stráže NDR a nadto také stanovištěm 207. motostřelecké divize skupiny Sovětských vojsk v NDR. Tato divize byla podřízena velení 3. úderné armády v Magdeburku. Na konci roku 1994 opustili město poslední sovětští vojáci, čímž skončily doby posádkového města. \n27. září 2009 byl zveřejněn výsledek občanského referenda o přejmenování města. 78 % obyvatel souhlasilo se starým názvem „Hansestadt Stendal\". Toto přejmenování vstoupilo v platnost k 1. lednu 2010.\n\nBěhem první světové války došlo poprvé k úbytku obyvatelstva. Město se však rychle zotavilo a počet obyvatel dosáhl krátce před vypuknutím druhé světové války skoro 36 000. Po druhé světové válce vrostl počet obyvatel díky přistěhovalectví vyhnanců z dřívějších německých zemí na východě poprvé na 40 000. V období od roku 1950 do roku 1964 město ztratilo 4 600 obyvatel a v roce 1964 klesl počet na předválečný stav. S 37 496 obyvateli to byl historicky nejnižší počet obyvatel v poválečné době.\nOd 1965 rostlo město především díky investicím do velkých sídlišť a 31. prosince 1989 dosáhlo s 51 461 obyvateli na historické maximum. Od 1990 měl počet obyvatel města díky migraci a převažující úmrtnosti nad živě narozenými klesající tendenci a v polovině roku 2007 se dostal opět na úroveň roku 1964. Proti vzniku prázdných nájemných bytů díky odlivu obyvatel od roku 2008 působí demolice, demontáž a doprovodná sanace panelových sídlišť. Je počítáno s infrastrukturou pro 35 000 obyvatel.\nDíky reformě intravilánu v Sasku-Anhaltsku, probíhající od roku 2009-2011, došlo k 1. lednu 2010 k včlenění deseti okolních obcí pod správu města, čímž narostl počet obyvatel z 35 900 (ke dni 31. prosince 2008) na 40 (974.\n\n\nNejvětší počet obyvatel Stendalu je bez vyznání. Nejčastějším náboženstvím je evangelické. Evangelická náboženská obec je součástí evangelické církve středního Německa. Římsko-katolická obec náleží k děkanství Stendal v biskupství Magdeburk. Vedle toho existují mnohé další církve, jako jsou baptisté, Společenství adventistů sedmého dne či Vineyard. V Stendalu je i Apoštolská církev a konají se shromáždění Svědků Jehovových. Ve srovnání se sjednoceným Německem je nízký počet vyznavačů islámu a judaismu.\n\n\nMěstská rada má 40 členů . Po komunálních volbách 7. června 2009 byly křesla v radě rozděleny následovně: \n\nVzhledem k aktuálním právním změnám se zvýší počet členů městské rady od příštích komunálních voleb v roce 2014 o 13 zástupců ze sloučených obcí, takže celkový počet členů rady bude 53. Hlasovací právo jako člen městské rady má i primátor.\n\nPrimátorem je Klaus Schmotz (bezpartijní; nominovaný za CDU). Byl po volbách dne 17. února 2008 při volební účasti 34 % s 68,4 % odevzdanými hlasy zvolen na druhé funkční sedmileté období. Krátce před volbami se na něho snesla kritika za jeho funkce v době existence NDR, kdy byl na ministerstvu národní obrany vyšším důstojníkem na odboru financí a ekonomiky ve štábu pohraniční skupiny Nord, odpovědným za finanční zabezpečení všech vojenských úkolů, včetně údržby prostředků osobní ochrany.\n\nZnak města byl schválen předsednictvem vlády v Magdeburku dne 10. července 1995.\nUspořádání: Rozpolcený ve stříbrné barvě, v popředí (vlevo) červený orel ve zlaté zbroji, vzadu (vpravo) čtyři (1:2:1) kosočtverce.\nBarvami města je červená a stříbrná (bílá).\nNejstarší městská pečeť, doložená již z roku 1263, ukazuje kulaté městské hradby s otevřenou bránou, nad kterými přečnívá šest věží a nad tím je braniborský červený orel. Pečeť sekretáře městské rady ze 14. století zobrazuje jen orla, který drží v každém pařátu kosočtverec. Nynější městský znak je zobrazován většinou od 16. století, první jeho zobrazení pochází z počátku 15. století na stendalských brakteátech, které mezi prvními začal vydávat Friedrich I. Hohenzollern. K významu čtyř rout, které se označují jednou jako kameny, poté jako zrna ječmene a nakonec jako smaragdy, neexistuje žádný jasný výklad.\nV právní vědě zaujímá své místo rozhodnutí spolkového ústavního soudu ve věci známé jako Jižní obchvat Stendalu. Podle plánu výstavby dopravní infrastruktury v rámci sjednocení Německa byla vytyčena trasa jedné ICE přes město. Obec proti tomu vydala vlastní opatření na ochranu svých pozemků, což vedlo k výraznému zdržení, a proto byl schválen spolkový zákon, který výstavbu trasy ICE nyní konečně urychlí, neboť je možné provést i vyvlastnění pozemků na plánované trase. Mimořádné přitom bylo, že tento zákon nebyl vydán proto, aby vzniklo obvyklé, všeobecné pravidlo, ale byl speciálně přizpůsoben pro jednu konkrétní situaci. Na základě důležitých argumentů, týkajících se strukturálních opatření v rámci opětovného sjednocení Německa byl zákon vydán v souladu s ústavu a nyní je základní součástí právnického vzdělání znám jako případ \"Südumfahrung Stendal\".\n\nKulturním středem města a celé oblasti je divadlo Altmark (Stará marka). Bylo založeno v roce 1946 a angažuje se zejména v oblasti dětského a mládežnického divadla. Vedle vlastních divadelních představení se v něm konají pravidelná pohostinná vystoupení různých hudebních souborů a tanečních divadel. Dále se zaměřuje na pořádání symfonických koncertů a divadelních plesů, konferencí a různých výstav.\nVedle divadla Almark bylo v roce 1998 v městské části Stadtsee zřízeno Kunstplatte jako kulturní centrum. Bohatou kulturní nabídku tam nacházejí zejména mladiství. Mezi oběma kulturními domy existuje od roku 2005 kooperační smlouva.\nTaké Musikforum Katharinenkirche přináší ročně ke kulturní nabídce města asi 100 výstav, mezi tím komorní a symfonické koncerty, vystoupení sborů i sólistů, koncerty rockové, populární a lidové hudby a zábavní výstavy.\n\nV roce 1952 byla znovu otevřena zoologická zahrada rozkládající se asi na šesti hektarech ve čtvrti Stadtsee.\n\nPozoruhodných je několik budov ve slohu cihlové gotiky:\n\na několik málo domů z hrázděného zdiva ze 17. století\n\nFrancouzský spisovatel Marie Henri Beyle používal od roku 1817 jako poctu Johannu Joachimovi Winckelmannovi pseudonym Stendhal poté, co se krátký čas zdržoval v Stendalu (rodném městě Winckelmanna) jako napoleonský voják.\n\nKaždoročně v červnu se koná „Rolandfest\".\n\n\nU Stendalu se kříží spolková dálnice 189 (Magdeburk–Lutherstadt Wittenberg) s dálnicí 188 (Rathenow–Gardelegen). Plánováno je pokračování spolkové dálnice 14 (\"Altmark-Autobahn\") z Magdeburku přes Stendal do Schwerinu.\n\nStendal je železniční křižovatkou tratí:\nDálkovou osobní dopravu obsluhují ve dvouhodinovém taktu vlaky InterCity linky 77 (Štětín –) Berlín – Hannover – Münster (Vestfálsko) (– Amsterodam). Během dne krom těchto jsou to ještě vlaky ICE na trati Berlín – Hannover – Köln/Düsseldorf. Dále ještě jedenkrát denně dálkové spojení do Hamburku, do Berlína-Krakau vlaky EuroCity a též do Magdeburku-Lipska a Schwerinu-Rostocku vlaky InterCity. Jednou týdně cestují mezi Berlínem a Münsterem (Örtze) vlakem Intercity především vojáci Bundeswehru, umístění v Münsteru.\nStendal je mimoto nejdůležitějším uzlem SPNV na severu Sasko-Alhaltska. Vyjíždí odtud po regionálních drahách každou hodinu vlaky směrem na Oebisfelde – Wolfsburg – Braunschweig, Wolmirstedt – Magdeburk – Schönebeck (na Labi), Osterburg (Altmark) – Wittenberge a Tangermünde a každou druhou hodinu vlaky do Salzwedelu a Rathenowu. Regionální expresy staví každé dvě hodiny a zabezpečují rychlé spojení do Magdeburku a Salzwedelu - Uelzenu. Nadto je ráno bezprostřední spojení do Berlína a Cottbusu.\nVe správním území města se nalézají vedle nádraží Stendal (označováno jako hlavní nádraží) ještě stanice Stendal-Stadtsee na trati do Wittenberge a Stendal-Vorbahnhof na trati do Tangermünde.\n\nMěstská místní osobní doprava byla provozována od roku 1892 do roku 1926 společností \"Stendaler Straßenbahn AG\". Od 1. Listopadu 2010 provádí přepravu společnost \"Stendalbus\", jedna ze značek podniku regionální dopravy \"Westsachsen GmbH\" (RVW), a to sedmi linkami městské veřejné místní osobní dopravy, na území okresu 34 regionálními linkami místní dopravy a též obsluhuje zemskou linku (linka 900) Stendal – Tangermünde – Schönhausen – Havelberg – Glöwen.\n\nLetiště Stendal (identifikace: EDOV) je nejvíce využívané letiště Saska-Anhaltska. Vedle soukromého sportovního létání je využíváno také pro obchodní lety, spolkovou policií (Bundespolizei) a Bundeswehrem.\n\n\nČestným občanem města je tajný zdravotní rada Freidrich Herman Haacke, vedoucí johanitské nemocnice a královský krajský fyzik (1824–1899). Věnoval se neúnavnému boji proti epidemii cholery, která zuřila ve městě v 19. století. Na jeho počest byla zřízena Haackeova fontána na Sperlingbergu.\nRoku 1872 byl jmenován čestným občanem říšský kancléř kníže Otto von Bismarck. 7. května 1995 byli čestnými občany jmenováni Eugenia Jütting (1907–2004) a Hans Jütting (1909–1999), zakladatelé nadace Jütting. Ačkoli se podnikatel Hans Jütting vystěhoval do USA, zůstal vždy spojen se svým rodným městem. Jeho zásluhou byl v 70. a 80. letech 20. století zachráněn před definitivním úpadkem chrám Sv. Kateřiny a bylo z něho vytvořeno hudební zařízení.\n\n\n\n"}
{"id": "626044", "url": "https://cs.wikipedia.org/wiki?curid=626044", "title": "Nástrahy lékařské péče", "text": "Nástrahy lékařské péče\n\n„Nástrahy lékařské péče“, v originále „Samaritan Snare“, je v pořadí sedmnáctá epizoda druhé sezóny seriálu \"\".\n\nUSS Enterprise D se setká s lodí poněkud podivných mimozemšťanů. Říkají si Pakledové a žádají o pomoc s opravou své poškozené lodi. Vzhledem k tomu, jaké vzorce chování vykazují, se posádka Enterprise podivuje, že byli vůbec schopni postavit vesmírnou loď. Přestože Deanna Troi z nich pociťuje lstivost, je k nim nakonec vyslán Geordi La Forge, aby se pokusil jejich problém vyřešit.\n\nMezitím letí kapitán Picard raketoplánem na hvězdnou základnu, protože potřebuje operaci: Jeho umělé srdce začíná vypovídat službu a musí být vyměněno. Odmítne, aby ho operovala lodní lékařka Katherine Pulaská, protože nechce, aby se o jeho umělém srdci a příběhu, který se k němu váže, dozvěděla posádka. Ona ho alespoň přesvědčí, aby se tedy nechal operovat na hvězdné základně. Picarda doprovází ještě Wesley Crusher, který se na stejném místě má podrobit v rámci svých studií zkouškám Hvězdné flotily. Během cesty se rozvíjí jejich vzájemný vztah, kapitán mu poví něco o své minulosti a odkáže Wesleyho na klasickou literaturu od Williama Jamese.\n\nLa Forge na pakledské lodi zjistí, že Pakledové jsou sice technicky nevyspělí, ale jinak dobře ozbrojení, a ne tedy až tak úplně bezbranní, jak se původně jevili. Jejich postup s počívá v tom, že schválně zveličují svou nouzi a bezmoc, aby přilákali důvěřivce a pak od nich získali pomocí překvapivého útoku nebo únosu jejich pokročilé technologie a znalosti. Činí tak rovněž předstíráním špatné úrovně svého jazyka, kdy často opakují fráze typu „My hledáme věci!“ nebo „My jsme elegantní, my jsme silní!“ Tuto lest použijí i na La Forge v naději, že jim dopomůže k více zbraním.\n\nMezitím se Picardova operace zrovna dvakrát nedaří a začíná umírat. Doktoři proto volají doktorku Pulaskou, protože potřebují její pomoc.\n\nNa Enterprise komandér Riker a Worf skrytě dohodnou při komunikaci s La Forgem spiknutí, aby přesvědčil Pakledy, že na jejich loď nemají. Plán zafungoval a Pakledové La Forge propustili. Poté se Enterprise rychle přemístila na hvězdnou základnu, aby mohla doktorka Pulaská zachránit kapitánův život.\n\n"}
{"id": "626046", "url": "https://cs.wikipedia.org/wiki?curid=626046", "title": "Bongo BonBoniéra", "text": "Bongo BonBoniéra\n\nBongo BonBoniéra (2010) je album s písničkami pro děti od fiktivní kapely 3B (trio Bibi, best Boy a Bongo), ve skutečnosti jde o sampler kapel z okruhu vydavatelství Indies Scope. Album vyšlo ve spolupráci s brněnským zábavním parkem Bongo. Album obsahuje 17 písní, některé jsou převzaté z jiných alb (\"Kobylka\", \"Ruce\", \"Pingu Hop\", \"Do Afriky\"), většinou jde o písně nahrané přímo pro toto album. Obal vytvořil Rudolf Brančovský, autor interiéru zábavního parku Bongo, jehož kapela Poletíme? je na sampleru také zastoupena.\n\nSoučástí balení je také volná vstupenka do zábavního parku Bongo a 3B brýle.\n\nAlbum bylo již před vydáním propagováno singlem \"Narozeniny\" od Jablkoně, k písni pak také vznikl klip, vytvořil ho opět Rudolf Brančovský. Další klip vznikl k písni \"Medvídek\", kterou nahrála skupina Květy s Janu Kaplanovou z Trabandu. Klip vytvořili Pavla Kačírková a Martin Evžen Kyšperský a na Musicserveru byl ohodnocen 9 hvězdičkami z 10 možných.\n\n"}
{"id": "626049", "url": "https://cs.wikipedia.org/wiki?curid=626049", "title": "Tel Nimrod", "text": "Tel Nimrod\n\nTel Nimrod (: תל נמרוד, : \"Tal Nimrud\") je pahorek o nadmořské výšce - 237 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 5 kilometrů východně od města Bejt Še'an a 1 kilometr jižně od vesnice Ma'oz Chajim. Má podobu nevýrazného odlesněného návrší, které vystupuje z roviny Bejtše'anského údolí. Na severním úpatí se nachází pramen \"Ejn Nimrod\" (עין נמרוד). Na východní straně míjí pahorek lokální silnice 6688 do Kfar Ruppin. Na jihovýchod od Tel Nimrod se rozkládá pahorek Tel Pecha.\n\n"}
{"id": "626050", "url": "https://cs.wikipedia.org/wiki?curid=626050", "title": "Seznam nejvyšších budov v Sydney", "text": "Seznam nejvyšších budov v Sydney\n\nSeznam 20 nejvyšších dokončených budov v australském Sydney. Platný v roce 2010.\n\n"}
{"id": "626051", "url": "https://cs.wikipedia.org/wiki?curid=626051", "title": "Tel Pecha", "text": "Tel Pecha\n\nTel Pecha (: תל פחה, : \"Tal al-Baša\") je pahorek o nadmořské výšce - 240 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 6 kilometrů jihovýchodně od města Bejt Še'an a 1,5 kilometru jihovýchodně od vesnice Ma'oz Chajim. Má podobu nevýrazného odlesněného návrší, které vystupuje z roviny Bejtše'anského údolí. Na západní straně míjí pahorek lokální silnice 6688 do Kfar Ruppin. Na severozápad od Tel Pecha se rozkládá pahorek Tel Nimrod, na jihovýchodní straně je to návrší Giv'at Chacvim nad řekou Jordán.\n\n"}
{"id": "626054", "url": "https://cs.wikipedia.org/wiki?curid=626054", "title": "Giv'at Chacvim", "text": "Giv'at Chacvim\n\nGiv'at Chacvim (: גבעת חצבים) je výšina o nadmořské výšce cca - 250 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 6 kilometrů jihovýchodně od města Bejt Še'an a 2 kilometry severoseverovýchodně od vesnice Kfar Ruppin. Má podobu nevýrazného odlesněného návrší, které na východní straně míjí řeka Jordán. Mezi řekou a tímto vrcholem vede pohraniční silnice. Západně od pahorku vede lokální silnice 6688 do Ma'oz Chajim. Na severozápad od Giv'at Chacvim se rozkládá pahorek Tel Pecha, na jižní straně je to návrší Tel Karpas.\n\n"}
{"id": "626061", "url": "https://cs.wikipedia.org/wiki?curid=626061", "title": "Odysseův návrat", "text": "Odysseův návrat\n\nOdysseův návrat je první komorní opera (miniopera) českého skladatele Josefa Berga napsaná roku 1962 na skladatelovo vlastní libreto \"s použitím Homérovy Odyssey\".\n\nBerg napsal operu \"Odysseův návrat\" roku 1962. Bylo to jeho první scénické dílo, do té doby se věnoval především komorní hudbě; ve stejném roce jako toto dílo vznikl jeho významný \"Nonet\", ale též písni a kantátě (\"Píseň o vlasti\"). Opera se hlásí jednoznačně k dobové avantgardě a už její obsazení je velmi úsporné a netradiční: dva zpěváci, herec, tanečnice, housle, trubka v C, basklarinet, klavír a bicí. Celé dílo trvá asi půl hodiny. To umožňuje označit toto dílo za \"minioperu\", žánr, který se stal Bergovi vlastním. Námětem o návratu Odyssea z Trojské války Berg vědomě navazuje na Monteverdiho operu \"Odysseův návrat do vlasti\" (1640), na niž upomínají i některé archaizující melodické prvky. Deheroizující interpretace antické postavy \"z opačné strany\" a protiválečný náboj pak připomínají známou operu \"Odsouzení Lucullovo\" od Paula Dessaua na text Bertolta Brechta.\n\n\"Odysseův návrat\" byl poprvé proveden koncertně 8. března 1964 na VIII. přehlídce nové tvorby skladatelů Jihomoravského kraje a vyvolal značnou pozornost. V roce 1966 byla pořízena i první televizní inscenace režiséra Fedora Kauckého. Na scéně se objevila poprvé v roce 1967, kdy ji nastudovalo brněnské Operní studio Janáčkovy akademie múzických umění spolu s následujícími dvěma Bergovými minioperami, \"Evropská turistika\" a \"Eufrides před branami Tymén\" pod hudebním vedením Oldřicha Bohuňovského a v režii Jiřího Glogara.\n\nRoku 1976 uvedlo \"Odysseův návrat\" Národní divadlo Brno na scéně v Redutě v kombinaci s Hurníkovým \"Diogenem\" a Purcellovými \"Didonou a Aeneasem\". Roku 1995 natočil televizní inscenaci opery pro Českou televizi režisér Jiří Nekvasil. V inscenaci účinkují sólisté Roman Janál, Simona Procházková, Kateřina Kachlíková a Libor Kodad, orchestr Opery Furore řídí dirigent Petr Kofroň a výtvarnou stránku zabezpečil Daniel Dvořák.\n\n\nPostavy vstupují na scénu v maskách a společně zpívají o svém pohrdání barbary, kteří jsou dobří jen jako lovná zvěř. Poté odkládají své masky a představují se každá svým jménem.\n\nPenelopa toužebně očekává návrat Odyssea; k jejímu zpěvu se přidává pěvec. Odysseus se vrací a snaží se ostatní postavy přesvědčit o své přítomnosti, ty však nereagují. Nechtějí se znát k navracejícímu se vrahu a žháři, touží po svém Odysseovi, spravedlivém člověku a milujícím manželovi. Odysseus se na ně rozzuří, v hněvu se zmocní otrokyně a na meč nabodne její dítě, Penelopa a pěvec jej však stále nepoznávají a odmítají. Otrokyně tancuje \"tanec porobených\" doprovázený lamentem Penelopy a pěvce.\n\nPostavy si opět nasazují masky a oznamují obecenstvu, že se dopustily jen drobného žertu. Pěvec nyní představí \"pravé\" dokončení Homérovy Odyssey. Odysseus se znovu vrací jako válečný hrdina, je vítán věrnou Penelopou a otrokyně je odvádí na manželské lože.\n\n"}
{"id": "626063", "url": "https://cs.wikipedia.org/wiki?curid=626063", "title": "Tel Karpas", "text": "Tel Karpas\n\nTel Karpas (: תל כרפס) je výšina o nadmořské výšce cca - 250 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 7 kilometrů jihovýchodně od města Bejt Še'an a necelý 1 kilometr severně od vesnice Kfar Ruppin. Má podobu nevýrazného odlesněného návrší, které na východní straně míjí řeka Jordán, do níž podél jižní strany pahorku ústí vádí Nachal Avuka. Na západ od pahorku leží rovinatá krajina Bejtše'anského údolí, jíž prochází lokální silnice 6688 do Ma'oz Chajim. Na jižní straně se v prostoru vesnice Kfar Ruppin zvedají další pahorky jako Tel Kataf nebo Tel Artal. Na severu leží při řece Jordán návrší Giv'at Chacvim.\n\n"}
{"id": "626065", "url": "https://cs.wikipedia.org/wiki?curid=626065", "title": "Tel Kataf", "text": "Tel Kataf\n\nTel Kataf (: תל קטף) je pahorek o nadmořské výšce cca - 250 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 7 kilometrů jihovýchodně od města Bejt Še'an a na severním okraji vesnice Kfar Ruppin. Má podobu nevýrazného odlesněného návrší, které na severní straně míjí vádí Nachal Avuka, jež nedaleko odtud ústí do řeky Jordán. Na západ od pahorku leží rovinatá krajina Bejtše'anského údolí, jíž prochází lokální silnice 6688 do Ma'oz Chajim. Na severní straně stojí pahorek Tel Karpas. Na východ odtud zase pahorek Tel Artal.\n\n"}
{"id": "626067", "url": "https://cs.wikipedia.org/wiki?curid=626067", "title": "Tel Artal", "text": "Tel Artal\n\nTel Artal (: תל ערטל) je pahorek o nadmořské výšce cca - 250 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 7 kilometrů jihovýchodně od města Bejt Še'an, na severním okraji vesnice Kfar Ruppin. Má podobu nevýrazného odlesněného návrší, které na severní straně míjí vádí Nachal Avuka, jež zde ústí do řeky Jordán. Po východní straně pahorku vede pohraniční silnice. Na sever od vádí Nachal Avuka stojí pahorek Tel Karpas. Na západ odtud se nalézá pahorek Tel Kataf.\n\n"}
{"id": "626069", "url": "https://cs.wikipedia.org/wiki?curid=626069", "title": "Tel Saharon", "text": "Tel Saharon\n\nTel Saharon (: תל סהרון) je pahorek a přírodní rezervace o nadmořské výšce cca - 240 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 7 kilometrů jihovýchodně od města Bejt Še'an a cca 1,5 kilometru jihozápadně od vesnice Kfar Ruppin. Má podobu nevýrazného odlesněného návrší, u kterého vytéká pramen \"Ejn Saharon\" (עין סהרון). Na západě leží areál umělých vodních nádrží, na ostatních stranách rovinatá zemědělská krajina. V bezprostředním okolí pahorku je vyhlášena turisticky využívaná přírodní rezervace Tel Saharon, která se zaměřuje na ochranu četných ptačích populací, které zdejší region využívají při pravidelné migraci. Dále je tu nejsevernější výskyt vegetace jednoho z druhů akácie.\n\n"}
{"id": "626070", "url": "https://cs.wikipedia.org/wiki?curid=626070", "title": "GOST", "text": "GOST\n\nGOST (, původně z ruského государственный стандарт – „státní standard“) je soubor norem obhospodařovaných nadnárodní Euroasijskou radou pro normalizaci, metrologii a certifikaci (EASC), což je standardizační organizace fungující v rámci Společenství nezávislých států; původně se jednalo o normy Sovětského svazu.\n\nV roce 1925 byl v Sovětském svazu založen vládní úřad pověřený normalizací, později pojmenovaný Gosstandart (Госстандарт); po druhé světové válce byl sovětský standardizační proces zásadně reformován. První standard GOST (GOST 1 – \"Státní systém standardizace\") byl vydán v roce 1968.\n\nPo rozpadu SSSR se z GOST staly nadnárodní standardy používané v zemích Společenství nezávislých států; používají je Rusko, Bělorusko, Ukrajina, Moldavsko, Kazachstán, Ázerbájdžán, Arménie, Kyrgyzstán, Uzbekistán, Tádžikistán, Gruzie a Turkmenistán. Mezinárodní organizace pro standardizaci uznává GOST jako regionální standardy.\n\n\n"}
{"id": "626072", "url": "https://cs.wikipedia.org/wiki?curid=626072", "title": "Tel Ro'e", "text": "Tel Ro'e\n\nTel Ro'e (: תל רועה) je pahorek o nadmořské výšce cca - 200 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 6 kilometrů jihojihovýchodně od města Bejt Še'an, na východním okraji vesnice Sde Elijahu. Má podobu nevýrazného odlesněného návrší, u kterého vytéká pramen \"Ejn Ro'e\" (עין רועה). Na východ od pahorku začíná rozsáhlý areál umělých vodních nádrží.\n\n"}
{"id": "626074", "url": "https://cs.wikipedia.org/wiki?curid=626074", "title": "Xenoglosie", "text": "Xenoglosie\n\nXenoglosie (pochází řeckých slov \"ξένος, xenos\" = cizí a \"γλῶσσα, glossa\" = řeč, jazyk) je údajný paranormální jev, při kterém je pozorovaná osoba v transu či hypnotickém stavu schopna mluvit cizím jazykem, který se nikdy neučila. Tímto jevem se zabývá parapsychologie. Od xenoglosie je třeba odlišovat glosolálii.\n\nTento pojem též používal výzkumník domnělých případů reinkarnace a spontánních vzpomínek na minulé životy, Ian Stevenson, jako označení jevu, kdy některé z dětí vykazují znalosti (obvykle okrajové) jazyka, který používala předchozí osoba.\n\n"}
{"id": "626081", "url": "https://cs.wikipedia.org/wiki?curid=626081", "title": "Preixan", "text": "Preixan\n\nPreixan je francouzská obec v departementu Aude na jihu Francie.\n\n\n\"Počet obyvatel\"\n\n\n"}
{"id": "626082", "url": "https://cs.wikipedia.org/wiki?curid=626082", "title": "Berchtoldův palác", "text": "Berchtoldův palác\n\nBerchtoldův palác byl zahradní palác s parkem v Bratislavě, který stál od roku 1832 do roku 1981 na Trnavském mýtě na místě, kde dnes stojí odborový dům Istropolis. Ve své době se nacházel za celní hranicí města mezi cestou do Svätého Jury a do Trnavy.\n\nOd konce 19. století sloužil jako nájemní dům, později jako klášter Těšitelů a později jako hudební škola. Park byl později zrušen a na jeho místě byla postavena centrální tržnice.\n"}
{"id": "626084", "url": "https://cs.wikipedia.org/wiki?curid=626084", "title": "Tel Menora", "text": "Tel Menora\n\nTel Menora (: תל מנורה, : \"Tal Abu Faradž\") je pahorek a sídelní tel o nadmořské výšce - 199 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 8 kilometrů jihojihovýchodně od města Bejt Še'an, na severozápadním okraji vesnice Tirat Cvi. Má podobu nevýrazného odlesněného návrší, u kterého vytéká pramen \"Ejn Karnim\" (עין קרנים). Pahorek má dlouhou sídelní tradici. Nacházelo se tu ve starověku židovské sídlo. Byly tu odkryty stavební pozůstatky z byzantského období a spolu s ním synagoga z 5. století. Během války za nezávislost v roce 1948 zde měla své pozice dobrovolnická armáda Fauzí al-Kaukdžího při svém pokusu o dobytí Tirat Cvi. Na západ od Tel Menora se nachází pahorek Tel Šekafim.\n\n"}
{"id": "626086", "url": "https://cs.wikipedia.org/wiki?curid=626086", "title": "Tel Šekafim", "text": "Tel Šekafim\n\nTel Šekafim (: תל שקפים, : \"Tal Eš Šukf\") je pahorek o nadmořské výšce - 179 metrů v severním Izraeli, v Bejtše'anském údolí.\n\nLeží v zemědělsky intenzivně využívané krajině cca 8 kilometrů jižně od města Bejt Še'an a cca 1,5 kilometru západně od vesnice Tirat Cvi. Má podobu nevýrazného odlesněného návrší. Na východ od Tel Šekafim se nachází obdobný pahorek Tel Menora.\n\n"}
{"id": "626090", "url": "https://cs.wikipedia.org/wiki?curid=626090", "title": "Fridrich František IV. Meklenburský", "text": "Fridrich František IV. Meklenburský\n\nFridrich František IV. Meklenbursko-Zvěřínský, německy \"Friedrich Franz IV. von Mecklenburg-Schwerin\" (9. dubna 1882, Palermo – 17. listopadu 1945, Flensburg), byl v letech 1897 až 1918 meklenbursko-zvěřínský velkovévoda a od února 1918 do konce vlády (kdy abdikoval) byl také regentem Meklenburska-Střelicka. Poté byl až do své smrti titulárním velkovévodou meklenbursko-zvěřínským. Od roku 1897 až do své smrti byl také hlavou dynastie Meklenburských.\n\nFridrich František se narodil 9. dubna 1882 v Palermu meklenbursko-zvěřínskému dědičnému velkovévodovi Fridrichu Františkovi III. a jeho ženě velkokněžně Anastázii Michailovně Romanovové.\n\nFridrich František IV. se stal velkovévodou 10. dubna 1897, kdy zemřel jeho otec, velkovévoda Fridrich František III. Jelikož mu ale v té době bylo pouze 15 let, vládl do roku 1901 jako regent jeho strýc Jan Albrecht, který byl regentem Brunšvicka v letech 1907 až 1913.\n\nVelkovévoda Fridrich František IV. poté 14. listopadu 1918 abdikoval v Meklenbursku-Zvěřínsku a tím i skončilo jeho regentství v Meklenbursku-Střelicku.\n\nFridrich František IV. zemřel 17. listopad 1945 ve věku 63 let ve Flensburgu. Hlavou dynastie a titulárním velkovévodou se stal jeho nejstarší syn Fridrich František. Když i on zemřel v roce 2001, vymřela zvěřínská linie meklenburského rodu v mužské linii.\n\n23. února 1918 spáchal jeho příbuzný meklenbursko-střelický velkovévoda Adolf Fridrich VI. v Neustrelitzu sebevraždu, díky čemuž nastala v Meklenbursku-Střelicku následnická krize, jelikož jediný právoplatný následník vévoda Karel Michael, který byl následníkem od roku 1914, žil trvale v Rusku (a sloužil v ruské armádě), které válčilo s Německem, a roku 1914 se rozhodl vzdát práva na trůn. Stejné stanovisko zaujal Karl Michael i v roce 1918 a odmítl opustit Rusko. Meklenbursko-Střelický trůn by tak zřejmě připadl druhorozenému synovi Fridricha Františka IV., Kristiánovi Ludvíkovi. Ovšem než k tomu mohlo dojít, Německo prohrálo válku a všechny německé monarchie padly.\n\nV roce 1904 si v Gmundenu vzal za ženu princeznu Alexandru Hannoverskou (1882–1963), pár měl 5 potomků:\n\n"}
{"id": "626093", "url": "https://cs.wikipedia.org/wiki?curid=626093", "title": "Gyrostemon", "text": "Gyrostemon\n\nGyrostemon je rod xerofytních endemitických rostlin z Austrálie.\n\n\"Gyrostemon\" je rozšířen po celém australském kontinentu. Vyskytuje se poměrně řídce a nahodile v suchých písčitých oblastech jak ve vnitrozemí, tak i poblíž mořského pobřeží. Lze jej nalézt v oblastech s teplotami mírného i tropického pásma.\n\nRostliny mají tvar rozložitých keřů nebo nízkých stromů nepřesahující výšku 5 m. Přisedlé úzké vzpřímené listy vyrůstají na lodyhách střídavě, jsou většinou bez palistů. Jejich čepele s celistvými okraji jsou tvaru kuželovitého, obvejčitého nebo kopinatého, jsou rozpůlené jednou žilkou.\n\nJsou to ve většině případů rostliny dvoudomé, někdy se však vyskytují i jedinci s květy bisexuálními. Malé pravidelné cyklické květy jsou s listeny nebo bez, bývají přisedlé nebo stopkaté. Vyrůstají v paždí listů jednotlivě nebo vzácněji jsou sloučeny do řídkých klasnatých, eventuálně hroznovitých květenství. Květy mají 4 až 5 žlutých laločných kališních lístků seřazených v jednom přeslenu. Korunní lístky chybí. V samčím květu je 8, 12 nebo mnoho tyčinek s nitkami které jsou seřazeny do 1 až 5 přeslenů, pyl v podélně pukajících prašnících dozrává postupně dostředivě. V samičím květu je 1 až 33 plodolistů, stejný počet bývá i čnělek s bliznami. Gyneceum je apokarpní nebo synkarpní. Placentace je nákoutní. Opylování probíhá převážně větrem. Plody jsou poltivé, obsahují merikarpy (plůdky), pukají podél okrajů srostlých plodolistů.\n\nHospodářský význam dřevin rodu \"Gyrostemon\" je minimální.\n\nRod \"Gyrostemon\" se dělí do 13 druhů:\n\n"}
{"id": "626103", "url": "https://cs.wikipedia.org/wiki?curid=626103", "title": "Tel Malkoach", "text": "Tel Malkoach\n\nTel Malkoach (: תל מלקוח) je pahorek a sídelní tel o nadmořské výšce cca - 140 metrů v severním Izraeli, v Bejtše'anském údolí.\n\nLeží na jižním okraji zemědělsky intenzivně využívaného Bejtše'anského údolí, nedaleko od hranice Západního břehu Jordánu, cca 10 kilometrů jižně od města Bejt Še'an a cca 4 kilometry jihozápadně od vesnice Tirat Cvi. Má podobu nevýrazného odlesněného návrší, po jehož severovýchodním okraji prochází dálnice 90. Severně od pahorku protéká vádí Nachal Bezek. Archeologické výzkumy tu prokázaly dlouhou sídelní tradici, od eneolitu a po byzantské období.\n\n"}
{"id": "626106", "url": "https://cs.wikipedia.org/wiki?curid=626106", "title": "Tel Malket", "text": "Tel Malket\n\nTel Malket (: תל מלקט) je pahorek a sídelní tel o nadmořské výšce cca - 230 metrů v severním Izraeli, v Bejtše'anském údolí.\n\nLeží na jižním okraji zemědělsky intenzivně využívaného Bejtše'anského údolí, nedaleko od hranice Západního břehu Jordánu, cca 12 kilometrů jižně od města Bejt Še'an a cca 3 kilometry jižně od vesnice Tirat Cvi. Má podobu nevýrazného odlesněného návrší. Severně od něj se rozkládá rozsáhlý areál umělých vodních ploch. Na severozápadě stojí obdobný pahorek Tel Šalem. Archeologické výzkumy tu prokázaly sídelní tradici, z doby bronzové.\n\n"}
{"id": "626109", "url": "https://cs.wikipedia.org/wiki?curid=626109", "title": "Krč (zámek)", "text": "Krč (zámek)\n\nZámek Krč je novogotická architektonická památka v Praze-Krči (Dolní Krč) na adrese V podzámčí 1/6, nenachází se však u ulice V podzámčí, nýbrž u ulice Před nádražím, jižně od Zámeckého rybníka u Kunratického potoka. Je chráněn jako kulturní památka České republiky. V současné době funguje jako \"Hotel Château St. Havel\".\n\nNa místě dnešního zámku kdysi stávala tvrz a ves Dolní Krč, připomínaná od roku 1222 v majetku Vyšehradské kapituly a opět roku 1273 jako rezidence vyšehradského probošta.\n\nV roce 1420 byla tvrz dobyta husity pod vedením Jana Žižky z Trocnova, kteří šli na pomoc Praze proti císaři Zikmundovi. V roce 1457 tvrz vlastnili Mikuláš a Erazim z Pusté Dobré. Během 16. století se její majitelé rychle střídali a tvrz byla zanedbávaná. Kolem roku 1620 proto byla označována jako pustá.\n\nV roce 1627 objekt před svou emigrací prodal staroměstský měšťan Jan Lukšan z Luftenštejna mnišskému řádu obutých karmelitánů od sv. Havla, který zde zřídil své vrchnostenské sídlo, jež bylo zvelebeno a v polovině 18. století nazýváno \"letní zámeček\". V roce 1786 byl klášter zrušen církevní reformou císaře Josefa II., správa převedena do náboženského fondu a Dolní Krč v roce 1795 koupil Josef Antonín Málek, který ji roku 1834 prodal Vojtěchu rytíři z Eisensteinu.. Jan Gever z Ehrenbergu dal na pozemcích postavit další hospodářské budovy. Největší proměnou ale prošel zámek v letech 1860–1880 ve vlastnictví JUDr. Karla barona Schlossera, který přestavěl hlavní budovu na současnou dvoupatrovou s velkým sálem v horním křídle, s novogotickými fasádymi a cimbuřím v anglickém novogotického stylu. Jako obdivovatel anglických zámeckých parků nechal baron Schlosser rozšířit a upravit park podle britského vzoru.\n\nOd roku 1900 až do znárodnění v roce 1948 zámek vlastnila rodina Tomáše Welze. Tomáš Welz byl sklář a velkostatkář, který se výrazně zasloužil o rozvoj celé Krče.. Do roku 1989 v zámku sídlil státní podnik Agroprojekt. Welzovým potomkům byl zámek navrácen v restituci. V roce 2003 prošel celkovou rekonstrukcí a později byl přeměněn na čtyřhvězdičkový hotel.\n\n\n"}
{"id": "626111", "url": "https://cs.wikipedia.org/wiki?curid=626111", "title": "Andrej Karelin", "text": "Andrej Karelin\n\nAndrej Osipovič Karelin (16. července / 4. července 1837 — 12. srpna 1906) byl ruský malíř a fotograf, který založil žánr umělecké fotografie. Věnoval se portrétní fotografii a fotografii architektury, především v oblasti Nižného Novgorodu.\n\nNarodil se 4. (16.) července 1837 ve vojenské osadě v Tambovské gubernii jako nemanželský syn Taťjany Ivanbovny Karelinové.\n\nV roce 1847 byl poslán do Tambova, aby tam studoval ikonografii. V roce 1857 vstoupil na Petrohradskou akademii umění. Během této doby začal studovat fotografii. V roce 1863 Karelin vyhrál dvě malé stříbrné medaile Akademie výtvarných umění za \"úspěch v kreslení náčrtu z přírody a kreslení podle přírody\". V roce 1864 dokončil studium a věnoval se profesi svobodného umělce.\n\nV roce 1865 se svou manželkou Jevgenijí Nikitičnou a dětmi Ludmilou a Apollonem odstěhovali z Petrohradu do Kostromy. V Kostromě se věnoval portrétní malbě, ze které také dával výukové lekce. Současně pracoval ve fotografickém studiu M. P. Nastjukova. V roce 1866 mu při porodu syna Andrejeva zemřela žena. Brzy poté se Karelin se třemi dětmi a svou druhou manželkou Olgou Grigorevnou, rozenou Lermontovou (příbuzné Michaila Jurjeviče Lermontova) se odstěhovali do Nižního Novgorodu. V roce 1892 v rodině žila v ulici Mukovského v domě \"Gubina\". V Nižním Novgorodu se jim narodili tři děti: Olga, Taťjana a Raphael.\n\nV Nižním Novgorodu otevřel také vlastní školu kreslení, ve které učil až do roku 1905.\n\nV 1869 otevřel fotografický ateliér s názvem \"Fotografie a malba\" (\"Фотография и живопись\"), který se vyznačoval tím, že byl velmi dlouhý. V něm pomocí objektivů s dlouhou ohniskovou vzdáleností portrétoval sedící osoby z velkého odstupu tak, aby nedocházelo k perspektivnímu zkreslení postavy.\n\nV roce 1870 Karelin spolu s malířem Ivanem Šiškinem vytvořili fotografické album \"Nižnij Novgorod\". Na veletrhu ve městě si postavil vlastní pavilon, kde na projektu neustále pracovali.\n\nV roce 1873 se účastnil VI. Mezinárodní výstavy umělecké fotografie ve Vídni.\n\nV roce 1876 získal Velkou stříbrnou medaili za své portréty a fotografie přírody na speciální expozici francouzské fotografické společnosti v Paříži. Získal také bronzovou medaili na Světové výstavě ve Philadelphii věnované 100. výročí osvobození států Severní Ameriky a na speciální výstavě Edinburské fotografické společnosti získal diplom a zlatou medaili od Královské akademie v Edinburghu.\n\nRoku 1878 se Karelin stal členem francouzské Národní akademie umění. Získal diplom od francouzské fotografické společnosti a zlatou medaili na VIII. Světové výstavě v Paříži.\n\nV roce 1879 mu císař Alexander III. udělil zlatou medaili, kterou mohl nosit zavěšenou na krku \"za účast na pařížské světové výstavě\", kromě toho mu byl udělen čestný diplom z Národní akademie zemědělství, textilního průmyslu a obchodu.\n\nPozději byl několikrát oceněn na různých výstavách. V roce 1886 vydal \"Pohledy Nižného Novgorodu.\" Během roku 1887 se mu poblíž Jurjevce v Ivanovské oblasti podařilo udělat sérii fotografií úplného zatmění Slunce.\n\nV roce 1898 předváděli na školách diapozitivy pomocí laterny magicy.\n\nKarelin byl členem velkého počtu různých společností: od Nižného Novgorodu Společnost pro milovníky umění, až po Královskou společnost přírodovědců, antropologie a etnografie.\n\nZemřel 12. srpna 1906 a byl pohřben na hřbitově kláštera Svatého Kříže v Nižném Novgorodu.\n\n\n"}
{"id": "626112", "url": "https://cs.wikipedia.org/wiki?curid=626112", "title": "Konec punku v Helsinkách", "text": "Konec punku v Helsinkách\n\nKonec punku v Helsinkách (2010) je čtvrtý román Jaroslava Rudiše. Prolíná se v něm příběh čtyřicátníka Oleho z nejmenovaného východoněmeckého města, který měl před dvaceti lety punkovou skupinu Automat, a 16leté dívky Nancy z Jeseníku z roku 1987. Ke konci knihy také do děje a skladby románu výrazně zasáhne Oleho dcera Eva.\n\nPříběh Nancy je psán stejným stylem jako Rudišova povídka \"Pankáči na Baltu\". V povídce vystupují stejní hrdinové, ale příběh není zcela slučitelný s příběhem z románu \"Konec punku v Helsinkách\".\n\nV románu se prolínají čtyři pohledy vyprávění: daleko nejvíce prostoru zaujímá příběh Oleho z nejmenovaného východoněmeckého města (inspirace Lipskem), který, jak se nakonec ukáže, píše jeho spolubydlící Pražák, a tajný deník Nancy z Jeseníku z roku 1987. Vloženým „manifestem“ \"Hezký lidi\" promlouvá také Oleho dcera Eva a celá kniha je rámována Oleho současnou cestou na Šumavu.\n\nOle se svým kamarádem Frankem jedou z NDR do Plzně na koncert punkové skupiny Die Toten Hosen, v Praze se potkají s Nancy, do které se Ole zamiluje. Po koncertě se rozhodnou přejít hranici do Bavorska, jsou přitom ale chyceni a Nancy při útěku zajede nákladní auto. Ole s Frankem jsou deportováni zpátky do NDR, jsou vyhozeni ze školy a začnou pracovat v pivovaru. Pak založí skupinu/duo Automat a stanou se poměrně známými. Jejich producentem je Malcolm, poté, co se ale po roce 1990 ukáže, že byl agentem Stasi, skupina okamžitě končí svoji činnost a ruší naplánovaný koncert v Helsinkách. Později si Ole ve svém rodném městě založí bar Helsinky, kde se schází různí bývalí punkeři. Oleho dcera Eva, kterou má s Connie, je punkerům v lecčem podobná, ale její protest proti společnosti je výrazně tvrdší, zapaluje auta a po jedné akci, kdy vyhodí do vzduchu část potrubí, které pumpuje vodu ze stavby tunelu pod městem, se vážně zraní a je navíc zadržena policií. Ole potom starost o bar Helsinky přenechá Leně a zmizí, podívá se do skutečných Helsinek a také na Šumavu, protože ho ničí vzpomínky na svou první holku Nancy. V domě, kde před plánovaným útěkem za hranice přespávali, najde po letech její tašku a deník. Deník popisuje život v Jeseníku v roce 1987 v pronásledované punkové komunitě, Nancy (jméno podle Nancy, dívky Sida Vicia ze Sex Pistols) chodí do školy, po provokacích v prvomájovém průvodu je ale vyloučena a pracuje v jídelně. Má zdravotní problémy způsobené radioaktivním prachem po výbuchu Černobylu a v září spojí cestu za lékařem do Prahy s cestou na koncert Die Toten Hosen v Plzni.\n\n\n\nKniha vyšla finsky (2012), francouzsky (2012), polsky (2013), ukrajinsky (2013), německy (2014), nizozemsky (2016) a italsky (2018).\n"}
{"id": "626113", "url": "https://cs.wikipedia.org/wiki?curid=626113", "title": "Coast Guard Investigative Service", "text": "Coast Guard Investigative Service\n\nCoast Guard Investigative Service (CGIS) (: Vyšetřovací služba Pobřežní stráže USA) je federální vyšetřovací agentura ve Spojených státech spadající pod Pobřežní stráž Spojených států (USCG) a zaobírající se vyšetřováním zločinů spáchaných ve sborech Pobřežní stráže Spojených států.\n\nJde o menší obdobu námořní NCIS, ovšem se širšími pravomocemi.\n\nVyšetřovatelé Coast Guard Investigative Service používají pistoli SIG Sauer P229 v ráži .40 S&W.\n\nMotto úřadu je: \"Service, Integrity, Justice\" (Služba, Integrita, Spravedlnost)\n\n\n"}
{"id": "626115", "url": "https://cs.wikipedia.org/wiki?curid=626115", "title": "Christian Malcolm", "text": "Christian Malcolm\n\nChristian Sean Malcolm (* 3. června 1979, Cardiff, Wales) je britský atlet, sprinter.\n\nÚspěchy začal sbírat již v juniorských kategoriích. V roce 1997 na ME juniorů ve slovinské Lublani získal dvě zlaté (200 m, 4×100 m) a jednu stříbrnou medaili (100 m). O rok později se stal v Annecy juniorským mistrem světa v běhu na 100 i 200 metrů.\n\nNa druhém ročníku ME do 23 let 1999 ve švédském Göteborgu vybojoval kompletní sadu medailí (bronz - 100 m, stříbro - 200 m, zlato - 4×100 m). V roce 2000 se stal ve belgickém Gentu halovým mistrem Evropy v běhu na 200 metrů a na stejné sprinterské trati se probojoval do finále na letních olympijských hrách v Sydney, kde doběhl v čase 20,23 s na 5. místě.\n\nNa halovém MS 2001 v Lisabonu si doběhl v čase 20,76 s pro stříbrnou medaili. O 13 setin sekundy byl rychlejší jen Američan Shawn Crawford. Na světovém šampionátu v kanadském Edmontonu v témže roce skončil ve finálových bězích pátý (200 m) a šestý (100 m).\n\nDalší halový úspěch zaznamenal v roce 2002 na evropském šampionátu ve Vídni, kde skončil stříbrný. Na ME v atletice 2002 v Mnichově doběhl ve finále dvoustovky těsně pod stupni vítězů na 4. místě v čase 20,30 s. Bronz vybojoval Brit Marlon Devonish, který byl o šest setin rychlejší.\n\nV roce 2008 reprezentoval na letních olympijských hrách v Pekingu, kde původně doběhl ve finále běhu na 200 metrů v čase 20,40 s na 7. místě. Později však byli diskvalifikováni Churandy Martina z Nizozemských Antil a Američan Wallace Spearmon a Malcolm se posunul na konečné 5. místo. Stříbro na téže trati získal na evropském šampionátu 2010 v Barceloně, kde v cíli prohrál o jednu setinu s Francouzem Lemaitrem.\n\nNa světovém šampionátu v jihokorejském Tegu v roce 2011 skončil ve třetím semifinálovém běhu na 5. místě (20,88 s), celkově obsadil patnáctou pozici a do finále nepostoupil. V semifinále skončil také na letních olympijských hrách v Londýně, kde byl celkově jedenáctý.\n\n\n"}
{"id": "626116", "url": "https://cs.wikipedia.org/wiki?curid=626116", "title": "Tel Šalem", "text": "Tel Šalem\n\nTel Šalem (: תל שלם, : \"Tal Ridhghah\") je pahorek a sídelní tel o nadmořské výšce - 199 metrů v severním Izraeli, v Bejtše'anském údolí.\n\nLeží na jižním okraji zemědělsky intenzivně využívaného Bejtše'anského údolí, nedaleko od hranice Západního břehu Jordánu, cca 11 kilometrů jihojihovýchodně od města Bejt Še'an a cca 2 kilometry jižně od vesnice Tirat Cvi. Má podobu nevýrazného odlesněného návrší, které vystupuje z okolní rovinaté krajiny. Severovýchodně od něj se rozkládá rozsáhlý areál umělých vodních ploch, severně od pahorku protéká vádí Nachal Bezek. Na jihovýchod odtud stojí obdobný pahorek Tel Malket. Archeologické výzkumy prokázaly na Tel Šalem starobylou sídelní tradici, například z doby železné, z byzantského období i středověku. Nacházejí se tu rovněž zbytky římského vojenského tábora, v nichž byla objevena socha císaře Hadriána. Místo bývá také někdy identifikováno jako biblický \"Salim\" citovaný v Evangeliu podle Jana 3,23: „\"Také Jan křtil v Ainon, blízko Salim, protože tam byl dostatek vody; lidé přicházeli a dávali se křtít\"“\n\n"}
{"id": "626123", "url": "https://cs.wikipedia.org/wiki?curid=626123", "title": "Tel Caf", "text": "Tel Caf\n\nTel Caf (: ) je pahorek a sídelní tel o nadmořské výšce cca −250 metrů v severním Izraeli, v Bejtše'anském údolí.\n\nLeží na jižním okraji zemědělsky intenzivně využívaného Bejtše'anského údolí, přibližně 11 km jihovýchodně od města Bejt Še'an a přibližně 2 km jihovýchodně od vesnice Tirat Cvi. Má podobu výrazného odlesněného návrší, které vystupuje nad západní břeh řeky Jordán. Západně odtud se rozkládá rozsáhlý areál umělých vodních ploch, severně od pahorku protéká vádí Nachal Bezek. Na východní straně stojí obdobný pahorek Tel Gema.\n\nArcheologické výzkumy prokázaly na Tel Caf starobylou sídelní tradici z eneolitu. K objevu lokality došlo v 50. letech 20. století, důkladný průzkum proběhl v 70. letech pod vedením Rama Gofny z Telavivské univerzity. Areál má plochu okolo 20 ha. Našly se tu četné zbytky cihlových staveb nebo studna z 5. tisíciletí před naším letopočtem – jedna z nejstarších dochovaných na světě.\n\n"}
{"id": "626127", "url": "https://cs.wikipedia.org/wiki?curid=626127", "title": "Tel Gema", "text": "Tel Gema\n\nTel Gema (: תל גמע) je pahorek o nadmořské výšce cca - 250 metrů v severním Izraeli, v Bejtše'anském údolí.\n\nLeží na jižním okraji zemědělsky intenzivně využívaného Bejtše'anského údolí, cca 11 kilometrů jihovýchodně od města Bejt Še'an a cca 2 kilometry jihovýchodně od vesnice Tirat Cvi. Má podobu nevýrazného odlesněného návrší, které vystupuje nad západní břeh řeky Jordán. Západně odtud se rozkládá rozsáhlý areál umělých vodních ploch, severně od pahorku protéká vádí Nachal Bezek. Na západní straně stojí archeologicky významný pahorek Tel Caf.\n\nArcheologické výzkumy prokázaly na Tel Caf starobylou sídelní tradici z eneolitu. K objevu lokality došlo v 50. letech 20. století, důkladný průzkum proběhl v 70. letech pod vedením Rama Gofny z Telavivské univerzity. Areál má plochu okolo 20 hektarů. Našly se tu četné zbytky cihlových staveb nebo studna z 5. tisíciletí před naším letopočtem - jedna z nejstarších dochovaných na světě.\n\n"}
{"id": "626129", "url": "https://cs.wikipedia.org/wiki?curid=626129", "title": "Rotava (přírodní památka)", "text": "Rotava (přírodní památka)\n\nRotavské Varhany jsou přírodní památka, která byla vyhlášena v roce 1978. Nachází se přibližně 1 km východně od obce Rotavy. Důvodem ochrany je ukázka sloupcovitého rozpadu čediče, tzv. rotavské varhany.\n\nZ geologického hlediska je území součástí karlovarského plutonu. Na území vystupuje při kontaktu žul karlovarského plutonu s pláštěm krystalinika Krušných hor alkalické efuzivní čedičové těleso. Jedná se pravděpodobně o vytlačené kupy, kdy sloupce, varhany, vznikly jediným klidným výlevem viskózní lávy nad ústím protáhlého jícnu a rychlým zesklovatěním lávy na limburgit. Podle odlišného rozpadu horniny ve východní a západní části území lze usuzovat, že zde existují dvě samostatné intruze. Výchoz byl v minulosti odkryt intenzivními lomovými pracemi a mnoho vylámaných sloupců bylo použito jako štěrk na cesty. Teprve lomová těžba odhalila vnitřní stavbu sopečného vrchu s charakteristickými čedičovými, milířovitě uspořádanými hranoly. Čedičové sloupce dosahují výšky až 12 m.\n\nPřírodní památka je zajímavá i po botanické stránce. V západní části se nachází zde dvě malé lokality s relativně hojným porostem silně ohrožené kapradinky skalní (\"Woodsia ilvensis \") a ožanky lesní (\"Teucrium scorodonia\"). Z dalších ohrožených rostlin zde roste prha arnika (\"Arnica montana\"). Vrcholové partie a suťovité svahy zarůstají smrkem ztepilým (\"Picea abies\"), břízou bělokorou (\"Betula pendula\"), jeřábem ptačím (\"Sorbus aucuparia\"), borovicí lesní (\"Pinus sylvestris\"), vrbou jívou (\"Salix caprea\") a javorem klenem (\"Acer pseudoplatanus\"). Holé skály jsou osidlovány skalními druhy, například sleziníkem severním (\"Asplenium septentrionale\") a sleziníkem červeným (\"Asplenium trichomanes\"). Ve vrcholové části jsou hojné luční druhy – hvozdík kropenatý (\"Dianthus deltoides\"), třezalka skvrnitá (\"Hypericum maculatum\"), mateřídouška (\"Thymus\"), mochna stříbrná (\"Potentilla argentea\") a mochna jarní (\"Potentilla tabernaemontani\").\n\nZ chráněných druhů živočichů se zde vyskytuje zmije obecná (\"Vipera berux\").\n\n"}
{"id": "626133", "url": "https://cs.wikipedia.org/wiki?curid=626133", "title": "Vysoký kámen (přírodní památka, okres Sokolov)", "text": "Vysoký kámen (přírodní památka, okres Sokolov)\n\nVysoký kámen je přírodní památka, byla vyhlášena v roce 1974 a nachází se u obce Kámen. Přírodní památka je zároveň zahrnuta do Evropsky významných lokalit v rámci soustavy Natura 2000. Území přírodní památky kopíruje vypreparovaný hřeben skalních výchozů táhnoucí se přibližně od jihu k severu v délce 300 m. Důvodem ochrany je zachování geologicky, geomorfologicky a esteticky významného skalního útvaru a na něj vázaných rostlinných a živočišných společenstev.\n\nLokalita se těšila zájmu turistů již v 19. století. Roku 1883 zde byla přímo pod skalními útvary postavena hospoda, která však již v roce 1885 vyhořela. Další hospoda byla postavena v roce 1886 (někde se uvádí 1887). I tento objekt však 14. srpna 1906 zcela shořel. Ještě téhož roku zde byla postavena již třetí hospoda, ke které v roce 1928 přibyl velký sál a ve 30. letech 20. století nová přístavba. Veškeré objekty však 24. listopadu 1937 vyhořely, ale podařilo se je obnovit. Po roce 1945 došlo k začlenění území do pohraničního pásma a restaurace i s nedalekou kaplí z roku 1870 byly odstřeleny.\n\nJiž dávno před vyhlášením zvláště chráněného území získala lokalita jistou ochranu. V roce 1907 vykoupil okres Kraslice pozemky se skalními útvary, aby zabránil těžbě kamene a lokalitu tak ochránil.\nÚzemí bylo chráněno usnesením rady Okresního národního výboru v Sokolově ze dne 12. 7. 1974 jako chráněný přírodní útvar Vysoký kámen. Nově vyhlásil chráněné území Okresní úřad v Sokolově s účinností od 24. 7. 2000 pod názvem Přírodní památka Vysoký kámen.\n\nSkalní útvar z drobového kvarcitu je důležitým korelačním horizontem v metamorfovaných horninách ordovického stáří, s kamenným mořem, které je vzorovým příkladem kryogenního zvětrávání hornin ve čtvrtohorách.\nDrobový kvarcit díky své odolnosti vůči zvětrávání vytváří skalní útvary Vysokého kamene a dalších izolovaných rozpukaných skalních věží 10 – 20 m vysokých, v jejichž okolí se nacházejí balvanitá pole. Nejvyšší skalní věží je Vyhlídková skála (773,6 m n. m.). Hřeben uzavírá skalní věž Větrná skála. Kvarcit obsahuje přibližně 90 % křemene, jeho tmavošedou barvu způsobuje celkem rovnoměrné rozptýlení rudních minerálů hematitu a ilmenitu s vysokým obsahem železa. V polohách kvarcitů jsou hojné, často do ležatých vrás zvrásněné žilky a čočky šedobílého křemene.\n\nPřestože hlavním cílem ochrany nejsou rostlinné druhy, vyskytuje se zde několik významných druhů, které jsou součástí rostlinných společenstev, a tedy součástí předmětu ochrany. Nelesní biotop zahrnuje škálu skalních útvarů, kamenných moří, sutí a skalních stěn. Skalní štěrbiny hostí vegetaci silikátových skal. Příznačné je bohatství skalních druhů mechorostů (\"Brachythecium\") a zvláště lišejníků (\"Lichen\"). Mezi nejvýznamnější lišejníky patří drobnovýtruska žlutolesklá (\"Pleopsidium chlorophanum\") a řada druhů z rodů \"Umbilicaria\", \"Parmelia\", \"Cladonia\", \"Cetraria\". Z kapradin je častý osladič obecný (\"Polypodium vulgare\"). Na plochách s mělkou vrstvou půdy na skalních terasách roste vřes obecný (\"Calluna vulgaris\"), brusnice brusinka (\"Vaccinium vitis-idaea\"), brusnice borůvka (\"Vaccinium myrtillus\"). Na vlhčích místech v sutích najdeme některé druhy rašeliníku (\"Sphagnum nemoreum\" a \"Sphagnum russowii\").\n\nNa území přírodní památky hnízdí holub hřivnáč (\"Columba palumbus\"), byla zde pozorována liška obecná (\"Vulpes vulpes\"), kuna lesní (\"Martes martes\"), tchoř tmavý (\"Mustela putorius\") a doložen je výskyt tetřívka obecného (\"Tetrao tetrix\").\n\nProstor přírodní památky zaujímá vrcholovou partii stejnojmenného vrchu s vrcholem 773,8 m n. m., který geomorfologicky spadá do celku Krušné hory, podcelku Klínovecká hornatina, okrsku Přebuzská hornatina, podokrsku Jindřichovická vrchovina a její samostatné části Bublavská vrchovina.\n\nNa vrcholu je vyhlídková plošina s kruhovým výhledem na Krušné hory, Slavkovský les a Smrčiny.\n\n"}
{"id": "626134", "url": "https://cs.wikipedia.org/wiki?curid=626134", "title": "Frederick Soddy", "text": "Frederick Soddy\n\nFrederick Soddy (2. září 1877 – 22. září 1956) byl anglický radiochemik, který spolu s Ernestem Rutherfordem dokázal, že radioaktivita je způsobena jadernou přeměnou prvků. Také prokázal existenci izotopů některých radioaktivních prvků. Získal Nobelovu cenu za chemii za rok 1921.\n\nNarodil se v Eastbourne v Anglii. Chodil na Eastbourne College a poté na Aberystwyth University a Merton College (Oxfordská univerzita). Mezi lety 1898 a 1900 pracoval jako výzkumník na Oxford University.\n\nV roce 1900 začal pracovat na McGill University v Montrealu (Québec, Kanada). S Ernestem Rutherfordem tam zkoumal radioaktivitu. Uvědomili si, že neobvyklé chování radioaktivních prvků je způsobeno rozpadem na jiné prvky. Tento rozpad také uvolňuje záření alfa, beta a gama. Když byla radioaktivita poprvé objevena, nevědělo se, co to způsobuje. Soddy a Rutherford prokázali, že při tomto procesu probíhá jaderná přeměna.\n\nV roce 1903 spolu se sirem Williamem Ramsayem na University College London ověřil, že při rozpadu radia vznikají alfa částice složené z kladně nabitých jader helia. V experimentu uzavřeli radium do tenké skleněné uzavřené nádoby, kterou umístili do další skleněné nádoby s tlustší stěnou. Alfa částice byly schopné projít tenkou stěnou, ale zarazily se na tlustší stěně. Po nějaké době spektrální analýza odhalila přítomnosti helia.\n\nMezi lety 1904 a 1914 přednášel na University of Glasgow a v té době prokázal, že se uran rozpadá na radium. Také ukázal, že radioaktivní prvek může mít více než jednu relativní atomovou hmotnost i za stejných chemických vlastností. Pro tuto vlastnost hmoty vytvořil nový pojem izotop, což znamená „stejné místo“. Později J. J. Thomson rozšířil teorii izotopů i na neradioaktivní prvky. Soddy také ukázal, že atomové číslo se snižuje o dvě při alfa záření a při beta záření se o jedno zvyšuje.\n\nV květnu 1910 byl zvolen členem Královské společnosti. V roce 1921 získal Nobelovu cenu za chemii za výzkum radioaktivity a za výzkum izotopů.\n\nJeho objevy z pole radioaktivity inspirovaly H. G. Wellse k napsání románu \"The World Set Free\" (1914), který je zasazen několik let do budoucnosti a ve kterém se objevují atomové bomby.\n\nZemřel v Brightonu v Anglii 22. září 1956. Byl po něm pojmenován kráter Soddy na odvrácené straně Měsíce.\n\n\n\n"}
{"id": "626135", "url": "https://cs.wikipedia.org/wiki?curid=626135", "title": "Geografie Itálie", "text": "Geografie Itálie\n\nItálie se rozkládá v jižní Evropě a zahrnuje Apeninský poloostrov, oblast mezi Alpami a Apeninským poloostrovem a také mnoho ostrovů, včetně Sicílie a Sardinie. Celková rozloha Itálie je 301 230 km, z toho 294 020 zabírá země a na 7 210 km se rozkládá voda.\n\nItálie hraničí se Švýcarskem (740 km dlouhá hranice), Francií (488 km), Rakousko (430 km) a se Slovinskem (232 km). Itálie také zcela obklopuje státy San Marino (39 km dlouhá hranice) a Vatikán (0,44 km).\n\nItálii lze fakticky rozdělit do tří částí:\nJe tvořena Pádskou nížinou a Alpami, kdy na jihu je ohraničena pomyslnou čárou mezi městy La Spezia a Rimini.\nNejjižnějším výběžkem pevninské Itálie je městečko Melito v Kalábrii.\nItálie má mnoho ostrovů, kdy největší dva jsou Sicílie a Sardinie.\n\n5 největších ostrovů Itálie:\n\nOstatní italské ostrovy jsou podstatně menší. Jsou seskupeny do následujících souostroví:\n\nHlavními horskými pásmy Itálie tvoří Alpy a Apeniny, které vznikaly za druhohor a třetihor. Alpy se načínají zvedat v severní části Pádské nížiny a táhnou se podél západní, severní i východní hranice země (cca 1000 km). Alpy mají mnoho vrcholů, které jsou vysoké přes 4000 metrů. Mezi ně se řadí Monte Rosa (4 634 metrů nad hladinou moře), Matterhorn (4478 metrů) a Mont Blanc, jenž je s 4 810 metry považován za nejvyšší vrchol Evropy (tento titul však bývá připisován i kavkazskému vrcholu Elbrus).\nApeniny se rozléhají na jihu od Pádské nížiny na Apeninském poloostrově od Ligurie až na Sicílii. Výškově jsou Apeniny podstatně menší než Alpy. Nejvyšší horou je Gran Sasso s výškou 2912 metrů.\nV Itálii se nachází mnoho aktivních sopek: Etna (nejvyšší sopka Evropy), Vulcano, Stromboli a Vesuv (jediná činná sopka na Evropské pevnině)\n\nKopce pokrývají většinu území Itálie. Pásma kopců jsou rozmístěna hlavně na úbočích Apenin a také v podhůří Alp. Jejich výška nepřesahuje 800 metrů nad hladinou moře.\nItalské roviny zabírají pouze 23,3 % celkové rozlohy země. Rozkládají se hlavně na pobřeží a v ústí řek. Největší roviny Itálie je Pádská nížina, ve které tečou vody řeky Pád a jejích přítoků.\nItalské roviny se dělí na nížiny Pádského typu a vysoké roviny, které se nachází v Alpách a Apeninách.\nItalské roviny mají různý původ:\n\nVětšina z Italských řek odtéká buď do Jaderského moře (např. Pád, Piave, Adige, Reno), nebo do Tyrhénského moře (jako Arno, Tiber a Volturno), ačkoli vody z některých příhraničních oblastí (Livigna v Lombardii) ústí do Černého moře přes povodí Drávy, která je přítokem Dunaje, a vody z jezera Lago di Lei v Lombardii ústí do Severního moře přes povodí Rýna.\n\nItálie má přes 1000 jezer, kdy velká část z nich byla vytvořena uměle.\nV podhůří Alp se nalézá mnoho jezer ledovcového původu, například jezero Maggiore, jezero Como (které je nejhlubším v Itálii, kdy hloubka tohoto jezera je 410 metrů) a Gardské jezero (největší Italské jezero). V Itálii jsou také pobřežní jezera, například jezero Lesina, které je odděleno od moře pouze úzkým pruhem země. Jezera sopečného původu vznikla v kráterech po vyhaslých sopkách (Bolsenské jezero, jezero Vico, jezero Bracciano (jezero))\n\nVčetně ostrovů má italské pobřeží délku 7 600 km. Itálie je obklopena Jaderským, Jónským, Tyrhénským a Ligurským mořem.\n"}
{"id": "626137", "url": "https://cs.wikipedia.org/wiki?curid=626137", "title": "Trans (stav)", "text": "Trans (stav)\n\nTrans je hovorové označení\nzměněného stavu vědomí, v kterém se subjekt z větší části, nebo i úplně odpojuje od svého každodenního já, ztrácí povědomí o čase a místě a dokonce i svoji vlastní identitu, takže jím může prostoupit úplně jiná identita. Subjekt se v tomto stavu může stát vysoce sugestibilním (lehko ovladatelným) podobně jako v hypnóze. Stav transu může vyvolat extázi i mystické pohroužení, jako je zažívají například šamani. Přirozeným transem je například spánek. Věštba je například jako u známé Pýthie vyvolána omamnými výpary. Trans vyvolávají kromě drog i nemoci nebo nepřirozené podněty, jako je zvláštní hudba, holotropní dýchání, sugesce, meditace, tantrické rituály, extatický tanec (např. rituální tanec dervišů; dochází při něm zpravidla ke zrychlenému dýchání, překrvení hlavy a \"roztočení\" čaker intenzivním pohybem, např. rotací těla).\n\n"}
{"id": "626153", "url": "https://cs.wikipedia.org/wiki?curid=626153", "title": "Nana Visitorová", "text": "Nana Visitorová\n\nNana Visitorová, vlastním jménem Nana Tuckerová (nepřechýleně \"Visitor\", \"Tucker\"; * 26. července 1957 New York, New York), je americká herečka.\n\nNarodila se jako Nana Tucker, dcera učitelky baletu Nenette Charisseové a choreografa Roberta Tuckera. Je neteří herečky a tanečnice Cyd Charisseové. Svoji hereckou kariéru začala v 70. letech 20. století na Broadwayi. Od roku 1976 byla obsazovaná do menších rolí v sitcomu \"Ivan the Terrible\" a mýdlových operách \"Ryan's Hope, The Doctors\" a \"One Life to Live\". Svůj filmový debut si odbyla snímkem \"Sentinel\" z roku 1977 pod jménem Tuckerová, které si na začátku 80. let změnila na umělecké jméno Visitorová (z matčiny rodiny). V průběhu 80. let měla epizodní role např. v seriálech \"MacGyver, Knight Rider, To je vražda, napsala\" nebo \"Matlock\", větší roli získala v sitcomu \"Working Girl\". V letech 1993–1999 vytvořila postavu majora a později plukovníka Kiry Nerys ve sci-fi seriálu \"\". V prvním desetiletí 21. století měla větší role v seriálech \"Černý anděl\" a \"Wildfire\" a animovaném seriálu \"Griffinovi\".\n\nZ prvního manželství s Nickem Miscusim má syna Bustera (narozen 1992). V letech 1997–2001 byla vdaná za hereckého kolegu ze Star Treku Alexandera Siddiga. Jejich syn Django El Tahir El Siddig se narodil v roce 1996, přičemž těhotenství bylo přímo zakomponováno do děje \"Stanice Deep Space Nine\". Od roku 2003 jejím manželem Mathew Rimmer.\n\n"}
{"id": "626160", "url": "https://cs.wikipedia.org/wiki?curid=626160", "title": "Pik Lenina", "text": "Pik Lenina\n\nPik Lenina (česky též Leninův štít, - \"Lenin Čokosu\"; - \"Pik Lenina\"; - doslova \"„vrchol Avicenny“\") je s výškou 7134 metrů nad mořem nejvyšší vrchol Zaalajského hřbetu a druhý nejvyšší vrchol v bývalé sovětské části pohoří Pamír. Leží na hranici mezi Tádžikistánem a Kyrgyzstánem a v obou zemích je druhým nejvyšším vrcholem.\nVrchol byl objeven expedicí Alexeje Pavloviče Fedčenka v roce 1871 a pojmenován jako Pik Kaufman po prvním generálním guvernérovi ruského Turkestánu, Konstantinu Petrovičovi Kaufmanovi, který expedici na území Turkestánu umožnil. Po úspěšném prvovýstupu v roce 1928 byl vrchol přejmenován po Vladimiru Iljiči Leninovi na dodnes nejužívanější název Pik Lenina. V Tádžikistánu byl vrchol znovu přejmenován v roce 2006 a je oficiálně pojmenován Qullai Abuali ibni Sino, tedy Vrchol Avicenny. Podle některých zdrojů je vrchol nazýván též kyrgyzským jménem Ačik-Taš.\nVrchol byl poprvé prostoupen 25. září 1928 Erwinem Schneiderem, Eugenem Allweinem a Karlem Wienem. Jejich výstup byl součástí společné expedice sovětské Akademie věd, německého Notgemeinschaft der deutschen Wissenschaft a německo-rakouského Alpenvereinu. Tato expedice podrobně prozkoumala Zaalajský a Zulumartský hřbet, oblast Fedčenkova ledovce a objevila nejvyšší vrchol Tádžikistánu, dnešní Qullai Ismoili Somoni, tehdy Pik Garmo. Výstup na Pik Lenina byl veden z jihu po ledovci Velká Saukdara do sedla Krilenko a odtud po východním hřebenu na vrchol. V té době šlo o nejvyšší vystoupený vrchol (nikoli však absolutní výškový rekord). Dnes je tento výstup hodnocen stupněm 5A ruské stupnice obtížnosti, nicméně vzhledem ke své odlehlosti a nedostupnosti je tato výstupová trasa využívána jen zřídka. \nDnešní normální výstupová trasa ze severu přes vrchol Razdělnaja byla poprvé prostoupena v roce 1954 V. Kovaljevem, P. Karpovem, E. Nagelem, V. Naryškinem a V. Nozdrjuchinovou. Patří k technicky nejsnazším výstupovým trasám na sedmitisícový vrchol, díky čemuž je značně populární. V ruské stupnici obtížnosti, která posuzuje kromě technické obtížnosti výstupu také nadmořskou výšku, jde o stupeň 5A. Na vrchol vede celkově kolem dvaceti různých výstupových tras.\nPrvním Čechem na vrcholu byl v roce 1961 Josef Sekyra. Ve své době šlo o československý výškový rekord.\nVýstupové trasy z jihu jsou:\n\nVýstupové trasy ze severu jsou:\n\n\n"}
{"id": "626161", "url": "https://cs.wikipedia.org/wiki?curid=626161", "title": "Svatyně Izumo", "text": "Svatyně Izumo\n\nSvatyně Izumo, případně Velká svatyně Izumo, (: 出雲大社, \"Izumo taiša\" nebo \"Izumo ójaširo\") je jedna z nejstarších a nejdůležitějších šintoistických svatyní v Japonsku. Záznamy o jejím založení se nedochovaly. Nachází se ve městě Izumo, v prefektuře Šimane a je místem konání dvou velkých festivalů. Je zasvěcena bohu Ókuninušimu (大国主), který je znám jako šintoistické božstvo (kami) manželství.\n\nHlavní budova a přilehlé stavby byly v roce 1952 prohlášeny za japonský národní poklad (国宝, \"kokuhó\").\n"}
{"id": "626162", "url": "https://cs.wikipedia.org/wiki?curid=626162", "title": "Pierre Bayle", "text": "Pierre Bayle\n\nPierre Bayle (16. listopadu 1647 Carla-Bayle — 28. prosince 1706 Rotterdam) byl francouzský spisovatel a filosof.\n\nBayle byl hugenot, a proto strávil většinu života jako exulant v Nizozemí. Celý život zasvětil studiu a dosáhl zcela výjimečné erudice. Velká část jeho spisu se věnovala specifickým náboženským otázkám, např. reálné přítomnosti Krista v eucharistii. Ve své době byl však jedním z nejznámějších filosofů. Zejména jeho \"Dictionnaire historique et critique\" („Historicko-kritický slovník“) byl v 18. století nesmírně rozšířenou knihou a ovlivnil pozdější Encyklopedisty. Jedná se o konglomerát statí na nejrůznější témata, od historických přes literárněvědná, obscénní, teologická po filosofická (problém tolerance, zla, teorie poznání atd.)\n\nJeho vliv na osvícenství byl mocný, avšak do jisté míry podvratný; Voltaire o něm řekl, že „největší mistr v umění argumentace, který kdy psal, totiž velký a moudrý Bayle, všechny systémy zpřevrací.“ Dodnes je interpretace jeho díla značně nejednotná, neboť je těžké odlišit, kdy Bayle referuje a kdy předkládá svá přesvědčení; proto byl například považován za křesťana, tajného žida, deistu i atheistu.\n\nDle profesora Röda je Bayle „významný především svým odmítáním každého, i filozofického dogmatismu, a svým vystoupením na podporu tolerance, které bylo jistě motivováno také jeho postavením kalvinisty po potlačení hugenotů. Přestože byl přesvědčeným křesťanem, obhajoval právo na mýlící se svědomí, a konečně právo na to, být ateistou. Rovněž tzv. heretik je podle něho zavázán k tomu, hájit svá přesvědčení a vyučovat podle nich např. své děti. ... Podle něho je to způsobeno absencí jistého kritéria pravdy. Aby mohla být pravda respektována, musí být jako taková poznána. Kde je – jako v náboženství – skryta, tam jsou její práva suspendována a nikdo není povinen s ní souhlasit. ... Ani teologická, ani metafyzická dogmata si proto nemohou dělat nárok na bezpodmínečné uznání. Předpoklad absolutní pravdy přístupné člověku »skeptik« Bayle odmítal.\"\n\nV českých zemích ovlivnilo dílo Pierra Bayla náboženské myšlení a kritickou metodu Josefa Dobrovského. „Přesná kontrola pramenů, odpor proti citátům z druhé ruky, nespoléhání na autority, vášeň pro historickou empirii ukazují u něho zřejmě k baylovské pracovní metodě. ... A konečně spojuje mistra se žákem stejný entusiasmus, a to právě ten, jenž jest příznačný pro osvícenský věk: láska k pravdě ohrožené předsudky, spravedlnost ke kacířovaným obětem přesvědčení, snášenlivost náboženská i občanská.\"\n\n\nBayle je dále autorem četných drobnějších prací. Veškeré spisy Pierra Bayla (\"opera omnia\") zařadila církev na Index zakázaných knih.\n\n\n\n"}
{"id": "626163", "url": "https://cs.wikipedia.org/wiki?curid=626163", "title": "Bílý kříž", "text": "Bílý kříž\n\nBílý kříž je přírodní rezervace ev. č. 1835 poblíž obce Stálky v okrese Znojmo v nadmořské výšce 370 – 440 metrů. Oblast spravuje AOPK Havlíčkův Brod.\n\nDůvodem ochrany je vegetace na prudkých, výslunných skalnatých svazích s navazujícím druhově a věkově pestrým lesním porostem, zvláště chráněné druhy rostlin a živočichů, estetická hodnota území.\n\n"}
{"id": "626164", "url": "https://cs.wikipedia.org/wiki?curid=626164", "title": "Fládnitzské vřesoviště", "text": "Fládnitzské vřesoviště\n\nFládnitzské vřesoviště je přírodní památka ev. č. 2180 poblíž obce Hnanice v okrese Znojmo v nadmořské výšce 297 - 317 metrů. Oblast spravuje Správa NP Podyjí.\n\nDůvodem ochrany jsou xerotermní travinobylinná společenstva s výskytem vzácných druhů rostlin a živočichů, druhová pestrost stepního společenstva.\n\n"}
{"id": "626165", "url": "https://cs.wikipedia.org/wiki?curid=626165", "title": "Horáčkův kopeček", "text": "Horáčkův kopeček\n\nHoráčkův kopeček je přírodní památka ev. č. 2181 poblíž obce Znojmo v okrese Znojmo v nadmořské výšce 274 - 286 metrů. Oblast spravuje Správa NP Podyjí.\n\nDůvodem ochrany jsou xerotermní travinobylinná společenstva s výskytem vzácných druhů rostlin a živočichů a druhová pestrost stepního společenstva.\n\n"}
{"id": "626166", "url": "https://cs.wikipedia.org/wiki?curid=626166", "title": "Horecký kopec", "text": "Horecký kopec\n\nHorecký kopec je přírodní památka ev. č. 2179 poblíž obce Hnanice v okrese Znojmo v nadmořské výšce 288 - 312 metrů. Oblast spravuje AOPK Havlíčkův Brod.\n\nDůvodem ochrany jsou xerotermní travinobylinná společenstva s výskytem vzácných druhů rostlin a živočichů, druhová pestrost stepního společenstva.\n\n"}
{"id": "626167", "url": "https://cs.wikipedia.org/wiki?curid=626167", "title": "Karlov (přírodní rezervace)", "text": "Karlov (přírodní rezervace)\n\nKarlov je přírodní rezervace ev. č. 162 poblíž obce Šanov v okrese Znojmo v nadmořské výšce 210 - 210 metrů. Oblast spravuje Krajský úřad Jihomoravského kraje.\n\nDůvodem ochrany je smíšený porost v revíru \"Horní Hoja\".\n\n"}
{"id": "626168", "url": "https://cs.wikipedia.org/wiki?curid=626168", "title": "Losolosy", "text": "Losolosy\n\nLosolosy je přírodní památka ev. č. 2150 poblíž obce Únanov v okrese Znojmo v nadmořské výšce 304–334 metrů. Oblast spravuje AOPK Havlíčkův Brod.\n\nDůvodem ochrany jsou svažité pozemky s různou expozicí na pestrém geologickém podkladu, teplomilná rostlinná společenstva s výskytem chráněných druhů rostlin a útočiště četných druhů živočichů.\n\n"}
{"id": "626169", "url": "https://cs.wikipedia.org/wiki?curid=626169", "title": "Mandloňová mez", "text": "Mandloňová mez\n\nMandloňová mez byla přírodní památka ev. č. 1847 poblíž obce Strachotice v okrese Znojmo v nadmořské výšce 240–250 metrů, ve správě AOPK Havlíčkův Brod. Důvodem ochrany je hojný výskyt kriticky ohroženého druhu mandloně nízké (\"Prunus tenella\", resp. \"Amygdalus nana\").\n\nPřírodní památka byla k 2. 12. 2013 zrušena a začleněna do sousední přírodní památky Ječmeniště.\n\n"}
{"id": "626170", "url": "https://cs.wikipedia.org/wiki?curid=626170", "title": "Na Kocourkách", "text": "Na Kocourkách\n\nNa Kocourkách je přírodní rezervace ev. č. 261 poblíž obce Dobelice v okrese Znojmo v nadmořské výšce 315 - 332 metrů. Oblast spravuje Krajský úřad Jihomoravského kraje.\n\nDůvodem ochrany jsou teplomilná rostlinná společenstva se zastoupením řady vzácných a ohrožených druhů rostlin a živočichů. Z rostlin se zde vyskytují např. kosatec písečný, koniklec velkokvětý a luční, divizna brunátná, pryskyřník illyrský, zlatovlásek obecný, z živočichů kudlanka nábožná, ještěrka obecná, pěnice vlašská. Na králičí nory je vázán vzácný listorohý brouk Trox eversmanni či střevlík Pristonichus terricola.\n\n\n"}
{"id": "626171", "url": "https://cs.wikipedia.org/wiki?curid=626171", "title": "Oleksovická mokřina", "text": "Oleksovická mokřina\n\nOleksovická mokřina je přírodní památka ev. č. 1897 poblíž obce Hostěradice v okrese Znojmo v nadmořské výšce 205 - 210 metrů. Oblast spravuje AOPK Havlíčkův Brod.\n\nDůvodem ochrany jsou rákosové porosty lemované na okrajích keřovými až stromovými olšinami a vrbinami a střídané místy kulturním lesem vhodné druhové skladby (měkký luh). Na rostlinná společenstva se váže řada chráněných, ohrožených druhů živočichů.\n\n"}
{"id": "626172", "url": "https://cs.wikipedia.org/wiki?curid=626172", "title": "Oleksovické vřesoviště", "text": "Oleksovické vřesoviště\n\nOleksovické vřesoviště je přírodní památka ev. č. 2100 poblíž obce Oleksovice v okrese Znojmo v nadmořské výšce 234 - 254 metrů. Oblast spravuje AOPK Havlíčkův Brod.\n\nDůvodem ochrany jsou dvě malé pískovny s kolonií břehule říční a navazující lesní porosty s dominantním vřesem obecným, cenná sukcesní stádia psamofytní vegetace s paličkovcem šedavým, bělolístkou rolní a bělolístkou nejmenší.\n\n"}
{"id": "626173", "url": "https://cs.wikipedia.org/wiki?curid=626173", "title": "Pod Šibeničním kopcem", "text": "Pod Šibeničním kopcem\n\nPod Šibeničním kopcem je přírodní památka ev. č. 2168 poblíž obce Horní Dunajovice v okrese Znojmo v nadmořské výšce 250–280 metrů. Oblast spravuje AOPK Havlíčkův Brod.\n\nDůvodem ochrany je unikátní společenstvo Melicetum ciliate vytvořené na podkladu krystalických vápenců. Vzhledem k naprosté převaze silikátových hornin na jihovýchodním okraji Českého masivu je flóra a vegetace této lokality v širším regionu výjimečná. Z významných druhů rostlin zde najdeme např. strdivku brvitou, oman oko Kristovo, rýt žlutý, len tenkolistý.\n\n"}
{"id": "626174", "url": "https://cs.wikipedia.org/wiki?curid=626174", "title": "Podhradské skály", "text": "Podhradské skály\n\nPodhradské skály je přírodní rezervace ev. č. 1948 poblíž obce Korolupy v okrese Znojmo v nadmořské výšce 350–447 metrů. Oblast spravuje AOPK Havlíčkův Brod.\n\nDůvodem ochrany jsou kolmé, výslunné skalní stěny a strmé svahy nad levým břehem Dyje, na nichž se nacházejí významná rostlinná společenstva.\n\n"}
{"id": "626175", "url": "https://cs.wikipedia.org/wiki?curid=626175", "title": "Pustý kopec u Konic", "text": "Pustý kopec u Konic\n\nPustý kopec u Konic je přírodní památka ev. č. 351 poblíž obce Nový Šaldorf-Sedlešovice v okrese Znojmo v nadmořské výšce 250 - 264 metrů. Oblast spravuje AOPK Havlíčkův Brod.\n\nDůvodem ochrany je rulový pahorek s vrcholem v nadmořské výšce 264 metrů se stepními společenstvy.\n\n"}
{"id": "626176", "url": "https://cs.wikipedia.org/wiki?curid=626176", "title": "Rudlické kopce", "text": "Rudlické kopce\n\nRudlické kopce je přírodní památka ev. č. 2160 poblíž obce Rudlice v okrese Znojmo v nadmořské výšce 288 - 341 metrů. Oblast spravuje AOPK Havlíčkův Brod.\n\nDůvodem ochrany jsou travinobylinná společenstva se stepními prvky, ze zvláště chráněných druhů rostlin např. koniklec velkokvětý, smil písečný, divizna brunátná, chráněné druhy živočichů např. ještěrka obecná, křepelka polní, ťuhýk obecný.\n\n"}
{"id": "626177", "url": "https://cs.wikipedia.org/wiki?curid=626177", "title": "Růžový vrch", "text": "Růžový vrch\n\nRůžový vrch je přírodní rezervace ev. č. 1846 poblíž obce Chvalatice v okrese Znojmo v nadmořské výšce 350 - 426 metrů. Oblast spravuje AOPK Havlíčkův Brod.\n\nDůvodem ochrany jsou přirozená rostlinná společenstva na prudkých, skalnatých srázech nad řekou Dyjí s vysokou biologickou a estetickou hodnotou.\n\n"}
{"id": "626178", "url": "https://cs.wikipedia.org/wiki?curid=626178", "title": "Skalky (přírodní památka, okres Znojmo)", "text": "Skalky (přírodní památka, okres Znojmo)\n\nSkalky je přírodní památka ev. č. 1310 poblíž obce Havraníky v okrese Znojmo v nadmořské výšce 265 - 312 metrů.\n\nDůvodem ochrany je zachování nejvýznamnějších a nejhodnotnějších částí území Národního parku Podyjí. Prostor památky zahrnuje vrcholovou partii a část svahů stejnojmenného vrchu o nadmořské výšce 309 metrů.\n\n"}
{"id": "626179", "url": "https://cs.wikipedia.org/wiki?curid=626179", "title": "Střebovský kopec", "text": "Střebovský kopec\n\nStřebovský kopec je přírodní památka ev. č. 2132 poblíž města Znojma, severozápadně od jeho městské části, vsi Derflice. Leží v okrese Znojmo v nadmořské výšce 217–230 metrů. Oblast spravuje AOPK Havlíčkův Brod.\n\nDůvodem ochrany je fragment xerotermních rostlinných společenstev na podkladu granodioritů Dyjského masívu, chráněné druhy např. křivatec český, koniklec velkokvětý, divizna brunátná.\n\n"}
{"id": "626180", "url": "https://cs.wikipedia.org/wiki?curid=626180", "title": "Stříbrný vrch (přírodní památka, okres Znojmo)", "text": "Stříbrný vrch (přírodní památka, okres Znojmo)\n\nStříbrný vrch je přírodní památka ev. č. 2069 poblíž obce Hostěradice v okrese Znojmo v nadmořské výšce 236–262 metrů. Oblast spravuje AOPK Havlíčkův Brod.\n\nDůvodem ochrany je zbytek teplomilné vegetace na vápencovém výchozu a výskyt řady ohrožených druhů rostlin.\n\n"}
{"id": "626181", "url": "https://cs.wikipedia.org/wiki?curid=626181", "title": "Šafářka", "text": "Šafářka\n\nŠafářka je přírodní památka ev. č. 2024 poblíž obce Mašovice v okrese Znojmo v nadmořské výšce 371 - 377 metrů. Oblast spravuje AOPK Havlíčkův Brod.\n\nDůvodem ochrany je přirozená teplomilná vegetace extenzivně obhospodařované louky.\n\n"}
{"id": "626182", "url": "https://cs.wikipedia.org/wiki?curid=626182", "title": "Šidlovy skalky", "text": "Šidlovy skalky\n\nŠidlovy skalky je přírodní památka ev. č. 1912 poblíž obce Olbramovice v okrese Znojmo v nadmořské výšce 300 - 325 metrů. Oblast spravuje AOPK Havlíčkův Brod.\n\nDůvodem ochrany jsou společenstva vřesovišť a teplomilných formací.\n\n"}
{"id": "626183", "url": "https://cs.wikipedia.org/wiki?curid=626183", "title": "Tisová stráň", "text": "Tisová stráň\n\nTisová stráň je přírodní rezervace ev. č. 1833 poblíž obce Lančov v okrese Znojmo v nadmořské výšce 350 - 444 metrů. Oblast spravuje AOPK Havlíčkův Brod.\n\nDůvodem ochrany je druhově i věkově silně diferencovaný lesní porost severní expozice s přirozeným výskytem tisu červeného a měsíčnice vytrvalé v bylinném patru.\n\n"}
{"id": "626184", "url": "https://cs.wikipedia.org/wiki?curid=626184", "title": "U doutné skály", "text": "U doutné skály\n\nU doutné skály je přírodní rezervace ev. č. 2022 poblíž obce Bítov v okrese Znojmo v nadmořské výšce 345 - 465 metrů. Oblast spravuje AOPK Havlíčkův Brod.\n\nDůvodem ochrany jsou víceméně přirozené lesní porosty s výskytem jedle a reliktními bory. V keřovém patru roste např. brslen bradavičnatý, lýkovec vonný, dřín obecný, z bylin brambořík nachový, tařice skalní, kručinka chlupatá, kavyly. Území je domovem řady ohrožených druhů živočichů, především brouků vázaných na různá rozpadová stádia jedle a hmyzožravých ptáků - datel černý, strakapoudi, brhlík lesní, sýkory apod.\n\n"}
{"id": "626185", "url": "https://cs.wikipedia.org/wiki?curid=626185", "title": "U kapličky", "text": "U kapličky\n\nU kapličky je přírodní památka ev. č. 2145 poblíž obce Hostěradice v okrese Znojmo v nadmořské výšce 222 – 252 metrů. Oblast spravuje AOPK Havlíčkův Brod.\n\nDůvodem ochrany jsou teplomilná rostlinná společenstva s koniklecem velkokvětým, kozincem vičencovitým, smilem písečným, lomikámenem cibulkatým. K nejvýznamnějším druhům patří křivatec český a kosatec písečný, unikátní je hojný výskyt koniklece lučního.\n\n"}
{"id": "626186", "url": "https://cs.wikipedia.org/wiki?curid=626186", "title": "U Michálka", "text": "U Michálka\n\nU Michálka je přírodní památka ev. č. 1822 poblíž obce Bohutice v okrese Znojmo v nadmořské výšce 270–275 metrů. Oblast spravuje AOPK Havlíčkův Brod.\n\nDůvodem ochrany je dochované stepní společenstvo s výskytem zvláště chráněných druhů rostlin a živočichů.\n\n"}
{"id": "626187", "url": "https://cs.wikipedia.org/wiki?curid=626187", "title": "Uherčická louka", "text": "Uherčická louka\n\nUherčická louka je přírodní památka ev. č. 2023 poblíž obce Uherčice v okrese Znojmo v nadmořské výšce 439 – 445 metrů. Oblast spravuje AOPK Havlíčkův Brod.\n\nDůvodem ochrany jsou vlhké louky a mokřadní společenstva s výskytem zvláště chráněných druhů rostlin a živočichů.\n\n"}
{"id": "626188", "url": "https://cs.wikipedia.org/wiki?curid=626188", "title": "Vraní vrch", "text": "Vraní vrch\n\nVraní vrch je přírodní památka ev. č. 2133 poblíž obce Krhovice v okrese Znojmo v nadmořské výšce 218–232 metrů. Oblast spravuje AOPK Havlíčkův Brod.\n\nDůvodem ochrany jsou xerotermní rostlinná společenstva, na podkladu muskovitických ortorul krhovického krystalinika. Přírodní památka se rozkládá na vrcholu a v části svahů stejnojmenného vrchu o nadmořské výšce 232 metrů.\n\n"}
{"id": "626189", "url": "https://cs.wikipedia.org/wiki?curid=626189", "title": "Žleby (přírodní památka)", "text": "Žleby (přírodní památka)\n\nŽleby je přírodní památka ev. č. 2170 poblíž obce Zálesí v okrese Znojmo v nadmořské výšce 429 – 432 metrů. Oblast spravuje AOPK Havlíčkův Brod.\n\nDůvodem ochrany je mokřadní vegetace s vysokými ostřicemi, bohatý výskyt upolínu evropského.\n\n\n"}
{"id": "626190", "url": "https://cs.wikipedia.org/wiki?curid=626190", "title": "René Auberjonois (herec)", "text": "René Auberjonois (herec)\n\nRené Murat Auberjonois (1. června 1940 New York, New York, USA – 8. prosince 2019 Los Angeles, Kalifornie, USA) byl americký herec a režisér.\n\nPocházel z význačné rodiny, jeho otec Fernand Auberjonois, narozený ve Švýcarsku, byl novinářem nominovaným na Pulitzerovu cenu, jeho děda René Auberjonois byl švýcarským postimpresionistickým malířem. Renéovou matkou byla princezna Laure Louise Napoléone Eugénie Caroline Murat, prapravnučka krále obojí Sicílie Joachima Murata a jeho manželky Caroline, sestry francouzského císaře Napoleona Bonaparte.\n\nRené Auberjonois se narodil v roce 1940 v New Yorku, po ukončení druhé světové války se jeho rodina přestěhovala do Paříže, kde se rozhodl stát se hercem. Po několika letech se Auberjonoisovi vrátili do USA, nějaký čas ale také strávili v Londýně, kde René dokončil střední školu zatímco se věnoval herectví. Promoval v USA na Carnegie Institute of Technology (nyní Carnegie Mellon University), poté začal profesionálně hrát v divadlech a v roce 1968 se poprvé objevil na broadwayských jevištích, kde působil do začátku 21. století. Několik divadelních produkcí také režíroval.\n\nV roce 1962 se objevil v první malé filmové roli ve snímku \"Lilith\", známým se stal jako otec Mulcahy ve filmu \"MASH\" (1970). V průběh 70. a 80. let hrál v mnoha filmech (např. v \"McCabe a paní Millerová\", \"Hindenburg\", \"King Kong\", \"Velký autobus\", \"Oči Laury Marsové\", \"Bizoni na tahu\", \"\" a v mnoha dalších) a televizních seriálech (převážně epizodní role). Jako jedna z hlavních postav se objevil v sitcomu \"Benson\" (1980–1986), v roce 1991 měl cameo roli plukovníka Westa ve snímku \"\", na kterou navázala postava měňavce Oda v seriálu \"\" (1993–1999), jehož několik epizod také režíroval. Dále hostoval v epizodě „Tajemství oázy“ prequelového seriálu \"\" jako Ezral. V prvním desetiletí 21. století hrál např. v seriálech \"Soudkyně Amy\", \"Kauzy z Bostonu\", \"Skladiště 13\" či \"Paní ministryně\". Věnoval se též dabingu animovaných filmů a seriálů (např. \"\") a videoher.\n\nZemřel ve svém domě v Los Angeles dne 8. prosince 2019 ve věku 79 let na rakovinu plic.\n\n"}
{"id": "626200", "url": "https://cs.wikipedia.org/wiki?curid=626200", "title": "Sedm základních nástrojů zlepšování kvality", "text": "Sedm základních nástrojů zlepšování kvality\n\nSedm základních nástrojů na zlepšování kvality, Sedm základních nástrojů na zvyšování kvality nebo též Sedm základních nástrojů pro řízení jakosti (z anglického \"Seven Basic Tools of Quality\"), je pevně stanovený soubor především grafických technik napomáhajících řešení problémů s kvalitou. Mezi \"sedm základních nástrojů na zvyšování kvality\" patří diagram příčin a následků, kontrolní tabulka, histogram, Paretův diagram, korelační diagram, vývojový diagram a regulační diagram. Největšího využití nalezne těchto 7 nástrojů především v linkové výrobě, kde lze snadno sledovat zmetkovitost, případně chybovost jednotlivých strojů či zaměstnanců, ale i mimo tuto oblast. Jejich užití bývá ve firmách preferováno před složitějšími statistickými metodami pro svou jednoduchost.\n\nPůvodní označení znělo původně pouze „Seven Tools“, tedy sedm nástrojů a jejich obsah byl zformován v průběhu padesátých a šedesátých let minulého století v Japonsku K. Išikawou a E. Demingem.\n\nIšikawa uvádí k celému významu následující:\n\n\"Sedm základních nástrojů\" je v kontrastu s rozvinutějšími statistickými metodami, jako například výběrové šetření (survey sampling), náhodná kontrola (acceptance sampling), testování statistických hypotéz, plánování experimentů nebo multivariátní analýza a různými metodami vyvinutými v oblasti operační analýzy.\n\nMezi sedm základních nástrojů na zvyšování kvality patří:\n\n\nVětšina ze \"sedmi základních nástrojů\" představuje v podstatě kvantitativní metody, které přispívají k monitorování a lepšímu zvládnutí řízení procesu, lepšímu pochopení procesu včetně realizace procesního přístupu, lepší identifikaci, diagnostice a řešení problémů a k objektivnějšímu rozhodování a tím i k lepšímu fungování celého systému.\n\nDiagram příčin a následků a též Išikawův diagram podle Kaoru Išikawy, který ho poprvé představil, nebo díky vzhledu také diagram rybí kosti (anglicky fishbone diagram), řeší úlohu určení pravděpodobné příčiny problému. Je používán pomocí brainstormingu, kdy jsou hledány všechny potenciální zdroje problému. Při sestavování diagramu tvoří problém tzv. hlavu rybí kosti a hlavní kosti vedoucí od páteře znamenají oblasti či kategorie, ve kterých se může problém nacházet. Vedlejší kosti pak znamenají konkrétní potenciální příčiny. Takto lze diagram vést ve více úrovních příčin a podpříčin, obvykle se však doporučuje použít nejvýše 2 úrovně. Išikawův diagram se používá především na řešení situací, kdy tým inklinuje k myšlení „ve vyjetých kolejích“. Pro konstrukci diagramu je vhodné použít skupinové setkání. Nancy R. Tague uvádí následující postup:\n\nKontrolní tabulka nebo formulář pro sběr údajů slouží ke sběru a zaznamenání prvotních kvantitativních údajů o jakosti, např. počet a druh vad nebo problémů, které se vyskytly během výrobního procesu nebo při výstupní kontrole. Cílem je získat celkový přehled o stavu kvality a dát odpovědným osobám možnost rozhodovat se na základě faktů. Při návrhu formuláře, sběru a zaznamenání dat je třeba zvážit několik hledisek:\n\nHistogram je grafické znázornění distribuce dat pomocí sloupcového grafu se sloupci stejné šířky, vyjadřující šířku intervalů (tříd), přičemž výška sloupců vyjadřuje četnost sledované veličiny v daném intervalu. Je důležité zvolit správnou šířku intervalu, neboť nesprávná šířka intervalu může snížit informační hodnotu diagramu.\n\nHistogram se užívá tam, kde jsou k dispozici číselné údaje o běhu procesu, při určení, zda je distribuce přibližně normální a zda proces vyhovuje požadavkům. Také je možné sledovat, kdy došlo v procesu ke změnám, případně graficky porovnávat výstupy dvou různých procesů. Histogram je vhodný pro snadno pochopitelné zobrazení distribuce dat procesu. Při konstrukci histogramu je vhodné mít alespoň 50 za sebou jdoucích hodnot metriky procesu, přičemž je nutné zvolit vhodně šířku intervalu. Podle tvaru histogramu je možné posoudit některé vlastnosti procesu a dat, kupříkladu dva vrcholy histogramu místo jednoho signalizují, že data byla sloučena ze dvou rozdílných procesů.\n\nParetův diagram, pojmenovaný podle Vilfreda Pareta, je typ grafu, který je kombinací sloupcového a čárového grafu, kde sloupce znázorňující četnost pro jednotlivé kategorie jsou seřazeny podle velikosti (nejvyšší sloupec vlevo, nejnižší vpravo) a linie představuje kumulativní četnost v procentech. Paretův diagram se používá ke znázornění důležitosti jednotlivých kategorií.\n\nParetův diagram je vhodné použít při analýze četnosti incidentů daného procesu, které mohou mít vícero příčin a je třeba určit nejvýznamnější příčiny. Při konstrukci Paretova grafu je nutné určit kategorie, které se budou zobrazovat, jaké veličiny se budou měřit a jakého časového úseku se bude měření týkat.\n\nKorelační diagram nebo též bodový graf je matematické schéma užívající kartézských souřadnic pro zobrazení souboru dat o dvou proměnných. Data jsou zobrazena jako jednotlivé body, kde horizontální osu určuje hodnota první proměnné a vertikální osu hodnota druhé proměnné. Takto je možné jednoduše zjistit vzájemný vztah (korelaci) mezi oběma proměnnými, případně tuto závislost interpolovat (přímkou, křivkou, nebo jiným typem závislosti).\n\nKorelační diagram je vhodné použít, když je třeba spárovat numerická data, kde případně závislá proměnná má více hodnot pro každou jednu hodnotu nezávislé proměnné. Korelační diagram může snadno odpovědět na otázku, zda tyto dvě proměnné souvisí či nikoliv. Lze tak například určit, zda jsou příčina a následek z Išikawova diagramu příbuzné, či nikoliv.\n\nPři konstrukci diagramu je vhodné dát nezávislou proměnnou na osu x a závislou na osu y a vynést hodnoty v podobě bodů. Když bod padne na stejné místo, měl by být nakreslen hned vedle, aby byly vidět oba. Body buď vytvoří opticky přímo viditelnou závislost, nebo je možné provést rozdělení oblasti na čtyři stejně velké kvadranty tak, aby případná nelineární závislost byla lépe patrná. Výsledkem může být i potvrzení, že proměnné nejsou vzájemně závislé.\n\nVývojový diagram je grafické znázornění algoritmu nebo procesu a slouží k lepšímu pochopení procesů a jejich vztahů. Vývojový diagram používá pro znázornění jednotlivých dílčích operací symboly, které jsou navzájem propojeny pomocí orientovaných šipek.\n\nTento nástroj bývá v některých seznamech zaměněn za stratifikaci, tedy rozvrstvení dat. Jedná se o implementaci bodového diagramu pro případ více než jednoho zdroje dat, aby bylo možné najít jejich rozdíly. Může se jednat o data z různých dní, různých dodavatelů nebo populačních skupin. Data je vhodně rozdělit do skupin prakticky již předtím, než se započne s jejich sběrem.\n\nRegulační diagram jako nástroj statistické regulace procesu (SPC z anglického \"Statistic Process Control\") je graf, který se používá ke znázornění změn procesu, resp. jeho klíčové metriky v průběhu času. Regulační diagram má vždy označenu střední hodnotu (CL – Central Line) a horní a dolní regulační mez (UCL – Upper Control Line a LCL – Lower Control Line), tzv. akční meze, které jsou určeny buď z historických dat, nebo jsou cílovou hodnotou určenou předpisem. Je též možnost vyznačit tzv. výstražné meze, tedy horní výstražnou mez (UWL – Upper Warning Limit) a dolní výstražnou mez (LWL – Lower Warning Limit). Z časového průběhu diagramu je možné udělat závěr, zda je chování procesu či metriky regulované, nebo zda je nepředvídatelné (mimo kontrolu).\n\nRegulační diagramy tak mohou být použity například ke kontrole stability procesu, tedy mohou zjistit, zda proces funguje jako stabilní systém s náhodnými vlivy působícími v malém rozsahu (systém s inherentní variabilitou) označovaný též jako proces ve „statisticky zvládnutém stavu“, případně zda dochází ke zlepšení či zhoršení tohoto stavu. Dále pak mohou být použity ke sledování trendů, iterací a cyklů chování systému a tak určovat predikovatelnost systému a předpovídat, zda systém vyhoví stanoveným požadavkům. Také se používají k identifikaci a případné eliminaci nepříznivých vlivů, k poskytnutí zpětné vazby pro nastavení procesu a při posuzování výkonnosti systému měření. Regulační diagram poskytuje uživatelům on-line pohled na chování procesu a jeho výhodou je jednoduchost konstrukce a snadnost užití. Regulační diagram je také vhodné použít pro ovládání probíhajících procesů a opravu chyb tzv. „za běhu“.\n\nPro regulační diagramy platí další rozhodná kritéria pro určení stability procesu, resp. nutnosti zásahu do procesu. Jsou to tzv. testy nenáhodných uskupení, tedy zvláštních uskupení bodů. Takovým uskupením může být:\nImplementace počtu bodů se může lišit případ od případu. Příkladem mohou být tzv. Nelsonova pravidla publikovaná v roce 1984.\n\n"}
{"id": "626203", "url": "https://cs.wikipedia.org/wiki?curid=626203", "title": "René Auberjonois", "text": "René Auberjonois\n\nRené Auberjonois může být:\n\n"}
{"id": "626215", "url": "https://cs.wikipedia.org/wiki?curid=626215", "title": "Období Azuči-Momojama", "text": "Období Azuči-Momojama\n\nObdobí Azuči-Momojama je období japonských dějin mezi lety 1568 až 1600, kterému předcházelo období válčících států Sengoku. Období Azuči-Momojama skončilo v roce 1600, kdy bylo Japonsko znovusjednoceno pod vládou šógunů a zaveden přísný centralizovaný vládní režim známý v japonské historiografii jako šógunát Tokugawa.\n\nObdobí Azuči-Momojama je nazýváno podle opevněných míst - hradů Azuči a Momojama, které sloužily Nobunagu Odovi a Hidejošimu Tojotomimu jako centra jejich moci předtím, než dosáhli na nejvyšší posty v zemi. Období Azuči-Momojama začalo vojenskou výpravou velitele a daimjóa Nobunagy Ody s cílem podmanit si hlavní město Kjóto a stát se tak svrchovaným vládcem opětovně sjednocené země.\n\nNobunaga brzy v čele svých armád porazil vojska šóguna Ašikagy Jošihideho, který se mu postavil na odpor. Šikovnou diplomatickou politikou se mu také podařilo umlčet císařovy námitky vůči svému způsobu uchopení moci a postupně izoloval a vojensky si podmanil nejdůležitější nepřátelská knížata. V zájmu posílení své moci a upevnění státní autority zkonfiskoval na dobytých územích zbraně všemu obyvatelstvu a snažil se obnovit všeobecnou disciplínu a úctu k autoritám. Nařídil provést katastrální soupis veškeré zemědělské půdy v zemi. Další prostředek k upevnění moci představovalo přesídlení nedůvěryhodných a potenciálně nebezpezpečných knížat do dalekých severních provincií země.\n\nNobunaga neměl rád buddhistické mnichy a s podezřením se díval na přílišnou moc a velký politický vliv buddhistických chrámů, protože během období Sengoku vytvořily kláštery vlastní soukromé armády, které se během nepokojů v období Sengoku výrazně angažovaly ve válkách na straně Nobunagových protivníků. Tato skutečnost naopak vysvětluje jeho mimořádně kladný vztah ke křesťanským misionářům, kteří v Japonsku začali působit v polovině 16. století brzy poté, co portugalští obchodníci v roce 1543 přistáli u japonských břehů. V roce 1582 byl Nobunaga zavražděn jedním ze svých generálů a v jeho odkazu sjednotit Japonsko pokračoval jeho nejbližší spolupracovník a nástupce Hidejoši Tojotomi.\n\nHidejoši pokračoval ve sjednocování země a pod svou kontrolu získal i dosud vládnímu vlivu odolávající západní provincie. Hidejoši po získání rozhodující moci odmítl přijmout v očích obyvatelstva obecně zdiskreditovaný titul šóguna a místo něj vládl jako titulární císařský regent kampaku. Roku 1587 vydal edikt, kterým se zakazovalo na území Japonska vyznávat křesťanství a křesťanským misionářům bylo nařízeno, aby do dvaceti dnů opustili zemi. Toto nařízení ale nebylo nijak přísně prosazováno, zřejmě z obavy, aby nebyl ohrožen výnosný zahraniční obchod s Portugalci.\n\nV roce 1591 Hidejoši zlikvidoval poslední centrum odporu na severu ostrova Honšú, čímž dokončil sjednocení země do jediného státního celku. Zároveň s tím obnovil pevný vládní režim, založený na přísné feudální kázni a vztahu podřízenosti a nadřazenosti mezi členy společnosti. Nechal provést obecný soupis půdy, jehož smyslem bylo, aby se i obyčejný rolník stal soukromým vlastníkem vlastního pozemku a byl tak zodpovědný za placení dávek z jeho výnosu, čímž měly narůst daňové příjmy státu a oslabit hospodářská moc místních zeměpánů.\n\nKe konci svého života ustanovil Hidejoši regentskou radu pěti starších, která se skládala z nejmocnějších knížat. Všechny její členy před smrtí zavázal přísahou, že budou věrní jeho synovi Hidejorimu, budou dodržovat Hidejošiho zákony a nebudou sobecky sledovat své vlastní cíle. Hidejoši zemřel roku 1598.\n\nPo smrti jednoho z regentů, který byl nejvlivnějším ochráncem Hidejoriho, porušil okamžitě přísahu věrnosti slíbenou Hidejorimu Iejasu Tokugawa, jeden z pěti regentů, který tak nerespektoval Hidejošiho poslední přání týkající se následnictví jeho syna. Tokugawa prostřednictvím několika strategických sňatků svých potomků s čelními představiteli vojenské šlechty vytvořil spojenectví se čtyřmi nejmocnějšími vojenskými rody v zemi a připravoval se na úplné převzetí moci do svých rukou. Iejasuovo jednání vyvolalo odpor zbylých představitelů rodu Tojotomi a jim věrných knížat. Roku 1600 došlo k bitvě u Sekigahary mezi nimi a Iejasuovým spojeneckým vojskem, v níž Iejasu vyhrál. Ihned po vítězné bitvě začal pronásledovat své protivníky, zabavil léna nepřátelských feudálů a zároveň odměnil ty, kteří mu pomohli, čímž zlomil jakýkoliv odpor vůči své vládě. Aby legalizoval svou moc, obnovil vojenskou vládu bakufu a nechal se v roce 1603 jmenovat šógunem.\n\n\n\n\n\n\n"}
{"id": "626235", "url": "https://cs.wikipedia.org/wiki?curid=626235", "title": "Studenec (přírodní památka)", "text": "Studenec (přírodní památka)\n\nStudenec je přírodní památka, která byla vyhlášena v roce 1989. Předmětem ochrany je mokřadní ekosystém s porostem silně ohroženého ďáblíku bahenního a dalších ohrožených druhů.\n\nÚzemí se nachází u Studence, části města Oloví v okrese Sokolov, přibližně 2,5 km západně od Oloví. Leží v jižní části přírodního parku Leopoldovy Hamry. Chráněné území tvoří zarůstající rybníček a jeho okolí v mělké zrašelinělé nivě Studeneckého potoka, který pramení v blízké, výše položené přírodní rezervaci V rašelinách.\n\nPřírodní památka se nachází v geomorfologickém celku Krušné hory, podcelku Klínovecká hornatina, okrsku Jindřichovická vrchovina.\n\nHorninovým podkladem jsou fylity, které jsou překryty sedimenty potoka, v severovýchodní části území svahovými sedimenty. Nejníže položenou a zároveň nejširší část nivy vyplňuje rašeliniště se stagnující hladinou vody.\n\nRybníček je lemován náletem borovice lesní a břízy bělokoré. Jižní a západní okrajové území zahrnuje podmáčené pcháčové louky. Na lokalitě roste řada vzácnějších, ohrožených a silně ohrožených druhů rostlin. Mezi ně patří desetitisíce exemplářů ďáblíku bahenního (\"Calla palustris\") a vachty trojlisté (\"Menyanthes trifoliata\"), stovky rostlin klikvy bahenní (\"Oxycoccus palustris\"). V menším množství zde roste vrba rozmarýnolistá (\"Salix rosmarinifolia\"), kosatec žlutý (\"Iris pseudacorus\"), suchopýr pochvatý (\"Eriophorum vaginatum\"), v ostřicomechových porostech prstnatec májový (\"Dactylorhiza majalis\") a v sušších partiích prha arnika (\"Arnica montana\"). V mechovém patře roste rašeliník oblý (\"Sphagnum teres\"), rašeliník křivolistý (\"Sphagnum fallax\") a klamonožka bahenní (\"Aulacomnium palustre\"). \n\nZoologický průzkum zjistil výskyt čolka horského (Triturus alpestris), skokana hnědého (\"Rana temporaria\"), ropuchy obecné (\"Bufo bufo\"), ještěrky obecné (\"Lacerta agilis\"), ještěrky živorodé (\"Zootoca vivipara\"), zmije obecné (\"Vipera berus\") a užovky obojkové (\"Natrix natrix\"). Z méně běžných druhů bezobratlých to jsou vážka čárkovaná (\"Leucorrhinia dubia\"), vážka tmavá (\"Sympertum danae\") a šidélko malé (\"Ischnura pumilio\") \n\n"}
{"id": "626238", "url": "https://cs.wikipedia.org/wiki?curid=626238", "title": "Údolí Ohře", "text": "Údolí Ohře\n\nÚdolí Ohře je přírodní památka, byla vyhlášena v roce 1976 a nachází se u obce Staré Sedlo. Předmětem ochrany jsou pseudokrasové jevy, které se spolu s významnými geologickými profily nacházejí v sedimentech po obou březích morfologicky výrazného údolí řeky Ohře. Tyto sedimenty obsahují četné fosilní pozůstatky třetihorní flóry. Chráněna jsou rovněž rostlinná a živočišná společenstva na území přírodní památky.\n\nJedná se o krátký, kaňonovitý, přírodně pozoruhodný úsek řeky Ohře mezi silničním mostem u Sokolova na dálnici D6 a Starým Sedlem, v katastrálních územích Staré Sedlo u Sokolova a Nové Sedlo u Lokte. V tomto přibližně 1,5 km dlouhém a 300 m širokém úseku se v sedimentech nacházejí ve skalních stěnách zkamenělé zbytky třetihorních rostlin, části kmenů a větví. Území je turisticky hodně frekventované, protože po levém břehu Ohře vede zeleně značená turistická stezka, která je současně i páteřní cyklostezkou.\n\nPřírodní památka se nachází v geomorfologickém celku Sokolovská pánev. Řeka Ohře se zde zařezává do žul karlovarského plutonu, na které nasedají třetihorní sedimenty starosedelského souvrství. Starosedelské souvrství obsahuje nejstarší terciérní sedimenty na území sokolovské pánve. Typickými horninami starosedelského souvrství jsou zde křemence, pískovce a slepence, které obsahuje až 45 cm velké valouny. Mocnost starosedelského souvrství zde dosahuje až 40 m. Makroflóra starosedelského souvrství obsahuje zkameněliny vymřelých teplomilných dřevin příbuzných ambroním, stálezeleným vavřínům a skořicovníkům, které potvrzují eocénní stáří sedimentů.\n\nNad pravým břehem Ohře je pod obcí Staré Sedlo vytesáno do pískovcové skály sedátko, nazývané kamenný trůn Kazatelna. Podle regionálního badatele Gnirse se může jednat o staré kultovní místo, kde naši předkové uctívali duchy a božstva vodních živlů.\n\nStrmé svahy jsou členěny erozními rýhami a vystupujícími skalními bloky, ve kterých se vytvořily pseudokrasové jeskyně s množstvím dalších dutin. Většina těchto útvarů se nachází ve svazích nad pravým břehem, několik desítek metrů nad hladinou Ohře. Největší jeskyně Cikánka je dlouhá přibližně 40 m. Pseudokrasové jevy souvisejí s boční výmolovou činností Ohře a jsou unikátní v České republice.\n\nNa území převládají smíšené, převážně listnaté lesy, ve kterých žijí běžné druhy živočichů opadavých lesů. Poměrně pestrá je fauna ptáků. Běžný je mlynařík dlouhoocasý (\"Aegithalos caudatus\"), sýkora lužní (\"Poecile montanus\"), pěnice slavíková (\"Sylvia borin\"), kukačka obecná (\"Cuculus canorus\"), strakapoud malý (\"Dendrocopos minor\") a mnoho dalších ptáků.\n\n"}
{"id": "626243", "url": "https://cs.wikipedia.org/wiki?curid=626243", "title": "Frédéric Diefenthal", "text": "Frédéric Diefenthal\n\nFrédéric Diefenthal (* 26. červenec 1968, Saint-Mandé, Francie) je francouzský herec.\n\nNarodil se a vyrůstal v Saint-Mandé. Než se v roce 1991 poprvé objevil před kamerou, tak se živil různými způsoby, i třeba jako holič. Měří 171 cm.\n\nPřed kamerou se poprvé objevil v roce 1991 v televizním filmu \"Billy\". Ve stejném roce na sebe upozornil filmem \"Podtrženo, sečteno!\" po kterém účinkoval v řadě filmů.\n\nČeským divákům může být znám z filmů jako \"Kapitán Conan\", \"Americká stopa\", \"\", \"Soukromé záležitosti\", \"Lišák Renart\", ale především z čtyřdílné série filmových akčních komedií \"Taxi\", kde hrál smolařského policistu.\n\nŠest let byl ženatý s herečkou Claire Kleim, se kterou má syna Gabriela. V současné době žije s další herečkou Gwendoline Hamon.\n\n\n\n\n"}
{"id": "626245", "url": "https://cs.wikipedia.org/wiki?curid=626245", "title": "Razula", "text": "Razula\n\nRazula je národní přírodní rezervace, která se nachází ve Velkých Karlovicích, pod severními svahy Lemešné v pramenném vějíři potoka Hanzlůvky. Oblast je chráněná z důvodu výskytu porostu jedle a buku v polesí Podťatý o stáří přes 170 let pralesového charakteru s výskytem vzácných rostlin a živočichů. Oblast spravuje AOPK ČR Správa CHKO Beskydy.\n\nOblast pralesa je významnou mykologickou lokalitou, kde bylo pozorováno 210 druhů makroskopicky rozlišitelných hub.\n\n"}
{"id": "626252", "url": "https://cs.wikipedia.org/wiki?curid=626252", "title": "Malé Vánoce", "text": "Malé Vánoce\n\nMalé Vánoce ( pikkujoulu, lilla jul) se slaví ve Finsku a na Alandech každoročně v sobotu před první adventní nedělí. Jak naznačuje název, je to jakási předzvěst Vánoc. Zdobí se malý, asi metr vysoký stromeček, nejmenší děti dostanou drobné dárky, které pod stromečkem nechávají skřítkové. Někdy také skřítkové nechávají dárky přede dveřmi domu. V prosinci se pak malý stromeček vymění za velký. Ve školách se zpívají koledy a jedí vánoční perníčky. \n\nV současnosti se pikkujoulu dodržuje v rodinách stále méně, ale pro mládež je to příležitost slavit či sejít se v hospodě. Nezřídka se v tomto období konají firemní večírky. Pikkujoulu ve Finsku není oficiální svátek, ale běžný pracovní den.\n"}
{"id": "626255", "url": "https://cs.wikipedia.org/wiki?curid=626255", "title": "Viklan (přírodní památka)", "text": "Viklan (přírodní památka)\n\nPřírodní památka Viklan (též \"Viklan Dominik\" nebo \"Viklan u Rybničné\") byla vyhlášena v roce 1979. Lokalita o rozloze 0,02 ha se nachází v mírném svahu přibližně dva kilometry severně od Javorné a asi jeden kilometr severovýchodně od vsi Rybničná, části města Bochov v okrese Karlovy Vary v nadmořské výšce 630 m.\n\nDůvodem ochrany je funkční viklan.\n\nViklan je tvořen blokem porfyrické biotitické žuly a je přibližně 3,5 m dlouhý, 1,5 metru široký a 2 metry vysoký. V horní části je kulovitá prohlubeň, zřejmě uměle vytvořená. S její existencí je spojována řada pověstí souvisejícími s dávnými pohanskými obětními rituály. Kulovitá prohlubeň je však nejspíše přírodní skalní mísou. Podle historických údajů byl viklan v minulosti mnohem méně stabilní a vychýlit jej dokázal i silný vítr.\n\nNa boku viklanu je vytesaný nápis „Dominic“ a letopočty 1776 a 1796. Kromě historických, profesionálním způsobem provedených nápisů se postupně objevovaly další, amatérské nápisy a rytiny, jež sice viklan v zásadě nepoškozují, snižují však jeho estetickou a kulturně-historickou hodnotu. Opakovaně se objevovaly snahy o vyvrácení viklanu, zatím byly takové pokusy neúspěšné.\n\nV okolí viklanu převažují krátkostébelné pastviny s druhy jako psineček rozkladitý (\"Agrostis capillaris\"), zvonek okrouhlolistý (\"Campanula rotundifolia\") či lnice květel (\"Linaria vulgaris\").\n\nK přírodní památce vede odbočka z modře značená turistické trasy.\n\n\n"}
{"id": "626258", "url": "https://cs.wikipedia.org/wiki?curid=626258", "title": "Valeč (přírodní památka)", "text": "Valeč (přírodní památka)\n\nValeč je přírodní památka, byla vyhlášena v roce 1992 a nachází se u obce Valeč. Důvodem je ochrana mineralogického naleziště a hníždiště chráněných a ohrožených druhů živočichů. Nalézá se v Doupovských horách ve vojenském újezdu Hradiště.\n\nV lokalitě byla v 17. století nalezena jedna z nejslavnějších evropských fosílií, tzv. hlodavec z Valče. Zkoumání této fosílie se věnoval mj. slavný francouzský přírodovědec Georges Cuvier.\n\n"}
{"id": "626259", "url": "https://cs.wikipedia.org/wiki?curid=626259", "title": "Esnandes", "text": "Esnandes\n\nEsnandes je francouzská obec v departementu Charente-Maritime, v regionu Poitou-Charentes. Leží u pobřeží Atlantského oceánu. V roce 2007 mělo 1 994 obyvatel.\n\nSousední obce: Charron, Villedoux a Marsilly.\n\n\"Počet obyvatel\"\n\n\n\n"}
{"id": "626266", "url": "https://cs.wikipedia.org/wiki?curid=626266", "title": "Červený kostel (Teplice)", "text": "Červený kostel (Teplice)\n\nFarní kostel Božského srdce Páně, takzvaný Červený kostel (název je odvozen z barvy keramického obkladu), je katolický kostel v Teplicích, v městské části Trnovany. Jde o trojlodní baziliku v novogotickém stylu se zvonicí vysokou 47 metrů. Autorem návrhu je teplický architekt Gustav Jirsch.\n\nTrnovany byly až do poloviny 20. století samostatnou obcí. Přestože na konci 19. století prodělaly nebývalý hospodářský vzestup a měly přes 12 000 obyvatel, katolický kostel jim chyběl. Spolek pro jeho výstavbu shromažďoval finance už od roku 1895, se stavbou se nicméně mohlo začít až roku 1907. Vybraná lokalita na někdejší návsi, na centrální křižovatce s Císařskou, dnes Masarykovou třídou, vyžadovala náročné technické řešení stavby, protože bylo mimo jiné nutno přeložit koryto Bystřice, protékající středem návsi. Kostel byl dokončen a vysvěcen 24. října 1909.\n\nNeogotický interiér je převážně původní, některé jeho části jsou však starší, než kostel sám. Pravý boční oltář sem byl přenesen z kaple sv. Rocha, která stávala původně na návsi, přeměněné po dokončení kostela na park. V kapli sv. Kříže se nachází původní oltář z dívčí školy. V levé lodi najdeme oltář s obrazem Madony jako ochránkyně Trnovan ve stylu beuronské umělecké školy. Nástěnné malby v interiéru zhotovil ve třicátých letech malíř Alfred Böhm.\n\n"}
{"id": "626267", "url": "https://cs.wikipedia.org/wiki?curid=626267", "title": "Šroubový pohyb", "text": "Šroubový pohyb\n\nŠroubový pohyb vznikne složením dvou pohybů : otočení kolem dané osy \"o\" a posunutí ve směru této osy. Velikost posunutí je přitom přímo úměrná otočení. Konstantou této přímé úměrnosti je\"\" – redukovaná výška závitu.\n\n\"p = v0 . ω ,\" \n\nkde\n\nPři zobrazení v Mongeově promítání bude osa o vždy kolmá k půdorysně.\nV Mong. promítání je orientace složek stejná jako orientace šipek nebo jsou obě opačné Poznámka: Orientaci posunutí značíme šipkou směrem dolů, šipka otočení vyznačená 'nad\"' \" směřuje u pravotočivého pohybu doprava, u levotočivého doleva. Určení šroubového pohybu : osa \"o\", redukovaná výška v0 a smysl pohybu - (\"o\", \"\" , smysl)\n\n"}
{"id": "626276", "url": "https://cs.wikipedia.org/wiki?curid=626276", "title": "Česko Slovenská SuperStar (2. řada)", "text": "Česko Slovenská SuperStar (2. řada)\n\nDruhá řada Česko-slovenské SuperStar měla premiéru 20. února 2011 na TV Nova v Česku a na TV Markíza na Slovensku. Vysílala se každou neděli a pondělí ve 20.00. Moderátorem se opět stal Leoš Mareš a jeho partnerkou byla zpěvačka Tina, která vystřídala bývalou moderátorku Adelu Banášovou. V porotě zasedl Palo Habera, Gábina Osvaldová, Helena Zeťová a rapper Rytmus. Tato soutěž vychází z původní britské verze soutěže \"Pop Idol\", která se pod mnoha různými názvy vysílá po celém světě. Na rozdíl od první řady této soutěže se živé přenosy nevysílaly z Bratislavy, nýbrž z Prahy.\n\nDne 5. června 2011 vyhrál druhou řadu Česko Slovenské SuperStar Lukáš Adamec ze Slovenska.\n\nCastingy se konaly v těchto městech:\nPorota vybrala z více než 11 tisíc zájemců 100 postupujících. Ti zazpívali v Obecním domě v Praze. Z nich porota vybrala 80 postupujících (40 chlapců a 40 dívek) a nakonec 24 semifinalistů.\n\nDne 13. března 2011 bylo vybráno 24 semifinalistů - 12 chlapců (6 z ČR a 6 ze Slovenska) a 12 dívek (6 z ČR a 6 ze Slovenska). Semifinálová kola byla vysílána živě.\n\n\nDo finále postoupilo 12 účastníků. Tři Slováci, tři Slovenky, tři Češi a tři Češky. Během každého finálového večera zpívají všichni hymnu \"Nevzdávám\". Soutěžící zazpíval v každém kole jednu píseň, která musela odpovídat danému tématu, které bylo každé finále jiné. Top 7 finalistů potom zpívali dvě písně, v jednom z finálových večerů zpívali i duety. Ve velkém finále potom oba soutěžící zpívali tři písně.\n\nNovinkou druhého ročníku SuperStar bylo zavedení tzv. Divoké karty, kterou mohli porotci využít pouze jednou za celou soutěž. Karta byla využita ve čtvrtým finálovém kole, kdy ji porotci přiřadili Martinovi Harichovi. Přiřazení karty, však obnášelo i pravidlo, že v příštím kole musí soutěž opustit dva soutěžící.\n\nVe velkém finále se utkali Lukáš Adamec a Gabriela Gunčíková. Vítězem se nakonec stal Lukáš Adamec.\n\nV tomto kole obdržel nejmenší počet hlasů Martin Harich. Dostal však od porotců divokou kartu a ze soutěže nebyl vyloučen.\nJelikož nebyl nikdo v předešlém kole vyloučen, v tomto kole soutěž opustili hned dva soutěžící.\nVe finále také zazněly společný duety Gabriely Gunčíkové a Lukáše Adamce, a to skladby \"You’re the One That I Want\" od Johna Travolty a Olivie Newton-John, \"Grease\" od Frankieho Valliho a \"Cose della vita\" od Erose Ramazzottiho a Tiny Turner.\n\n"}
{"id": "626280", "url": "https://cs.wikipedia.org/wiki?curid=626280", "title": "Těšovské pastviny", "text": "Těšovské pastviny\n\nTěšovské pastviny jsou přírodní památka vyhlášená v roce 2008, která se nachází se u obce Těšov v okrese Cheb. Důvodem ochrany území jsou květnaté louky na úbočí Slavkovského lesa, jehož svahy zde strmě spadají do Chebské pánve. Zdejší západně orientované výslunné louky hostí jednu z největších populací vstavače kukačky v Česku a další zvláště chráněné druhy rostlin.\n\nNa zdejších suchých loukách se kromě vstavače kukačky ze zvláště chráněných rostlin vyskytuje například vemeníček zelený, vemeník dvoulistý, pětiprstka žežulník, zimostrázek alpský, vratička měsíční, prstnatec májový a hruštička prostřední. Luční porosty jsou každoročně koseny a přepásány skotem, pro posílení populací vzácných rostlin jsou louky také občasně vláčeny lučními bránami a vyřezávají se zde náletové dřeviny. Hospodaření na lokalitě je zcela podřízeno zájmům ochrany přírody – kosení, pastva či vláčení jsou prováděny v jednotlivých letech v odlišných termínech tak, aby se vzácné druhy rostlin stihly vysemenit. O území pečuje Správa CHKO Slavkovský les.\n\n\n"}
{"id": "626284", "url": "https://cs.wikipedia.org/wiki?curid=626284", "title": "U cihelny", "text": "U cihelny\n\nU cihelny je přírodní památka u obce Hazlov v okrese Cheb, která byla vyhlášena v roce 1979. Předmětem ochrany je klasické naleziště egeranu (vesuvianu). Chráněné území je ve správě Krajského úřadu Karlovarského kraje.\n\nLokalita se nachází ve svahu nad pravým i levým břehem Hazlovského potoka asi 1 km severně od Hazlova. Přístup k lokalitě je od nedalekého areálu golfového hřiště, a to k části nad levým břehem, kde je možné si prohlédnout skalní výchoz. Lokalita je také přístupná od osamocených domů za Hazlovem, kde se směrem na Aš křižuje trať se silnicí. Tam kdysi stávala cihelna (Ziegelhütte), proto pojmenování \"U cihelny\". Zarostlou cestou lze dojít k části lokality nad pravým břehem, kde jsou k vidění zřetelné pozůstatky po starší činnosti sběratelů minerálů. Vzácné nerosty byly v oblasti pozorovány a popisovány Kašparem Šternberkem a Johannem W. Goethem, který Chebsko několikrát navštívil. Egeran mu natolik učaroval, že o něm napsal báseň.\n\nVesuvian získal svůj název podle Vesuvu, odkud jej poprvé popsal v roce 1795 německý mineralog A.G. Werner. Vesuvian je typickým minerálem kontaktně metamorfovaných vápenato-silikátových rohovců (erlanů) a skarnů. Jeho starší synonymum je idokras. Jedná se o složitý alumosilikát, který krystaluje v čtverečné soustavě. Nejčastější barvou je hnědá, hnědozelená, zelená, méně často bílá, růžová, žlutá, červená, černá, fialová či modrá. Stébelnaté agregáty se nazývají egeran . Egeran byl pojmenován podle německého názvu Chebu (Eger) . Egeran byl nejdříve popsán a pojmenován jako samostatný nový minerál hrabětem Kašparem Šternberkem v roce 1822, ale již dříve byl popsán minerál vesuvian, stejného složení jako egeran. V mezinárodní klasifikaci je vesuvian řazen k sorosilikátům, ale odrůda egeran, ani synonymum idokras se od poloviny 20. století v mezinárodní klasifikaci minerálů nepoužívají . Název egeran tedy zůstává jen jako lokální pojmenování . Pojem egeran se používá pro paprsčitě stébelnatou odrůdu vesuvianu. Egeran u Hazlova se vyskytuje ve vápenato-silikátovém rohovci (erlanu). Erlan zde vzniknul přeměnou krystalických vápenců na kontaktu s žulou smrčinského masivu. Vesuvian - egeran tvoří v erlanu nejčastěji hnědožluté, radiálně stébelnaté agregáty . Velký exemplář egeranu je k vidění v chebském muzeu..\n\n"}
{"id": "626293", "url": "https://cs.wikipedia.org/wiki?curid=626293", "title": "Územní obvod", "text": "Územní obvod\n\nÚzemní obvod může označovat například\n"}
{"id": "626299", "url": "https://cs.wikipedia.org/wiki?curid=626299", "title": "Savannakhet", "text": "Savannakhet\n\nSavannakhet (laosky ສະຫວັນນະເຂດ), oficiálně uváděný též jako Muang Khantabuli a zvaný také Muang Savan, je město ve středním Laosu. Se svými 124 000 obyvateli je zároveň druhým největším městem země. Savannakhet je rovněž správním městem stejnojmenné provincie a důležitou křižovatkou - leží na hraničním přechodu s Thajskem přes řeku Mekong a také je přímo spojen s přechodem do Vietnamu; současně přes něj vede hlavní silnice spojující severní a jižní Laos. Ve městě žije poměrně značný počet cizinců, hlavně Vietnamců.\n"}
{"id": "626303", "url": "https://cs.wikipedia.org/wiki?curid=626303", "title": "Kinmoči Saiondži", "text": "Kinmoči Saiondži\n\nPrinc Kinmoči Saiondži (西園寺 公望, 23. října 1849, Kjóto – 24. listopadu 1940, Okitsu, Ihara (v současnosti: Šizuoka, prefektura Šizuoka)) byl japonský politik, státník, v letech 1906–1908 a 1911–1912 premiér Japonska (roku 1901 působil jako úřadující premiér) a v roce 1896 ministr zahraničních věcí.\n\nJeho titul neznamená označení syna císaře, ale jde o nejvyšší hodnost japonské dědičné šlechty. Na prince byl povýšen z markýze v roce 1920. Jako poslední žijící genrō byl nejctěnějším japonským státníkem dvacátých a třicátých let. Stal se jedním ze zástupců Japonského císařství na Pařížské mírové konferenci.\n\nVystudoval právo na Pařížské univerzitě.\n"}
{"id": "626305", "url": "https://cs.wikipedia.org/wiki?curid=626305", "title": "Alexander Siddig", "text": "Alexander Siddig\n\nAlexander Siddig (* 21. listopadu 1965 Súdán), vlastním jménem Siddig El Tahir El Fadil El Siddig Abderrahman Mohammed Ahmed Abdel Karim El Mahdi ( ), je britský herec súdánského původu. Dříve také používal zkrácené jméno Siddig El Fadil.\n\nNarodil se v Súdánu anglické matce (jeho strýcem je herec Malcolm McDowell) a súdánskému otci (strýcem z otcovy strany je bývalý súdánský premiér Sádik al-Mahdí; Siddig je zároveň také potomkem náboženského reformátora Muhammada al-Máhdího), většinu života však strávil v Anglii. Studoval herectví na London Academy of Music and Dramatic Art, poté působil v divadlech v Manchesteru a v Londýně. V roce 1987 obdržel malou roli ve snímku \"Sammy and Rosie Get Laid\", o tři roky později se objevil v televizním filmu \"A Dangerous Man: Lawrence After Arabia\". Mezi lety 1993 a 1999 hrál doktora Juliana Bashira, jednu z hlavních postav ve sci-fi seriálu \"\" (dvě epizody také režíroval), ve stejné roli hostoval též v první části dvojepizody „Dědictví otců“ seriálu \"\". V prvním desetiletí 21. století hrál například ve filmech \"Vertical Limit, Království ohně, Království nebeské, Poslední legie, Soudný den\" nebo \"Souboj Titánů\", objevil se také např. v seriálu \"24 hodin\", ve čtvrté a páté řadě seriálu \"Pravěk útočí\" ztvárnil postavu Phillipa Burtona.\n\nV letech 1997–2001 byl ženatý s Nanou Visitorovou, představitelkou Kiry Nerys ze \"Stanice Deep Space Nine\". Mají spolu syna Djanga El Tahir El Siddiga (* 1996).\n\n"}
{"id": "626318", "url": "https://cs.wikipedia.org/wiki?curid=626318", "title": "Johannes Itten", "text": "Johannes Itten\n\nJohannes Itten (1888 – 1967) byl švýcarský expresionistický malíř, designér, učitel, spisovatel a teoretik. Svou tvorbou byl spjat s Bauhausem. Společně s německo-americkým malířem Lyonelem Feiningerem a německým sochařem Gerhardem Marcksem pod vedením německého architekta Waltera Gropiuse, byl Itten částí jádra tzv. Výmarského Bauhausu.\n\nNarodil se 11. listopadu 1888 v Südern-Linden. Proslavil se svými malbami a kresbami, angažoval se i v architektuře. Bylo mu vlastní studovat stávající přístupy k vizuálnímu umění z psychologického hlediska a hlediska vnímání umění lidskými smysly. Rád studoval a ještě raději učil, již od svých dvaceti let. Nějaký čas kolem roku 1908 odjel studovat Ženevy, ale brzy se vrátil do Bernu.\n\nZabýval se mj. i teorií barev. Byl velmi ovlivněn Adolfem Hölzelem a Franzem Cižekem z vídeňské školy abstraktní malby. Od 30. let vyučoval a působil ve vedení několika institucí nebo umělecký škol. Zemřel 27. května 1967 v Curychu.\n\nV rámci Bauhausu vyvinul tzv. Ittenovy kontrasty, které se používají ve vizuálním umění, zejména v malbách z Bauhausu a ve fotografii.\n\nKontrast výše uvedených prvků nebo kvalit obrazu nebo fotografie jí má dodat něco navíc, pomocí čeho se stane zajímavější, poutavější a vynikne nad běžným zachycením reality.\n\n\n\n"}
{"id": "626332", "url": "https://cs.wikipedia.org/wiki?curid=626332", "title": "Předvědomí", "text": "Předvědomí\n\nPředvědomí je termín, který zavedl zakladatel psychoanalýzy Sigmund Freud. \n\nPůvodně Freud pracoval pouze s termíny vědomí a nevědomí. Avšak roku 1908 se rozhodl přidat pojem předvědomí pro lokalizaci těch obsahů mysli, které jsou sice nevědomé (neuvědomované), ale nebyly vytěsněné a neexistuje tedy odpor vědomí vůči jejich návratu. O trojici vědomí-předvědomí-nevědomí se, zvláště ve francouzské psychoanalýze, někdy hovoří jako o \"první topice\" (topikou je míněn pseudoprostorový model psýchy). Druhou topiku Freud definoval roku 1923 a byla tvořena pojmy Ego, superego a id. \"Id\" neboli \"Ono\" označuje nevědomí, není ovšem zcela jasné, do jaké míry se obě topiky překrývají.\n\nRYCROFT, Charles: \"Kritický slovník psychoanalýzy\", Praha, Psychoanalytické nakladatelství 1993.\n"}
{"id": "626334", "url": "https://cs.wikipedia.org/wiki?curid=626334", "title": "Vince Vaughn", "text": "Vince Vaughn\n\nVincent Anthony Vaughn (* 28. března 1970 Minneapolis, Minnesota, USA) je americký herec a bavič.\n\nNarodil se v Minneapolisu v Minnesotě. Jeho matka Sharon Eileen pracovala jako realitní makléřka, otec Vernon pracoval jako obchodník pro firmu s hračkami. Rodiče se rozvedli, když mu bylo 21 let. Má anglický, irský, německý, libanonský a italský původ. Vyrůstal v Buffalo Grove a také v Lake Forest.\n\nPřed kamerou se poprvé objevil v roce 1988, a to v reklamním spotu na automobilku Chevrolet. O rok později dostal menší roli v epizodě seriálu \"China Beach\". Dostal ještě několik dalších epizodních rolí v různých seriálech, než přišla větší filmová role ve filmu \"Bourák\" (1993).\n\nV roce 1997 ho Steven Spielberg obsadil do velkofilmu \"\" a nabídky na filmování se jen hrnuly. O rok později dostal roli Normana Batese v remaku slavného thrilleru \"Psycho\". Poté dostával nabídky především na komediální filmy. Vidět jsme ho mohli například ve snímcích \"Zoolander\", \"Vybíjená\", \"Starsky & Hutch\", \"Nesvatbovi\", \"Pán a paní Smithovi\", \"Buď v klidu\", \"Rozchod!\" nebo \"Čtvery Vánoce\".\n\nJe členem komediální skupiny herců s názvem Frat Pack, jejíž členy jsou také Ben Stiller, Owen Wilson, Steve Carell, Jack Black, Luke Wilson a Will Ferrell.\n\nZa film \"Nesvatbovi\" obdržel s Owenem Wilsonem ceny People’s Choice Award a MTV Movie Award. Cenu People’s Choice Award získal také v roce 2007 jako nejoblíbenější herec. Speciální cenu získal na ShoWest Convention v roce 2006. Spolu s Jennifer Aniston získal také cenu Teen Choice Award.\n\nByl nominován na dalších 10 ocenění.\n\nV roce 1999 krátce žil s herečkou Joey Lauren Adams. Při natáčení filmu \"Rozchod!\" se seznámil a dal dohromady s další herečkou, Jennifer Aniston. V současné době žije s realitní makléřkou Kylou Weber v Chicagu.\n\n\n\n"}
{"id": "626337", "url": "https://cs.wikipedia.org/wiki?curid=626337", "title": "Goldsmiths (Londýnská univerzita)", "text": "Goldsmiths (Londýnská univerzita)\n\nGoldsmiths College je college, na které se vyučuje umění. Tato college patří k Londýnské univerzitě.\n\nV roce 1891 bylo firmou \"Worshipful Company of Goldsmiths\" založeno soukromé učiliště \"Goldsmiths' Technical and Recreative Institute\". V roce 1901 bylo toto učiliště připojeno jako college k University of London. Nejznámější absolventi pocházejí hlavně z doby 80. let, kdy se \"Goldsmiths\" vyznačoval velmi otevřeným konceptem výuky. V této době vyšly ze školy umělci jako Tracey Emin, Brian Molko, Thomas Demand, či Damien Hirst. I dnes má tato škola pověst jedné z nejlepších akademií výtvarných umění na světě. Jsou zde však vyučovány i jiné obory- např.: sociologické vědy (Cultural Studies, sociologie a antropologie), či jiné. Vyučuje zde mnoho známých profesorů, jako Paul Gilroy (vyučuje také na LSE), James Curran či Bev Skeggs.\n\n\n\n"}
{"id": "626340", "url": "https://cs.wikipedia.org/wiki?curid=626340", "title": "Templář (kniha)", "text": "Templář (kniha)\n\nTemplář (švédsky \"Tempelriddaren\", anglicky \"The Knight Templar\") je kniha a druhý díl \"Křižácké trilogie\" švédského spisovatele Jana Guilloua. Kniha se odehrává ve druhé polovině 12. století a sleduje osudy fiktivní postavy Arna Magnussona od jeho 27 let až do doby jeho návratu ze Svaté země. Poprvé vyšla ve Švédsku v červnu 1999. Celé \"Křižácké trilogie\" se prodalo více než 2 milióny výtisků a byla přeložena do více než 10 jazyků (angličtina, bulharština, čeština, dánština, nizozemština, estonština, finština, italština, katalánština, němčina, norština, polština, portugalština, španělština).\n\n\nVšechny tři díly \"Křižácké trilogie\" byly zpracovány ve filmech \"Arn – Templář\" (\"Arn - Tempelriddaren\", 2007) a \"Arn – Království na konci cesty\" (\"Arn - Riket vid vägens slut\", 2008). Hlavní roli Arna Magnussona ztvárnil v obou filmech švédský herec Joakim Nätterqvist.\n\n"}
{"id": "626341", "url": "https://cs.wikipedia.org/wiki?curid=626341", "title": "Armin Shimerman", "text": "Armin Shimerman\n\nArmin Shimerman (* 5. listopadu 1949 Lakewood, New Jersey) je americký herec.\n\nPochází ze státu New Jersey, v jeho 15 letech se jeho rodina přestěhovala do Los Angeles. Zde později vystudoval na University of California, Los Angeles, začal se věnovat divadelnímu herectví a stal se členem Old Globe Theatre v San Diegu. V roce 1979 obdržel první roli v televizním filmu \"Women at West Point\", o rok později hrál ve snímku Woodyho Allena \"Vzpomínky na hvězdný prach\". V průběhu 80. let byl obsazován do malých rolí epizodních postav v televizních seriálech, ve druhé polovině 80. let pravidelně vystupoval jako Pascal v seriálu \"Beauty and the Beast\". V této době se také poprvé objevil ve sci-fi seriálu \"\", v epizodě „Nejzazší výspa“ hrál Ferenga Leteka, v díle „Špičkový výkon“ se objevil jako ferengský daiMon Bractor. V letech 1993–1999 působil v seriálu \"\" jako ferengský barman Quark, přičemž v této roli se objevil i v epizodě „“ seriálu \"Star Trek: Nová generace\" a v díle „Ochránce“ seriálu \"\". Další větší seriálové role dostal např. v \"Buffy, přemožitelce upírů\" nebo v \"Kauzách z Bostonu\", kde se setkal se startrekovskými hereckými kolegy Williamem Shatnerem, Reném Auberjonoisem a Ethanem Phillipsem.\n\nJe ženatý s herečkou Kitty Swinkovou.\n\n"}
{"id": "626342", "url": "https://cs.wikipedia.org/wiki?curid=626342", "title": "Invincible (skladba)", "text": "Invincible (skladba)\n\nInvincible je píseň britského grime zpěváka Tinie Tempaha. Píseň se nachází na jeho debutovém studiovém albu \"Disc-Overy\". Produkce se ujal producent iSHi. S touto písní mu vypomohla americká R&B zpěvačka Kelly Rowland.\n"}
{"id": "626346", "url": "https://cs.wikipedia.org/wiki?curid=626346", "title": "Tony Cox", "text": "Tony Cox\n\nJoseph Anthony Cox (* 31. březen 1958, Uniontown, USA) je americký herec.\n\nNarodil se v Uniontownu. Dětství prožil se svými prarodiči, rodiče se v jeho dětství rozvedli. Jako mladý se věnoval hraní na bicí, než se stal hercem. Známý je díky své velmi nízké výšce a řadí se tedy k liliputům. Obsazován je především do komediálních filmů.\n\nPřed kamerou se poprvé objevil v roce 1980, a to konkrétně ve filmu \"Dr. Heckyl and Mr. Hype\". Už v roce 1983 dostal roli ve velkém kasovním trháku, kterým byl film \"\". V roce 1987 byl obsazen do dalšího úspěšného filmu s názvem \"Spaceballs\" a o rok později do filmu \"Beetlejuice\".\n\nČeským divákům může být určitě znám z dalších snímků, ke kterým patří \"Muž se třema rukama\", \"Já, mé druhé já a Irena\", \"Santa je úchyl\", \"Děsnej doják\" nebo \"Disaster Movie\".\n\nUž od roku 1982 je ženatý s Otelií Cox. Vidět jsme jej také mohli v hudebním videoklipu k písni \"Just Lose It\" od rappera Eminema.\n\n\n\n"}
{"id": "626351", "url": "https://cs.wikipedia.org/wiki?curid=626351", "title": "Apgar skóre", "text": "Apgar skóre\n\nApgar skóre nebo Apgar test je označení pro mezinárodně užívaný bodovací systém používaný k orientačnímu posouzení zdravotního stavu novorozence bezprostředně po narození. Vyjadřuje se třemi čísly v rozpětí od nuly do desítky (například 9 – 10 – 10), které jsou součtem hodnot zjištěných v první, páté a desáté minutě života dítěte. Každé ze sledovaných kritérií (puls, dech, svalové napětí, reakce na podráždění a zabarvení kůže) novorozence je ohodnoceno nulou až dvěma body. Čím nižší hodnoty, tím méně příznivý je stav dítěte.\n\nZa standardní stav se považuje Apgar skóre mezi 8 až 10 body. Čím nižší je součet bodů, tím více je ohrožen život dítěte. Novorozenec s méně než 5 body bude vyžadovat okamžitou lékařskou péči. Novorozenec s hodnocením mezi 5 a 7 body rovněž vyžaduje péči, která však nemusí být tak naléhavá. Stav novorozence krátce po jeho narození se jeví jako klíčová záležitost a Apgar skóre představuje objektivní souhrn atributů, na základě kterých se dá poměrně přesně posoudit aktuální stav novorozence. Ten se ovšem může rychle měnit a Apgar skóre stanovené po narození nemusí mít na další vývoj dítěte žádný vliv.\n\nApgar test je pojmenován podle americké lékařky Virginie Apgarové, která ho v roce 1952 vypracovala a o rok později publikovala. Od té doby se rychle rozšířil a stal se běžnou součástí neonatologie. Název testu nezavedla sama Virginia Apgarová, nýbrž teprve v roce 1963, tedy deset let po jeho publikaci, americký pediatr Joseph Butterfield, když ho použil v několika článcích, které k této problematice publikoval.\n"}
{"id": "626357", "url": "https://cs.wikipedia.org/wiki?curid=626357", "title": "Nordböhmischer Exkursions-Club", "text": "Nordböhmischer Exkursions-Club\n\nNordböhmischer Exkursions-Club (1878-1914), v roce 1915 přejmenovaný na Nordböhmischer Verein für Heimatforschung und Wanderpflege (1915-1938), byl německý vlastivědný spolek existující v České Lípě a okolí, který se rozhodující měrou zasloužil o založení městského muzea, stavbu řady rozhleden na Českolipsku a záchranu údolí Pekla.\n\nPo roce 1867 režim monarchie povolil spolkovou činnost, byl vydán nový shromažďovací a spolkový zákon a to znamenalo vznik mnoha spolků i stolních společností různého zaměření. Deset let poté v roce 1877 bylo jen v České Lípě 38 spolků.\n\nDne 24. července 1877 skupina českolipských učitelů z českolipského gymnázia (tehdy církevní v klášteře) a příznivců vlastivědného bádání při společném výletu na hrad Ostrý se rozhodla založit spolek s vlastivědnou, odbornou náplní, který by se zabýval vším, co se týká města Česká Lípa (a později vše od Ještědu k Labi). Koncem roku pak uveřejnili v \"Leipaer Zeitung\" článek, který byl rozsáhlým, volně formulovaným programovým prohlášením. V prosinci 1877 svolal profesor českolipského gymnázia Amand Paudler předběžnou poradu a 3. ledna 1878 odeslal na místodržitelství návrh stanov k posouzení. Dne 21. března 1878 byly stanovy úředně schváleny a na 10. dubna téhož roku byla svolána ustavující schůzce spolku. Zúčastnilo se jí 80 osob, mezi kterými byl i prof. Eduard Steffen a ti si zvolili výbor, do jehož čela byl zvolen dr. Kajetán Watzel.\n\nByly stanoveny roční členské poplatky a založen čtvrtletník \"Mittelungen\", který členové dostávali zdarma. Vedoucím redaktorem byl jmenován již zmiňovaný profesor Paudler, který tuto funkci vykonával až do své smrti v roce 1905. Pomáhal mu jeho přítel ze školních let, stejně starý botanik Franz Hantschel. Do čtvrtletníku s nákladem 1000 výtisků přispívalo 275 autorů. Časopis dosáhl 61 ročníků. Byly zde nejen odborné články z regionu, ale i recenze knih a turistických průvodců (vč. českých autorů), popsal existenci mnoha spolků i fabrik v severních Čechách, při čtvrtletníku byl vydán i básnický almanach. \nSpolek nechal vytvořit své zájmové sekce - jazykovou, přírodovědnou, technickou, školskou, historickou. Tyto sekce pracovaly samostatně, pořádaly své přednášky a akce\n\nBrzy po založení se na půdě spolku začaly objevovat nacionalistické tendence, vyslovené např. říšským poslancem dr. Franzem Schmeykalem na klubové slavnosti v roce 1887. \n\nPrvní nashromážděná kolekce archivních materiálů byla umístěna roku 1883 v budově reálky proti klášteru. V roce 1899 z iniciativy Excursion Clubu byl vytvořen přípravný spolek muzejní, jeho stanovy úřady schválily, město věnovalo dvě místnosti na radnici a 18. listopadu 1900 zahájil spolek svou činnost. Ve stejný den bylo veřejnosti zpřístupněno přestěhované na radnici městské muzeum. Podařilo se shromáždit jak památky písemné, průvodce, pohlednice, tak různé starožitnosti. \n\nPo 30 letech stagnace bylo muzeum obnoveno roku 1933 v \"Červeném domě\" u hradu Lipý. V období 1. republiky, kdy Češi byli v České Lípě menšinou, byl muzejní spolek \"Excursions Club\" podporovaný radnicí složen z Němců. Mimo ně se aktivizovali také učitelé a vzdělanci české národnosti, založili Český muzejní spolek V roce 1928 bylo v České Lípě založeno české menšinové muzeum, jehož sbírky byly v době okupace uschovány na zámku v Bělé pod Bezdězem. \n\nNordböhmischer Exkursions-Klub (česky \"Severočeský exkurzní klub\") se intenzivně zaměřoval na ochranu kulturních i přírodních památek. Inicioval zachování Varhan u Kamenického Šenova, rezervace Pekla bez zamýšlené železnice údolím, lesíků kolem dominantního vrchu v České Lípě Špičák. Zasadil se o renovaci zřícenin Tolštejna či letohrádku Červený dům v sousedství hradu Lipý . Sestavil obsáhlý seznam hradů, tvrzí, církevních památek a zámků. Klub nechal postavit v součinnosti s městskými orgány řadu rozhleden a restaurací na kopcích, např. na Špičáku a Holém vrchu v České Lípě, na Kamenickém kopci v Zákupech (zde slavnostně otevřeno v říjnu 1885 za spoluúčasti místního Horského spolku), na Tanečnici u Mikulášovic.\n\nKlub povolil zakládat své lokální pobočky, kluby v okolních městech na Českolipsku, Litoměřicku, Děčínsku a Českodubsku, někde byl příčinou pro zakládání obdobných spolků (turistických, horských), se kterými spolupracoval.\n\nExkurzní klub vydával věstníky (Mitteilungen):\n\nRedaktory (Schriftleiter) věstníku byli: páter a gymnaziální profesor Amand Paudler, po jeho smrti Dr. med. Franz Hantschel (do roku 1919), Ing. Karl von Zimmermann-Göllheim (do roku 1929), vedle něj od roku 1909 nadučitel Emil Neder a od roku 1929 Prof. Karl Schober. Pět spolkových kronik z let 1883 až 1916 je dnes uschováno ve Státním okresním archivu Česká Lípa.\n\nPo odstoupení pohraničních oblastí, vzniku říšské župy Sudetenland a jejím začleněním do Německé říše začaly platit i pro spolek „Nordböhmischer Verein für Heimatforschung und Wanderpflege” norimberské zákony. Všechny spolky a organizace byly \"glajchšaltovány\" pod NSDAP (Gleichschaltung). Turistiku (Wanderpflege) převzala NS-organizace Kraft durch Freude (KdF) s úřadem Amt für Reisen, Wandern und Urlaub (RWU). Kulrurní a vzdělávací oblast měla na starost Nationalsozialistische Volkswohlfahrt, od roku 1942 Josephem Goebbelsem zřízená NS-organizace Nationalsozialistisches Volkskulturwerk. Po odsunu německého obyvatelstva nebyl spolek přirozeně obnoven.\n\n"}
{"id": "626365", "url": "https://cs.wikipedia.org/wiki?curid=626365", "title": "Chicxulub (město)", "text": "Chicxulub (město)\n\nChicxulub (z Mayštiny „Ďáblova blecha n. klíště“) je název menšího města a okolní municipality na poloostrově Yucatán v Mexiku (Mexický záliv). Při sčítání v roce 2005 měla tato aglomerace 5052 stálých obyvatel.\n\nMěsto proslavil zejména stejnojmenný obří dopadový kráter, jehož epicentrum se nachází nedaleko. Asi 180 kilometrů široký impaktní Chicxulubský kráter je zřejmě pozůstatkem obřího meteoritu (asteroid Chicxulub), který dopadl v době před 66,0 miliony let na konci období křídy a způsobil tzv. vymírání K-T. Tomu padli za oběť neptačí dinosauři, ptakoještěři, velcí mořští plazi, amoniti a další pozdně druhohorní živočichové. Pobřežní vesnice (\"puerto\") Chicxulub, ležící 6 kilometrů východně od města Progreso, leží téměř přesně na místě někdejšího epicentra dopadu.\n\n"}
{"id": "626369", "url": "https://cs.wikipedia.org/wiki?curid=626369", "title": "Rufus Sewell", "text": "Rufus Sewell\n\nRufus Frederik Sewell (* 29. říjen 1967, Twickenham, Velká Británie) je britský herec.\n\nNarodil se v Twickenhamu a v této části u Londýna také vyrůstal. Jeho otec William dělal filmovou výpravu a pracoval také na filmu skupiny Beatles s názvem \"Yellow Sumbmarine\". Matka Jo pochází z Walesu a je to umělkyně a také pracovala jako číšnice. Rodiče se rozvedli, když mu bylo 5 let, o dalších 5 let později otec zemřel. Má bratra Caspara. Jeho hereckého talentu si všiml agent herečky Judi Dench, který ho obsadil do zájezdní divadelní společnosti.\n\nPřed kamerou se poprvé objevil v roce 1991, a to konkrétně ve filmu \"Twenty-One\". Následně se věnoval divadlu a dostával v nejbližších letech role především v televizních filmech a seriálech. Upozornil na sebe v roce 1995, a to konkrétně ve filmu \"Plameny lásky\". V roce 1998 hrál v několika velmi úspěšných filmech, ke kterým patří \"Smrtihlav\", \"Nebezpečná krása\" nebo \"Illuminata\".\n\nČeským divákům může být znám především z filmů jako \"Prázdniny\", \"Iluzionista\", \"Paříži, miluji tě\" a především z filmů \"Příběh rytíře\" a \"Tristan a Isolda\", které se natáčely na území České republiky. Ve filmu \"Příběh rytíře\" se setkal s herečkou Shannyn Sossamon, se kterou se ve filmu objevil o 5 let později znovu, konkrétně ve snímku \"Prázdniny\".\n\nV roce 2005 byl nominován na televizní cenu BAFTA za televizní adaptaci Shakespearova románu \"Zkrocení zlé ženy\".\n\nV roce 1999 byl krátce ženatý s australskou módní novinářkou Yasminou Abdallah. Dva roky byl pak ženatý s herečkou Amy Gardner, se kterou má syna Williama Douglase.\n\n\n\n\n"}
{"id": "626370", "url": "https://cs.wikipedia.org/wiki?curid=626370", "title": "Canon EOS 550D", "text": "Canon EOS 550D\n\nCanon EOS 550D (v Severní Americe Canon EOS Rebel T2i a v Japonsku Canon EOS Kiss X4) je digitální zrcadlovka (DSLR) se snímačem 18 Mpix z řady fotoaparátů Canon EOS. Je to následovník fotoaparátu Canon EOS 500D/EOS Rebel X1i. Do prodeje byl uveden v březnu 2010.\n\n\n"}
{"id": "626371", "url": "https://cs.wikipedia.org/wiki?curid=626371", "title": "Konvergentní rozhraní", "text": "Konvergentní rozhraní\n\nKonvergentní rozhraní je rozhraní mezi dvěma litosférickými deskami, které se pohybují proti sobě, čímž dochází k subdukci − jedna deska se začne podsouvat pod druhou. \n\nMůžou nastat následující možnosti: \n\n"}
{"id": "626376", "url": "https://cs.wikipedia.org/wiki?curid=626376", "title": "Sabu Martinez", "text": "Sabu Martinez\n\nLouis “Sabu” Martinez (14. července 1930 – 13. ledna 1979) byl jeden z neproduktivnějších hráčů na konga v celé historii afrokubánské hudby. Dvě desky jeho ansámblu jsou doposud všeobecně považovány za nejdivočejší “exotické” nahrávky. Během své bohaté životní kariéry si zahrál s předními jazzovými hráči. Patřili mezi ně Dizzy Gillespie, Horace Silver, J.J. Johnson, Kenny Clarke nebo Art Blakey.\n\nSabu Martinez se narodil 14. července 1930 v newyorské čtvrti Harlem. Svou hudební kariéru začal v jedenácti letech, kdy každou třetí noc hrával za 25 centů se zavedenými kapelami, které hrály mambo či jazz. Delší dobu pak pobýval v Portoriku, odkuď se vrátil, když mu bylo 14 let. V New Yorku pak dále pokračoval v koncertování se zavedenými hudebníky a dále piloval svůj styl. V roce 1949 se připojil k rytmické sekci bigbandu Bennyho Goodmana.\n\nNa konci téhož roku se pak připojil k ansámblu bubeníka Arta Blakeyho, kde zůstal téměř deset let. Z této doby také pochází jeho slavná nahrávka \"Palo Congo\" (1957). Mezi lety 1953–1957 nahrával Sabu s Blakeym. Za zmínku stojí deska \"Orgy in Rhythm\". Jde o fantastickou souhru dvou bubeníků, kteří oba mistrovsky ovládají své nástroje a společně míchají dohromady africké rytmy a latinu (která se ovšem stejně vyvinula z africké hudby).\n\nV roce 1957 dal Sabu dohromady svůj vlastní kvintet se kterým nahrává tři dnes už klasické desky \"Palo Congo\" pro Blue Note, \"Safari\" pro RCA a \"Sorcery\" pro Columbii.\n\nTak jako spousta dalších jazzmanů, stal se v padesátých letech Sabu závislým na heroinu. Během toho období téměř nehrál a živil se různou podřadnou prací. Ale s pomocí přátel se ze závislosti dostal. V roce 1960 se krátce připojil k Louie Ramirezovi. Společně tak nahráli jednu z nejuznávanějších desek latin jazzu \"Jazz Espagnole\".\n\nNa spoustě desek si pak Sabu zahrál jako sideman. Začátek šedesátých let pak opět strávil v Portoriku. V roce 1967 se oženil a přestěhoval do Švědska. Přinejmenším dva jeho synové, Rene a Johnny, jsou také bubeníci.\n\nSabu zemřel v roce 1979 na žaludeční vředy.\n"}
{"id": "626378", "url": "https://cs.wikipedia.org/wiki?curid=626378", "title": "Miffy Englefield", "text": "Miffy Englefield\n\nRebecca Lauren Englefield (* 20. března 1999, Basingstoke, Velká Británie) je britská dětská herečka.\n\nNarodila se v Basingstoku jako Rebecca Lauren, rodiče jí však vždy přezdívali Miffy, a tuto přezdívku používá běžně jako své jméno. Rodiče se rozvedli, když jí byly dva roky. Má dva sourozence, bratra Jaydyna a sestru Ashleigh, které jako malá ráda pro zábavu režírovala před domácí kamerou. Kromě hraní se ráda věnuje tanci a zpěvu.\n\nHerecký sen si splnila v roce 2006, kdy si odbyla premiéru ve filmu. Režisérka Nancy Meyers si jí vybrala do snímku \"Prázdniny\", kde hlavní role obsadili Cameron Diaz, Kate Winslet, Jack Black, Jude Law nebo Eli Wallach. Zahrála si zde Lawovu dceru Sophii.\n\nV roce 2007 získala roli v epizodě seriálu \"The Whistleblowers\" a mezi lety 2008 a 2010 si zahrála ve 12 epizodách seriálu \"Casualty\". V roce 2010 se účastní také natáčení krátkého snímku \"Beautiful Enough\".\n\n"}
{"id": "626383", "url": "https://cs.wikipedia.org/wiki?curid=626383", "title": "Velký Manchester", "text": "Velký Manchester\n\nVelký Manchester () je anglické metropolitní hrabství v Severozápadní Anglii. Vzniklo v roce 1974 a patří k největším v Anglii. Jeho rozloha je 1 277 km², což přibližně zahrnuje souvislou zastavěnou plochu Manchesteru a sídel v jeho okolí. Žije zde téměř 2,8 miliónu obyvatel.\n\nNásledující tabulka ukazuje hlavní sídla hrabství.\n"}
{"id": "626388", "url": "https://cs.wikipedia.org/wiki?curid=626388", "title": "Heart Beat 3D", "text": "Heart Beat 3D\n\nHeart Beat 3D (2010) je film Jana Němce. Podle producentů jde o první český celovečerní film ve 3D. Scénář, který prý režisér filmu Jan Němec napsal s Václavem Havlem kolem roku 1970, je údajně zcela přepracovaný.\n\nFilm by měl vyprávět o doktoru B., který manipuloval s lidskými orgány, buňkami a genetikou.\n\n\"Heart Beat\" je zahajovacím filmem pražského festivalu Parallax 2012.\n\n\n"}
{"id": "626404", "url": "https://cs.wikipedia.org/wiki?curid=626404", "title": "Cirroc Lofton", "text": "Cirroc Lofton\n\nCirroc Lofton (* 7. srpna 1978 Los Angeles, Kalifornie) je americký herec. Svoji hereckou kariéru začal již v devíti letech a postupem času dostal řadu menších rolí v televizních seriálech. Jeho nejznámější postavou je Jake Sisko, syn velitele vesmírné stanice \"Deep Space Nine\" ze sci-fi seriálu \"\" (1993–1999). Dále hrál např. v seriálu \"The Hoop Life\" z prostředí baseballu či dramatickém seriálu \"Soul Food\", objevil se např. i v \"Kriminálce Miami\".\n\nJe synovcem bývalého baseballisty Kennyho Loftona.\n\n"}
{"id": "626413", "url": "https://cs.wikipedia.org/wiki?curid=626413", "title": "Pseudobazilika", "text": "Pseudobazilika\n\nPseudobazilika je zpravidla trojlodní chrám s převýšenou střední lodí. Na rozdíl od baziliky však nemá střední loď přímé osvětlení bazilikálními okny, ale je osvětlována pouze okny bočních lodí. Při velkém převýšení hlavní lodě pak bývá její klenba často v hlubokém stínu, (viz obrázky v galerii dole).\n\nVšechny lodě pseudobaziliky mohou být zastřešeny jednou stanovou střechou, nebo je stanovou střechou překryta pouze střední (hlavní) loď a vedlejší lodě jsou zastřešeny pultovými střechami, jako je tomu u baziliky.\n"}
{"id": "626416", "url": "https://cs.wikipedia.org/wiki?curid=626416", "title": "Blansko (zámek)", "text": "Blansko (zámek)\n\nZámek Blansko je renesanční zámek ve městě Blansko v Jihomoravském kraji.\n\nPrvní zmínky o Blansku pocházejí z první poloviny 12. století. To se stalo biskupským majetkem a kromě kostela zde pravděpodobně stávalo nějaké opevněné sídlo (tvrz či dvůr), které se však zřejmě nacházelo na Starém Blansku. K tomuto se váže pověst o dobývání Tatary při jejich vpádu na Moravu. Středověká tvrz však byla postavena i na Novém Blansku a pravděpodobně u ní se uvádí v roce 1431 biskupský man Mikuláš z Vážan. První zaručená zmínka o tvrzi pochází až z roku 1532, kdy tam Jan Skála z Doubravky prostavěl 900 zlatých.\n\nPřestavbu na renesanční zámek zahájil na konci 16. století moravský zemský prokurátor Matyáš Žalkovský ze Žalkovic. Přestavbu ale dokončil až roku 1604 jeho syn Jan Žalkovský ze Žalkovic. Od roku 1631 drželi zámek páni z Rožmitálu. Za třicetileté války byl zámek poškozen a opravili ho teprve Gellhornové, kteří ho vlastnili od roku 1694 a kteří zde sídlili. Blanenský statek však zadlužili a roku 1766 ho prodali rodu Salmů. Ti však sídlili v Rájci a blanenský zámek používali jako letní sídlo.\n\nV zámku bydlela v 18. a 19. století řada významných lidí, jako např. Karel Reichenbach, Karolina Meineke, Jindřich Wankel, Josef Dobrovský, Josef Mánes, Ferdinand von Saar a další. V roce 1818 zámek vyhořel a hrabě Hugo František Salm ho nechal opravit, přičemž byly provedeny stavební změny. Další opravy a změny provedli jeho nástupci.\n\nNa konci 19. a začátku 20. století však začal zámek chátrat a ve třicátých letech 20. století byl využíván jako nájemní dům a noclehárna. Město Blansko mělo zájem o jeho odkoupení, ale bezvýsledně. Po druhé světové válce byl zabaven na základě dekretů prezidenta Beneše. V letech 1960-1969 zde probíhala generální rekonstrukce a zámek byl předán do užívání Okresnímu vlastivědnému muzeu. Přitom byl upraven do novorenesanční podoby vytvořením nepůvodních renesančních prvků (klenby v arkádách a interiérech, malba nádvorních fasád, vstupní portál), lépe vyhovující představám tehdejšího uživatele.\n\nV blanenském zámku se nachází tyto expozice: Moravský kras, Nejstarší hutě, Dekorativní a užitková litina 19. a 20. století, Historie hradu Blanska a Historie měřicí techniky. Dále jsou zde pořádány výstavy, kulturní akce a hudební koncerty.\n\n\n"}
{"id": "626420", "url": "https://cs.wikipedia.org/wiki?curid=626420", "title": "Arne Kroták", "text": "Arne Kroták\n\nArne Kroták (* 6. června 1972, Třinec, Československo) je slovenský lední hokejista.\n\nJe odchovancem hokejového klubu HK Poprad. Téměř celou svou kariéru odehrál v československé a slovenské hokejové extralize. Arne Kroták je s 1259 zápasy a 519 góly rekordmanem ve slovenské nejvyšší hokejové soutěži. Byl u postupu mateřského klubu do nejvyšší československé ligy v roce 1991 a v jeho dresu odehrál prozatím 16 sezón. Čtyři roky působil v Košicích, v zahraničí odehrál jen po třech utkáních ve Zlíně a Třinci v české extralize. Je historicky nejúspěšnějším střelcem slovenské extraligy. V reprezentaci však odehrál jen šest utkání a vstřelil dva góly. Na významnějším turnaji hrál jen jako junior na mistrovství Evropy do 18 let v roce 1990. Kariéru ukončil v lednu 2018.\n\n\n"}
{"id": "626421", "url": "https://cs.wikipedia.org/wiki?curid=626421", "title": "Goldsmith", "text": "Goldsmith\n\nGoldsmith, anglicky zlatník, nebo Goldschmidt může také znamenat:\n\n\n\n"}
{"id": "626431", "url": "https://cs.wikipedia.org/wiki?curid=626431", "title": "Tajemství krve", "text": "Tajemství krve\n\nTajemství krve je životopisný český film režiséra Martina Friče, který je věnován osobnosti lékaře Jana Janského, objevitele čtyř krevních skupin. Film je inspirován skutečnými osudy českého vědce, který se pustil do zkoumání krve nejprve v naději, že objeví tajemství duševních chorob, ale jeho objev nakonec ovlivnil celou medicínu – paradoxně psychiatrii zdaleka nejméně. Film byl natočen roku 1953.\n\n\n"}
{"id": "626434", "url": "https://cs.wikipedia.org/wiki?curid=626434", "title": "Nejlepší ženská mého života", "text": "Nejlepší ženská mého života\n\nNejlepší ženská mého života je český film z roku 1968. Jde o poslední snímek legendárního režiséra Martina Friče. Ten se rozloučil komedií s Jiřím Sovákem v hlavní roli. Humor snímku je postaven na vnitřním hlasu hlavního hrdiny, který ironicky komentuje dění kolem sebe, a který se pokouší se o geniální podvod na poštovním úřadě v českém maloměstě. Kromě Sováka byl film velkou příležitostí i pro Milenu Dvorskou.\n\n\n"}
{"id": "626438", "url": "https://cs.wikipedia.org/wiki?curid=626438", "title": "Král Králů", "text": "Král Králů\n\nKrál králů je česká filmová komedie z roku 1963, s Jiřím Sovákem a Jiřinou Bohdalovou v hlavních rolích. Snímek režíroval Martin Frič. Autoři se pokusili vyzkoumat, kolik kuriózních situací se může vyvinout, když se dělník ze socialistické země stane králem v absolutní monarchii a ještě ke všemu se jmenuje Králů. \n\n\nJezdec na oslu v poušti objeví porouchaný automobil a ležícího muže pod ním. Muže naloží na osla a doveze do nejbližší oázy, kde jej předá k ošetření vesničanům. Nechá jim také svoji adresu: Alois Králů, Sedlecká 3, Praha 8-Libeň. Tím jezdcem je Alois Králů, montér ČKD, pobývající ve vzdálené zemi na montáži.\n\nPan Králů bydlí v Praze v bytě v paneláku na sídlišti spolu s kolegou Brabcem. Přítelkyní pana Králů je paní Lenka, kadeřnice.\n\nPan Králů shání nějaké levné auto, zatím jezdí na malém motocyklu Pionýr. Dostane dopis, odpověď na inzerát, kde jakýsi pan Pšenička píše, že mu za 15 tis. Kčs prodá zánovní vozidlo.\n\nDalšího dne, zrovna když je pan Králů v dílně, volají jej do vrátnice, že má návštěvu. Očekává pana Pšeničku, je tam však jiný muž, p.Ismail, s luxusním vozidlem. Pan Ismail mu nese dopis, poselství od vlády Jeho Veličenstva krále Mohammada VIII., panovníka Království Tamánské souostroví, ležícího v Rudém moři. Zachráněným mužem v poušti tehdy byl právě král Mohammad VIII. \n\nPan Králů si dopis vezme, je psaný arabsky, a chce si jej nechat přeložit v dílně od kolegů, zahraničních dělníků, kteří jsou v republice na vyučení. Ti si jej přečtou a jen se smějí. Pan Králů se podle vizitky, kterou mu nechal p.Ismail, s ním spojí a sejdou se v hotelu Esplanade. Pan Ismail mu vysvětlí, že syn krále má teprve 14 let, takže král hledá někoho, kdo by se stal králem-regentem. Obrací se proto na pana Králů, který mu před dvěma lety zachránil život. Pan Králů mu nevěří mu a nechce mít s tím nic společného. Když však pan Ismail položí na stůl dopis o abdikaci, kterou by pan Králů měl podepsat, s tím, že pak se stanem králem-regentem princ Abdullah, řekne pan Králů, že si to ještě musí rozmyslet.\n\nVydá se do knihovny a snaží se získat více informací o Tamánii, o absolutní monarchii a mohamedánství. Jde také za ředitelem továrny a ptá se jej, zda má nabídku přijmout. Ten si zprvu myslí, že pan Králů je asi nemocný. Pak si ale uvědomí, že dávali do Tamánie nabídku na přečerpací stanici, zakázku však dostal Siemens, ale nedodal, takže třeba by byla šance na dodávku. Takže radí panu Králů, aby titul neodmítal.\nPan Ismail vyhledá pana Králů na sídlišti, pak se opět sejdou v kavárně a pan Ismail se snaží přesvědčit pana Králů, aby podepsal abdikaci. Také mu za to nabízí peníze. Králů by se do Tasmánie chtěl alespoň na pár dnů podívat.\n\nPan Ismail se pokusí dosáhnout svého přes Lenku, donese jí šperky, nechá ji vyfotografovat jako královnu. Současně ale říká, že král Tamánie má svůj harém a tam má již 36 žen.\n\nPan Králů má potíže dostat se do továrny, kde si chce vyklidit svoji skříňku v dílně a vzít si dovolenou. V osobním oddělení mu řekli, že jako zaměstnanec cizího státu musí požádat prostřednictvím Ministerstva zahraniční věcí o vstup do závodu. Jde tedy na ministerstvo, jedná s několika úředníky, až se dostane k náměstkovi ministra. Ten je se situací v Tamánii seznámen a říká, že s králem Mohammad VIII., který mezitím zemřel, byla republika v přátelském vztahu. Princ Abdullah, pokud by se stal vládce, však hodlá jednat s United Oil o obnovení smlouvy na dodávky ropy, kterou jim předtím Mohammad VIII. vypověděl.\n\nPan Králů dostal přes správu služeb vilu v Praze, kam se nastěhoval a Lenka zajistila jazykové kurzy, kurzy tance a objednala také svatbu. \n\nPan Ismail sdělil Lence, že Abdullah vyslal do Prahy vyjednávače a chce se sejít na důvěrné schůzce s panem Králů. Skutečným účelem však je zbavit se pana Králů. \n\nVyjednavač jej spoutá a posadí na elektrické křeslo. Nakonec pan Králů abdikaci podepíše.\n\nMezitím došlo v Tamánii k revoluci, vyhlášení republiky a znárodnění.\n\nPan Králů musí vyklidit vilu. Vyjednačovo auto vyletí do povětří, když vybuchne bomba v peru, které mu věnoval pan Ismail.\n"}
{"id": "626442", "url": "https://cs.wikipedia.org/wiki?curid=626442", "title": "Nicole de Boerová", "text": "Nicole de Boerová\n\nNicole de Boerová (* 20. prosince 1970 Toronto, Ontario) je kanadská herečka.\n\nPoprvé se na televizní obrazovce objevila již ve svých 11 letech v televizním filmu \"Freddy the Freeloader's Christmas Dinner\". Na konci 80. a v průběhu první poloviny 90. let 20. století byla obsazovaná do epizodních rolí v různých seriálech (např. \"The Kids in the Hall\" či \"Věčný rytíř\") a filmech (jako \"Prom Night IV: Deliver Us from Evil\" nebo \"Banda na výletě\"). Její první větší rolí byla postava Yuny v seriálu \"Deepwater Black\", dále si zahrála např. ve snímku \"Kostka\" a v seriálu \"Krajní meze\". V letech 1998 a 1999 se objevila jako poradkyně Ezri Dax v sedmé sezóně sci-fi seriálu \"\". V prvním desetiletí 21. století hrála např. ve filmu \"Suck\" a dále měla velkou roli Sarah Bannermanové v seriálu \"Mrtvá zóna\".\n\nV roce 1999 se vdala za zpěváka a kytaristu Johna Kastnera, se kterým má dceru.\n\n"}
{"id": "626444", "url": "https://cs.wikipedia.org/wiki?curid=626444", "title": "Ostrov svaté Heleny (film)", "text": "Ostrov svaté Heleny (film)\n\nOstrov svaté Heleny (2011) je debutový celovečerní film režiséra Vlastimila Šimůnka.\n\nDěj by měl vyprávět o stárnoucím muzikantovi ze zaoceánských lodí hledajícím ztracenou dceru, která žije ve Svaté Heleně v rumunském Banátu, kde učí děti české menšiny.\n\nFilm byl natočen v roce 2005 v Rumunsku a v letech 2006–2007 v Česku.\n\n\n"}
{"id": "626445", "url": "https://cs.wikipedia.org/wiki?curid=626445", "title": "Ulrichov", "text": "Ulrichov\n\nUlrichov je zrušená přírodní památka v okrese Český Krumlov. Nachází se v Novohradských horách, na severním svahu Jelení hory a na pravém břehu Kabelského potoka, 5,5 km jihozápadně od Pohorské Vsi.\n\nChráněné uzemí vyhlášené okresním úřadem v Českém Krumlově v roce 1992 zrušil Krajský úřad Jihočeského kraje s účinností ke dni 30. ledna 2014 a zároveň jej začlenil do nově vyhlášené přírodní památky Horní Malše.\n\nPředmětem ochrany je pralesovitý porost květnatých a acidofilních smrkových bučin, s významnou avifaunou a entomofaunou. Celý porost je již mnoho desítek let ponecháván bez jakýchkoli zásahů svému přirozenému vývoji. Ve vrcholové části na plochém hřbetu se nachází několik drobných mrazových srubů ze středně zrnité porfyrické biotitické žuly weinsberského typu s rozvlečenou balvanitou sutí pod nimi. V území se nachází několik menších svahových pramenišť.\n\nVe všech stromovém patře zcela převažuje buk lesní, přimíšeny jsou smrk ztepilý, jasan ztepilý, javor klen, javor mléč a bříza karpatská. V bylinném podrostu rostou kyčelnice devítilistá, pitulník horský, ptačinec hajní, lipnice hajní, bukovník kapraďovitý, bukovinec osladičovitý, kapraď rozložená, kakost smrdutý, svízel vonný, věsenka nachová, samorostlík klasnatý, ostřice lesní, čarovník prostřední, bažanka vytrvalá, třtina chloupkatá, bika lesní, pstroček dvoulistý, šťavel kyselý, na prameništích roztroušeně rostou ostřice řídkoklasá, mokrýš střídavolistý a vrbina hajní.\n\nZ entomofauny jsou významní chrobák Geotrupes stercorarius a také některé méně běžné druhy drabčíků Tachinus subterraneus. Z ptáků zde hnízdí kromě řady běžných lesních druhů také holub doupňák, čáp černý, kos horský, žluna šedá a datel černý.\n"}
{"id": "626450", "url": "https://cs.wikipedia.org/wiki?curid=626450", "title": "Terry Farrellová", "text": "Terry Farrellová\n\nTerry Farrellová (* 19. listopadu 1963 Cedar Rapids, Iowa), vlastním jménem Theresa Lee Farrell, je americká herečka a bývalá modelka.\n\nJiž jako mladistvá byla poměrně vysoká a ve svých 16 letech podepsala smlouvu s magazínem \"Mademoiselle\". Zatímco se věnovala modelingu, studovala také herectví a v roce 1984 se poprvé objevila na televizní obrazovce v seriálu \"Papírové panenky\". V průběhu 80. let a na začátku 90. let 20. století byla obsazena do menších rolí v seriálech jako byly např. v \"Cosby Show, The Twilight Zone\" nebo \"Quantum Leap\", kromě toho dostala roli Kočky ve druhém americkém pilotu sitcomu \"Červený trpaslík\", který však nebyl americké verzi realizován. V letech 1993–1998 hrála postavu Jadzie Dax, vědeckého důstojníka vesmírné stanice Deep Space Nine ve sci-fi seriálu \"\", po šesté sezóně se však rozhodla odejít a Jadzia byla na televizních obrazovkách zabita. Mezi lety 1998 a 2002 dále působila v roli Reginy Kostasové v sitcomu \"Becker\". Její filmografie není příliš rozsáhlá, hrála např. ve snímcích \"Návrat do školy\" (1986), \"Hellraiser III: Peklo na Zemi\" (1992), \"Danielle Steel: Hvězda\" (1993) a dalších.\n\nV roce 2002 se vdala za herce Briana Bakera, se kterým má syna. Manželství skončilo rozvodem v roce 2015.\n\nV březnu 2018 se vdala za Adama Nimoye, syna Leonarda Nimoye.\n\n"}
{"id": "626456", "url": "https://cs.wikipedia.org/wiki?curid=626456", "title": "Nutace", "text": "Nutace\n\nNutace (z lat. \"nutare\", kývat, kolísat) je kývavý či kolísavý pohyb osy otáčení nedokonale symetrického rotujícího tělesa, jako je setrvačník, planeta nebo letící kulka. Nutace může být podélná, pokud znamená kolísání rychlosti precese, anebo příčná, pokud se děje kolmo k precesnímu pohybu.\n\nK (podélné) nutaci planety dochází proto, že slapové síly (např. příliv a odliv) se s časem mění a zrychlují a zpomalují precesi. Jev objevil britský astronom James Bradley roku 1747 a vysvětlil jej d´Alembert až roku 1749 a jeho výklad pak zjednodušil a zobecnil Leonard Euler. Gravitační pole Slunce působí, že sklon oběžné roviny Měsíce vůči zemskému rovníku pravidelně kolísá mezi 18,4° a 28,6° což působí kolísání osy rotace Země až o 9,2\" se stejnou periodou 18,61 roku; k tomu se přidávají gravitační pole ostatních planet, která působí výchylky podstatně menší a s kratšími periodami. Tyto složky nutace lze přesně vypočítat a předpovědět. Vedle toho jsou zde ještě nepravidelné vlivy, působené například mořskými proudy nebo plastičností Země, které lze předpovídat jen na kratší období.\n\n\n"}
{"id": "626457", "url": "https://cs.wikipedia.org/wiki?curid=626457", "title": "Žena v ringu (Simpsonovi)", "text": "Žena v ringu (Simpsonovi)\n\nŽena v ringu je třetí díl dvacáté první řady amerického seriálu \"Simpsonovi\".\n\nMarge se svými kamarádkami zajde na bowling, který se snaží hrát co nejvíce se „svázanýma rukama“. Je jim nějak podezřelé, že ani na jedné dráze není žádný muž. Všichni jsou totiž na ultimátních zápasech, kde se muži v ringu ve tvaru sedmiúhelníku jen škrtí, mlátí, kopají a knokautují. Bart (kterého tam pozval Homer) se rozhodne uspořádat ultimátní zápasy na dětském hřišti a když začne Bart bojovat s Nelsonem, tak ho porazí, ale přiběhne Marge a hned do toho zasahuje. Se svými kamarádkami se rozhodnou proti zápasům demonstrovat, ale Marge opravdu vytočí, když Homer s Bartem poruší její zákaz na zápasy chodit. Marge vstoupí do ringu a řekne, ať s tím přestanou. Ředitel zápasů Chad Andlebrag se jí rozhodne vyhovět, ale Marge ho musí porazit v zápase. Marge hodně cvičí: trénuje ji Drederick Tatum, jeden učitel ju-jindsu a sám Montgomery Burns. Když ji postaví do ringu, má trochu nervy. Chad jí dává na frak, pak přijde do arény Bart a chce Chada zastavit, ale Chad začne útočit na Barta. Mateřská láska však přivede Marge k neuvěřitelné síle a Chada porazí.\n"}
{"id": "626460", "url": "https://cs.wikipedia.org/wiki?curid=626460", "title": "Království Wu (1363–1367)", "text": "Království Wu (1363–1367)\n\nKrálovství Wu () bylo jedním z krátkodobých povstaleckých států existujících v Číně během povstání rudých turbanů, v závěrečné fázi trvání říše Jüan. Založil jej roku 1363 Čang Š'-čcheng kontrolující ze Su-čou většinu Ťiang-su a severní Če-ťiang. Čang Š'-čchengův rival Ču Jüan-čang se začátkem roku 1364 také prohlásil králem Wu. V následné válce starší království Wu podlehlo a roku 1367 bylo začleněno do Čuova státu, od začátku roku 1368 přejmenovaného na říši Ming.\n\nČang Š'-čcheng, jeden z vůdců povstání rudých turbanů, si v letech 1353–1357 vydobyl samostatné panství v Ťiang-su a severním Če-ťiangu s hlavním městem v Su-čou. Roku 1357 se vzdal titulu král Čou a formálně se podřídil jüanské vládě.\n\nPo porážce a smrti Čchen Jou-lianga, císaře říše Chan, ve válce s Ču Jüan-čangem se Čang Š’-čcheng zřekl formální podřízenosti jüanské vládě a v říjnu 1363 se prohlásil králem státu Wu (吴王, \"Wu wang\").\n\nNa obsazování říše Chan vojsky Ču Jüan-čanga reagoval Čang Š’-čcheng koncem roku 1364 preventivním útokem na Čuovo území. Snažil se o získání převahy, než bude nepřítel schopen využít potenciálu nově dobytých území. Ale ofenzíva byla na jaře 1365 odražena. Následoval protiútok. Spolu se svými generály se Ču rozhodl před konečným útokem na metropoli nepřítele, Su-čou, nejdříve „odstřihnout křídla“ Wu – obsadit území severně od Jang-c’-ťiang a wuskou část Če-ťiangu. Nejvyšším velitelem útočících vojsk byl jmenován Sü Ta; plán byl proveden, vzhledem k převaze Čuovy armády, bez větších potíží. Od prosince 1366 začalo desetiměsíční obléhání Su-čou, v říjnu 1367 bylo město dobyto a celé Wu pacifikováno. Sám Čang Š’-čcheng byl zajat, odvezen do Nankingu a zde zabit.\n"}
{"id": "626463", "url": "https://cs.wikipedia.org/wiki?curid=626463", "title": "Paj Süe", "text": "Paj Süe\n\nPaj Süe ( , pinyin: \"Bái Xuě\"; * 15. prosince 1988, Chej-lung-ťiang) je čínská atletka, běžkyně, která se věnuje středním a především dlouhým tratím. Olympionička, mistryně světa a Asie.\n\nPrvní výrazné úspěchy zaznamenala v roce 2005 na MA v atletice v jihokorejském Inčchonu, kde získala zlaté medaile v bězích na 5000 a 10 000 metrů. O rok později na MS juniorů v Pekingu skončila na 4. místě (5 000 m). V roce 2008 reprezentovala na letních olympijských hrách v Pekingu, kde dokončila běh na 10 000 metrů v čase 32:20,27 na 21. místě. O rok později se stala v Berlíně mistryní světa v maratonu. Trať zaběhla v čase 2.25:15. Stříbro brala Japonka Jošimi Ozakiová, která byla o 10 sekund pomalejší a bronz vybojovala Aselefech Mergiaová z Etiopie (2.25:32).\n\nV roce 2008 a 2009 se stala vítězkou pekingského maratonu.\n\n"}
{"id": "626465", "url": "https://cs.wikipedia.org/wiki?curid=626465", "title": "Zlatá sedmdesátá", "text": "Zlatá sedmdesátá\n\nZlatá sedmdesátá (v anglickém originále That '70s Show) je americký televizní sitcom z produkce televize Fox. Děj, zasazený do 70. let, pojednává a skupině teenagerů, žijících ve smyšleném městě Point Place ve státě Wisconsin v USA. Seriál byl poprvé vysílán v roce 1998, poslední epizoda byla odvysílána v roce 2006. V České republice byl seriál poprvé uveden v roce 2010 na stanici HBO Comedy. Od listopadu 2013 jej vysílá stanice Smíchov TV a v lednu 2014 seriál krátce vysílala i TV Nova.\n\nPátou řadou počínaje jsou v originále jednotlivé díly pojmenovány podle názvů písní hudebních skupin Led Zeppelin, The Who, The Rolling Stones a Queen.\n\n"}
{"id": "626467", "url": "https://cs.wikipedia.org/wiki?curid=626467", "title": "Lehký průmysl", "text": "Lehký průmysl\n\nLehký průmysl obvykle vyžaduje menší množství kapitálu, než je tomu u těžkého průmyslu. Je orientován na spotřebitele (tzn. většina výrobků lehkého průmyslu je vyráběna pro koncové spotřebitele než na meziprodukty k dalšímu zpracování). Zařízení, která jsou používána v lehkém průmyslu mají menší ekologické dopady, než zařízení v těžkém průmyslu, z toho vyplývá, že se závody lehkého průmyslu mohou vyskytovat v blízkosti obydlených oblastí. Lehký průmysl vyrábí především malé spotřební zboží \n\nEkonomická definice lehkého průmyslu říká, že lehký průmysl je \"výrobní činnost, která používá malé množství částečně zpracovaného materiálu pro výrobu zboží s relativně vysokou hodnotou na jednotku zboží\".\n\nPříkladem lehkého průmyslu je výroba oděvů, obuvi, nábytku, spotřební elektroniky a domácích spotřebičů.\n"}
{"id": "626471", "url": "https://cs.wikipedia.org/wiki?curid=626471", "title": "Království Čou (1354–1357)", "text": "Království Čou (1354–1357)\n\nKrálovství Čou, plným názvem království Velké Čou (), bylo jedním z krátkodobě existujících povstaleckých států existujících v Číně během povstání rudých turbanů, v závěrečné fázi trvání říše Jüan. Založil jej roku 1354 v provincii Ťiang-si místní povstalecký vůdce Čang Š’-čcheng. Zprvu zahrnovalo nevelké území kolem Kao-jou ve středním Ťiang-su. V letech 1355–1356 rozšířilo svoji moc na jih od řeky Jang-c’-ťiang až na sever Če-ťiangu. Čang roku 1356 přesídlil na jih do Su-čou a následující rok se poddal jüanské vládě, přičemž se vzdal královského titulu.\n\nKoncem roku 1353 Čang Š’-čcheng, vůdce vzbouřených výrobců a pašeráků soli severního a středního Ťiang-su, ovládal Kao-jou, prefekturní město 40 km severně od Jang-čou a kontroloval dopravu na Velkém kanálu. Zde se prohlásil králem (, \"čcheng wang\", doslova „pravý král“) státu Velké Čou (, \"Ta Čou\") a začal budovat stát – vyhlásil éru Tchien-jou (, Pod ochranou nebes) a mezi své stoupence rozdělil patřičné úřady.\n\nJüanská posádka v Jang-čou, nejvýznamnějšího střediska oblasti, na nové království v létě 1354 zaútočila, ale neuspěla. Jüanská vláda v Pekingu reagovala nabídkou amnestie a vysokých hodností a titulů. Čang jednání po čase rázně ukončil zabitím vyslanců. Vláda odpověděla silou, ke Kao-jou přitáhla armáda v čele s velitelem jüanských vojsk Togtem a 24. listopadu 1354 zahájila obléhání. Opakovaně rozdrtila Čangovy jednotky před městem a očistila od vzbouřenců okolní kraj, ale 7. ledna 1355 Togta dostihl císařský edikt, který jej zbavil velení a všech úřadů. Armáda se po odchodu svého velitele rozpadla, část se dala k banditům. Pekingská vláda opět Čangovi nabídla amnestii a úřad, ale on odmítl a obsadil severní Ťiang-su.\n\nDobyté území bylo zdevastované epidemií a hladomorem. Obrátil proto svou pozornost na jih, i když s váháním, kvůli jazykové odlišnosti regionu. Koncem 1355 vyslal na jih přes Jang-c’-ťiang mladšího bratra Čang Š’-tea. Čang Š’-te v únoru 1356 dobyl první velké město – Čchang-šu, a v březnu Su-čou, centrum oblasti. V dubnu 1356 do něj Čang Š’-čcheng přesídlil. V následujících měsících armáda pod velením Čang Š’-tea postoupila na západ za Čchang-čou a na jih do severního Če-ťiangu, kde však byl útok na Chang-čou neúspěšný. Království Čou se poté stalo významnou regionální silou, na západě hraničilo s územím Ču Jüan-čanga, na jihu s jüanskou posádkou v Chang-čou, s oběma mělo nepřátelské vztahy. Na severu čouský vliv dosáhl až k Šan-tungu.\n\nPod tlakem Čua i zesílivších jüanských sil z Chang-čou se Čang Š’-čcheng koncem roku 1357 vzdal královského titulu a podřídil se jüanské vládě. Náhradou obdržel hodnost velkého maršála, hodnosti a tituly na provinční a místní úrovni dostali i úředníci jeho administrativy. Faktická struktura moci však zůstala nezměněna a nezávislost si zachoval.\n"}
{"id": "626472", "url": "https://cs.wikipedia.org/wiki?curid=626472", "title": "Why?", "text": "Why?\n\nWhy? je americká indie rocková skupina pocházející z Berkeley ve státě Kalifornie. Jejich skladby jsou směsicí rocku, hip hopu a folku. V současnosti skupinu tvoří pět členů: Jonathan “Yoni” Wolf, Josiah Wolf, Doug McDiarmid, Andrew Broder a Mark Erickson. Why? spadá pod nezávislý Label Anticon.\n\nPočátky kapely sahají až do roku 1997, kdy Jonath an Wolf, který již od dětství experimentoval s muzikou, založil skupinu Apogee společně s rapperem Doseone (Adam Drucker), starším bratrem Josiah Wolfem a Mr.Dibbsem. Mnohaletá spolupráce Jonathana a Doseonea stojí za projekty jako Greenthink nebo cLOUDDEAD (společně s Odd Nosdam).\n\nV roce 2003 vyšlo první album Oaklandazulasylum v té době stále ještě sólového projektu Why? Jonathana Wolfa. Zlomový je rok 2005, kdy se ke skupině přidávají Josiah Wolf, Doug McDiarmid a Matt Meldon a společně vydávají album Elephant Eyelash. Matt Meldon ale o rok později skupinu opouští. Nynějšího složení kapela nabyla roku 2008, kdy se na albu Alopecia objevili Andrew Broder, tvořící s Jonathanem Wolfem duo Hymie's Basement, a Mark Erickson.\n\nPoslední album s názvem Eskimo Snow vyšlo v roce 2009.\n\n\n"}
{"id": "626480", "url": "https://cs.wikipedia.org/wiki?curid=626480", "title": "Čang Š’-čcheng", "text": "Čang Š’-čcheng\n\nČang Š’-čcheng (; 1321–1367) byl jedním z vůdců povstání rudých turbanů na sklonku vlády dynastie Jüan v Číně. Původně nájemný strážce obchodníků se stal banditou, když zesílil, prohlásil se v Kao-jou králem Čou. Roku 1356, poté co dobyl části dnešních provincií Če-ťiang a Ťiang-su, se usídlil se v Su-čou. Následující rok se poddal vládě říše Jüan v Pekingu, přičemž si uchoval faktickou nezávislost. Po šesti letech se prohlásil králem Wu. Už roku 1357 se střetl ze západněji položeným Ču Jüan-čangem, válku s ním prohrál a roku 1367 byl jím zajat a zabit.\n\nČang Š’-čcheng pocházel z rodiny člunařů tržního města Po-ťü-čchang v prefektuře Tchaj-čou na pobřeží severního Ťiang-su, oblasti důležité výrobou soli. Byl mladý rváč, silný a bojovný. S třemi mladšími bratry se obchodníky se solí nechával najímat k doprovodu pašovaných nákladů.\n\nRoku 1353, dvaatřicetiletý, při hádce zabil strážce městské brány a založil požár, který se rozšířil na celé město. Pak mu nezbylo než se s bratry a 18 společníky uchýlit do sousedního okresu. Během několika týdnů do své bandy zrekrutoval přes tisíc ozbrojenců, po chabých pokusech o likvidaci se jej úřady pokusily neutralizovat obvyklou cestou – nabídkou úředního místa, neúspěšně.\n\nKoncem roku 1353 už ovládal Kao-jou, prefekturní město 40 km severně od Jang-čou a kontroloval dopravu na Velkém kanálu. Ze světa banditismu, pašeráctví, obchodu a handrkování s úřady zda přijme oficiální hodnost záhy vybočil svými ambicemi. Nehledě na nevelké území se totiž prohlásil králem (, \"čcheng wang\", doslova „pravý král“) státu Velké Čou (, \"Ta Čou\"), vyhlásil éru Tchien-jou (, Pod ochranou nebes) a obsadil patřičné úřady.\n\nPřestál pokusy místních jüanských sil i hlavní armády říše vedené Togtem o jeho zničení. Odmítl i návrhy na zařazení do jüanského správního aparátu. Obsadil severní Ťiang-su, zničené hladomorem a válkou. Obrátil se proto na jih, i když s váháním, kvůli jazykové odlišnosti regionu. Koncem 1355 vyslal na jižní stranu Jang-c’-ťiang mladšího bratra Čang Š’-tea Bratr na jaře 1356 dobyl rozsáhlou oblast až k téměř Chang-čou s centrem v Su-čou, kam Čang přesídlil a zůstal usazen jedenáct let. Čangův stát se poté stal významnou regionální silou, na západě a jihu obklopen nepřáteli – Ču Jüan-čangem a jüanskou posádkou v Chang-čou. Na severu si s temním jüanským vojevůdcem Čagan Temürem nepřekáželi. Nejnebezpečnějším z nepřátel byl Ču Jüan-čang.\n\nV létě 1357 byl v boji o strategický přístav Fu-šan v okrese Čchang-šu severně od Su-čou Čang Š’-te zajat a eskortován do Nankingu. Ču Jüan-čang se pokusil využít zajatce k jednání, ale ten propašoval bratrovi dopis, ve kterém jej vyzval k odmítnutí jakýchkoliv Čuových nabídek. Poté držel hladovku až do smrti. Pro Čang Š’-čchenga to byla velká ztráta, Š’-te byl jeho nejschopnější pomocník, nejagresívnější generál a zdroj vize moci rodiny Čang.\n\nPod tlakem Čua i zesílivších jüanských sil z Chang-čou se Čang koncem roku 1357 podřídil jüanské vládě. Obdržel hodnost velkého maršála, nižší hodnosti a tituly získali i jeho úředníci. Faktická struktura moci však zůstala nezměněna a nezávislost si zachoval. K jüanskému státu měl pouze jedinou povinnost – dodat do Pekingu 1 milión \"tanů\" rýže ročně, fakticky posílal maximálně 15 % tohoto množství.\n\nByl velkorysý v zacházení s podřízenými a úspěšný při získávání vzdělanců na svou stranu. Během soupeření s Ču Jüan-čangem přebíhali lidé více k němu než naopak. Ovládal území zajišťující polovinu čínské produkce soli a bohaté na rýži. Byl to nejbohatší region země s mnoha majetnými rodinami. Početná populace dávala režimu moc a politickou sílu, averze k Bílému lotosu a loajalita k říši Jüan, nyní podporující konfucianismus, přinášela vládě důvěru jihočínských vzdělanců. Převzal hodnoty džentry a vládl ve shodě s nimi v konfuciánském duchu, fakticky nejvíce ze všech vládců v tehdejší Číně, ať už rebelských či provládních. Správu zorganizoval podle jüanských vzorů, ale s použitím tradiční terminologie.\n\nRoku 1359 dobyl na jihu Chang-čou. Do roku 1360 obsadil kromě Su-čou celkem šest dalších zalidněných prefektur na jih od Jang-c’-ťiang, severně od řeky jeho vliv dosáhl až k Šan-tungu. Rozšiřoval své území do roku 1363, kdy přijal titul krále Wu (, \"Wu wang\"). V nastalé válce s Ču Jüan-čangem byl roku 1367 poražen, zajat a v Nankingu zabit.\n"}
{"id": "626481", "url": "https://cs.wikipedia.org/wiki?curid=626481", "title": "Vladimír Svitek", "text": "Vladimír Svitek\n\nVladimír Svitek (19. října 1962, Banská Bystrica – 17. února 2020, Košice) byl československý a slovenský hokejista.\n\nHrával v československé hokejové lize za HC Košice, se kterými vybojoval v letech 1985/1986 a 1987/1988 ligový titul. V roce 1981 byl draftován týmem Philadelphia Flyers, v NHL však nikdy nehrál.\nV roce 1990 odešel do Finska, kde rok hrál za HPK Hämeenlinna, jednu sezónu odehrál také v Rakousku za Zell am See. Po návratu na Slovensko působil opět Košicích, Spiské Nové Vsi a Trebišově. Závěr kariéry strávil v maďarské lize.\n\nČeskoslovensko reprezentoval v juniorských výběrech na mistrovství Evropy do 18 let i světa do 20 let. Jako senior byl nominován na mistrovství světa v letech 1986 a 1989. Při své druhé účasti vytvořil produktivní útok s Vladimírem Růžičkou a Zdenou Cígerem. Se čtyřmi góly a šesti asistencemi byl tehdy desátým nejproduktivnějším hráčem šampionátu a přispěl k zisku bronzových medailí. Celkem odehrál za Československo 40 utkání a vstřelil 11 branek. \n\n"}
{"id": "626482", "url": "https://cs.wikipedia.org/wiki?curid=626482", "title": "Joachim Friedrich", "text": "Joachim Friedrich\n\nJoachim Friedrich (* 11. srpna 1953, Oberhausen, Německo) je německý promovaný ekonom a profesor podnikového hospodářství. Vedle vědeckých publikací píše i knihy pro mládež, které byly přeloženy do více než 40 jazyků a divadelní hry.\n\n"}
{"id": "626485", "url": "https://cs.wikipedia.org/wiki?curid=626485", "title": "Marek Svatoš", "text": "Marek Svatoš\n\nMarek Svatoš (17. června 1982 Košice – 5. listopadu 2016 Denver) byl slovenský hokejový útočník.\n\nSvatoš byl vybrán na celkově 227. místě vstupního draftu NHL 2001 týmem Colorado Avalanche. V NHL debutoval v sezóně 2003-04. Po vypadnutí Avalanche v playoff se vrátil do AHL k týmu Hershey Bears, kde odehrál přerušenou sezónu (NHL) 2004-05. 10. října 2005 vstřelil svůj první hattrick v NHL při vítězství 7:3 nad Calgary Flames. Svatoš byl nominován do slovenské reprezentace pro zimní olympijské hry 2006 v Turíně.\n\n9. března 2006 utrpěl Svatoš zlomeninu pravého ramene, která jej donutila vynechat konec sezóny 2005-06. Před zraněním vedl ligovou tabulku s 9 vstřelenými vítěznými góly, čímž také vytvořil nový rekord NHL mezi nováčky. Také byl jedním z nejlepších nováčků ve vstřelených brankách s 32 góly.\n\nSvatošovy statistiky se zhoršily v sezóně 2006-07 v jeho druhé sezóně v NHL. Zaznamenal 15 gólů a 15 asistencí v 66 zápasech. Za jeho horší statistiky mohly také zdravotní problémy.\n\nV sezóně 2007-08 byl nejlepším střelcem týmu Avalanche s 26 vstřelenými brankami, když si přetrhl přední křížový sval a musel kvůli tomu vynechat posledních 16 zápasů sezóny a první kolo playoff, ale i přesto skončil na druhém místě v bodování týmu.\n\n25. července 2008 prodloužil s Avalanche smlouvu na další dva roky a vyhnul se tak arbitráži, která měla ten den proběhnout. Svatoš se ze svalového zranění dokázal zotavit ještě před začátkem další sezóny. Po 69 zápasech se opět zranil, tentokrát na ruce. Se 14 brankami se umístil společně s Wojtekem Wolskim na 4. místě v týmu Avalanche.\n\nV sezóně 2009-10 opět často nehrál kvůli zraněním. Chyběl v 18 zápasech kvůli zranění třísel a hrudníku. V této sezóně trpěl ztrátou formy a pod trenérem Joe Saccem se mu nedařilo, když si připsal pouhých 7 gólů a 11 kanadských bodů v 54 zápasech.\n\nBez nabídky na novou smlouvu odešel hrát mimo NHL do východoevropské ligy KHL, kde podepsal 24. září 2010 jednoletou smlouvu s ruským klubem Avangard Omsk, ve kterém předčasně skončil a následně 29. prosince 2010 podepsal jednoletý dvoucestný kontrakt se St. Louis Blues z ligy NHL. Než mohl nastoupit za St. Louis, tak musel být zapsán na seznam nechráněných hráčů a z toho si ho vybral tým Nashville Predators.\n\n24. února 2011 jej Nashville Predators zapsal na listinu nechráněných volných hráčů, ze které si jej stáhl kanadský tým Ottawa Senators. Následující sezónu byl nucen celou vynechat kvůli dvěma operacím kolena.\n\nPo návratu na led se dohodl na zkušební měsíční smlouvě s novým týmem KHL - Slovanem Bratislava. Odehrál pouhých 6 utkání, ve kterých vstřelil jeden gól. V playoff stihl další dvě utkání, ve kterých nebodoval. Po sezóně mu tým smlouvu neprodloužil a Svatoš se dohodl na smlouvě se svým mateřským klubem - Košicemi. V Košicích strávil jednu sezónu a poté se vrátil do Denveru za rodinou.\n\n\n\nStatistiky reprezentace na Mistrovstvích světa a Olympijských hrách:\n"}
{"id": "626486", "url": "https://cs.wikipedia.org/wiki?curid=626486", "title": "Eutin", "text": "Eutin\n\nEutin (, z původně slovanského \"Utin\") je okresní město Ostenholstein severského německého spolkového státu Šlesvicko-Holštýnsko. Město leží v malebné přírodě Hoštýnského Švýcarska mezi eutinskými jezery. Místo bylo nejprve osídleno slovanskými Obridty, ve 12. století kolonizováno nizozemskými osadníky, v roce 1215 udělena městská práva. Již ve 13. století sem přenesl svoje sídlo lübecký biskup a založil kostel sv. Michaela, který dodnes existuje. V roce 1803 došlo k sloučení biskupství s Oldenburskem a Eutin nadále sloužil již jen jako letní sídlo vévodů. Konečně zákonem o Velkém Hamburku z roku 1937 se Eutin stal součástí Šlesvicka-Holštýnska, v té době pruské provincie.\n\nVe městě se nachází řada pamětihodností, často spojená se sídlem biskupa, vedle kostela zde je eutinský zámek, který vznikl jako středověká rezidence pro biskupa, Eutiner Landesbibliotheke vytvořená z původní biskupské knihovny, dále se zde lze nalézt Ostholstein-Museum, radnice, rodný dům nejslavnějšího eutinského rodáka skladatele Carla Maria von Webera a další.\n"}
{"id": "626489", "url": "https://cs.wikipedia.org/wiki?curid=626489", "title": "Obvodní soud", "text": "Obvodní soud\n\nObvodní soud je v České republice označení deseti soudů na území hlavního města Prahy, které vykonávají působnost okresních soudů pro vymezené pražské městské části. Jsou tedy na území Prahy základním článkem soustavy obecných soudů, rozhodují jako soudy prvního stupně v civilním i trestním řízení (specializovanou agendu ale vykonávají jako soudy prvního stupně krajské soudy, které jsou jinak soudy odvolacími, v tomto případě tedy Městský soud v Praze). Ústava České republiky je počítá mezi okresní soudy, ale zmocňuje zákon, že může dát soudům jiné označení. Tímto zákonem je zákon o soudech a soudcích, který stanoví jejich názvy a územní i věcnou působnost. Soudní obvody jsou stanoveny v zákoně o soudech a soudcích nezávisle na vymezení původních deseti pražských městských obvodů zákonem o územním členění státu, avšak v současné době shodným způsobem.\n\nPražské obvodní soudy existují od roku 1961, kdy nahradily dosavadní okresní soudy, v jiných českých městech obvodní soudy zřizovány nebyly. Na Slovensku existovaly v letech 1978–1996 v Bratislavě (Obvodní soudy Bratislava 1, 2, 3, 4 a 5) a mezi roky 1992–1996 také v Košicích (Obvodní soudy Košice 1 a 2), poté se přejmenovaly na okresní soudy. Naproti tomu např. v Brně stále působí jen městský soud a v Ostravě jeden okresní soud, ačkoli až do roku 1990 se Brno členilo na pět městských obvodů a Ostrava se dělila na čtyři obvody.\n\n"}
{"id": "626491", "url": "https://cs.wikipedia.org/wiki?curid=626491", "title": "Bart táborníkem", "text": "Bart táborníkem\n\nBart táborníkem ( ) je 8. díl páté řady amerického animovaného seriálu \"Simpsonovi\".\n\nBart prohraje na herních automatech a už nemá další peníze. Proto je spolu s Milhousem vyhozen z herny. Do rukou se jim dostane dvacetidolarovka, která ulítne Homerovi. Za tu si objednají v Kwik-E-Martu čistý sirup. Po dlouhém flámu se Bart probudí ve skautské uniformě, za což sklidí posměch spolužáků. Aby se vyhnul testu ve škole, Bart si uniformu oblékne a přidá se k ostatním skautům. Nejprve vzdoruje a chce utéct, ale když přijde řeč na vlastní kapesní nůž, Barta začne skauting zajímat, ale nejdříve by musel přečíst příručku a udělat test. To Barta opět odradí. Při procházce městem je vidět, že vlastnit nůž je pro člověka velmi výhodné a tak se rozhodne zkoušku složit a přidá se do kroužku, který vede Ned Flanders. Další činností skautů je sjezd divoké řeky s otci. Bart sice s Homerem nechce, ale nakonec budou na člunu spolu s Nedem. Díky Homerovi se jejich člun ocitá na širém moři a vyhlídky na záchranu se zdají být mizivé. V husté mlze Homer ucítí hamburger, osádku člunu po čichu dovede až do Šáša Burgeru na ropné plošině a všichni jsou zachráněni.\n"}
{"id": "626492", "url": "https://cs.wikipedia.org/wiki?curid=626492", "title": "Městský soud", "text": "Městský soud\n\nMěstský soud je obecný soud s působností pro území určitého města. Dříve šlo o soud, který se řídil právem určitého okruhu městských práv.\n\nÚstava České republiky označení \"městský soud\" nezavádí, ve svém čl. 91 ale zmocňuje zákon, aby v rámci soustavy českých soudů mohly být některé z nich pojmenovány odlišně. Tímto zákonem je zákon o soudech a soudcích, který stanoví jak jejich označení, tak i územní a věcnou působnost. Jako městský soud jsou označeny pouze dva soudy, z nichž každý má jinou úroveň věcné působnosti:\n\nOznačení městský soud naproti tomu nenese ani Okresní soud Plzeň-město, jehož soudní obvod je vymezen jen územím statutárního města Plzně, ani Okresní soud v Ostravě, jehož soudním obvodem je pouze území statutárního města Ostravy. \n\nSpravedlnost ve městech původně zajišťoval rychtář (\"iudex\"), jenž zde zastupoval panovníka. Drobné přestupky řešil sám, jinak předsedal sboru přísežných konšelů (\"iurati\"), z nichž se později zformovaly samosprávné městské rady, které postupně význam rychtáře potlačily a učinily z něj svého úředníka pro pouze pořádkovou a policejní službu. Výkon soudnictví se proto také z rychty přesunul na radnici, kde městské radě předsedal purkmistr. Ovšem zatímco v severoněmecké právní oblasti konšelé vyřizovali jak soudní, tak správní agendu, v jihoněmeckém okruhu městských práv jim náležela jen správa města a soudnictví měli na starost „šéfové“. Vlastní administrativu obvykle zpracovával zvláštní městský písař, který také mohl pořídit soupis místního městského práva (např. brněnská kniha písaře Jana). Nejdůležitější případy se projednávaly na slavnostním, tzv. zahájeném soudu, který se konal pouze několikrát do roka, méně významné řešily prakticky nepřetržitě fungující běžné soudy, u nichž stačila přítomnost jen několika soudců. U městských soudů se rozlišovalo řízení civilní a trestní, v němž se užívalo i práva útrpného (výpovědi se pak zapisovaly do smolných knih), na rozdíl od šlechtického zemského soudu také všechna probíhala celkově méně formálně. Proces obecně byl významně ovlivněn římským a kanonickým právem, jednotná pravidla byla ovšem postupně prosazena až s Koldínovým zákoníkem. Odvolání proti rozhodnutím městských soudů se vyřizovala na tzv. výročním soudu, šlo o soud toho města, které bylo také možné požádat o obecné právní naučení či o vydání tzv. slepého ortelu, čímž v dané oblasti docházelo ke sjednocování městského práva. Takovými \"vrchními právy\" byla v českých zemích nakonec jen čtyři města – v jihoněmecké oblasti Staré Město pražské, resp. Brno, a v severoněmeckém okruhu Litoměřice, resp. Olomouc. Po roce 1548 se však bylo možné odvolat už jen k nově zřízenému apelačnímu soudu. Významné městské soudy mohly vykonávat i hrdelní právo, jestliže jim ho propůjčil panovník nebo vrchnost.\n\nHrdelní soudnictví bylo ale v polovině 18. století značně zredukováno, protože většině měst chyběl právnicky vzdělaný justiciář (písař). Tehdejší josefínské reformy také zrušily zvláštní středověké městské soudnictví (např. v Praze šlo o různá postranní práva, šestipanský úřad pro obecní jmění, osmipanský úřad pro várečné právo, desetipanský úřad pro spory z dlužních úpisů a majetkové spory menší hodnoty, úřad hor viničných apod.) a výkon spravedlnosti zcela podřídily státu. Magistráty spolu s justičními úřady pozemkových vrchností tvořily jako tzv. místní soudy nejnižší soudní článek, druhým stupněm byly apelační soudy a na vrcholu stál Nejvyšší soudní úřad. Trestní pravomoc sice většinou patřila jen magistrátům krajských měst, v civilní jurisdikci se ale rozlišovala města tří kategorií: plně regulované magistráty se třemi senáty (civilním, trestním a politickým pro městské hospodářství), u nichž mohli působit pouze radové, kteří u apelačního soudu složili soudcovskou zkoušku, poté částečně regulované, tzv. syndikalizované magistráty, kde byl zkoušen jen písař – syndik, a nakonec malá poddanská městečka, která převážně obstarávala jen agendu místní policie. Členové magistrátních senátů již také nebyli voleni, ale jmenováni místním guberniem a apelačním soudem. K dalším reformám došlo po revoluci 1848, kdy na místní úrovni vznikly už moderní okresní soudy, které byly sice vzápětí zrušeny a obnoveny až v šedesátých letech 19. století, ale v sídlech krajských soudů působily nepřetržitě pod názvem „městské delegované okresní soudy“.\n"}
{"id": "626493", "url": "https://cs.wikipedia.org/wiki?curid=626493", "title": "Tereza Vlčková", "text": "Tereza Vlčková\n\nTereza Vlčková (* 3. listopadu 1983, Třebíč) je česká fotografka a zároveň pedagožka na Institutu tvůrčí fotografie v Opavě, kde vyučuje módní fotografii. Patří do generace mladých českých fotografek z počátku 21. století spolu s dalšími autorkami jako například Barbora Krejčová, Dita Pepe, Kateřina Držková nebo Barbora Prášilová.\n\nPracuje s barevnou fotografií, své modely obléká a ladí do prostředí tak, aby vše zapadalo do atmosféry, kterou se snaží sama vytvořit.\n\nOvlivňuje výslednou barevnost, odstraňuje zbytečné detaily či skládá výsledný obraz z několika záběrů. Intenzivní využívání fotomanipulace \nvšak v jejím případě nevede k samoúčelným efektům, ale umocňuje působivost fotografií s nevšední poetikou, osobitým světem na rozhraní skutečnosti a snu.\n\nPracuje s proměnami identity podobně jako Kateřina Držková, Sylva Francová nebo Daniela Dostálková. Podobně jako řada fotografek v zahraničí se zabývala tématem dvojčat. Inspiruje se také módou. Zúčastnila se celé řady výstav, fotografických festivalů a soutěží v Čechách i v zahraničí. Například Prague Photo, Prague Biennale Photo, Měsíc fotografie v Bratislavě, Paris Photo, Lacoste Elysee Prize 2010.\n\nJejí práce stojí na hranicích volné tvorby a módní fotografie. Její styl je vágní, neurčitá je i časová zařaditelnost děl. Často se inspiruje uměleckými díly z různých období. Velký význam u ní má nadpozemská příroda bez civilizačních zásahů, s níž ženy a dívky před kamerou dokonale souzní. Příroda jako ideál krásy, čistoty, neposkvrněnosti i duchovní hloubky. Modelky připomínají panenky či figuríny z výkladních skříní, působí neurčitě a tajemně.\n\nV pohádkové atmosféře a sladkobolnosti idealizovaných mladých žen na lesních mýtinách a horských loukách můžeme najít vzory obrazů anglických prerafaelitů. Na druhou stranu ostré jasné barvy, akcent na vyumělkovanou líbivost a vědomá exploatace kýče mohou připomenout práce Pierra a Gillese.\n\nSnově levitující křehké dívky na vrcholcích beskydských kopců. Inspiruje se Alenkou spisovatele a piktorialistického fotografa Lewise Carrolla. Ve výskocích křehkých dívek, jimiž se snaží dostat z gravitace reálného světa a vznést se z přízemnosti do duchovních výšek, najdeme inspiraci symbolistickými díly z přelomu 19. a 20. století.\n\nVe své sérii \"Two\" (\"Dvojice\") vytváří klony a konfrontuje je se skutečnými dvojčaty. Magickými portréty se snaží poukázat na jejich dokonalou podobu fyzické a duševní stránky, které vkládá na pozadí až hororově působící panenské přírody křivolakých větví a temných lesů. Podobným tématem se zabývaly autoři Loretta Lux (snímek \"Sasha a Ruby\"), Rineke Dijkstra (\"Chen a Efrat\"), Diane Arbus (\"Identická dvojčata\"), Loretta Lux zachycující portrétované s uhrančivými pohledy přímo na diváka, August Sander, Dagmar Hochová, Mary Ellen Mark, Wendy McMurdo nebo Chantal Michel.Najdeme paralely s díly starých italských a španělských mistrů, i s filmy Stanleyho Kubricka \"The Shining\" nebo Tima Burtona \"Sleepy Hollow\". Na snímcích nelze jednoduše rozeznat, kdy se jedná o skutečná dvojčata a kdy o klony. Autorka se snaží prozkoumávat identitu maximálně fyziologicky blízkých lidí, jejichž vnější podobnost zdůrazňuje stejným oblečením i stejnými účesy. V jemných kontrastech a podobách výrazů jejich tváří s překvapivě dospělými výrazy přitom akcentuje otázky, zda stejně blízký je i jejich psychický svět a jejich charakter či jaké jsou jejich vzájemné vztahy nebo kolik tváří se v každém z nás skrývá.\n\nS cyklem se prosadila také na fotografickém festivalu v Arles 2008.\n\nDo prostředí starého venkovského divadla klonuje mladou hrdinku oblečenou v černých nebo bílých šatech, které inverzně střídá. Kóduje tím skutečnost, sen či odraz v zrcadle. Jde jí o vnitřní odraz osobnosti, černou stránku lidského podvědomí a jeho spletitosti.\n\n"}
{"id": "626501", "url": "https://cs.wikipedia.org/wiki?curid=626501", "title": "Isabela Anglická (1241)", "text": "Isabela Anglická (1241)\n\nIsabela Anglická ( \"Isabella of England\", \"Isabella d'Inghilterra\", 1214, Gloucester - 1. prosince 1241, Foggia) byla královnou Sicílie a císařovnou Svaté říše římské. Manželství s Fridrichem Štaufským strávila v ústraní harému.\n\nIsabela byla dcerou anglického krále Jana a Isabely z Angoulême. Podle dobových pramenů byla mimořádná krasavice a ke sňatku s císařem Fridrichem Štaufským došlo na počátku roku 1235, kdy na anglický dvůr přijeli císařovi vyslanci, aby obhlédli potenciální nevěstu.\nVe Westminsteru se konala svatba v zastoupení, kdy císaře zastoupil jeho kancléř Petr z Viney a navlékl Isabele snubní prsten. V květnu téhož roku se Isabela s bohatou výbavou vydala přes Canterbury, kde se poklonila hrobu Tomáše Becketa a požádala jej o přímluvu, na evropský kontinent. V červenci téhož roku se ve Wormsu manželé poprvé setkali. Nevěsta se císaři údajně zamlouvala a po svatebních oslavách poslal téměř celý její anglický doprovod zpět do vlasti.\n\nPo příchodu do Sicilského království byla ubytována ve Fridrichově harému a porodila několik dětí. Těsně před smrtí se sešla s bratrem Richardem, který se přes Sicílii vracel z křížové výpravy. Zemřela v prosinci 1241 při porodu a byla pohřbena v katedrále Santa Maria Assunta v Andrii. Papežská kurie rozšířila pověst, že ji Fridrich záměrně otrávil.\n\nPravděpodobně je společně se svým mužem a nevlastním synem Konrádem zobrazena na románsko-gotické fresce na stropě hlavní lodi skalní kaple sv. Markéty poblíž Melfi, zobrazující tři laické postavy oblečené v sokolnickém oblečení a ustupující před smrtkami.\n\n"}
{"id": "626520", "url": "https://cs.wikipedia.org/wiki?curid=626520", "title": "Common Log Format", "text": "Common Log Format\n\nCommon Log Format (CLF) je standardní textový formát, který používají webové (a některé další, např. FTP) servery pro uchovávání logů (přístupových záznamů). Tento formát používá (či umožňuje používat jako jednu z variant) mnoho serverů a podporuje ho většina analytických nástrojů.\n\nLog ve formátu CLF je textový soubor, ve kterém každý řádek popisuje jeden obsloužený HTTP požadavek. Na řádku je uvedeno několik údajů, pomlčka „codice_1“ označuje chybějící údaj. Formát řádku je:\nPřičemž:\n\nPříklad:\n\nNěkteré novější servery v zásadě převzaly formát CLF, ale přidaly k němu další položky. \n\nTento formát k řádce původního formátu přidává dvě nová pole, obsahující adresu odkazující stránky a identifikaci internetového prohlížeče (resp. obecně programu, který serveru poslal požadavek). Tedy například:\nExtended Log Format je na rozdíl od CLF flexibilní; základní princip formátu zůstal stejný, ale sada zaznamenávaných informací se může lišit, přičemž se definice těchto informací zaznamenává přímo do souboru. Soubor totiž může kromě řádků reprezentujících obsloužené požadavky obsahovat i řídicí řádky uvozené znakem „codice_10“. Velmi jednoduchým příkladem může být soubor\n\nZde je vidět hlavička s verzí použitého formátu a definicí velmi stručného protokolu a poté čtyři zaznamenané požadavky.\n\n"}
{"id": "626525", "url": "https://cs.wikipedia.org/wiki?curid=626525", "title": "Myslivna (přírodní památka)", "text": "Myslivna (přírodní památka)\n\nMyslivna je přírodní památka v okrese Český Krumlov. Nachází se v Novohradských horách, na severozápadním svahu Myslivny, 3,5 km severozápadně od Pohoří na Šumavě. Je součástí Ptačí oblasti a Přírodního parku Novohradské hory.\n\nPředmětem ochrany jsou relativně přirozené porosty květnatých, horských acidofilních smrkových a suťových klenových bučin s charakteristickým floristickým složením a druhově početnou avifaunou. Většina území je pokryta rozvlečenou balvanitou sutí na podloží středně zrnité porfyrické biotitické žuly weinsberského typu. V území se nachází několik plošných svahových pramenišť.\n\nVe stromovém patře převažuje buk lesní, přimíšeny jsou smrk ztepilý, javor klen, javor mléč, jedle bělokorá a jilm horský. V bylinném podrostu rostou kyčelnice devítilistá, kyčelnice cibulkonosná, řeřišnice trojlistá, svízel vonný, kostival hlíznatý, pitulník horský, violka lesní, samorostlík klasnatý, bažanka vytrvalá, vraní oko čtyřlisté, ostřice lesní, žindava evropská, bukovník kapraďovitý, bukovinec osladičovitý, věsenka nachová, ptačinec hajní, starček hercynský, kapraď rozložená, v mechovém patru rostou játrovky kryjnice Meylanova a nitkovec vlasovitý, na méně svažitém terénu na hřbetu Myslivny třtina chloupkatá, plavuň pučivá, dřípatka horská, podbělice alpská, kokořík přeslenatý, bika bělavá, na drobných lesních prameništích mokrýš střídavolistý, řeřišnice hořká, řeřišnice křivolaká, krabilice chlupatá, rozrazil horský, ostřice řídkoklasá, čarovník alpský, pobřežnice Neesova.\n\nKromě běžných lesních druhů ptáků zde hnízdí několik druhů evropského listnatého lesa, především holub doupňák, lejsek malý, budníček lesní a sýkora babka, v hnízdní době byl zjištěn také šoupálek krátkoprstý v neobvyklé nadmořské výšce téměř 1000 m, ve starší literatuře je udáván též hnízdní výskyt některých vzácnějších druhů sov – kulíšek nejmenší, výr velký.\n"}
{"id": "626526", "url": "https://cs.wikipedia.org/wiki?curid=626526", "title": "Prychoďko", "text": "Prychoďko\n\nPrychoďko či Prichoďko (přechýleně Prychoďková/Prichoďková, , \"Prychoďko\"; , \"Prichoďko\") je ukrajinské příjmení. V češtině znamená „ten, kdo odněkud přišel“, „nemístní“, „cizinec“.\n\n\n"}
{"id": "626528", "url": "https://cs.wikipedia.org/wiki?curid=626528", "title": "Hartwig Gauder", "text": "Hartwig Gauder\n\nHartwig Gauder (* 10. listopadu 1954, Vaihingen an der Enz, Bádensko-Württembersko) je bývalý východoněmecký atlet, olympijský vítěz, mistr světa a mistr Evropy v chůzi na 50 km.\n\nPrvní mezinárodní úspěch zaznamenal na juniorském mistrovství Evropy 1973 v tehdy západoněmeckém Duisburgu, kde získal zlato v chůzi na 10 km. V roce 1981 se stal v Grenoble halovým mistrem Evropy v chůzi na 5 km. Vybojoval také bronzové medaile na letních olympijských hrách 1988 v jihokorejském Soulu, na evropském šampionátu 1990 ve Splitu a na světovém šampionátu 1991 v Tokiu.\n\n\n"}
{"id": "626534", "url": "https://cs.wikipedia.org/wiki?curid=626534", "title": "Ronald Weigel", "text": "Ronald Weigel\n\nRonald Weigel (* 8. srpna 1959, Hildburghausen, Durynsko) je bývalý východoněmecký atlet, mistr světa a někdejší držitel dvou světových rekordů v chůzi na 50 km.\n\nNa ME juniorů 1977 v Doněcku získal stříbrnou medaili v chůzi na 10 km. V roce 1988 vybojoval na letních olympijských hrách v jihokorejském Soulu stříbrnou medaili na padesátikilometrové i kratší, dvacetikilometrové trati.\n\n\n"}
{"id": "626544", "url": "https://cs.wikipedia.org/wiki?curid=626544", "title": "Smolenický zámek", "text": "Smolenický zámek\n\nSmolenický zámek se vypíná nad obcí Smolenice na úpatí Malých Karpat v okrese Trnava. Je to nejnovější zámek na území bývalého Československa, neboť byl dostavěn až v roce 1953. Od té doby slouží až dodnes jako reprezentační a kongresové centrum Slovenské akademie věd.\n\nNa místě dnešního zámku stával původně středověký hrad, postavený ve 14. století jako poslední z řady pevností, jež chránily malokarpatské průsmyky. Na hradě, jenž byl původně královským majetkem, se vystřídala řada majitelů.\n\nRoku 1388 připadl na základě darovací listiny císaře Zikmunda vévodovi Ctiborovi ze Ctibořic a Beckova.\n\nOd poloviny 15. století vlastnili hrad i obec hrabata z Pezinku a Svätého Jura.\n\nV 16. století přešel do majetku rodu Orzságů a posléze Erdödyů, kteří jej vlastnili téměř dvě století.\n\nRoku 1777 přebírá hrad a celé smolenické panství hrabě Ján Pálffy. V té době již byl hrad neobydlený a chátral, protože Erdödyové neměli na jeho údržbu peníze. Jelikož zde Pálffyové nesídlili, pustnutí hradu pokračovalo.\n\nV období napoleonských válek počátkem 19. století nakonec vyhořel a z původního gotického hradu zůstala jen část vnějšího opevnění a pětiboká hlavní věž. Až v roce 1887 začal hrabě Jozef Pálffy s prvními pracemi na opravě bašt. Původní bašty dostaly nástavbu a byly zastřešeny.\n\nK budování současného Smolenického zámku přikročil hrabě Pálffy až počátkem 20. století. V roce 1911 zde začal ve vlastní režii budovat rodinné sídlo podle historizujícího návrhu architekta Jozefa Huberta, jenž vycházel z francouzských vzorů. Ze starého hradu byla při přestavbě zachována jen část vnějšího opevnění. Vzhledem k 1. světové válce musely být práce přerušeny.\n\nV období po 1. světové válce došlo k provizornímu zakrytí části prostor a byl sem převezen rodový archiv. Rodu Pálffyů patřil hrad až do roku 1945.\n\nV dalších stavebních úpravách se pokračovalo až poté, co zámek převzal do svého vlastnictví stát. Zámek byl dokončen za použití moderních stavebních metod, takže klenby, věž a řada dalších prvků jsou ze železobetonu. V roce 1953 pak byl zámek předán do užívání Slovenské akademii věd.\n\nInteriéry, jež byly vybudovány ještě za hraběte Pálffyho, jsou „provedeny v duchu romantické neogotiky“. Novější interiéry pak již celé odpovídají duchu 50. a 60. let, jak ukazují keramické obklady a podlahy z broušeného teraca.\n\nVzhledem ke skutečnosti, že zámek je majetkem SAV, je pro veřejnost zpřístupněn jen částečně – zahrady, nádvoří, vybrané místnosti. Od brány vede na věž 156 schodů.\n\nPro svůj romantický vzhled bývá zámek často využíván filmaři, především pro natáčení pohádek.\n\n"}
{"id": "626546", "url": "https://cs.wikipedia.org/wiki?curid=626546", "title": "Matroid", "text": "Matroid\n\nMatroid je struktura v kombinatorice, která zobecňuje koncept „nezávislosti“, jehož konkrétním příkladem je například lineární nezávislost ve vektorových prostorech. \n\nNejpříbuznějšími obory k teorii matroidů jsou lineární algebra a teorie grafů, ze kterých také teorie matroidů přebírá mnoho ze své terminologie.\n\nMatroidy mohou být definovány několika různými způsoby.\n\nJednou ze základní definice je definice pomocí nezávislosti: Matroid \"M\" je dvojice (\"S\",\"I\"), kde \"S\" je konečná množina (zvaná \"nosná množina\") obsahující prvky matroidu a \"I\" je množina podmnožin \"S\" (nazývaných \"nezávislé (pod)množiny\") splňující následující vlastnosti:\n\n\"Kružnice\" jsou v inkluzi minimální závislé množiny. Množina všech kružnic má následující vlastnosti:\n\nMnožina splňující tyto podmínky navíc matroid jednoznačně definuje -- nezávislé množiny jsou právě ty, které neobsahují žádnou kružnici. Jedná se tedy o alternativní definici.\n\nKružnicím velikosti 1 se říká \"smyčky\", kružnicím velikosti 2 se říká \"paralelní elementy\".\n\n\"Báze\" jsou v inkluzi maximální nezávislé množiny. Množina všech bází má následující vlastnosti:\n\n\nMnožina splňující tyto podmínky navíc matroid jednoznačně definuje -- nezávislé množiny jsou právě podmnožiny bází. Jedná se tedy o alternativní definici.\n\n\"Ranková funkce\" matroidu je zobrazení z podmnožin nosné množiny do přirozených čísel definovaná jako velikost největší nezávislé podmnožiny. Splňuje následující vlastnosti:\n\n\nNavíc ranková funkce jednoznačně definuje matroid, nezávislé množiny jsou právě takové \"X\", že \"|X| = r(X)\". Jedná se tedy o alternativní definici.\n\n\"Rank matroidu\" je r(S), tedy velikost báze.\n\nKdyž se pomocí matroidu \"M\" vytvoří nový matroid tak, že jeho báze jsou doplňky bází \"M\", potom je to \"duální\" matroid k \"M\" a značí se \"M*\". Zjevně \"M** = M\".\n\nSloupce nějaké matice je možné chápat jako prvky nosné množiny. Nezávislé množiny jsou pak právě ty, které jsou lineárně nezávislé. Snadno se ověří, že se jedná o matroid.\n\nBáze tohoto matroidu jsou právě báze sloupcového prostoru, což zdůvodňuje použití tohoto termínu.\n\nNásledující operace nemění vlastnosti vektorového matroidu:\n\n\nPomocí těchto operací se dá matice převést do základního tvaru pro nějakou bázi \"B\" (\"r\" je rank matroidu): (I|D), přičemž prvních \"r\" prvků odpovídá prvkům \"B\".\n\nDuální matroid takovéhoto matroidu odpovídá matici (D|I), kde \"n\" značí počet prvků nosné množiny.\n\nPokud se za nosnou množinu vezmou hrany (multi)grafu a za nezávislé množiny se prohlásí ty, které tvoří acyklický podgraf, vznikne takzvaný \"grafový matroid\".\n\nJe-li graf souvislý, báze matroidu odpovídají právě kostrám.\n\nKružnice tohoto matroidu jsou právě kružnice v grafu, což zdůvodňuje použití tohoto termínu.\n\nV případě rovinných grafů duální matroid odpovídá právě grafovému matroidu duálního grafu.\n"}
{"id": "626549", "url": "https://cs.wikipedia.org/wiki?curid=626549", "title": "Screamin' Jay Hawkins", "text": "Screamin' Jay Hawkins\n\nJalacy Hawkins (18. července 1929, Cleveland, Ohio − 12. února 2000, Neuilly-sur-Seine, Francie), známý převážně jako Screamin' Jay Hawkins, byl afroamerický zpěvák a herec. Proslavil ho jeho silný emotivní zpěv, zejména pak píseň „I Put a Spell on You“.\n\nNarodil se a vyrůstal v Clevelandu, od dětství se učil na piano a později i na kytaru. Období druhé světové války prožil jako člen Tichomořského divadla, které bylo součástí Letectva Spojených států amerických. Během tohoto válečného působení v Tichomoří byl vězněn jako válečný zajatec a měl být také mučen, což prý mělo později dát příčinu ke vzniku jeho skladby „I Put a Spell on You“.\n\nV roce 1951 krátce spolupracoval s kytaristou Tiny Grimesem, později vystupoval samostatně, oděn do leopardí kůže, prapodivných klobouků a voodoo rekvizit. Roku 1956 nahrál svou nejslavnější píseň „I Put a Spell on You“. Původně se mělo jednat o baladu, avšak pod vlivem alkoholu se v nahrávacím studiu verze postupně měnila v uhrančivý hrdelní zpěv, který ji později proslavil. V šedesátých a sedmdesátých letech často vystupoval v Evropě, zejména pak v Paříži, kde byl velice populární a kde rovněž na sklonku svého života pobýval.\n\nV osmdesátých letech se objevil ve filmu \"Tajuplný vlak \" (\"Mystery Train\") režiséra Jima Jarmusche, vystupoval se zpěvákem Nickem Cavem.\n\nHawkins zemřel 12. února 2000 v nemocnici nedaleko Paříže po operaci vykonané v souvislosti s léčbou aneurysmatu. Zanechal po sobě mnoho žen a zhruba 57 dětí, je však možné, že jich měl až 75.\n\n\n"}
{"id": "626555", "url": "https://cs.wikipedia.org/wiki?curid=626555", "title": "SOR BN 8,5", "text": "SOR BN 8,5\n\nSOR BN 8,5 je model českého, částečně nízkopodlažního midibusu z produkce firmy SOR Libchavy. Vůz je určen pro městskou dopravu a nasazován na linky, kde postačí vozidla s menší kapacitou, tam, kde kvůli stísněným poměrům na komunikaci jsou malá vozidla vhodná a na obslužné linky ke zdravotnickým a sociálním zařízením a úřadům.\n\nModel BN 8,5 je obdobou modelu SOR CN 8,5, od nějž se liší především automatickou převodovkou. Vozidla dodaná pro MHD Chrudim (VT Východní Čechy) a pro MHD ve Frýdku-Místku (ČSAD Frýdek-Místek) však mají mechanickou šestistupňovou převodovku.\n\nMá automatické blokování rozjezdu před uzavřením dveří nebo není-li zasunuta plošina pro nájezd invalidního vozíku. Kabina řidiče je uzamykatelná a je vybavena moderním informačním a komunikačním systémem.\n\nKarosérie a prostorové řešení jsou v podstatě shodné s variantou CN. Vůz je dvoudveřový, přední dveře jsou jednokřídlé, druhé, jež se nacházejí uprostřed bočnice, jsou dvoukřídlé. Přední část vozidla až ke druhým dveřím je nízkopodlažní s výškou podlahy 340 mm nad povrchem vozovky. Zadní část tohoto low entry autobusu má podlahu ve standardní výšce 800 mm nad vozovkou a je přístupná po dvou schůdcích v interiéru vozu.\n\nVozidlo je vybaveno naftovým přeplňovaným čtyřválcovým motorem Cummins ISBe 4,5l E5, EEV, (objem 4,5 litru) s mezichlazením plnícího vzduchu. Maximální rychlost je, stejně jako u varianty CN, 100 km/h.\n\nJedna z prvních zmínek o autobusu SOR BN 8,5 se objevila v dubnu 2010, kdy garáž Hostivař provozovala jeden kus zapůjčený od výrobce SOR.\n\nDo prosince 2010 vlastnil Dopravní podnik hl. m. Prahy a. s. v kategorii malých autobusů jen 6 midibusů Ikarus E91. 14. června 2010 schválilo představenstvo DP hl. m. Prahy, že vyhlásí výběrové řízení na nákup 20 midibusů, z toho 5 na elektrický pohon a 15 na dieselový pohon, v celkové ceně asi 100 milionů Kč, a to kvůli vyšší poptávce městských částí a ROPIDu po midibusových linkách. Výběrové řízení bylo vyhlášeno 14. září 2010, nabídky měly být otevírány 3. listopadu 2010 a dodací lhůta byla stanovena na 30. listopadu 2010. Výsledek výběrového řízení představenstvo DPP vzalo na vědomí 29. listopadu 2010 a tentýž den schválilo uzavření smlouvy na nákup 15 autobusů za 65,85 milionu Kč (bez DPH) (tj. 4,39 milionu Kč za jeden autobus). Ve zprávě ČTK o uzavření smlouvy na 15 vozů s firmou SOR Libchavy se neobjevilo přesné označení typu.\n\nO dodání prvních 7 vozidel informoval Dopravní podnik hl. m. Prahy a. s. 10. prosince 2010, dva dny před plánovaným nasazením vozů do provozu, nezvykle rychle (necelé tři měsíce) po vypsání veřejné zakázky, a to přesto, že v té době ještě tento typ ani nebyl uváděn v nabídce na webu výrobce. Přestože ROPID 1. října 2010 oznámil, že nová vozidla PID budou v rámci sjednocování podmínek a standardů pro všechny dopravce v jednotném červeno-modro-bílém nátěru, a jiní dopravci mezitím již několik vozidel s novým nátěrem uvedli do provozu, tato série SOR BN 8,5 má červenobílý nátěr odvozený z dosavadních barev autobusů DPP. Vozy byly přiděleny do garáží Řepy a Klíčov, v první fázi měly být nasazeny od 12. prosince 2010 na linky 151 (Českomoravská – Poliklinika Prosek), 216 (Hradčanská – Nové Vokovice) a novou noční linku 514 (Sídliště Ďáblice – Ďáblice). Podle téže tiskové zprávy DPP z 10. prosince 2010 je možné i nasazení na midibusovou linku 236 Zámky – Podhoří, kde jezdí midibusy Ikarus E91 (možnost nasazení SOR BN 8,5 na minibusové linky 128 a 291 nebyla v této tiskové zprávě zmíněna). Fanouškovský Web o pražské MHD oznámil k 12. prosinci 2010 nasazení SOR BN 8,5 kromě linek 151 a 216 i na linkách 236, 245 a 256.\n\nOd 12. prosince 2010 však byly nasazeny z denních linek pouze na linku 236, na linku 216 až od středy 15. prosince 2010 (a to ještě zprvu jen dva vozy v pracovní dny) a na linku 151 až od čtvrtka 16. prosince 2010 (pouze v pracovní dny a oproti původnímu záměru jen tři vozy ze čtyř, neboť nasazení nízkokapacitního autobusu na jedno čtyř pořadí této linky se ukázalo jako nevhodné z důvodu vysoké poptávky v období návozu školních dětí). V druhé polovině prosince 2010 začaly být vozy SOR BN 8,5 nasazovány o víkendu rovněž na linku 257 (Zličín - Sobín). Vůz SOR BN 8,5 zajišťující provoz noční linky 514 začíná na lince 151 a kolem půlnoci má ještě krátce výkon na lince 103 (Ládví - Březiněves).\n\nPrvních 6 vozidel dodaných na začátku prosince 2010 pro garáže Klíčov mělo evidenční čísla 3137 až 3142, garáže Řepy obdržely v první polovině prosince 2010 vozy s evidenčními čísly 3145 až 3147 a ve druhé polovině prosince 2010 vozy s evidenčními čísly 3148 až 3151, V průběhu února 2011 mají být minibusy blíže neurčeného typu nově nasazovány také celotýdenně na linku 101 (Nádraží Hostivař – Tolstého) a v sobotu a neděli na linky 104 (Na Knížecí – Slivenecká), 120 (Klukovice – Na Knížecí) a 265 (Lipany – Nádraží Hostivař).\n\nAutobusy tohoto typu byly také nasazeny celotýdenně na linku 130 (Na Knížecí - Sídliště Stodůlky), avšak od čtvrtka 17. února 2011 z ní byly v pracovní dny staženy vzhledem k nesouhlasu městské části s jejich nasazováním na tuto linku (konečná Sídliště Stodůlky se nachází v blízkosti polikliniky Stodůlky). Po skončení rekonstrukce ulice V Podbabě, při níž linka 116 zajišťuje také dopravní obsluhu Lysolaj, tj. od 1. března 2011 budou tyto vozy staženy z linky 256 a nasazeny na linku 116 (Dejvická - Nebušice) s přejezdem jednoho vozu v pracovní dny dopoledne na lince 160 (Dejvická - Lysolaje).\n\nV prosinci 2012 byly vozy přečíslovány na evidenční čísla 2011 až 2030 a v březnu 2016 byl do garáží Řepy dodán vůz s evidenčním číslem 2071.\n\nTento typ autobusu byl zmíněn i v souvislosti s městskou autobusovou dopravou v Roudnici nad Labem, kterou má od 1. ledna 2011 převzít Veolia Transport Praha s. r. o.\n\nV srpnu 2011 byl jeden kus dodán pro MHD Chrudim, kterou provozuje Veolia Transport Východní Čechy.\n\nNa konci roku 2011 si jeden kus (registrační značka 7T3 2038) pořídila ČSAD Frýdek-Místek pro MHD ve Frýdku-Místku, kde jezdí především na lince 4, dopoledne a večer též na lince 8, v sobotu a v neděli na linkách 1, 2 a 8. V roce 2012 chce táž společnosti koupit ještě jeden kus, a to pro MHD v Hranicích.\n\n"}
{"id": "626557", "url": "https://cs.wikipedia.org/wiki?curid=626557", "title": "Rapotická březina", "text": "Rapotická březina\n\nRapotická březina je přírodní rezervace v okrese Český Krumlov. Nachází se v Novohradských horách, jižně od Červeného vrchu, při silnici z Malont do Pohorské Vsi, 1 km západně od Pohorské Vsi. Je součástí Ptačí oblasti a Přírodního parku Novohradské hory. Předmětem ochrany je cenný komplex prameništní a rašeliništní vegetace s výraznou břízou a řadou ohrožených chráněných druhů rostlin a živočichů.\n"}
{"id": "626558", "url": "https://cs.wikipedia.org/wiki?curid=626558", "title": "Fejfar", "text": "Fejfar\n\nPříjmení Fejfar nosí více různých osobností:\n\n\n\nViz též Feyfar\n"}
{"id": "626567", "url": "https://cs.wikipedia.org/wiki?curid=626567", "title": "Rajmund Galon", "text": "Rajmund Galon\n\nRajmund Galon (14. srpna 1906 Rynek – 19. června 1986 Toruń) byl polský geograf, profesor univerzity Toruni a člen Polské AV (PAN) (1969). Zabýval se glaciologií Polska a regionální geografií.\n\n"}
{"id": "626577", "url": "https://cs.wikipedia.org/wiki?curid=626577", "title": "Kiunga", "text": "Kiunga\n\nKiunga je rod sladkovodních paprskoploutvých ryb z čeledi duhounkovití (Pseudomugilidae). Rod zahrnuje dva druhy, oba pocházející z Papuy-Nové Guiney. V češtině se pro rod \"Kiunga\" používá nejednoznačné jméno duhounek společné pro všechny tři rody čeledi duhounkovití.\n\nTypovým druhem rodu \"Kiunga\" je \"Kiunga ballochi\" Allen, 1983. Celkem rod zahrnuje dva druhy:\n"}
{"id": "626578", "url": "https://cs.wikipedia.org/wiki?curid=626578", "title": "Seznam postav seriálu Čarodějky", "text": "Seznam postav seriálu Čarodějky\n\nToto je abecední seznam postav ze seriálu \"Čarodějky\".\n\n"}
{"id": "626583", "url": "https://cs.wikipedia.org/wiki?curid=626583", "title": "Jiří Dóža", "text": "Jiří Dóža\n\nJiří Dóža ( \"Dózsa György \"též \"Székely György, \" \"Juraj Dóža Sikul/Juraj Dóža Sékeľ \"nebo \"Juraj Sikul/Juraj Sékeľ\"), 1470 Dalnic, Uhersko (dnes Rumunsko) – 20. červenec 1514 Temešvár, Uhersko (dnes Rumunsko), byl sedmihradský sikulský zeman, hlavní představitel Dóžova povstání.\n\nJiří sloužil jako důstojník jezdectva ve Stoličném Bělehradě, kde zabil vznešeného Turka v boji. Pak přišel do Budína. Dle některých za odměnu, dle některých v souvislosti s připravovanou křižáckou výpravou, ve které údajně chtěl udělat kariéru.\n\nIhned po příchodu na královský dvůr mu byl králem Vladislavem Jagellonským darován rytířský titul. Zde je třeba uvést, že ostřihomský arcibiskup Tomáš Bakóc jej jmenoval velitelem křižáckých vojsk, která se shromažďovala u Budína. Jisté to však není.\n\nDóža sehrál velmi důležitou úlohu v dějinách Uherska, protože stál v čele největšího selského povstání v Uhersku, které se často podle něho nazývá „Dóžovo povstání“. Křižácká výprava proti Turkům pod vedením Jiřího Dóžy, složená většinou z ozbrojených sedláků, řemeslníků a drobných zemanů, se změnila na rozsáhlé povstání, které vyjadřovalo nespokojenost nejchudších s feudálními poměry. Povstalci plenili šlechtické, ale i církevní majetky a jejich řady nepřetržitě rostly. Toto povstání však bylo zastaveno v červenci 1514 spojenými šlechtickými vojsky a vůdci byli v Temešváru popravení, mezi nimi i krutým způsobem Dóža. Byl posazen na rozžhavený železný trůn a na hlavu mu byla položena rozpálená koruna a jeho nejbližší z něj museli zaživa trhat maso. Poté byl upálen. Jeho bratr byl rozčtvrcen a dalších několik stovek stoupenců nabodáno na kůly. Po porážce povstání bylo navíc na uherském sněmu uzákoněno nevolnictví jako kolektivní trest pro odbojné rolníky.\n\nV Budapešti je po něm pojmenováno náměstí a stanice metra. Maďarský hudební skladatel Ferenc Erkel po něm pojmenoval svou operu.\n"}
{"id": "626585", "url": "https://cs.wikipedia.org/wiki?curid=626585", "title": "Richard Holbrooke", "text": "Richard Holbrooke\n\nRichard Charles Albert Holbrooke (24. dubna 1941 New York – 13. prosince 2010 Washington, D.C.) byl americký diplomat, bankéř, člen Mírových sborů a novinář. Pro tvrdý a energický způsob vedení diplomatických jednání získal přezdívky \"Buldozer\" a \"Zuřící býk\".\n\nNarodil se v New Yorku roku 1941 do židovské rodiny. Matka Trudi Kearlová (rozená Moosová) měla německé židovské kořeny. V roce 1933 uprchla s rodinou z Hamburku do Buenos Aires a následně do Spojených států. Otec, lékař Dan Holbrooke byl součástí ruské židovské rodiny žijící ve Varšavě. Nové příjmení \"Holbrooke\" přijal až po příchodu do USA. Zemřel na rakovinu, když bylo synovi patnáct let.\n\nV roce 1962 ukončil Richard Holbrooke studium oborů mezinárodní vztahy a němčina na Brownově univerzitě a roku 1970 postgraduální program na Princeton University.\n\nByl třikrát ženatý, měl dva syny. Třetí manželkou se v roce 1995 stala původem maďarská emigrantka, americká spisovatelka a novinářka Kati Martonová.\n\nStal se jediným Američanem, který vykonával funkci tajemníka ministra zahraničí pro dva různé světové regiony – v letech 1977 až 1981 pro východní Asii a Tichomoří a v období 1994 až 1996 pro Evropu. Později, za vlády prezidenta Baracka Obamy, byl zvláštním vyslancem pro Afghánistán a Pákistán.\n\nDiplomacii se věnoval od 21 let, nejprve ve Vietnamu a Maroku. V letech 1993 až 1994 byl americkým velvyslancem v Německu. Světové proslulosti dosáhl, když společně se švédským ministrem zahraničí Carlem Bildtem vyjednal Daytonskou mírovou dohodu mezi bojujícími frakcemi války v Bosně v roce 1995. Bývalý bosenskosrbský vůdce Radovan Karadžić ho později obvinil, že dohodu prosadil výměnou za záruky beztrestnosti pro něj (Karadžiče), Holbrooke to odmítl.\n\nV roce 1997 patřil mezi kandidáty na post ministra zahraničí, odcházejícího Warrena Christophera, kterého nakonec nahradila Madeleine Albrightová. V letech 1999 až 2001 zastával post velvyslance USA při OSN.\n\nV roce 2004 se stal poradcem senátora Johna Kerryho v jeho prezidentské volební kampani, podobně byl o čtyři roky později poradcem v prezidentské kampani Hillary Clintonové.\n\n22. ledna 2009 byl jmenován zvláštním vyslancem pro Pákistán a Afghánistán podřízeným prezidentu Obamovi a ministryni zahraničí Hillary Clintonové, ve funkci setrval až do své smrti.\n\nZa svého života získal celkem sedm nominací na Nobelovu cenu míru.\n\n"}
{"id": "626591", "url": "https://cs.wikipedia.org/wiki?curid=626591", "title": "Erik Simon", "text": "Erik Simon\n\nErik Simon (* 1950, Drážďany) je německý spisovatel, překladatel a vydavatel science fiction.\n\nPo maturitě a vyučení na elektromontéra vystudoval fyziku na Technické univerzitě v Drážďanech. Tou dobou se stal aktivním členem „Klubu Stanisława Lema“, který později zlikvidovala státní mašinérie NDR. V něm vedl „aktiv zahraniční fantastiky“, jenž zajišťoval překlady do klubové knihovny a připravoval pořady o zahraničních autorech. Zde se již projevily jeho dva hlavní zájmy: science fiction a jazyky. Současně s diplomem fyzika získal Simon aprobaci i jako odborný překladatel z ruštiny. Od té doby překládal (a překládá) sci-fi a fantasy z angličtiny, ze slovanských jazyků (i češtiny) a z nizozemštiny. Po krátkém působení jako inženýr v betonárně se v roce 1974 stal redaktorem berlínského nakladatelství \"Das Neue Berlin\", kde měl na starosti převážně sci-fi socialistických zemí. Zde se zvláště zasloužil o vydávání děl bratří Strugackých.\n\nJako redaktor, vydavatel, překladatel a teoretik měl značný vliv na vývoj science fiction v NDR. Vedle četných antologií a povídkových sbírek, které čtenáře seznámily například s angloamerickou a bulharskou sci-fi, si získal velké zásluhy především almanachy \"Lichtjahr\" (Světelný rok), které vycházely v osmdesátých letech a v nichž byly vedle domácích a zahraničních povídek publikovány i četné teoretické práce o science fiction. Spolu s Olafem R. Spittelem vydal informativní příručky \"Science fiction in der DDR\" (1982, Science fiction v NDR) a \"Die Science-fiction der DDR. ein Lexikon\" (1988, Lexikon science-fiction v NDR). Jako autor dává přednost kratším povídkám s humoristickým nebo satirickým obsahem a ostrou pointou.. Od roku 1975 jich řadu publikoval v antologiích \"Der Mann vom And\" (1975, Muž z Anti), \"Begegnung im Licht\" (1976, Světelná setkání) a \"Wege zur unmóglichkeit\" (1983, Cesty k nemožnosti). Kromě toho vydal společně s Reinhardem Heinrichem povídkový cyklus \"Die ersten Zeitreisen\" (1977, První cesty časem) a vlastní sbírky povídek \"Fremde Sterne\" (1979, Cizí hvězdy) a \"Mondphantome, Erdbesucher\" (1987, Měsíční fantomy, návštěvníci Země). Roku 1983 vydal sbírku morgensternovských básní \"Wenn im Traum der Siebenschläfer lacht\" (Když sedmispáč se ze sna směje).\n\nNěkolikrát získal cenu Kurda Lasswitze a další. Jeho knihy vyšly v bulharštině, polštině, švédštině a češtině, jednotlivé povídky a eseje v deseti dalších jazycích. \n\nKoncem roku 1991 nakladatelství \"Das Neue Berlin\" přestalo sci-fi vydávat a od té doby je Erik Simon překladatelem a vydavatelem ve svobodném povolání. Žije v Drážďanech.\n\n\n\n"}
{"id": "626596", "url": "https://cs.wikipedia.org/wiki?curid=626596", "title": "Návrat z hvězd", "text": "Návrat z hvězd\n\nKnihu Návrat z hvězd (polsky \"Powrót z gwiazd\") vydalo uznávanému polskému spisovateli science-fiction Stanisławu Lemovi nakladatelství Czytelnik ve Varšavě v roce 1961. Český překlad realizovala nakladatelství Mladá fronta ČSM v roce 1962 a Labyrint v roce 2011.\n\nZ knihy lze vycítit melancholii, nastoluje otázku, zda závratný technický pokrok nemůže vést k degeneraci lidstva. Navzdory veškerému dostupnému komfortu a blahobytu (i když peníze stále existují - doprava, vzdělání, jídlo a další zdroje jsou k dispozici všem zdarma) a absenci konfliktů společnost stagnuje. Chybí motivace, touha, zvědavost, nadšení po dalších objevech. Autor zakomponoval do příběhu filozofické úvahy i nejzákladnější lidské emoce a vnitřní pohnutky, čímž přesáhl rámec sci-fi, zároveň ponechal čtenáři dost prostoru na vlastní interpretaci.\n\nV románu se též objevuje zařízení „\"opton\"“ – které předjímá dnešní čtečky elektronických knih.\n\nV 9 kapitolách vypráví polský spisovatel příběh pilota hvězdoletu Prometheus Hala Bregga, jenž se po 127 letech pozemského času vrací na Zemi z expedice do hvězdného systému Fomalhaut, zatímco na palubě kosmické lodi uplynulo vlivem dilatace času pouze 10 let. Nalézá zcela odlišnou společnost, než jakou znal z doby před odletem. Změnilo se mnoho, normy chování, řeč, samotní lidé a samozřejmě technika.\n\nNásilné chování bylo vymýceno díky tzv. „\"betrizaci\"“ – vědecké teorii nazvané podle zkratky svých tvůrců Benneta, Trimaldiho a Zacharova a následně uvedené do praxe. Lidem se aplikují po narození speciální enzymy, jenž potlačují agresivitu a zároveň s ní i vůli k rozhodnosti a ochotu čelit riziku.\n\nSoučasný svět se Breggovi jeví odcizený a neuchopitelný, je to pohodlný svět bez rizika, bez tragédií, bez emocí, změkčilý, vlažný. Cítí, že do něj nedokáže asimilovat. Technologický skok je na něj příliš velký a on jako nebetrizovaný navíc nedokáže přijmout nové společenské hodnoty.\n\nVšichni přeživší a navrátivší se členové vesmírných expedic se po návratu musejí aklimatizovat na nové podmínky a způsob života. O to se stará organizace jménem Adapt. Betrizace není možná, neboť pro dospělého člověka představuje nemalé riziko zdravotní újmy, tudíž se využívají alternativní metody přizpůsobování se současnému „vypolstrovanému“ prostředí zbavenému nebezpečí. Mezi ně patří např. zařízení „\"hypnagog\"“, jenž ve spánku našeptává pravidla správného a společensky vyžadovaného chování. Aklimatizace není příliš svázaná přísnými pravidly, astronauti mají relativně volné pole působnosti, pokud jsou psychologem Adaptu uznáni za osoby nepředstavující hrozbu ostatním.\n\nHal Bregg má pocit, že se dusí, cítí se jako cizinec či spíše jako dítě, které ještě neumí mluvit, neboť řeč se natolik změnila, že není schopen pochopit kontext rozhovoru, nezná spoustu nových slov.\n\nPo čtyřech dnech strávených v Adaptu se přesunuje běžným dopravním prostředkem do jiného města, avšak na terminálu se mine s člověkem, jenž jej zde měl vyzvednout. Nedokáže se orientovat v pro něj chaotickém prostředí, útočí na něj spousta nových vjemů, jež ho po čase natolik zahltí, že jeho úžas přechází ve frustraci a vztek. Chce se zeptat na cestu, nerozezná ale ani skutečnou osobu od dokonalé holografické simulace, takže se stává terčem udivených pohledů a posměšků. Je zmatený a vyčerpaný. Nalézá městský park, kde si může na chvíli odpočinout a připomenout si vůni stromů a šelest listů – dojmy, které působí jako balzám a evokují myšlenky na známý svět, než jej opustil. Ani zde se nevyhne šoku, lev, který se k němu blíží a jehož považuje jen za další projekci, je živý. Není nebezpečný, i zvířata žijící v blízkosti člověka jsou betrizována.\nV restauraci se jej ujme dívka jménem Nais, která mu pomůže objasnit několik nesrovnalostí. Najde si hotel, spojí se s bankou, v níž má stále uloženy jisté reformované úspory, zajde do cestovní kanceláře a vybere si klidné místo, kde bude moci (jak doufá) relaxovat a také si doplnit chybějící znalosti.\n\nV antikvarijním obchodě narazí na další známou věc, která mu pozvedne náladu. Funkční automobil. Přestože má jiný pohon a odlišné ovládání díky vynálezu eliminujícímu účinky gravitace, je nadšen. Nebude již odkázaný pouze na glidery, uldery a rasty – prostředky hromadné dopravy.\nPřed odjezdem do Klavestry (destinace z katalogu cestovní kanceláře) se Hal Bregg objedná na vyšetření u doktora Juffona. Dr. Juffon je pamětník, poté co provede podrobné vyšetření, zajímá se o Halovy zážitky z vesmírné mise a taktéž mu poskytne několik užitečných informací.\n\nBregg se zúčastní hi-tech promítání nebezpečné plavby po africké řece, při němž opět zapomene na to, že se jedná jen o iluzi a neváhá se vrhnout z fiktivní lávky pro mladou ženu, aby ji zachránil. Nesetká se s odmítnutím, naopak, mladé herečce to imponuje, měla možnost vidět obdobnou odvahu v archaických filmech a ví, že ze současných betrizovaných mužů by takového činu nebyl schopen nikdo. Pozve jej do své rezidence a stráví s ním noc. Hal tuší, že víc by nemělo smysl a tak ráno odchází.\n\nNásleduje odjezd do Klavestry, letoviska na pobřeží oceánu. Zde se věnuje fyzickým aktivitám a četbě odborných publikací. Zanedlouho přijíždí manželský pár, společně se seznámí u oběda. Dívka hned padne Breggovi do oka. Je na ní něco, co ji odlišuje od ostatních žen. Její partner ví, s kým má tu čest, informoval se u cestovní kanceláře a pozve Hala na projížďku do města spojenou s nenáročným pracovním úkolem – kontrolou šrotovací linky.\nMasová výroba pro potřeby lidí je již zcela automatizována, to mají na starost roboti. Lidé, školení specialisté, provádí pouze dohled a kontrolu.\n\nUvnitř haly, kde jsou likvidováni roboti s byť i malým defektem, je Hal Bregg svědkem situace, jež jím otřese. Jelikož je oprava robotů nerentabilní, jsou určeni k recyklaci. Ovšem stroje si uvědomují svou existenci blížící se k nevyhnutelnému konci a obracejí se na Bregga s prosbou o záchranu… Nedá se však nic podniknout, systém nelze změnit.\n\nAstronaut se vrací do letoviska ve špatném rozpoložení, navíc si uvědomuje zmatení citů způsobené přítomností Eri, manželky kontrolora Seona.\nRozhodne se pozvat svého blízkého přítele, druhého pilota expedice Olafa Staaveho. Běhají, boxují, projíždějí se autem, z něhož Hal odstranil zařízení rušící účinky gravitace pro silnější prožitek z jízdy a vedou rozhovory o své neutěšené situaci. Vědí, že zájem o vesmírné expedice zcela upadl a připadají si jako vyděděnci.\n\nPoté, co Seon odjede za pracovními povinnostmi a Hal se setká u bazénu s Eri, rozhodne se jednat. Dosáhne svého, není si však jistý, zda je to správné. Cítí její náklonnost, nedokáže ale rozeznat, jestli se dívka rozhodla pro něj jen kvůli totožným pohnutkám či jestli zde nesehrály svou roli i jiné okolnosti. Odjíždí spolu do nového bydliště.\n\nPo určité době se Hal snaží kontaktovat Olafa, ten se neozývá. Vydává se tedy za dalším členem expedice, vědeckým pracovníkem Thurberem. Po ostřejší debatě, během níž se dozví o nově plánované expedici s využitím nejnovějších poznatků pokročilé vědy se Bregg na chodbě setká s Olafem, který se před ním snaží ukrýt. Dojde mu, že s ním nepočítají. Je zklamaný, ale nechce to svému příteli vyčítat. Potřebuje to však ze sebe dostat, a tak opouští pokoj a vykročí do tmy. Chvíli jde po silnici, když ale záhy spatří, že vede k nějaké osadě, stáčí kroky k blízkému kopci. Zarputile se prodírá porostem stále výš, téměř běží klopýtaje o kořeny a balvany. Na konci výstupu zchvácen a obklopen mrazivou tmou usedá na zem, aby dal průchod bolesti a poddal se věcem, které je tak těžké přijmout…\n\n\n"}
{"id": "626603", "url": "https://cs.wikipedia.org/wiki?curid=626603", "title": "Banditi di Praga", "text": "Banditi di Praga\n\nBanditi di Praga je desáté studiové album české rockové skupiny Kabát, které vyšlo 10. prosince 2010 u vydavatelství EMI.\n\nHudební materiál skupina začala připravovat již v roce 2008, rok 2009 se nesl v oslavách dvacetiletého působení skupiny ve stejné sestavě v podobě speciálního Po čertech velkýho koncertu. Nicméně i přes náročné přípravy tohoto historicky významného milníku, skupina měl dost času pro nahrávání. Po klasickém postupu výběru hudby přišly na řadu texty Milana Špalka, ten se stal také autorem názvu desky. Nahrávání ve studiích SONO se protáhlo až do listopadu 2010, kdy skupina tak usilovně pracovala, že českého slavíka musel za skupinu přebrat Vladimír Kočandrle ze společnosti EMI. Podle textaře Špalka se jednalo o jedno z jeho nejhektičtějších nahrávání. Poslední práce se s producentem Milanem Cimfem vyšly pro píseň \"Projdu zdí\", tři dny poté se album vydalo do výroby. Ačkoliv se nejedná o hitově potenciální album, jsou na albu písně, které se staly populární a skupina je premiérově prezentovala na : \"Banditi di Praga\", \"Lady Gag a Rin\", \"Don Pedro von Poltergeist\", \"Ebenový hole\" či \"Kávu si osladil (pro Frantu)\". Písně \"Peří, prach a broky\" a \"Schody\" skupina věnovala filmu \"V peřině\" režiséra F. A. Brabce. Album se paradoxně i přes své vydání stalo nejprodávanějším albem v ČR, s 68 000 kusy prodaných nosičů se stalo čtyřplatinové. Zároveň album docílilo celkový prodej 1 000 000 kusů prodaných nosičů, načež skupina byla oceněna diamantovou deskou, jejíž kopii přebral jeden vylosovaný fanoušek na koncertu v pražské O aréně.\n\nMilan Špalek své texty písní později okomentoval:\n\n„\"Text písně je zmapováním situace v téhle republice.“\"\n\n„\"Ta je proti těm organizovaným partám různých sekt, fašistů a podobně. Nějak se k tomu vyjadřujeme a pak řekneme nevadí, hlavně, že pasují matky a závity - čímž jsme řekli co jsme chtěli a tím to hasne.“\"\n\n„\"V písni jsme se vyjádřili k tomu, jak jsme fungovali za komunistů.“\"\n\n„\"To je o takovém zvláštním, divném stavu a trochu v tom lítají i různé zakázaný věci.“\"\n\n„\"Písnička je bilancováním. Sice jsme na to ještě mladí, ale bilancuješ; je to pro víc kamarádů, kteří odešli. Taková smutná píseň s veselou náladou. Jednou se tam nahoru dostaneme všichni.“\"\n\n„\"Tak to je snad jasný, k tomu není co dodat (smích). To se stalo, že jo. To je podle pravdivého příběhu.“\"\n\n„\"Stav, ve kterém se člověk nachází, když se v některých věcích neumí rozhodnout. Je dobré se rozhodnout a ne pořád v ruce obracet minci. V tom si každý najde různé asociace.“\"\n\n„\"Člověk si občas chce zahrát nářez, protože jsme na tom vyrostli a zkrátka \"kdo mi hračky vzal, zatímco já spal\". Kdysi jsme tak prostě hráli a tak jsme si to chtěli vyzkoušet, jestli to ještě stihneme zahrát.“\"\n\n„\"Dá se říci, že písnička je takovým varováním před drogami.“\"\n\n„\"V \"Potkali se v Paříži\" jde o krásný vztah ženy s mužem, jenže muž byl svině. (smích)“\"\n\n\"“Člověk sedí v hospodě a všímá si lidí okolo a zjistí, že když se někdo napije, tak je strašně chytrý a všemu rozumí. Zjistí, že až tak ty lidi okolo chytrý nejsou, že jenom tak povídají a chlubějí se.“\"\n\n\"“No to je úplná kravina. Je to dokonce stará písnička (měla být na Corridě, ale nebyla otextovaná; respektive byla, ale blbě). Říkal jsem: ,Hele, pojďte ji tam dát a já napíšu text, který bude úplně jako volný, prostě legrace.\"\"\n\n\"“To je klasika. To je myšáček. Já jsem psal texty na tuhle desku a sedl jsem si ven pod pergolu a napsal jsem úchylnou básničku, dá se říct pro děti a vůbec jsem nevěděl, že přijde na tu desku. Já ji napsal a oni říkali: ,Ty vole, ty máš psát na desku a ne takovýhle úchylný věci\". Já jsem říkal, že jo a pak jsem přišel a napadlo mě, co kdyby se to zazpívalo do pecky, kde není text. Nakonec jsem to udělal a oni řekli: To je jasný, to tam dáme. Já jsem se tomu hrozně bránil a nakonec to tam je, no...“\"\n\n\"“Tak to je do té pohádky udělané, že jo. Ale je to pecka, kterou jsme nedělali cíleně do pohádky, my už jsme jí měli tak nějak udělanou, já ji otextoval trochu podle pohádky, ale je to spíš o tom, že ti odejde přítel (nemyslím umře), ale prostě ti zmizí ze života a štve tě to.“\"\n\n\"“Někdo to má lehoučký, někdo složitý. Někomu všechno vychází a někdo se prostě se vším hrozně se... a nejde mu to. Prostě furt se někam pachtíš a nakonec se tam dopachtíš oběma styly. Buď ti to jde nebo nejde, ale vždycky se tam nakonec nějak dopachtíš.“\"\n\nPo několika letech se skupina rozhodla na přední stranu desky umístit své tváře. Slovní hříčku \"Banditi di Praga\" si Milan Špalek dlouho nesl v hlavě a právě téma banditů se dočkalo otextování. Název \"Banditi di Praga\" měl představovat zločinecký gang skládající se z pěti banditů s falešnou identitou. Skupina se na fotografování přebalu připravila podobně jako skupina Beatles pro album \"Sgt. Pepper's Lonely Hearts Club Band\", oblékla si kostýmy (napovídající jejich falešnou identitu) a nalíčila tváře jizvami. Josef Vojtek měl ve svém kostýmu představovat cirkusového principála, Milan Špalek zas bohatého měšťana s cylindrem, Ota Váňa představoval admirála v uniformě, Tomáš Krulich bankéře v šedém obleku a Radek Hurčík coby obávaného drákulu. Fotograf František Ortmann skupinu vyfotil v historické části Prahy na březích Karlova mostu, obrázky byly použity pro přebal i samotný bootleg s texty písní.\n\nVideoklip k titulní písni natočil režisér F. A. Brabec, který se skupinou spolupracoval již na klipech \"Burlaci\" a \"Malá dáma\". Videoklip znázorňuje onen pětičlenný zločinecký gang \"Banditi di Praga\", který pozve několik lidí na falešný banket a právě tam bezbranné návštěvníky okrade. Poté nasedne do vozu značky \"Praga\" a ve svém doupěti se odlívá sošku Anděla, zatímco hostující Karel Gott si v roli zombie odlívá svého \"dalšího\" slavíka. Nedošlo k realizaci videoklipu \"Ebenový hole\" a tak skupina pořídila pouze záběry z halového turné 2011.\n\n\n\n"}
{"id": "626606", "url": "https://cs.wikipedia.org/wiki?curid=626606", "title": "Reklamace", "text": "Reklamace\n\nReklamace je právní jednání, ve kterém smluvní strana závazkového vztahu uplatňuje odpovědnost za vady v plnění. Způsob reklamace, její oprávněnost a další záležitosti řeší právní předpisy nebo smlouva. Mezi příklady reklamací patří reklamace vadného zboží zakoupeného v obchodě nebo reklamace kvality poskytnutých služeb. Reklamace se řeší například opravou zboží, výměnou zboží za bezvadné, odstoupením od smlouvy nebo poskytnutím slevy.\n\nReklamaci je třeba uplatnit v tzv. \"reklamační lhůtě\", která může být stejně dlouhá jako lhůta záruční. Je ale prekluzivní, takže neuplatněním práva z odpovědnosti za vady zanikají.\n\nNa vyřízení reklamace má prodejce maximálně 30 dní. Nicméně, u specifických odvětví mohou platit mírně odlišná pravidla. Např. při reklamaci vyúčtování energií musí dodavatel odpovědět na reklamaci odběratele do 15 dní. Pokud došlo k chybě ve vyúčtování, do 30 dní od reklamace má dodavatel povinnost rozdíl vyrovnat.\n\nČíslo RMA (z anglického \"Return Material Authorization\" nebo \"Return Merchandise Authorization\") se používá k identifikaci reklamací a zásilek s nimi souvisejících, s cílem zjednodušit a urychlit vyřizování reklamací a snížit riziko chyb. Používá se na obalech reklamačních zásilek, v reklamačních dokumentech a v informačních systémech.\n"}
{"id": "626608", "url": "https://cs.wikipedia.org/wiki?curid=626608", "title": "Seznam členů hokejové síně slávy", "text": "Seznam členů hokejové síně slávy\n\nToto je seznam členů hokejové síně slávy (NHL) v Torontu.\n\nVysvětlivka: .\n"}
{"id": "626618", "url": "https://cs.wikipedia.org/wiki?curid=626618", "title": "Městská knihovna Sokolov", "text": "Městská knihovna Sokolov\n\nMěstská knihovna Sokolov je veřejná knihovna, jejímž zřizovatelem je město Sokolov. Od roku 1961 sídlí v sokolovském zámku.\n\nKnihovna v bývalém Falknově vznikla po roce 1945 z darů různých institucí a příznivců. Neměla vždy snadnou práci, prošla obdobím několika stěhování a nelze říci, že by bylo vždy zcela dbáno jejích zájmů.\n\nZ městské knihovny, která sloužila jen občanům města Sokolova, se stala v roce 1951 knihovnou s okresní působností. V roce 1961 pak byla přestěhována do sokolovského zámku, který se však v té době opravoval, a tak byly služby čtenářům zajišťovány pouze v rámci omezených možností. Od roku 1970 začala Okresní knihovna Sokolov pracovat jako středisková knihovna pro veřejné knihovny okresu.\n\nBěhem modernizace knihovny, která probíhala a v letech 1975 až 1978, byly zajišťovány veškeré knihovnické služby v náhradních prostorách. V první etapě bylo vybudováno oddělení pro děti a mládež, čítárna, sklady a sociální zařízení. V dalších etapách bylo zmodernizováno oddělení pro dospívající mládež a proběhla úprava prostor pro administrativu.\n\nPočátkem 90. let začala okresní knihovna s nákupem výpočetní techniky, kterou využívá pro lepší a rychlejší zpracování starého i nového knihovního fondu a pro zkvalitnění výpůjčního procesu. Koncem roku 1993 byly zakoupeny první moduly automatizovaného knihovního systému LANius. Půjčování jeho prostřednictvím bylo zahájeno 22. 6. 1995, a to v oddělení pro dospělé i v oddělení pro děti a mládež zároveň. Čítárna systém LANius využívá od února 1996. V červenci 2005 knihovna přešla na windows verzi LANia – Clavius.\n\n1. července 1997 byla knihovna sloučena s okresním muzeem do jedné organizace – Okresní muzeum a knihovna Sokolov a v důsledku úsporných opatření byly ještě téhož roku zrušeny její 2 pobočky – pro dospělé (v ulici Sokolovská) a pro děti a mládež (v ulici Alšova). V říjnu 1997 byl uživatelům knihovny zpřístupněn veřejný internet.\n\nV roce 2000 došlo k opětovnému oddělení knihovny a muzea a od 1. října 2000 začala fungovat Okresní knihovna Sokolov jako samostatná příspěvková organizace města Sokolov.\n\nKoncem roku 2002 pořídila knihovna ze státní dotace získané v rámci programu „Veřejné informační služby knihoven“ Ministerstva kultury ČR tři další počítače s přístupem k internetu pro veřejnost.\n\nOd 1. ledna 2003, kdy došlo k zániku okresů, přešla knihovna pod město Sokolov a stala se Městskou knihovnou Sokolov. Krajskou knihovnou Karlovy Vary byla zároveň pověřena výkonem regionálních funkcí pro veřejné knihovny na území okresu Sokolov.\n\nV prosinci 2004 bylo otevřeno nové oddělení – oddělení pro nevidomé a slabozraké (zvuková knihovna), na jehož vybudování získala knihovna státní dotace v rámci programů Ministerstva kultury ČR – „Veřejné informační služby knihoven“ a „Knihovna 21. století“. Město Sokolov přispělo 50 000 Kč.\n\nV současné době je v knihovně k dispozici celkem 11 počítačů, z toho dva ve studovně, pět v čítárně a čtyři v oddělení pro děti a mládež. Veřejnost může využívat připojení k internetu a MS WORD a MS EXCEL. Knihovna pořádá informativní a literární pořady pro mateřské a základní školy a různé kulturní akce, např. při příležitosti „Měsíce internetu“, „Týdne knihoven“ a přednášky a besedy pro veřejnost.\n\n\n\n"}
{"id": "626635", "url": "https://cs.wikipedia.org/wiki?curid=626635", "title": "Duhounek Ballochův", "text": "Duhounek Ballochův\n\nDuhounek Ballochův (\"Kiunga ballochi\") je drobná sladkovodní paprskoploutvá ryba z čeledi duhounkovití (Pseudomugilidae). Pochází z pralesních říček Papuy-Nové Guiney. Je zařazena na seznam kriticky ohrožených druhů IUCN.\n"}
{"id": "626638", "url": "https://cs.wikipedia.org/wiki?curid=626638", "title": "Shannyn Sossamon", "text": "Shannyn Sossamon\n\nShannon Marie Kahoolani Sossamon (* 3. říjen 1978, Honolulu, USA) je americká herečka.\n\nNarodila se v Honolulu na Havaji. Její matka Sherry pracuje jako zdravotní sestřička, zaměstnání otce Todda Lindberga není známo. Shannyn má předky z několika zemí Evropy a vyrůstala v Renu v Nevadě, kde také studovala. Poté se věnovala tanci a plánovala započít kariéru v tomto oboru, přesto se dostala k herectví. Pracovala také v klubech jako DJka.\n\nPřed kamerou se poprvé objevil v roce 1997, a to konkrétně v seriálu \"Mr. Show with Bob and David\". O čtyři roky později přišla role, která znamenala její výrazné zviditelnění na filmovém plátně. V castingu uspěla před Kate Hudson a mohla si tak zahrát s Heathem Ledgerem v úspěšném snímku \"Příběh rytíře\".\n\nČeští diváci ji mohou také znát z filmů jako \"Katakomby\", \"Prázdniny\", \"Sebevrazi - Love story z onoho světa\" nebo \"Kiss Kiss Bang Bang\".\n\nV roce 2002 obdržela cenu Young Hollywood Award za nejlepší ženský herecký objev. Získala kromě toho také 4 nominace na další ceny, a to na Teen Choice Award a MTV Movie Award.\n\nS manželem Dallasem Claytonem má syna Audia Science.\n\n\n\n"}
{"id": "626640", "url": "https://cs.wikipedia.org/wiki?curid=626640", "title": "Duhounek aramacký", "text": "Duhounek aramacký\n\nDuhounek aramacký (\"Scaturiginichthys vermeilipinnis\") je sladkovodní paprskoploutvá ryba z čeledi duhounkovití (Pseudomugilidae). Jedná se o jediného zástupce monotypického rodu Scaturiginichthys. Pochází z australského Queenslandu, kde se vyskytuje endemicky v oblasti Edgbaston Springs poblíž města Aramac.\n"}
{"id": "626646", "url": "https://cs.wikipedia.org/wiki?curid=626646", "title": "Port Harcourt", "text": "Port Harcourt\n\nPort Harcourt je hlavním městem státu Rivers a také druhým největším přístavem Nigérie. Má přibližně 1 382 592 obyvatel. Leží ve východní části delty řeky Niger v blízkosti ropných zařízení na Bonny Islandu.\n"}
{"id": "626652", "url": "https://cs.wikipedia.org/wiki?curid=626652", "title": "Liberální eugenika", "text": "Liberální eugenika\n\nLiberální eugenika je myšlenkový směr, který podporuje právo rodičů na volbu posílení některých vrozených vlastností a schopností jejich dětí a naopak potlačení jiných. Odmítá státní donucení a preferuje zájmy rodičů, kteří jsou chápani jako zákazníci, nad zájmem státu či veřejného zdraví.\n\nJedním z prvních představitelů směru byl v 30. letech 20. století Frederick Osborn. Bioetik Joseph Fletcher výrazně přispěl k rozvoji liberální eugeniky v 70. letech, když ji popisoval jako alternativu k \"reprodukční ruletě\". Hlavním cílem liberální eugeniky by podle něj mělo být snížení vlivu nahodilosti v reprodukci.\n"}
{"id": "626655", "url": "https://cs.wikipedia.org/wiki?curid=626655", "title": "Malá sběrná nádoba", "text": "Malá sběrná nádoba\n\nMalá sběrná nádoba je určena pro sběr úsporných kompaktních zářivek a výbojek a je vhodná pouze pro umístění do interiérů budov. Patří do ní úsporné kompaktní zářivky, výbojky, lineární (trubicové) zářivky do délky 40 cm, světelné zdroje s LED diodami, lineární (trubicové) zářivky delší než 40 cm a kratší než 60 cm lze umístit na sběrné krabice před uzavřením naplněné přepravní krabice. Do malé sběrné nádoby nepatří klasické žárovky, reflektorové žárovky, halogenové žárovky, lineární (trubicové) zářivky nad 40, respektive 60 cm.\n"}
{"id": "626656", "url": "https://cs.wikipedia.org/wiki?curid=626656", "title": "Josef Vágner (zpěvák)", "text": "Josef Vágner (zpěvák)\n\nJosef Vágner (* 17. července 1990 Praha) je český zpěvák a herec. Josef je synem českého muzikanta Karla Vágnera, má dva bratry a tři sestry (z nich je Anna vlastní sestrou od matky řeckého původu, ostatní polorodní sourozenci po otci).\n\nPrvní šanci na české hudební scéně dostal od skladatele Karla Svobody, který mu svěřil roli malého Alberta v muzikálu Monte Cristo. Do svých dvaceti let zpíval již v šesti muzikálech, posledními byly Kleopatra a Dracula. Pěveckou průpravu získal u profesorky státní konzervatoře Lídy Nopové. Vágnerova první písnička byla irská balada s textem Eduarda Krečmara pod názvem Mně sílu dáš.\n\nV prosinci 2007 Josef Vágner získal cenu Objev roku v anketě Český slavík. Na podzim roku 2008 vydal své první CD. Na něm se objevily i další úspěšné písně, např. Láska nebo přátelství, Vstáváš a další. Toto album se umístilo na druhém místě v anketě nejprodávanějších nosičů za rok 2008 „Deska roku“ v kategorii Objev roku. V roce 2009 se Josef dostal do první dvacítky nejlepších zpěváků v anketě Český slavík. Vystoupení Josefa Vágnera proběhla také mimo území České republiky, a to v Norsku, na Filipínách, v Moskvě, na ostrově Mauricius či na africkém kontinentě. V roce 2010 dokončil studium na gymnáziu English College.\n\nJosef Vágner natočil duet s Jitkou Válkovou. Jejich píseň Díky letu motýlů se stala velmi oblíbenou v českých rádiích.\n\n\nZnámé písně:\n\n"}
{"id": "626663", "url": "https://cs.wikipedia.org/wiki?curid=626663", "title": "Dmitrij Chvorostovskij", "text": "Dmitrij Chvorostovskij\n\nDmitrij Alexandrovič Chvorostovskij (; 16. října 1962 Krasnojarsk, Sovětský svaz – 22. listopadu 2017 Londýn) byl ruský operní pěvec, barytonista. \n\nV mezinárodním operním provozu byl znám pod anglickou formou jména Dmitri Hvorostovsky a přezdíván jako „Elvis opery“ či „Sibiřský expres“.\n\nVypráví se, že v jeho útlém dětství a mládí měla vliv na jeho hudební vývoj hlavně jeho babička. Když se Chvorostovskij dostal do pubertálního věku, byl členem hardrockové kapely. Po tomto poněkud bouřlivějším období se začal věnovat studiu zpěvu na konzervatoři pod vedením profesorky Jekatěriny Jofel. Po pěti letech studia nastoupil v roce 1985 do opery v Krasnojarsku jako pěvec.\n\nV krasnojarské opeře debutoval rolí Marulla v díle Giuseppe Verdiho \"Rigoletto\". Poté vyhrál první ceny v Glinkově operní soutěži v SSSR, v roce 1988 na soutěži v Toulouse a roku 1989 v prestižní pěvecké soutěži ve velšském Cardiffu (\"Cardiff Singer of the World Competition\"). Ve finále zpíval árie krále Filipa II. z opery \"Don Carlos\" od Giuseppe Verdiho, árii Renata z další Verdiho opery \"Maškarní ples\", proslulou árii \"Ombra mai fu\" z Händelovy opery \"Xerxes\" a árii Jeleckého z Čajkovského \"Pikové dámy\". Původně se Dmitrij Chvorostovskij této soutěže vůbec nechtěl zúčastnit, protože měl v plánu odejít do opery v Madridu – profesorka Jofel ho musela k přihlášce v Cardiffu přimět. Chvorostovskij pak v této soutěži zvítězil, přičemž mezi účastníky byl favorizovaný Bryn Terfel (původem z Walesu), a tento úspěch nastartoval jeho hvězdnou kariéru. \n\nOd roku 1990 začal Chvorostovskij vystupovat v předních operních domech světa, zvláště jako interpret rolí v operách Mozarta a Verdiho. Jeho repertoár obsahuje mj. Mozartovy opery \"Figarova svatba\" (hrabě Almaviva) a \"Don Giovanni\" (titulní role) a početné Verdiho opery jako \"Don Carlo\" (Rodrigo Posa), \"La traviata\" (Giorgio Germont), Il Trovatore (hrabě Luna), \"Rigoletto\" (titulní role), \"Simon Boccanegra\" (titulní role), \"Ernani\" (Carlo) a Maškarní ples (Renato). Zpíval ovšem také titulní roli v Čajkovského \"Evženu Oněginovi\" (např. 2013 ve Vídeňské státní opeře) nebo v roli Valentina v Gounodově Faustovi a Markétce. \n\nVystupoval například na scénách jako jsou Royal Opera House (Covent Garden) v Londýně, Metropolitní opera v New Yorku, Mariinském divadle v Petrohradu, Teatro alla Scala v Miláně, Vídeňská státní opera, Bavorská státní opera v Mnichově a Pařížská opera (dříve Palais Garnier, nyní Opéra Bastille). Spolupracoval se známými dirigenty – Valerijem Gergijevem, Jamesem Levinem, Bernardem Haitinkem, Zubinem Mehtou a s již zemřelými Claudiem Abbadem a Lorinem Maazelem. \n\nVýznamnou složkou repertoáru Dmitrije Chvorostovského byl vedle operního zpěvu rovněž komorní zpěv – písně Rachmaninova, Čajkovského, Musorgského, Rimského-Korsakova nebo Sviridova. Na klavír ho často doprovázel estonský klavírista Ivari Ilja. \n\nOd roku 1994 žil Chvorostovskij v Londýně, ale do své vlasti se rád vracel. Často spolupracoval s Konstantinem Orbeljanem, šéfdirigentem Moskevského komorního orchestru, nebo se slavnými ruskými klavíristy Michailem Arkadijevem a Jevgenijem Kissinem, který rovněž žije mimo vlast. \n\nVystoupil několikrát v přímém přenosu \"Live in HD\" z Metropolitní opery (\"Evžen Oněgin\" - titulní role, dále 2011 \"Trubadúr\" - Luna, 2012 \"Ernani\" - Carlo, 2012 \"La traviata\" - Giorgio Germont). V sezoně Metropolitní opery 2012/2013 vystoupil jako Renato v \"Maškarním plese\" (Live in HD) a jako Rodrigo Posa v \"Donu Carlovi\".\n\nV létě 2015 zveřejnil Chvorostovskij informaci, že má nádor na mozku, V prosinci 2016 oznámil přerušení umělecké činnosti v opeře ze zdravotních důvodů, v témže roce vystoupil naposledy na operní scéně. V Rusku naposledy vystoupil v roce 2017.\n\n\nDVD - mj. \"Evžen Oněgin\" z Metropolitní opery (se sopranistkou Renée Fleming a tenorem Ramónem Vargasem), \"Trubadúr\" z Royal Opera House (s tenorem José Curou).\n\n\n\n"}
{"id": "626665", "url": "https://cs.wikipedia.org/wiki?curid=626665", "title": "Zebřička", "text": "Zebřička\n\nSlovo zebřička má několik významů:\n"}
{"id": "626666", "url": "https://cs.wikipedia.org/wiki?curid=626666", "title": "Osasco", "text": "Osasco\n\nOsasco je město státu São Paulo v jihovýchodní Brazílii.\n\nMěsto má 696 382 obyvatel (údaj z roku 2016) a rozkládá se na 64,935 km².\n"}
{"id": "626668", "url": "https://cs.wikipedia.org/wiki?curid=626668", "title": "Seznam chráněných území v okrese Hradec Králové", "text": "Seznam chráněných území v okrese Hradec Králové\n\nToto je seznam chráněných území v okrese Hradec Králové.\n\n"}
{"id": "626677", "url": "https://cs.wikipedia.org/wiki?curid=626677", "title": "Seznam chráněných území v okrese Jičín", "text": "Seznam chráněných území v okrese Jičín\n\nToto je seznam chráněných území v okrese Jičín.\n\n"}
{"id": "626714", "url": "https://cs.wikipedia.org/wiki?curid=626714", "title": "Seznam chráněných území v okrese Náchod", "text": "Seznam chráněných území v okrese Náchod\n\nToto je seznam chráněných území v okrese Náchod.\n\n"}
{"id": "626719", "url": "https://cs.wikipedia.org/wiki?curid=626719", "title": "Angela Jamesová", "text": "Angela Jamesová\n\nAngela Jamesová (* 22. prosince 1964, Toronto, Kanada) je bývalá kanadská lední hokejistka. Byla jednou z prvních v ženském ledním hokeji a jednou z jeho prvních hvězd.\n\nK lednímu hokeji se dostala přes obdobu hokejbalu, který hrávala v Torontu ve školních letech. Lední hokej hrála během studií na Seneca College a později za Newtonbrook Panthers v Central Ontario Women's Hockey League (COWHL). Patřila k největším hvězdám, v roce 1991 byla vyhlášena nejužitečnější hráčkou ligy. V roce 1990 byla nominovaná do výběru Kanady na první mistrovství světa žen. Výrazně přispěla k celkovému triumfu Kanady, když vstřelila jedenáct gólů v pěti utkáních. Členkou reprezentačních výběrů byla i při dalších třech mistrovstvích světa (v letech 1992, 1994 a 1997), kde Kanaďanky také získali zlaté medaile. V roce 1998 byla krátce před zimními olympijskými hrami 1998 nečekaně vyřazena z nominace a chyběla tak u premiéry ženského hokeje na olympiádě.\n\nTýmové\n\nIndividuální\n"}
{"id": "626743", "url": "https://cs.wikipedia.org/wiki?curid=626743", "title": "Ševcova hora", "text": "Ševcova hora\n\nŠevcova hora je přírodní rezervace v okrese Český Krumlov. Nachází se v Novohradském podhůří, na strmém svahu jihozápadní rozsochy Kohoutu, dva kilometry východně od Soběnova. Je součástí Přírodního parku Soběnovská vrchovina.\n\nPředmětem ochrany je zbytek staré (věk 190–210 let) acidofilní bučiny na balvanité suti, obklopený mladšími smíšenými porosty. Soliflukčně rozvlečená hrubě balvanitá suť je ze středně zrnité porfyrická biotitická žuly moldanubického plutonu weinsberského typu.\n\nStromové patro nejstarší acidofilní bikové bučiny tvoří pouze buk lesní, v přilehlých mladších porostech převažuje smrk ztepilý a přimíšeny jsou buk lesní, borovice lesní, bříza bělokorá a modřín opadavý. Ve chudém bylinném patru převažují acidofilní druhy bika bělavá a metlička křivolaká, roztroušeně se vyskytují šťavel kyselý, lipnice hajní, brusnice borůvka, jestřábník zední a kapradiny bukovník kapraďovitý a kapraď rozložená, vzácně se objevují věsenka nachová, svízel vonný, pitulník horský.\n"}
{"id": "626744", "url": "https://cs.wikipedia.org/wiki?curid=626744", "title": "Oxid uraničitý", "text": "Oxid uraničitý\n\nOxid uraničitý neboli smolinec, (UO) je chemická sloučenina kyslíku s uranem, který v něm má oxidační číslo IV. Peletky z této látky (viz obrázek) se využívají jako palivo v reaktorech jaderných elektráren.\n"}
{"id": "626745", "url": "https://cs.wikipedia.org/wiki?curid=626745", "title": "Bohdan Chudoba", "text": "Bohdan Chudoba\n\nBohdan Chudoba (21. listopadu 1909 Brno – 2. ledna 1982 Madrid) byl český a československý historik, archivář, novinář, politik Československé strany lidové a poválečný poslanec Ústavodárného Národního shromáždění. Po roce 1948 žil v exilu.\n\nJeho otcem byl anglista František Chudoba (1878–1941). Bohdan Chudoba v roce 1928 složil maturitu na \"Českém státním gymnáziu\" v Brně. Pak studoval historii na univerzitách v Brně, Oxfordu, Římě, Vídni a Madridu. V roce 1933 byl promován na doktora historických věd na španělské královské Universidad de Alcalá. V letech 1934–1936 prodělal vojenskou službu, v období let 1937–1942 potom pracoval jako učitel dějepisu na středních školách v Brně a v Tišnově. Za Protektorátu byl propuštěn ze školství a nastoupil jako komisař archivní služby a archivář Českého zemského archivu, kde působil v letech 1942–1945. Spolupracoval s odbojem.\nPo osvobození nastoupil jako úředník na ministerstvo informací. Jako historik se zabýval politickými a duchovními dějinami raného novověku, zejména pronikáním španělských vlivů do střední Evropy, historickými souvislostmi bitvy na Bílé hoře a zápasem katolické a protestantské kultury v českých zemích. Byl autorem množství studií a knih, psal i poezii a prózu. Překládal z řady jazyků (včetně staré čínské poezie). Byl členem Syndikátu československých spisovatelů. Angažoval se také jako novinář. Už roku 1933 byl redaktorem časopisu \"Akord\", v letech 1945–1946 pak redaktorem antikomunistických \"Obzorů\". V parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval formálně do konce funkčního období, tedy do voleb do Národního shromáždění roku 1948. Na sjezdu v květnu 1947 byl zvolen předsedou mládežnické organizace ČSL. V rámci strany reprezentoval radikální křídlo, odmítající kompromisy s komunisty (s oblibou používal heslo \"totalita bude bita\"). V parlamentu s dalšími podobně orientovanými nekomunistickými poslanci úspěšně až do roku 1948 blokoval komunistické plány na radikální pozemkovou reformu.\n\nPo únorovém převratu v roce 1948 odešel do emigrace. Hranice překročil již 28. února. Lidová strana (mezitím ovládnutá prokomunistickým křídlem) ho tehdy vyloučila ze svých řad.) Krátce pobýval v Německu, pak odešel do Francie, kde nastoupil jako tlumočník na francouzském ministerstvu obrany. Na podzim 1948 společně s dalšími politiky budoval exilovou lidovou stranu. Později se spolu s některými dalšími lidovci (Simeonem Ghelfantem, Josefem Kalvodou) podílel na založení exilové formace Křesťansko-demokratické hnutí, coby pravicovější a konzervativnější alternativy k ČSL. Později přešel ke konzervativní skupině okolo Lva Prchaly (Český národní výbor). V roce 1949 se usadil v USA a přednášel historii a politologii na řadě amerických univerzit (v letech 1949–1978 byl profesorem na Iona College). Od konce 50. let pobýval opakovaně ve Španělsku, kam se později trvale přestěhoval. I v exilu publikoval několik historických prací, v pozůstalosti zanechal řadu historických prací, románů a básnických sbírek.\n\n\n\n"}
{"id": "626747", "url": "https://cs.wikipedia.org/wiki?curid=626747", "title": "Jan Roubal (entomolog)", "text": "Jan Roubal (entomolog)\n\nJan Roubal (16. srpna 1880, Chudenice, Čechy - 23. října 1971, Praha, Československo) byl pedagog a významný entomolog světového formátu.\n\nNarodil se v roce 1880, otec Jakub Roubal, matka Marie, rozená Kašparovová. Vystudoval přírodní vědy, matematiku a fyziku na Filozofické fakultě a současně i anatomii a embryologii na lékařské fakultě Karlovy Univerzity v Praze. Působil jako středoškolský pedagog v Praze a v Příbrami, ředitel dívčího gymnázia v Banské Bystrici v letech 1919-1938. Během svého života budoval fondy přírodovědeckých sbírek na gymnáziu. Působil jako významný představitel a aktivní účastník ochranářských aktivit a vzniku Spolku ochrany přírody a proti týraní zvířat v Banské Bystrici, kde v letech 1927-1938 pracoval jako předseda. Stal se také spolupracovníkem ČSAV. Zemřel 29. října 1971 v Praze.\n\nJeden z nejvýznamnějších českých entomologů světového významu. Jeho jméno se stalo mezi československými entomology pojmem a symbolem lásky k přírodě. Málo entomologů na světě se může chlubit tak obrovským rozsahem své práce, jako právě on. Jeho obrovská sbírka hmyzu a bibliografie, která obsahuje více jak 500 prací, odborných vědeckých publikací, knih, článků apod. je toho důkazem. Stal se spoluzakladatelem České entomologické společnosti, byl členem slovenských i mezinárodních vědeckých společností. Autor katalogu brouků Slovenska a Podkarpatské Rusi, vědeckých a odborných článků. Publikoval v odborných časopisech a sbornících. Jeho sbírka brouků je uložena v SNM v Bratislavě. Menší část sbírky se nachází na různých místech na Slovensku a v Česku.\n\n\n"}
{"id": "626753", "url": "https://cs.wikipedia.org/wiki?curid=626753", "title": "Tel Za'ir", "text": "Tel Za'ir\n\nTel Za'ir (: תל זעיר) je pahorek o nadmořské výšce cca - 260 metrů v severním Izraeli, v Bejtše'anském údolí.\n\nLeží v jižní části zemědělsky intenzivně využívaného Bejtše'anského údolí, cca 9 kilometrů jihovýchodně od města Bejt Še'an a cca 2 kilometry severovýchodně od vesnice Tirat Cvi. Má podobu nevýrazného odlesněného návrší, které vystupuje nad západní břeh řeky Jordán. Jihozápadně a severně odtud se rozkládá rozsáhlý areál umělých vodních ploch.\n\n"}
{"id": "626758", "url": "https://cs.wikipedia.org/wiki?curid=626758", "title": "Tel Te'omim (pahorek)", "text": "Tel Te'omim (pahorek)\n\nTel Te'omim (: תל תאומים, doslova „\"Dvojitý pahorek\"“) je pahorek o nadmořské výšce – 120 metrů v severním Izraeli, v Bejtše'anském údolí.\n\nLeží v jižní části zemědělsky intenzivně využívaného Bejtše'anského údolí, cca 6 kilometrů jižně od města Bejt Še'an a přímo v prostoru vesnice Tel Te'omim. Má podobu nevýrazného odlesněného návrší, obklopeného na všech stranách zástavbou vesnice. Severozápadně odtud se rozkládá podobný pahorek Tel Nufar. Vesnice Tel Te'omim dostala název podle tohoto pahorku. Ten je zas pojmenován podle dvojitého pahorku, který se zvedá v prostoru této obce.\n\n"}
{"id": "626760", "url": "https://cs.wikipedia.org/wiki?curid=626760", "title": "Tel Nufar", "text": "Tel Nufar\n\nTel Nufar (: תל נופר) je pahorek o nadmořské výšce cca - 120 metrů v severním Izraeli, v Bejtše'anském údolí.\n\nLeží v jižní části zemědělsky intenzivně využívaného Bejtše'anského údolí, cca 6 kilometrů jižně od města Bejt Še'an, na pomezí vesnic Tel Te'omim, Sdej Trumot a Rechov. Má podobu nevýrazného odlesněného návrší, obklopeného na všech stranách vesnickou zástavbou a zemědělskými areály. Jihozápadně odtud se rozkládá podobný pahorek Tel Te'omim.\n\n"}
{"id": "626762", "url": "https://cs.wikipedia.org/wiki?curid=626762", "title": "Žena v ringu", "text": "Žena v ringu\n\nŽena v ringu může být:\n\n"}
{"id": "626763", "url": "https://cs.wikipedia.org/wiki?curid=626763", "title": "Ming Šeng", "text": "Ming Šeng\n\nMing Šeng (; 1356–?) byl v letech 1366–1371 císařem říše Sia rozkládající se území čínského S’-čchuanu. Na trůn nastoupil po smrti svého otce Ming Jü-čena, jednoho z vůdců povstání rudých turbanů. Vzhledem k nízkému věku neměl reálný vliv na vládu. Roku 1371 byla říše Sia během sjednocování Číny dobyta říší Ming. Poté Ming Šeng žil obdařen čestnými tituly zprvu v Nankingu, později byl poslán do Koreje.\n\nMing Šeng byl synem Ming Jü-čena, strážníka okresního úřadu ve středočínské provincii Chu-pej, který se přidal k povstání rudých turbanů proti vládě mongolské dynastie Jüan. Ming Jü-čen se zmocnil vlády nad S’-čchuanem, zprvu jako místodržící povstalecké říše Tchien-wan, od roku 1360 nezávisle jako král Lung-šu, o dva roky později se prohlásil císařem říše Sia. Roku 1366 v 35 letech zemřel.\n\nPo smrti Ming Jü-čena nastoupil na císařský trůn devítiletý Ming Šeng. V souladu s politikou jeho otce obdržel kromě císařské hodnosti i titul „Nižší pán světla“ (\"Siao ming-ču\") odkazující k lidové víře ve spasitele – Maitréju. Od nového roku 1367 vyhlásil éru „Počátek prosperity“ (\"Kchaj-si\"). Mladičký císař nebyl schopen řídit záležitosti státu, vláda říše Sia ztratila jednotu a nebyla schopna aktivně reagovat na situaci v Číně. Ta se vyvíjela v neprospěch regionálních režimů. Ču Jüan-čang v čele království Wu, od počátku roku 1368 přejmenovaného na říši Ming, úspěšně obnovoval silnou centrální vládu v Číně, po desetiletí neexistující. Roku 1370 požádal vládu říše Sia o podrobení se, byl odmítnut. Nastoupila mingská armáda, která během jara a léta 1371 S’-čchuan dobyla.\n\nPo skončení bojů dostal nyní již bývalý císař čestný titul a byl převezen do Nankingu. Roku 1372 byl poslán do Koreje. Zde v pohodlí žil on i jeho potomci, kteří byli osvobozeni od daní až do poloviny 17. století.\n"}
{"id": "626766", "url": "https://cs.wikipedia.org/wiki?curid=626766", "title": "Nesvatbov", "text": "Nesvatbov\n\nNesvatbov (2010) je dokumentární film Eriky Hníkové. Pojednává o vesnici Zemplínske Hámre na východním Slovensku (okres Snina), která pomalu vymírá. Tomu se ale brání její starosta Jozef Gajdoš, který různými prostředky přesvědčuje svobodné třicátníky, aby se oženili.\n\nFilm vznikal tři roky. Hníková filmovala na HDV kameru.\n\nFilm se promítal při slavnostním zahájení Mezinárodního festivalu dokumentárních filmů v Jihlavě, ve dnech 22.–24. listopadu 2010 bylo možno film zhlédnout na portálu \"iDNES.cz\".\n\nSvětovou premiéru měl film v Jihlavě, v únoru 2011 byl také uveden na Berlinale v sekci Forum, kde získal cenu čtenářů deníku \"Tagesspiegel\" pro nejlepší film sekce Forum. V plánu je uvedení na Hot Docs v Torontu, Doc Aviv v Tel Avivu, Planete Doc Review ve Varšavě, BAFICI v Buenos Aires, goEast ve Wiesbadenu a Crosing Europe v Linci.\n\n\n"}
{"id": "626769", "url": "https://cs.wikipedia.org/wiki?curid=626769", "title": "Ženevský protokol", "text": "Ženevský protokol\n\nMezinárodní úmluva o zákazu použití plynů a bakteriologických zbraní ve válce (většinou nazýván Ženevský protokol) je mezinárodní dohoda zakazující jako první použít chemické či biologické zbraně ve válce. Úmluva byla podepsána ve švýcarském městě Ženeva 17. června 1925 a uvedena v platnost 8. února 1928, načež byla zaregistrována do \"League of Nations Treaty Series\" 7. září 1929. Tato úmluva řeší použití chemických či biologických zbraní, nicméně nezavazuje signatářské státy tyto zbraně nevyrábět, skladovat či transportovat. Tyto aspekty nakládání s těmito zbraněmi řeší až pozdější úmluvy, konkrétně Úmluva o biologických zbraních z roku 1972 a Úmluva o chemických zbraních z roku 1992.\n\n"}
{"id": "626773", "url": "https://cs.wikipedia.org/wiki?curid=626773", "title": "Tel Rechov", "text": "Tel Rechov\n\nTel Rechov (: תל רחוב, : \"Tal es-Sarem\") je pahorek a sídelní tel o nadmořské výšce cca 130 metrů v severním Izraeli, v Bejtše'anském údolí.\n\nLeží v zemědělsky intenzivně využívaném Bejtše'anské údolí, cca 4 kilometry jižně od města Bejt Še'an a necelý kilometr severovýchodně od vesnice Rechov. Má podobu výrazného odlesněného návrší, které vystupuje o cca 20 metrů z okolní krajiny. Na úpatí pahorku se nachází několik pramenů a to \"Ejn Rechov\" (עין רחוב), \"Ejn Merchav\" (עין מרחב) a \"Ejn Nešev\" (עין נשב). Na západ odtud se rozkládá areál umělých vodních nádrží, podél kterého vede dálnice číslo 90.\n\nPahorek má dlouhou sídelní tradici sahající do starověku, kdy se tu rozkládalo město \"Rechov\" (nezaměňovat s jinými stejně nazývanými lokalitami citovanými v Bibli, toto město není v Bibli zmiňováno, pouze v egyptských pramenech). V byzantském období tu stálo židovské sídlo nazývané v pramenech \"Rohob\". Právě tato podoba byzantského názvu se jménem ze staroegyptských pramenů, a dále místní středověký název muslimské svatyně \"eš-Šejch er-Rihab\" na jižním úpatí vrchu, vedly vědce k ztotožnění starověkého Rechovu s tímto pahorkem. Zhruba 1 kilometr severozápadně od telu se do roku 1948 nacházela arabská vesnice Farwana, která rovněž navazovala na starověký Rechov. V květnu 1948, během Operace Gideon, v počáteční fázi války za nezávislost, byla dobyta izraelskými silami a místní arabské obyvatelstvo uprchlo do Jordánska. Zástavba ve Farwaně byla pak zničena. V jejím prostoru byla objevena stará synagoga.\n\nArcheologické průzkumy na pahorku odhalily četné stopy osídlení z doby bronzové i železné. Roku 2007 tu byly objeveny i pozůstatky včelařství. Důkladný archeologický výzkum tu započal roku 1996, poté co skončily vykopávky na pahorku Tel Bejt Še'an. Vrcholová partie pahorku má plochu 5 hektarů, celková rozloha archeologického naleziště činí 10,2 hektaru. Pahorek má několik výškových úrovní, které ve starověku oddělovaly jednotlivé sekce města.\n\n"}
{"id": "626779", "url": "https://cs.wikipedia.org/wiki?curid=626779", "title": "Tel Chuga", "text": "Tel Chuga\n\nTel Chuga (: תל חוגה) je pahorek o nadmořské výšce cca - 240 metrů v severním Izraeli, v Bejtše'anském údolí.\n\nLeží v severní části zemědělsky intenzivně využívaného Bejtše'anského údolí, cca 4 kilometry severovýchodně od města Bejt Še'an a 1,5 kilometru východně od vesnice Chamadija. Má podobu nevýrazného odlesněného návrší, u nějž ústí vádí Nachal Chamadija do toku Nachal Charod. Kromě toho tu vyvěrá pramen \"Ejn Chuga\" (עין חוגה). Oblast soutoku je porostlá vegetací a využívána jako rekreační areál někdy nazývaný גני חוגה - \"Ganej Chuga\".\n\n"}
{"id": "626781", "url": "https://cs.wikipedia.org/wiki?curid=626781", "title": "Sufixový strom", "text": "Sufixový strom\n\nSufixový strom je speciální druh trie, která uchovává všechny sufixy (podřetězce od nějakého znaku až do konce) nějakého řetězce. Každý vnitřní vrchol odpovídá prefixu nějakého sufixu, tedy nějakému podslovu.\n\nJe-li tato trie komprimovaná (cesty ve stromu jsou nahrazeny hranou), dá se reprezentovat v prostoru lineárním k délce řetězce. Existují algoritmy pro postavení sufixového stromu v lineárním čase.\n\nSufixový strom umožňuje rychle řešit řadu řetězcových úloh, například inverzní vyhledávání, hledání nejdelšího opakujícího se podslova nebo Burrowsovu-Wheelerovu transformaci.\n"}
{"id": "626784", "url": "https://cs.wikipedia.org/wiki?curid=626784", "title": "Tylšar", "text": "Tylšar\n\nPříjmení Tylšar nosí více různých osobností:\n\n"}
{"id": "626785", "url": "https://cs.wikipedia.org/wiki?curid=626785", "title": "Poslední pokušení Homera Simpsona", "text": "Poslední pokušení Homera Simpsona\n\nPoslední pokušení Homera Simpsona ( ) je 9. díl páté řady amerického animovaného seriálu \"Simpsonovi\".\n\nPotom, co Bart s Milhousem překreslí čáry na parkovišti si na Barta zasedne jeho třídní učitelka Edna Krabappelová a začne jej při každé otázce vyvolávat jako prvního. Bart nedokáže přečíst slovo \"Fotosyntéza\" na tabuli a je poslán k očnímu lékaři. Ten mu na dva týdny naordinuje brýle. Přitom odhalí lupy ve vlasech a Bart skončí u dermatoložky, která mu připíše léčivou mast. Dále se Bart dostane ještě k botám proti plochým nohám a léčbě zarudlého krku. Ve škole se Bart stane terčem posměchu. Když se ho snaží zmlátit banda hejsků, uteče a je zachráněn Martinem, který Barta zavede do tajné místnosti plné šprtů. Po dvou týdnech už Bart nemusí nosit brýle a boty a tak se z něj stává starý známý Bart.\n\nHomer spustí v elektrárně atomový poplach a pan Burns vyhodí bezpečnostního technika. Na jeho místo přijde svůdná Mindy Simonsová. Homer se do Mindy zamiluje, ačkoliv se sám sebe snaží přesvědčit o opaku. Pan Burns vyšle Homera s Mindy na konferenci o energii, protože tvoří podle něj nerozlučnou dvojici. Kola osudu dovedou oba na společný pokoj a tam se schyluje k neodvratitelné věci. Mindy nakonec pochopí, že Homer miluje svou rodinu více než ji.\n"}
{"id": "626786", "url": "https://cs.wikipedia.org/wiki?curid=626786", "title": "Baba – V bukách", "text": "Baba – V bukách\n\nBaba – V bukách je přírodní rezervace, která se nachází nedaleko městyse Bohdalov, 0,5 km východně od obce Chroustov v okrese Žďár nad Sázavou. Přírodní rezervace byla vyhlášena v roce 1990, území se nachází v nadmořské výšce 605 až 698 m n. m a zaujímá rozlohu 44,61 ha. Předmětem ochrany chráněného území je bukový porost, a to především acidofilní a květnaté bučiny. Jedná se o významné území s řadou chráněných druhů živočichů a rostlin. Největší vegetační zastoupení zde má stromového patro, konkrétně původní dřeviny a to především buk lesní (\"Fagus sylvatica\") a jedle bělokorá (\"Abies alba\") a zbytek zaujímá smrk ztepilý (\"Picea abies\") a modřín opadavý (\"Larix decidua\"). Z bylinného patra se zde vyskytuje řada dalších rostlin např. kopytník evropský (\"Asarum europium\"), papratka samičí (\"Athyrium filix-femina\"), ostřice kulkonosná (\"Carex pilulifera\"), netýkavka nedůtklivá (\"Impatiens noli-tangere\"). Z fauny zde žijí různé druhy střevlíků (\"Carabus\" sp.), hnízdí zde čáp černý (\"Ciconia nigra\"), který je silně ohrožený, dále lejsek malý (\"Ficedula parva\"), výr velký (\"Bubo bubo\") aj. Na vrcholu Baby nalezneme četné skály a kamenná moře. Územím prochází naučná stezka přírodním parkem Bohdalovsko. Ideální doba pro návštěvu přírodní rezervace je podzimní období, kdy jsou stromy typicky zbarvené.\n\nPřírodní rezervace leží v Bítešské vrchovině, v komplexu Arnoleckých hor, jedná se o severně orientovaný, zalesněný svah hřbetu Baba. Území je obklopeno ze všech stran lesním porostem, na jeho vrcholu se nacházejí skály, balvanité sutě a kamenná moře. Terén je nakloněn na sever, severovýchod, sklon je prudší a směrem na severovýchod dochází k jeho poklesu.\n\nV roce 1990 bylo chráněné území vyhlášeno přírodní rezervací. Vlivem historicky špatného lesního hospodářství pozorujeme v určitém úseku přírodní rezervace nevhodnou dřevinou skladbu, a to zastoupení smrku a modřínu, jelikož každý z nich tvoří v určitých částech monokulturu. Tyto porosty jsou citlivé na biotické faktory (lýkožrout smrkový) a vítr. Na druhou stranu se zde nenachází původní listnaté stromy, jako je jilm, javor, jedle, lípy. Kolem území nejsou žádné zemědělské plochy, takže zemědělství přírodní rezervaci v minulosti ani v současnosti (k roku 2011) neovlivňuje. Nedaleko přírodní rezervace se nachází malá rybniční soustava, ani ta nemá žádný významný vliv na rezervaci. Myslivecká činnost je na území vykonávaná dlouhodobě. Důvodem hospodaření je chov srnčí zvěře, její počet byl v minulosti vyšší, docházelo k okusům a velkým škodám na listnáčích, dále se zde nachází zvěř černá a zaječí. V minulosti nedocházelo na území ani k těžbě nerostných surovin. V roce 2004 došlo ke schválení Plánu péče přírodní rezervace na rok 2005 až 2017.\n\nGeologický podklad tvoří metamorfované horniny moldanubika a to především ruly a migmatity. Největší část zaujímají migmatitické biotitické ruly s kyanitem, které jsou provrásněné. Ve východní části se nacházejí biotitické migmatitické ruly až migmatity, většinou páskované. Na vrcholu území se nacházejí skály, na které navazují balvany, kamenná moře. Na daných horninách se nacházejí kyselé až silně kyselé kambizemě.\n\nLesní porosty tvoří zejména acidofilní bučiny, které se nacházejí na kyselých půdách, zastoupení bylinného patra je zde chudší. Na skalách jsou chudší typy květnatých bučin, s příměsí jedly bělokoré. Hlavními dřevinami jsou buk lesní (\"Fagus sylvatica\"), jedle bělokorá (\"Abies alba\"), dále javor klen (\"Acer pseudoplatanus\"), modřín opadavý (\"Larix decidua\"), smrk ztepilý (\"Picea abies\"), borovice lesní (\"Pinus sylvestris\"), lípa malolistá (\"Tilia cordata\"). Z bylinného patra zde najdeme především kopytník evropský (\"Asarum europium\"),vachtu trojlistou (\"Menyanthes trifoliata\"), dřípatku horskou (\"Soldanella montana\") z kapradin pak papratku samičí (\"Athyrium filix-femina\"), bukovník kapraďovitý (\"Gymnocarpium dryopteris\"), puchýřník křehký (\"Cystopteris fragilis\") některé druhy ostřic jako je například ostřice kulkonosná (\"Carex pilulifera\"), ostřice prstnatá (\"Carex digitata\"), dále netýkavku nedůtklivou (\"Impatiens noli-tangere\"), třtinu rákosovitou (\"Calamagrostis arundinaceae\"), sítinu rozkladitou (\"Juncus effusus\"), jestřábník zední (\"Hieracium murorum\").\n\nLesní půdy jsou charakteristické specifickou strukturou danou tím, že se na jejich povrchu hromadí rostlinný opad, který se postupně přeměňuje na humózní materiál. Pro lesní půdy je také typický vysoký obsah biomasy mikroorganismů, a to zejména hub. Vyskytovaly se zde především saprotrofní druhy, zastoupení stopkovýtrusných hub je chudé a to díky malému množství mrtvého dřeva v lokalitě. Pro rozvoj saprotorofních druhů hub se navrhuje ponechání odumřelé hmoty na místě.\n\nNachází se zde dřevokazné houby, které parazitují na mrtvém i živém dřevě, způsobují řadu chorob dřeva. Roste zde například outkovka pestrá (\"Trametes versicolor\"), hlíva ústřičná (\"Pleurotus ostreatus\"). aj.\n\nNa území přírodní rezervace z bezobratlých živočichů nalezneme různé druhy střevlíků jako je například střevlík zahradní (\"Carabus hortensis\"), střevlík fialový (\"C. violaceus\"), střevlík hladký (\"Carabus glabratus\"), a střevlíček (\"Pterostichus burmeisteri\"). Žijí zde i některé druhy mravenců, např. mravenec lesní (\"Formica polyxena\"), a dále mravenec loupeživý (\"F. sanguinea\") a mravenec Lémanův (\"F. lemani\"). Byl zde pozorován slepýš křehký (\"Anguis fragilit\"), který je silně ohrožený stejně tak jako čáp černý (\"Ciconia nigra\"), který dříve hnízdil přímo v lokalitě, dnes má hnízdo asi 1 km na jihovýchod. V chráněném území nalezneme silně ohroženého holuba doupňáka (\"Columba oenas\"), hnízdiště datla černého (\"Dryocopus martius\"), žluny šedé (\"Picus canus\"). Území obývá také silně ohrožený lejsek malý (\"Ficedula parva\"), ohrožený krkavec velký (\"Corvus corax\"), jeho hnízdění zde nebylo prokázáno, pouze přelety nad lokalitou. Z dalších ohrožených druhů zde žije jestřáb lesní (\"Accipiter gentilis\"), výr velký (\"Bubo bubo\") a veverka obecná (\"Sciurus vulgaris\").\nDíky vyhlášení přírodní rezervace Baba – V bukách se zvýšila ochrana přírody. Cílem ochrany je ponechat území samovolnému vývoji, zamezit působení nepříznivých vlivů.\n\nV plánu péče bylo stanoveno zvýšit podíl jedle bělokoré (\"Abies alba\") v lesním porostu a aby docházelo k přirozené obnově buků, a to se v posledních letech daří. Jedle, jilmy, javory se vyskytují v malém množství, proto se musí do lokality vnášet uměle. Bylo také doporučeno vyměnit clonné seče za holoseče. Přirozené zmlazování buku musí být chráněno oplocením. Je důležité podpořit a provádět výchovné zásahy. Negativem je krádež dřeva obyvateli, takže stromy odumřelé, zanechané po těžbě velmi rychle mizí, slouží jako topivo. Tím dochází k ochuzení lokality a je zde nedostatečné množství biomasy a vede to také ke snížení biodiverzity. Aby docházelo k přirozené obnově lesa mělo by dojít ke snížení početnosti spárkaté zvěře.\n\nV blízkosti rezervace se nenachází žádné velké město tudíž ani továrna, díky tomu území není znečišťováno zplodinami. Turisticky ani sportem není přírodní rezervace zvláště ohrožená. Lokalitou neprochází žádná cyklostezka, pouze turisticky značená naučná stezka přírodním parkem Bohdalovsko, délka její trasy je asi 38 km. Větší návštěvnost lesa je především v době růstu hub.\n\nK tomu aby na chráněném území nedocházelo k činnostem, které jsou z ochranářského hlediska nežádoucí, by mělo sloužit rozmístění informačních tabulí.\n\n"}
{"id": "626787", "url": "https://cs.wikipedia.org/wiki?curid=626787", "title": "Bílá skála (Žďárské vrchy)", "text": "Bílá skála (Žďárské vrchy)\n\nBílá skála je skalní útvar a zároveň stejnojmenná přírodní památka ev. č. 688, nacházející se asi 1 km východně od Devíti skal u turistické značky směrem na Křižánky. Chráněné území, které leží v katastrálním území Sněžné na Moravě v okrese Žďár nad Sázavou v kraji Vysočina, je v péči AOPK ČR – regionálního pracoviště Správa CHKO Žďárské vrchy.\n\nPřírodní památka se nachází na území Chráněné krajinné oblasti Žďárské vrchy. Předmětem ochrany je význačný, málo narušený rulový skalní útvar, který je hnízdištěm vzácného ptactva. Jedná se o 28 metrů vysoký a cca 60 metrů dlouhý mrazový srub, vzniklý mrazovým zvětráváním v období pleistocénu. Součástí chráněného území o celkové rozloze 3,18 ha jsou též přilehlé lesní porosty.\n\nPřevážnou část okolních porostů tvoří kulturní smrčina, kterou místy doplňuje buk lesní, bříza bělokorá a jeřáb obecný. V bylinném patře lze nalézt metličku křivolakou, borůvku brusnici, kapraď osténkatou a ojediněle též bukovník kapraďovitý. Chráněné území, především severní stěna skály, je pozoruhodné především z bryologického hlediska, neboť zde bylo nalezeno 19 různých druhů mechorostů včetně několika horských druhů. Jedná se o druhy jako omšenka ohrnutá (\"Anastrepta orcadensis\"), rohozec trojlaločný (\"Bazzania trilobata\"), ploník zanedbaný (\"Polytrichastrum pallidisetum\"), baňatka Starkeova (\"Sciuro-hypnum starkii\"), pěknice plsnatá (\"Trichocolea tomentella\") nebo drobná játrovka drobnička Hampeova (\"Cephaloziella hampeana\").\n\nBílá skála se nachází na konci pásma rulových skalních bloků, které se táhne v délce 1150 metrů směrem na severovýchod od Devíti skal, nejvyššího vrcholu Žďárských vrchů. Kolem severozápadního okraje chráněného území prochází modře značená turistická cesta, která vede z Křižánek na Devět skal a dále do Herálce. Bílá skála je využívána horolezecky, nachází se zde několik lezeckých cest. Horolezecká činnost je zde povolena pouze bez použití magnézia, a to v době od 1. července do 31. prosince příslušného roku.\n\n"}
{"id": "626788", "url": "https://cs.wikipedia.org/wiki?curid=626788", "title": "Borky (přírodní památka, okres Pelhřimov)", "text": "Borky (přírodní památka, okres Pelhřimov)\n\nBorky je přírodní památka ev. č. 13661 poblíž obce Bělá v okrese Pelhřimov v nadmořské výšce 674 - 678 metrů. Oblast spravuje AOPK Havlíčkův Brod.\n\nDůvodem ochrany jsou zachovalá přirozená společenstva pramenišť, přechodových rašelinišť, střídavě zamokřených luk a bažinných vrbových křovin s výskytem zvláště chráněných druhů\n\n"}
{"id": "626789", "url": "https://cs.wikipedia.org/wiki?curid=626789", "title": "Branty", "text": "Branty\n\nBranty je přírodní rezervace ev. č. 913 poblíž obce Malá Losenice v okrese Žďár nad Sázavou v nadmořské výšce 600 - 620 metrů. Oblast spravuje AOPK Havlíčkův Brod.\n\nDůvodem ochrany jsou mokřadní louky s výskytem vstavačovitých.\n\n"}
{"id": "626790", "url": "https://cs.wikipedia.org/wiki?curid=626790", "title": "Čermákovy louky", "text": "Čermákovy louky\n\nČermákovy louky je přírodní rezervace ev. č. 1645 poblíž obce Nový Rychnov v okrese Pelhřimov v nadmořské výšce 680 - 690 metrů. Oblast spravuje AOPK Havlíčkův Brod.\n\nDůvodem ochrany jsou mokřadní a rašelinné louky se vzácnou květenou a zvířenou.\n\n"}
{"id": "626791", "url": "https://cs.wikipedia.org/wiki?curid=626791", "title": "Doupský a Bažantka", "text": "Doupský a Bažantka\n\nDoupský a Bažantka je přírodní rezervace ev. č. 717 poblíž obce Doupě v okrese Jihlava v nadmořské výšce 593 - 598 metrů. Oblast spravuje AOPK Havlíčkův Brod.\n\nDůvodem ochrany jsou cenná rostlinná společenstva údolního a přechodového rašeliniště a stanoviště řady ohrožených druhů rostlin a živočichů, zachovalá vodní a mokřadní společenstva podhorského rybníka s výskytem kriticky ohroženého druhu stulíku malého (Nuphar pumila).\n\n"}
{"id": "626792", "url": "https://cs.wikipedia.org/wiki?curid=626792", "title": "Drátenická skála", "text": "Drátenická skála\n\nDrátenická skála (Dráteničky či Drátník; v minulosti též Juránkova skála) je přírodní památka ev. č. 704 poblíž obce Sněžné v okrese Žďár nad Sázavou v nadmořské výšce 715–775 metrů a tvoří největší dominantu centrální části Žďárských vrchů v kraji Vysočina. Chráněné území je v péči AOPK ČR – regionálního pracoviště Správa CHKO Žďárské vrchy.\n\nPředmětem ochrany je vrcholová rulová skála v podobě mrazového srubu, která získala svou charakteristickou podobu v důsledku mrazového zvětrávání. Jedná se o 200 metrů dlouhý a až 35 m vysoký skalní hřbet, protažený ve směru od jihu k severu na vrcholu zalesněného kopce mezi vesnicemi Blatiny a Samotín. Skalní věže v jižní části hřbetu dosahují výšky 30 – 35 metrů, na severu jsou skály zhruba o polovinu nižší. Nejvyšší vrchol, označovaný jako Drátník, se zvedá do nadmořské výšky 776 metrů.\n\nDrátenickou skálu velmi dobře znají především milovníci horolezectví. Nachází se zde velké množství těžších i lehčích horolezeckých tras, proto bývá skála obležená milovníky tohoto adrenalinového sportu. Někteří z nich zde v letních měsících i nocují. Na všech věžích jsou lezecké cesty vytyčeny převážně ve strmých až svislých západních stěnách skalního hřebene. Je zde i několik osamocených skalních věží – na severu jsou to \"Archa\" a \"Pagoda\", asi 50 metrů západně od hlavního hřebene se nachází dvojitá věž \"Pašerák\" a \"Zastrčená skalka\". Horolezecká činnost a údržba stávajících lezeckých cest je na Drátenické skále povolena v období od 1. července do 31. prosince daného roku. Pro nehorolezce je nejlepší přístup k vrcholu po ostrém hřebeni. Dostaneme se sem po červené turistické značce (vedoucí až na Žákovu horu) ze Sněžného a Blatin. Velmi snadný přístup je také po zelené turistické značka z obce Samotín.\n\n"}
{"id": "626793", "url": "https://cs.wikipedia.org/wiki?curid=626793", "title": "Hojkovské rašeliniště", "text": "Hojkovské rašeliniště\n\nHojkovské rašeliniště je národní přírodní památka, která se nachází nedaleko obce Hojkov v okrese Jihlava. Byla vyhlášená v roce 1982 a nachází se na území přírodního parku Čeřínek. Území se rozkládá na ploše 4,90 ha a nachází se v nadmořské výšce 640 - 650 metrů nad mořem. Důvodem ochrany je rašeliniště, zamokřelé louky a bažinatá olšina s typickou ohroženou květenou.\n\nJedná se o jedno z nejstarších rašelinišť na Českomoravské vrchovině. Vzniklo v pozdním glaciálu, což můžeme dokázat pomocí pylových analýz. V minulosti na tomto území docházelo k těžbě rašeliny, čemuž předcházelo odvodnění lokality. Nejintenzivnější těžba zde probíhala v období od konce 19. století do začátku první světové války. Těžba se poté obnovila po první světové válce a těžba ustala zřejmě v roce 1950. V tomto období také došlo k zalesnění této lokality olšemi.\n\nNa území rašeliniště se nachází porost třtiny nachové (\"Calamagrostis purpurea\"), která se řadí ke kriticky ohroženým rostlinám.\n\nÚzemí je obklopené lesem a nachází se přibližně 600 metrů jižním směrem od obce Hojkov. Národní přírodní památka je součástí sklonovitě nesouměrného údolí. Nachází se zde prameniště Hojkovského potoka. Oblast národní přírodní rezervace se rozkládá v sklonovitě nesouměrné části údolí, v severním okraji Přírodního parku Čeřínek.\n\nNejdůležitějším faktem v historii byla těžba rašeliny, která zásadně ovlivnila dnešní podobu Národní přírodní památky. První pokusy o těžbu se konaly v 70. letech 19. století, přičemž v tomto období bylo rašeliniště zarostlé především břízou a olší. Po odvodnění a zarovnání povrchu se začalo s intenzivní těžbou. K největší intenzitě těžby docházelo od konce 19. století až do začátku první světové války, během které k těžba neprobíhala. K částečné obnově těžby došlo mezi světovými válkami. Postupně docházelo k odtěžení kvalitní rašeliny a začátkem 50. let 20. století těžba ustala a území bylo zalesněno olšinami. Na území poškozeném těžbou docházelo k sukcesi dřevin, jako například břízy a smrku. Na začátku 80. let 20. století byl stav rašeliniště dobrý, obklopovaly ho vlhké louky, avšak zde roku 1981 bylo zahájeno odvodňování. Původním záměrem bylo odvodnění celé lokality, ale díky Muzeu Vysočiny v Jihlavě a orgánům ochrany přírody se podařilo nejcennější část území ochránit tím, že se lokalita vyhlásila jako Chráněný přírodní výtvor. V okolí však došlo k drastickému odvodnění vlhkých luk. K péči o Národní přírodní památku dochází od roku 1993, kdy byl zřízen plán péče na roky 1993-1998. Došlo k odstranění náletových dřevin v centrální části území, kde v současnosti dochází k občasnému kosení. Na místě také došlo k vystřelení tůní, které slouží k rozmnožování obojživelníků.\n\nOblast Národní přírodní památky se rozkládá na horninách moldanubického plutonu, což jsou adamellit a dvojslídá žula. V uzávěru údolí dochází k překrytí jílovitopísčitým až jílovitým zvětralinovým pláštěm. Díky četným prameništím je zde půda celoročně nasycena vodou. Nynější rašelinné ložisko má mocnost kolem 1,7 metru, zatímco původní maximální mocnost před těžbou dosahovala až 3 metrů. Typická a glejová organozem se nachází na centrální a jižní části této lokality, okraje tvoří gleje a pseudogleje. Širší okolí tvoří dystrická kambizem. Stav lokality je v současnosti dobrý. Lokalita slouží především pro výzkumné účely, nenachází se v blízkosti turistických cest a proto je veřejnosti v podstatě neznámá. Na území probíhá odstraňování náletových dřevin a pravidelné kosení. Srážky zde ročně v průměru dosahují až 700 mm a průměrná roční teplota je 6 °C. Lokalita se nachází v povodí řeky Jihlavy a je odvodňována Hojkovským potokem, který vtéká do Jedlovského potoka.\n\nMísta, kde v minulosti docházelo k intenzivní těžbě rašeliny a kde se nachází spousta prohlubní a tůněk postupně zarůstala dřevinami a vznikla zde bažinatá olšina. Hlavními dřevinami zde jsou olše lepkavá (\"Alnus glutinosa\"), bříza bělokorá (\"Betula pendula\") a smrk ztepilý (\"Picea abies\"). Keřové patro této lokality je tvořeno především krušinou olšovou (\"Frangula alnus\").\nVelice pestrou částí lokality je bylinné patro. Na narušených plochách s rašelinou se nalézá ohrožená rosnatka okrouhlolistá (\"Drosera rotundifolia\"), které prospívá občasná disturbance plochy, na které se vyskytuje. Najdeme zde i ohrožený ďáblík bahenní (\"Calla palustris\"), který se nalézá na březích tůněk. Nejdůležitější rostlinou lokality je třtina nachová (\"Calamagrostis purpurea\"), která je kriticky ohrožená a tvoří zde rozsáhlý porost mezi hájkem a lesem. Nalezneme zde i některé druhy ostřic, jako například ostřici zobánkatou (\"Carex rostrata\"), ostřici šedavou (\"Carex canescens\"), ostřici ježatou (\"carex echinata\") a ostřici obecnou (\"Carex nigra\"). Dalšími zástupci jsou suchopýr úzkolistý (\"Eriophorum angustifolium\"), violka bahenní (\"Viola palustris\"), zábělník bahenní (\"Potentilla palustris\"), sítina niťovitá (\"Juncus filiformis\"). Také ohrožený prstnatec májový (\"Dactylorhiza majalis\") se zde ještě nedávno vyskytoval. Na severní hranici chráněného území, kde se nacházel rybníček můžeme najít suchopýr pochvatý (\"Eriophorum vaginatum\"), vachtu trojlistou (\"Menyanthes trifoliata\") a vrbu rozmarýnolistou (\"Salix rosmarinifolia\"). Dominantní rostlinou mechového patra jsou rašeliníky (\"Sphagnum sp.\").\n\nLokalita tvoří významné útočiště pro živočichy, kteří jsou vázaní na biotopy vodní, rašelinné a mokřadní. Významnou část živočichů, kteří se zde vyskytují tvoří bezobratlí. Z ohrožených druhů motýlů to jsou například hnědásek rozrazilový (\"Melitaea diamina\") a ohniváček modrolemý (\"Lycaena hippothoe\"). Na severní hranici území je naleziště mravence rašelinného (\"Formica picea\"). Nalezneme zde také řadu obojživelníků, kteří se na lokalitě v tůňkách rozmnožují a přežívají zde. Jsou to především skokan krátkonohý (\"Rana lessonae\"), skokan hnědý (\"Rana temporaria\") a čolek horský (\"Triturus alepstris\"). Rašelinné louky obývá zmije obecná(\"Vipera berus\"), ještěrka živorodá (\"Zootoca vivipara\"). Vyskytuje se zde 35 druhů ptactva. Především bekasina otavní (\"Gallinago gallinago\"), linduška lesní (\"Anthus trivialis\"), linduška luční (\"Anthus pratensis\"), bramborníček hnědý (\"Saxicola rubetra\") a cvrčilka zelená (\"Locustella naevia\"). Ve starších olších byl pozorován strakapoud větší (\"Dendrocopos major\").\n\nVlivem velkého zásahu do ekosystému v minulosti, přetrvávají negativní problémy, které způsobilo jak odvodnění ploch, tak i těžba rašeliny. V současnosti (k roku 2011) je zřejmě největším problémem eutrofizace, jelikož dochází v okolí chráněného území k intenzivnímu obdělávání zemědělských ploch. Přímý vliv eutrofizace se dá pozorovat hlavně v ochranném pásmu. Negativně ovlivňuje také vývěry podzemních vod.\n\nPlochy, na kterých hojně roste kriticky ohrožená třtina nachová (\"Calamagrostis purpurea\") jsou pravidelně koseny. Dále dochází k udržování či k utváření vodních plošek, které slouží nejen pro vodní živočichy, ale také pro vodní a pobřežní rostliny. Na plochách, kde dochází k náletům dřevin, hlavně křovitých vrb a olší, dochází k jejich odstraňování, aby zde mohla být zachována přirozená skladba nelesní rašelinné vegetace. K odstraňování náletových dřevin dochází mimo hlavní vegetační období a v době, kdy nedochází k hnízdění ptáků. Nejvhodnějším obdobím je období bez velké sněhové pokrývky při zámrzu. Odstraněné dřeviny se odváží mimo území národní přírodní památky.\n\n\n"}
{"id": "626794", "url": "https://cs.wikipedia.org/wiki?curid=626794", "title": "Horní Nekolov", "text": "Horní Nekolov\n\nHorní Nekolov je přírodní památka ev. č. 833 poblíž obce Mrákotín v okrese Jihlava v nadmořské výšce 688 - 770 metrů. Oblast spravuje AOPK Havlíčkův Brod.\n\nDůvodem ochrany je zachování jednoho z posledních nejvýše položených bukových porostů se smrkem a vtroušeným klenem v Jihlavských vrších.\n\n"}
{"id": "626795", "url": "https://cs.wikipedia.org/wiki?curid=626795", "title": "Hrachoviště (přírodní rezervace)", "text": "Hrachoviště (přírodní rezervace)\n\nHrachoviště je přírodní rezervace ev. č. 1529 poblíž obce Ústrašín v okrese Pelhřimov v nadmořské výšce 568 - 578 metrů. Oblast spravuje AOPK Havlíčkův Brod.\n\nDůvodem ochrany je soubor vodních, mokřadních, lesních a lučních ekosystémů zahrnujících početnou skupinu zvláště chráněných druhů.\n\n"}
{"id": "626796", "url": "https://cs.wikipedia.org/wiki?curid=626796", "title": "Chuchelská stráň", "text": "Chuchelská stráň\n\nChuchelská stráň je přírodní památka ev. č. 2188 poblíž obce Jeřišno v okrese Havlíčkův Brod v nadmořské výšce 386–405 metrů. Oblast spravuje AOPK Havlíčkův Brod. Důvodem ochrany je výskyt zachovalých, druhově bohatých teplomilných travinných společenstev sveřepových luk s mozaikou křovin na jižně orientované opukové stráni.\n\n"}
{"id": "626797", "url": "https://cs.wikipedia.org/wiki?curid=626797", "title": "Chvojnov (přírodní rezervace)", "text": "Chvojnov (přírodní rezervace)\n\nChvojnov je přírodní rezervace ev. č. 2031 poblíž obce Milíčov v okrese Jihlava v nadmořské výšce 605 - 614 metrů. Oblast spravuje AOPK Havlíčkův Brod.\n\nDůvodem ochrany jsou cenná luční, rašeliništní a mokřadní společenstva\n\n"}
{"id": "626798", "url": "https://cs.wikipedia.org/wiki?curid=626798", "title": "Jankovský potok (národní přírodní památka)", "text": "Jankovský potok (národní přírodní památka)\n\nNárodní přírodní památka Jankovský potok je chráněná pro výskyt perlorodky říční (\"Margaritifera margaritifera\"). Předmětem ochrany je dále přirozeně meandrující koryto potoka s navazujícími druhy mokřadních a rašelinných luk. NPP byl vyhlášen k 1. dubnu 1992.\nNPP Jankovský potok se nachází na Českomoravské vrchovině, přibližně 11 km od Pelhřimova. Pramení u Jankova, protéká Vyskytnou, Zachotínem, Mysletínem, Mladými Bříšti a Novým Rychnovem, kde chráněné území končí. Potok dále pokračuje a ústí do Sedlické přehrady.\nNPP Jankovský potok spadá do seznamu evropsky významných lokalit. Vyskytuje se na seznamu Natura 2000 pro výskyt vydry říční (\"Lutra lutra\"). Dále je zahrnut do vodohospodářského ochranného pásma, protože náleží k povodí Želivky, která zásobuje vodou vodní nádrž Švihov.\nOblast spravuje Agentura ochrany přírody a krajiny ČR, krajské středisko Havlíčkův Brod.\n\nNárodní přírodní památka Jankovský potok se nachází v Kraji Vysočina, okres Pelhřimov. Její začátek, prameniště, se nachází asi 11 km východně od Pelhřimova a chráněné území prochází přes katastrální území obcí Jankov U Pelhřimova, Vyskytná, Zachotín, Mysletín, Mladé Bříště, Staré Bříště a Nový Rychnov.\n\nDo ochrany je kromě toku samotného zahrnuto blízké okolí údolní nivy a přiléhá k němu i ochranné pásmo. Samostatný NPP Jankovský potok zabírá 72,12 ha, ochranné pásmo rozšiřuje oblast o 315,63 ha. Jankovský potok protéká silně obdělávanou krajinou a je přemostěn silničním tahem Pelhřimov – Jihlava (silnice č. 602).\nPramenná část Jankovského potoka se nachází mezi olšinami u osady Chaloupky, u obce Jankov. Jedná se o rozsáhlé území, kde potok vyvěrá a rozlévá se do krajiny, čímž vytváří mokřady a návazná typická ekologická společenstva.\n\nÚdolní niva potoka je přirozeně meandrující s typickými společenstvy mokřadních a rašelinných porostů s výskytem významných živočichů.\n\nV okolí je podobně chráněn i Kladinský potok, levostranný přítok Jankovského potoka. Přírodní rezervace Kladinský potok je těžko přístupná, omezená přírodními hranicemi.\n\nPo vytvoření prvních osad kolem 13.–14. století se v okolí začala projevovat lidská činnost. Prvním zásahem do krajiny bylo její odlesnění a počátek zemědělské činnosti úměrné době, tudíž se jednalo převážně o louky a pastvy s nízkým zorněním. Vyvážené společenstvo oligotrofního toku vzniklo díky nesouvisle obdělávané ploše. Během 19. století se ustálil poměr mezi lesními a zemědělskými plochami, který přetrvává dodnes. Ukončila se tak výrazná přeměna smíšeného lesa ve smrkové monokultury, které vyvolávají problémy ve změněném chemismu vod, půdních vlastností a také snižují diverzitu okolí. Poměry v hospodaření s půdním fondem se však změnily s rozrůstajícím počtem obyvatel oblasti a hlavně intenzifikací zemědělství v 60. letech 20. století. Pro účely intenzifikace se prováděla meliorace luk a podmáčených oblastí, regulace a napřimování toků a zvyšování procenta zornění. Vysoké dávky hnojiv vyplavovaných do podzemních vod s následnou eutrofizací toků a zvýšenou erozní činností (vodní i větrnou) na zorněných plochách je příčinou velkých problémů.\n\nNa území se prováděla jen drobná středověká těžba rud, která nevýrazně ovlivnila ráz krajiny, např.: pinky u Vyskytné.\n\nOkresní úřad Pelhřimov vyhláškou ustanovil chráněnou oblast s účinností od 1. 4. 1992 a na základě ustanovení § 90 odst. 8 zákona 114/1992Sb., o ochraně přírody a krajiny, bylo území vyhlášeno jako národní přírodní památka (NPP). \n\nKřemešnická vrchovina, kterou potok protéká, je klasickým představitelem Českomoravské vrchoviny. Horninové podloží je typické pro České moldanubikum, horniny jsou kyselé až neutrální, obtížně zvětratelné. Podloží je překryto kvartérními fluviálními sedimenty, po okrajích s deluviálními svahovinami. V podloží prameniště se nachází žulový masiv s tektonickou dispozicí.\nRovinný profil prameniště postupně přechází v táhlé svahy s úzkým údolím potoka. \n\nPovodí celého Jankovského potoka má rozlohu 130,031 km², s celkovým převýšením přibližně 200 m a sklonem 17,5 ‰. Povodí je spíše vějířovitého charakteru. Jankovský potok je podle absolutní řádovosti toku tokem 5. řádu, dle Strahlera je tokem 4. řádu. Potok pramení na území hlavního evropského rozvodí a je součástí povodí Sázavy, konkrétně se jedná o pravostranný přítok Želivky.\n\nPrůměrná roční teplota je 6 °C. Tok potoka je rozdělen do tří klimatických částí – nejvrchnější partie patří do okrsku CH7, tedy do chladné oblasti, střední část toku je v okrsku MT3, tedy mírně teplé oblasti a spodní partie pak do MT5.\nPrůměrné srážky v oblasti činí zhruba 680 mm. \nRostlinstvo je typické pro mokřadní a rašelinné louky, druhotné olšiny střídající se s přípotočními olšinami. Vegetace na těchto mokřadních loukách je tvořena krátkostébelnatými ostřico-mechovými společenstvy svazu \"Caricion fuscae\". Neudržovaná místa zarůstají rákosinami, chrasticovými porosty a skupinově rostoucími olšemi a vrbami. Ze vzácných a ohrožených druhů zde rostou např. rosnatka okrouhlolistá (\"Drosera rotundifolia\"), ostřice plstnatoplodá (\"Carex lasiocarpa\"]], o. blešní (\"C. pulicaris\"), o. dvoumužná (\"C. diandra\"), zdrojovka potoční (\"Montia hallii\"), všivec ladní (\"Pedicularis sylvatica\"), vachta trojlistá (\"Menyanthes trifoliata\"), vrba rozmarýnolistá (\"Salix rosmarinifolia\"), prstnatec májový (\"Dactylorhiza majalis\"), tolije bahenní (\"Parnassia palustris\"), hadí mord nízký (\"Scorzonera humilis\"), pampeliška Nordstedtova (\"Taraxacum nordstedtii\").\n\nNejvýznamnější zástupcem fauny je perlorodka říční (\"Margaritifera margaritifera\"), vedle Kladinského potoka je to poslední výskyt na Vysočině. Dříve se tu vyskytoval i velevrub tupý (\"Unio crassus\"), ale ten je v dnešní době považován za nezvěstného, protože v posledních letech nebyl prokázán jeho výskyt. Dalšími významnými obyvateli toku a přilehlých oblastí jsou například čolek horský (\"Triturus alpestris\"), ropucha obecná (\"Bufo bufo\"), skokan krátkonohý (\"Rana lesonnae\"), mihule potoční (\"Lampetra planeri\"), rak říční (\"Astacus astacus\"), ledňáček říční (\"Alcedo atthis\"), skorec vodní (\"Cinclus cinclus\"), konipas horský (\"Motacilla cinerea\"), bramborníček hnědý (\"Saxicola rubetra\"). Za potravou se tu zastavuje čáp černý (\"Ciconia nigra\"). V okolí toku loví vydra říční (\"Lutra lutra\")]]. \n\nNa lokalitě proběhlo velké množství inventarizačních průzkumů, mimo jiné i ornitofauny. Podle kategorizace Červeného seznamu ptáků ČR zde byly zaznamenány tyto kriticky ohrožené druhy: čírka modrá (\"Anas querquedula\"), luňák červený (\"Milvus milvus\") a vodouš rohatý (\"Tringa totanus\"). Byli zde vidět i některé ohrožené druhy např. všelojed lesní (\"Pernis apivorus\"), ostříž lesní (\"Falco subbuteo\"), chřástal kropenatý (\"Porzana porzana\"), cvrčilka slavíková (\"Locustella luscinioides\"). Mezi zaznamenané zranitelné druhy na lokalitě byly např.: chřástal polní (\"Crex crex\"), kalous pustovka (\"Asio flammeus\"), strakapoud malý (\"Dendrocopos minor\"), konipas luční (\"Motacilla flava\").\nOblast Jankovského potoka je společně s blízkou přírodní rezervací Kladinský potok chráněna z důvodu výskytu perlorodky říční, která slouží jako tzv. deštníkový druh ochrany oligotrofních vod v horských a podhorských oblastech. Oblast je taktéž zařazena do seznamu Natura 2000 kvůli výskytu vydry říční (\"Lutra lutra\"). Dalším bodem ochrany je i povodí Želivky, jakožto vodárenská oblast vodního díla (nádrže) Švihov – zdroje vody pro Prahu.\n\nVedení ochrany se v prvních letech věnovalo hlavně údržbě toku, po roce 2005 byla péče zacílena na horní část toku (po silnici Mysletín – Zachotín). Byly a jsou organizovány brigády na kosení břehů, sklízení posečené hmoty a odstraňování překážek a čištění toku. Hlavním úkolem plánu péče je minimalizovat zornění a používání hnojiv, které přispívají k eutrofizaci vod v povodí Jankovského potoka. Cílem je obnovení funkční a životaschopné populace perlorodky, velevruba, mihule a zachování společenstva mokřadu, rašeliniště a nivy potoka.\n\nOchrana zahrnuje tedy minimalizaci smrkových monokultur, zachování keřového patra, obnova původních remízků např.: jeřábem ptačím (\"Sorbus aucuparia\"), lípou srdčitou (\"Tilia cordata\") a dalšími. Dle doporučení je naprosto nevhodné vytvářet nové rybníky či jiná vodní díla s akumulací vody, kdy zejména průtočné rybníky ničí oligotrofní prostředí nezbytné především pro vývoj juvenilních stádií perlorodky. Také je nevhodný chov kapra obecného, který nejen vyžaduje vody bohaté na živiny, ale také vyhledává obživu na zakalených dnech rybníků, čímž vytváří zákal nevhodný pro perlorodky.\n\nPro samotný vodní tok je doporučená revitalizace úseků, které byli v minulosti uměle narovnány, a zabránění protržení meandrů. Obecným prostředkem k ochraně ekosystému perlorodky je eliminace meliorací, zvýšený rozsah zatravnění orné půdy, zachování a rozšíření systému mělkých stružek. Plán péče dále navrhuje jako vhodné řešení situace rozšíření NPP a ochranného pásma na celé horní povodí Jankovského potoka, protože jinak naznačená opatření nejsou dostatečně účinná.\n\nPerlorodky žijící na území České republiky jsou středně dlouhověké, dožívají se cca 50–80 let, záleží na prostředí. Jejich ekologickou nikou je prostředí oligotrofních toků, které jsou spíše chladnější, s teplotním maximem do 20 °C a neutrálním až slabě kyselým pH. Toky s vysokým obsahem vápníku nejsou pro perlorodku vhodné. Břehový porost by měl být rozvolněný, se zastíněním 60–100%, měl by převažovat autochtonní les a extenzivní louky. Další podmínkou pro výskyt perlorodky je též přítomnost hostitelských druhů lososovitých ryb, jejich výskyt je vázán na pstruhová pásma například pstruha obecného f. potočního (Salmo trutta m. fario). \n\nÚbytek perlorodek začal významně v 19. století, kdy byly ve velkém loveny pro získávání sladkovodních perel. Dnes je perlorodka říční tzv. deštníkovým druhem ochrany oligotrofních vod v horských a podhorských oblastech. Ochrana perlorodky je celoevropským zájmem, český plán záchrany je tedy inspirován obdobnými ze zahraničí. Na území České republiky probíhá již třetí etapa záchranného programu, zpracovávaná podle metodiky Ministerstva životního prostředí. Realizačním týmem programu je stanovena Agentura ochrany přírody a krajiny České republiky. Klíčovým bodem ochrany je udržování popř. zlepšování přirozeného biotopu a samotného druhu, protože umělá kultivace může způsobit degradaci. Pro účely záchrany byly vytvořeny speciální ochranné a reprodukční prvky na vytipovaných místech (Lužní potok, Zlatý potok, zaústění Spáleného potoka do Blanice). Za příznivý výsledek ochrany je považována ta situace, kdy kohorta (skupina) jedinců mladších 30 let je alespoň 20 % ze všech známých jedinců na lokalitě.\n\nJankovský potok, spolu s Kladinským, jsou zařazeny do III. kategorie ochrany, protože se v lokalitě vyskytují pouze starší jedinci a za posledních 20 let zde nebyli dokázáni juvenilové (mladí jedinci). Pokud se výrazně nezmění chemismus vody, je vysoká pravděpodobnost že druh na lokalitě nepřežije. V roce 1996 zde bylo vysazeno 42 juvenilů a při inventarizaci v roce 2011 bylo nalezeno pouhých 7 jedinců z výsadku.\n\nEvropsky významnou lokalitou zapsanou do sítě Natura 2000 se stal Jankovský potok 22. prosince 2002 díky výskytu vydry říční. V okolí potoka žije a loví zhruba 4–6 jedinců. Ohroženi jsou hlavně nezákonným lovem a silničním tahem Pelhřimov – Jihlava. Pro jejich ochranu před přebíháním tahů je možné vytvářet tzv. vydří tunely. Přírodní okolí potoka bez technických úprav představuje pro vydru říční její původní biotop. Vydra je vázána na biotop oligotrofního toku pstruhového pásma. \n\n\n"}
{"id": "626799", "url": "https://cs.wikipedia.org/wiki?curid=626799", "title": "Javorův kopec (přírodní památka)", "text": "Javorův kopec (přírodní památka)\n\nJavorův kopec je přírodní památka ev. č. 1855 poblíž obce Chlum-Korouhvice v okrese Žďár nad Sázavou v nadmořské výšce 592–630 metrů. Oblast spravuje Krajský úřad Kraje Vysočina.\nPředmětem ochrany jsou:\n\n"}
{"id": "626800", "url": "https://cs.wikipedia.org/wiki?curid=626800", "title": "Jechovec", "text": "Jechovec\n\nJechovec je přírodní rezervace ev. č. 709 poblíž obce Olšany v okrese Jihlava v nadmořské výšce 595 - 610 metrů. Oblast spravuje AOPK Havlíčkův Brod.\n\nDůvodem ochrany je zachování přirozeného společenstva Alnetum glutinosea s dominantní bledulí jarní v bylinném patře.\n\n"}
{"id": "626801", "url": "https://cs.wikipedia.org/wiki?curid=626801", "title": "Jersínská stráň", "text": "Jersínská stráň\n\nJersínská stráň je přírodní památka ev. č. 1961 poblíž obce Jersín v okrese Jihlava v nadmořské výšce 512–534 metrů. Oblast spravuje AOPK Havlíčkův Brod.\nDůvodem ochrany je stráň nad Valentovým rybníkem s fragmentem suchomilných travinobylinných společenstev s výskytem kriticky ohrožených a ohrožených druhů rostlin a bezobratlých živočichů. Roste tu například hořeček mnohotvárný český, který je kriticky ohrožený. Dále tu najdeme vemeník dvoulistý, kociánek dvoudomý, lomikámen zrnatý. Severozápadní okraj stráně pokrývá borový lesík a jihovýchodní část malý lom. Žijí tu ještěrka obecná a zmije obecná. Vyskytuje se zde otakárek fenyklový.\n\n"}
{"id": "626802", "url": "https://cs.wikipedia.org/wiki?curid=626802", "title": "Ještěnice", "text": "Ještěnice\n\nJeštěnice je přírodní památka ev. č. 838 poblíž obce Horní Dubenky v okrese Jihlava v nadmořské výšce 697 - 704 metrů. Oblast spravuje AOPK Havlíčkův Brod.\n\nDůvodem ochrany je zachování vzácných a chráněných rostlinných a živočišných společenstev.\n\nPP Ještěnice tvoří enkláva prameništní louky na okraji lesa asi 1,5 km východně od obce Horní Dubenky a leží na severozápadním svahu Skelného vrchu. Nedaleko se nachází hlavní evropské rozvodí. Jedná s o zbytek prameništního svahového rašeliniště, které je fytogeograficky významnou lokalitou borůvky bažinné (\"Vaccinium uliginosum\") v Jihlavských vrších. \n\nMoldanubický pluton – dvojslídný granit, středně až drobně zrnitý adamelit, místy drobně porfyrický, mrákotínského typu tvoří horninové podloží této lokality. Pramennou část Švábovského potoka překrývají převážně hlinitopísčité deluviální kongeflukční sedimenty.\nHydrologické poměry daly vzniknout převážně pseudoglejím typickým a organozemním a v okolí pramene se nacházejí i organozemní a typické gleje.\n\nCentrální a severozápadní část zaujímají ostřicovo-rašeliníková společenstva Sphagnorecurvi-Caricion canescentis s následujícím charakteristickým druhovým složením, které udává kniha uvedená v referenších. Jsou to zejména ostřice šedavá (\"Carex canescens\"), zábělník bahenní (\"Comarum palustre\"), vrbovka bahenní (\"Epilobium palustre\"), klikva bahenní (\"Oxycoccus palustris\"), violka bahenní (\"Viola pallustris\"), starček potoční (\"Tephroseris crispa\"), suchopýr úzkolistý (\"Eriophorum angustifolium\"), kozlík dvoudomý (\"Valeriana dioica\"). Z ohrožených druhů zde můžete spatřit prstnatce májového (\"Dactylorhiza majalis\") a rosnatku okrouhlolistou (\"Drosera rotundifolia\"). Výše uvedená společenstva přecházejí při okrajích lokality k ostřicovým porostům svazu Caricion fuscae, a na sušších místech ke krátkostébelným společenstvům svazu Violion caninae. PP je také zajímavá plošně nevelkými formacemi plotníkových bultů (viz fotografie) s keříčky brusnicovitých. Plotníkové bulty se nacházejí při okrajích luční enklávy a připomínají společenstva vrchovišť třídy Oxycocco-Sphagnetea. Velice významný je také ojedinělý výskyt vlochyně bahenní (borůvky bažinné, \"Vaccinium uliginosum\").\n\nV PP se vyskytuje ještěrka živorodá (\"Zootoca vivipara\") a zmije obecná (\"Vipera berus\"). Na lokalitě hnízdí linduška luční (\"Anthis pratensis\"), bramborníček hnědý (\"Saxicola rubetra\") a ťuhýk šedý (\"Lanius excubitor\"). V minulosti vyhledával tuto lokalitu jako tokaniště tetřívek obecný (\"Tetrao tetrix\").\n\nÚzemí je již delší dobu nevyužívané a louky je ponechána ladem. V roce 1997 byly zahájeny ochranářské zásahy v podobě kosení a odstraňování náletových dřevin s cílem zachování světlomilných společenstev rašelinných luk. \n\n\n"}
{"id": "626803", "url": "https://cs.wikipedia.org/wiki?curid=626803", "title": "Jezdovické rašeliniště", "text": "Jezdovické rašeliniště\n\nJezdovické rašeliniště je přírodní památka ev. č. 832 poblíž obce Jezdovice v okrese Jihlava v nadmořské výšce 575 – 579 metrů. Oblast spravuje AOPK Havlíčkův Brod.\n\nDůvodem ochrany je zachování lokality vzácných bahenních rostlin.\n\n"}
{"id": "626804", "url": "https://cs.wikipedia.org/wiki?curid=626804", "title": "Krčil", "text": "Krčil\n\nKrčil je přírodní rezervace ev. č. 1530 poblíž města Počátky v okrese Pelhřimov v nadmořské výšce 670 - 675 metrů. Oblast spravuje AOPK Havlíčkův Brod.\n\nDůvodem ochrany je soubor vodních, mokřadních, lesních a lučních ekosystémů zahrnujících početnou skupinu zvláště chráněných druhů. Prostor rezervace zahrnuje stejnojmenný rybník a jeho blízké okolí.\n\n\n"}
{"id": "626805", "url": "https://cs.wikipedia.org/wiki?curid=626805", "title": "Křižník (přírodní památka)", "text": "Křižník (přírodní památka)\n\nKřižník je přírodní památka ev. č. 1863 poblíž obce Ujčov v okrese Žďár nad Sázavou v nadmořské výšce 454 – 468 metrů. Oblast spravuje AOPK Havlíčkův Brod.\n\nDůvodem ochrany jsou travinobylinná společenstva s xerotermní vegetací a s výskytem zvláště chráněných a významných druhů organismů, především orchidejí.\n\n"}
{"id": "626806", "url": "https://cs.wikipedia.org/wiki?curid=626806", "title": "Laguna u Bohdalova", "text": "Laguna u Bohdalova\n\nLaguna u Bohdalova je přírodní památka ev. č. 13475 poblíž obce Bohdalov v okrese Žďár nad Sázavou v nadmořské výšce 579 – 580 metrů. Oblast spravuje AOPK Havlíčkův Brod. Je lokalizována v přírodním parku Bohdalovsko. Památka je ve vlastnictví Sdružení Krajina, které uskutečnilo v letech 2009-2012 projekt obnovy a provádí údržbu, spočívající ve vypouštění tůní a odlovu ryb, kosení travních porostů a vyřezávání náletových dřevin.\n\nDůvodem ochrany je vodní a mokřadní fauna a flóra s výskytem zvláště chráněných druhů organismů v tůních vzniklých ve východní části dobývacího prostoru po těžbě cihlářské hlíny.\nPůvodně zde bylo zaznamenáno 12 druhů obojživelníků, čolek horský (\"Potamogeton alpinus\"), čolek velký (\"Triturus cristatus\"), čolek obecný (\"Triturus vulgaris\"), kuňka obecná (\"Bombina bombina\"), blatnice skvrnitá (\"Pelobates fuscus\"), ropucha obecná (\"Bufo bufo\"), ropucha zelená (\"Bufo viridis\"), skokan ostronosý (\"Rana arvalis\"), skokan hnědý (\"Rana temporaria\"), skokan krátkonohý (\"Rana lessonae\") a skokan zelený (\"Rana klepton esculenta\"), (výskyt druhů označených v současnosti není znám). Z rostlin je významná ostřice dvoumužná (\"Carex diandra\"), šejdračka bahenní (\"Zannichellia palustris\"), bahnička bradavkatá (\"Eleocharis mamillata\"), rozrazil štítkovitý (\"Veronica scutellata\") a rdest alpský (Potamogeton alpinus).\n\n\n"}
{"id": "626807", "url": "https://cs.wikipedia.org/wiki?curid=626807", "title": "Louky u Černého lesa", "text": "Louky u Černého lesa\n\nLouky u Černého lesa je přírodní památka ev. č. 1143 poblíž obce Vysoké v okrese Žďár nad Sázavou v nadmořské výšce 570 - 570 metrů. Oblast spravuje AOPK Havlíčkův Brod.\n\nDůvodem ochrany je přírodovědecky cenné území s výskytem chráněných a ohrožených druhů rostlin a živočichů a ochrana významného skalního útvaru.\n\n"}
{"id": "626808", "url": "https://cs.wikipedia.org/wiki?curid=626808", "title": "Louky u Polomu", "text": "Louky u Polomu\n\nLouky u Polomu je přírodní památka ev. č. 1857 poblíž obce Sulkovec v okrese Žďár nad Sázavou v nadmořské výšce 560 - 610 metrů. Oblast spravuje AOPK Havlíčkův Brod.\n\nDůvodem ochrany jsou rašelinné louky s bohatou květenou (prstnatec májový).\n\n"}
{"id": "626809", "url": "https://cs.wikipedia.org/wiki?curid=626809", "title": "Luh u Telče", "text": "Luh u Telče\n\nLuh u Telče je přírodní rezervace ev. č. 834 poblíž obce Telč v okrese Jihlava v nadmořské výšce 523 - 554 metrů. Oblast spravuje AOPK Havlíčkův Brod.\n\nDůvodem ochrany je zachování jedinečné ukázky lužního lesa v jedlobukovém stupni v drsnější poloze Českomoravské vysočiny důležité i z hlediska ornitologického.\n\n"}
{"id": "626810", "url": "https://cs.wikipedia.org/wiki?curid=626810", "title": "Maršálka", "text": "Maršálka\n\nMaršálka je přírodní rezervace ev. č. 2106 poblíž obce Libice nad Doubravou v okrese Havlíčkův Brod v nadmořské výšce 600–615 metrů. Oblast spravuje AOPK Havlíčkův Brod. Důvodem ochrany jsou dobře zachovalé vlhké rašelinné louky s výskytem vzácných a zvláště chráněných druhů rostlin a živočichů.\n\n\n"}
{"id": "626811", "url": "https://cs.wikipedia.org/wiki?curid=626811", "title": "Mlýnský potok a Uhlířky", "text": "Mlýnský potok a Uhlířky\n\nMlýnský potok a Uhlířky je přírodní památka ev. č. 917 poblíž obce Račín v okrese Žďár nad Sázavou v nadmořské výšce 548 – 604 metrů. Oblast spravuje AOPK Havlíčkův Brod.\n\nDůvodem ochrany je meandrující tok, naleziště vlhkomilné flóry a fauny.\n\n"}
{"id": "626812", "url": "https://cs.wikipedia.org/wiki?curid=626812", "title": "Mrázkova louka", "text": "Mrázkova louka\n\nMrázkova louka je přírodní památka ev. č. 250 poblíž obce Bory v okrese Žďár nad Sázavou v kraji Vysočina. Chráněné území o rozloze 2,26 ha v nadmořské výšce 541 - 544 metrů spravuje pracoviště AOPK ČR v Havlíčkově Brodě.\n\nChráněné území je charakterizováno jako mozaika lučních biotopů vlhkých pcháčových luk, nevápnitých mechových slatinišť a podhorských smilkových trávníků. Vyskytují se zde vzácné a ohrožené druhy rostlin a živočichů, jako je rosnatka okrouhlolistá, prstnatec májový, tolije bahenní a hadilka obecná.\n\nPřírodní památka se nachází asi 2 km severně od obce Bory. Ze zhruba 3 km vzdálené železniční zastávky Sklené nad Oslavou na železniční trati Brno – Havlíčkův Brod vede k této lokalitě červeně značená turistická cesta.\n\n\n"}
{"id": "626813", "url": "https://cs.wikipedia.org/wiki?curid=626813", "title": "Mrhatina", "text": "Mrhatina\n\nMrhatina je přírodní rezervace ev. č. 251 poblíž obce Řásná v okrese Jihlava v nadmořské výšce 620 – 710 metrů. Oblast spravuje AOPK Havlíčkův Brod.\n\nDůvodem ochrany je zachování původního bukového porostu.\n\n"}
{"id": "626814", "url": "https://cs.wikipedia.org/wiki?curid=626814", "title": "Na Oklice", "text": "Na Oklice\n\nNa Oklice je přírodní rezervace ev. č. 1896 poblíž obce Milíčov v okrese Jihlava v nadmořské výšce 640–668 metrů. Oblast spravuje AOPK Havlíčkův Brod. V roce 2014 začala realizace opatření pro podporu biodiverzity v EVL Na Oklice, cílem je odstranění zalesněných ploch, obnova rašelinišť, podmáčených luk a dalších původních ploch. Celkem budou provedeny práce v hodnotě 3,5 milionu Kč.\n\nDůvodem ochrany je zachování unikátního komplexu rašelinišť, okolních rašelinných luk a smilkových pastvin, které slouží jako biotop kriticky a silně ohrožených rostlinných a živočišných společenstev i jednotlivých taxonů. Území je významným prameništěm v těsné blízkosti hlavního evropského rozvodí.\n\n"}
{"id": "626815", "url": "https://cs.wikipedia.org/wiki?curid=626815", "title": "Na Skalce (Hojkov)", "text": "Na Skalce (Hojkov)\n\nNa Skalce je přírodní památka ev. č. 827 poblíž obce Hojkov v okrese Jihlava v nadmořské výšce 640 - 704 metrů. Oblast spravuje AOPK Havlíčkův Brod.\n\nDůvodem ochrany je zachování a udržení geologické a geomorfologické pozoruhodnosti skalního výchozu. Jedná se o zbytky skalní hradby o délce 600 m a šířce až 20 m.\n\n"}
{"id": "626816", "url": "https://cs.wikipedia.org/wiki?curid=626816", "title": "Na skále (přírodní památka)", "text": "Na skále (přírodní památka)\n\nNa skále je přírodní památka o rozloze 0,0663 ha s geomorfologicky významným skalním útvarem s pomístním jménem Vávrova skála, též Vávrovka, s vrcholem přibližně 750,5 m n. m. v Pohledeckoskalské vrchovině. Leží na katastrálním území Pohledec, části Nového Města na Moravě, v okrese Žďár nad Sázavou náležejícím do Kraje Vysočina v České republice.\n\nSkalní útvar o rozměru přibližně 18 x 15,5 m a s výškou 10,5 m situován dle vrstevnice v poloze 740 m n. m., včetně ochranného pásma v nadmořské výšce 725–745 metrů, vypreparovaný působením mrazu a vody v období starších čtvrtohor, méně odolné horniny sneseny vodou a větrem. Jihovýchodně od izolované skály rozměrově malý kamenolom zakryt porostem, v něm odtěženy v minulých letech další dva skalní bloky.\n\nLokalita se nachází zhruba sto metrů západo-severozápadně (280°) od vrcholu  Pohledeckého kopce (748,9 m n. m.) a 27 m na severovýchod od zhušťovacího bodu (č. 204 trigonometrického listu 3312) s nivelací 736,75 m n. m. a stejnojmenným názvem v rámci České státní trigonometrické sítě. Vrchol je významný výškový bod.\n\nPohledecký kopec tvoří horniny migmatit až ortorula, svahy na západě a východě pásy pararuly, na jihozápadě amfibolit, metamorfní jednotky v moldanubiku a na jihovýchodě okrajově dvojslídný svor svrateckého krystalinika (paleozoikum až proterozoikum).\n\nPřírodní památka (kód ÚSOP 820) je součástí Chráněné krajinné oblasti Žďárské vrchy. Zvláště chráněné území je v péči Agentury ochrany přírody a krajiny ČR - regionálního pracoviště Správa CHKO Žďárské vrchy se sídlem ve Žďáru nad Sázavou.\n\n\n"}
{"id": "626817", "url": "https://cs.wikipedia.org/wiki?curid=626817", "title": "Nad koupalištěm", "text": "Nad koupalištěm\n\nNad koupalištěm je přírodní památka ev. č. 1859 poblíž obce Štěpánov nad Svratkou v okrese Žďár nad Sázavou v nadmořské výšce 380–430 metrů. Oblast spravuje AOPK Havlíčkův Brod.\nPředmětem ochrany jsou:\n\n"}
{"id": "626818", "url": "https://cs.wikipedia.org/wiki?curid=626818", "title": "Ochoza", "text": "Ochoza\n\nOchoza je kopec v Hornosvratecké vrchovině, s nadmořskou výškou 566 metrů, nacházející se 1 km severovýchodně od obce Ujčov v okrese Žďár nad Sázavou.\n\nOblast vrcholu a část východního svahu v nadmořské výšce 480 - 566 metrů je chráněna jako přírodní rezervace Ochoza, ev. č. 1860. Důvodem ochrany je skalnatý hřeben se zbytkem smíšeného listnatého porostu s bohatou květenou. Oblast spravuje AOPK Havlíčkův Brod.\n\n"}
{"id": "626819", "url": "https://cs.wikipedia.org/wiki?curid=626819", "title": "Olšina u Skleného", "text": "Olšina u Skleného\n\nOlšina u Skleného je přírodní rezervace ev. č. 941 poblíž obce Sklené v okrese Žďár nad Sázavou v nadmořské výšce 720 - 734 metrů. Oblast spravuje AOPK Havlíčkův Brod.\n\nDůvodem ochrany je olšový porost přecházející v rašeliniště.\n\n"}
{"id": "626820", "url": "https://cs.wikipedia.org/wiki?curid=626820", "title": "Olšoveček", "text": "Olšoveček\n\nOlšoveček je přírodní památka ev. č. 1445 poblíž obce Velká Bíteš v okrese Žďár nad Sázavou v nadmořské výšce 492 - 518 metrů. Oblast spravuje AOPK Havlíčkův Brod.\n\nDůvodem ochrany jsou vodní a mokřadní biotopy s výskytem zvláště chráněných druhů organizmů.\n\n"}
{"id": "626821", "url": "https://cs.wikipedia.org/wiki?curid=626821", "title": "Ostražka", "text": "Ostražka\n\nOstražka je přírodní památka ev. č. 1862 poblíž obce Dalečín v okrese Žďár nad Sázavou v nadmořské výšce 580–656 metrů. Oblast spravuje Krajský úřad Kraje Vysočina.\n\nDůvodem ochrany je komplex druhově bohatých společenstev suchých trávníků s výskytem zvláště chráněných druhů. Prostor památky se rozkládá na východním svahu 680 metrů vysokého vrchu Ostražná, geomorfologicky spadajícího do celku Hornosvratecká vrchovina.\n\n"}
{"id": "626822", "url": "https://cs.wikipedia.org/wiki?curid=626822", "title": "Ouperek", "text": "Ouperek\n\nOuperek je přírodní památka ev. č. 1680 poblíž obce Bobrůvka v okrese Žďár nad Sázavou v nadmořské výšce 520 - 561 metrů. Oblast spravuje Krajský úřad Kraje Vysočina.\n\nDůvodem ochrany je významné mineralogické naleziště s výskytem celé řady minerálů tzv. albitové zóny v dutinách více jak 20 těles pegmatitů - muskovit, apatit, brookit, záhněda, albit, skoryl, anatas.\n\n"}
{"id": "626823", "url": "https://cs.wikipedia.org/wiki?curid=626823", "title": "Pahorek u Vržanova", "text": "Pahorek u Vržanova\n\nPahorek u Vržanova je přírodní památka ev. č. 830 poblíž obce Kamenice v okrese Jihlava v nadmořské výšce 525–565 metrů. Oblast spravuje AOPK Havlíčkův Brod. Pahorek byl roku 1984 prohlášen za maloplošnou přírodní rezervaci.\n\nDůvodem ochrany je zachování subxerofilních travinných společenstev s celou škálou typických pastvinných druhů s výskytem jalovce obecného.\n\n"}
{"id": "626824", "url": "https://cs.wikipedia.org/wiki?curid=626824", "title": "Pod Kamenným vrchem", "text": "Pod Kamenným vrchem\n\nPod Kamenným vrchem je přírodní rezervace ev. č. 940 poblíž obce Polnička v okrese Žďár nad Sázavou v nadmořské výšce 600 – 615 metrů. Oblast spravuje AOPK Havlíčkův Brod.\n\nDůvodem ochrany je luční enkláva mezi lesy s přírodě blízkými travními porosty s vlhkomilnými a rašeliništními druhy rostlin, z nich mnohé jsou chráněny (rosnatka, vstavače, vachta). Lokalita je významným biotopem obojživelníků, význačných druhů ptactva a savců. Součástí rezervace je i přilehlý Kamenný rybník.\n\n"}
{"id": "626825", "url": "https://cs.wikipedia.org/wiki?curid=626825", "title": "Prosenka", "text": "Prosenka\n\nProsenka je přírodní památka ev. č. 2049 poblíž obce Kamenice v okrese Jihlava v nadmořské výšce 550 – 570 metrů. Oblast spravuje AOPK Havlíčkův Brod.\n\nDůvodem ochrany jsou travinobylinná společenstva bývalých extenzivních pastvin s výskytem silně ohroženého taxonu. Prohlášena za maloplošnou přírodní rezervaci roku 1998.\n\n"}
{"id": "626826", "url": "https://cs.wikipedia.org/wiki?curid=626826", "title": "Přední skála", "text": "Přední skála\n\nPřední skála je přírodní památka ev. č. 828 poblíž obce Cejle v okrese Jihlava v nadmořské výšce 658 - 714 metrů. Oblast spravuje AOPK Havlíčkův Brod.\n\nDůvodem ochrany je zachování geologické a geomorfologické pozoruhodnosti se zbytky smíšeného lesního porostu. Přírodní památka se nachází v prostoru bočního jižního vrcholu a jihozápadního svahu stejnojmenného 712 metrů vysokého vrchu geomorfologicky spadajícího do celku Křemešnická vrchovina, podcelku Humpolecká vrchovina a okrsku Čeřínecká vrchovina.\n\n"}
{"id": "626827", "url": "https://cs.wikipedia.org/wiki?curid=626827", "title": "Pstruhovec (přírodní památka)", "text": "Pstruhovec (přírodní památka)\n\nPstruhovec je přírodní památka ev. č. 1902 poblíž obce Častrov v okrese Pelhřimov v nadmořské výšce 618 – 620 metrů. Oblast spravuje AOPK Havlíčkův Brod.\n\nDůvodem ochrany je stejnojmenný rybník s přilehlým rašeliništěm.\n\n"}
{"id": "626828", "url": "https://cs.wikipedia.org/wiki?curid=626828", "title": "Radostínské rašeliniště", "text": "Radostínské rašeliniště\n\nRadostínské rašeliniště je národní přírodní rezervace ev. č. 1045 poblíž obce Radostín v okrese Žďár nad Sázavou v nadmořské výšce 618 - 622 metrů. Oblast spravuje AOPK ČR, Regionální pracoviště Správa CHKO Žďárské vrchy.\n\nDůvodem ochrany je přechodové rašeliniště rozvodnicového typu s charakteristickými rostlinnými a živočišnými společenstvy.\n\n"}
{"id": "626829", "url": "https://cs.wikipedia.org/wiki?curid=626829", "title": "Rasuveň", "text": "Rasuveň\n\nRasuveň je přírodní památka ev. č. 1448 poblíž obce Bory v okrese Žďár nad Sázavou v kraji Vysočina. Chráněné území o rozloze 20,5 ha v nadmořské výšce 532 - 578 metrů, které se nachází na katastru Dolní Bory, místní části obce Bory, spravuje pracoviště AOPK ČR v Havlíčkově Brodě.\n\nDůvodem ochrany je zachování zbytku lesa s přirozenou skladbou jedlobukového vegetačního stupně. Pro zachování tohoto cenného území bylo příslušnou vyhláškou stanoveno kolem přírodní památky ochranné pásmo.\n\nPřírodní památka Rasuveň se nachází necelý 1 km jihovýchodně od obce Krásněves. Nedaleko od jižního okraje chráněného území vede lesem žlutě značená turistická cesta Sklené nad Oslavou - Netín, po níž lze sem dojít z cca 2,5 km vzdálených Dolních Borů.\n\n\n"}
{"id": "626830", "url": "https://cs.wikipedia.org/wiki?curid=626830", "title": "Rašeliniště Kaliště", "text": "Rašeliniště Kaliště\n\nRašeliniště Kaliště je přírodní rezervace ev. č. 716 poblíž obce Jihlávka v okrese Jihlava v nadmořské výšce 650 - 650 metrů. Oblast spravuje AOPK Havlíčkův Brod.\n\nDůvodem ochrany je zachování rašeliniště lučního typu se vzácnou a ohroženou květenou.\n\nZ mechorostů zde bylo zaznamenáno 47 druhů, z toho 17 druhů červeného seznamu ČR (1 CR, 1 EN, 2 VU, 5 LR-nt, 8 LC-att); v minulosti i současnosti jedna z nejvýznamnějších bryologických rašelinných lokalit na Českomoravské vrchovině; dosud zde rostou malé populace několika ohrožených mechů - \"Meesia triquetra, Paludella squarrosa, Hamatocaulis vernicosus\" a \"Calliergon giganteum\".\n\n\n"}
{"id": "626831", "url": "https://cs.wikipedia.org/wiki?curid=626831", "title": "Rašeliniště Loučky", "text": "Rašeliniště Loučky\n\nRašeliniště Loučky je přírodní rezervace ev. č. 714 poblíž obce Vílanec v okrese Jihlava v nadmořské výšce 590 – 600 metrů. Oblast spravuje AOPK Havlíčkův Brod.\n\nDůvodem ochrany je zachování typického rašeliniště Vysočiny se vzácnou a ohroženou květenou.\n\n"}
{"id": "626832", "url": "https://cs.wikipedia.org/wiki?curid=626832", "title": "Rašeliniště u Vintířova", "text": "Rašeliniště u Vintířova\n\nRašeliniště u Vintířova je přírodní památka ev. č. 1696 poblíž obce Obrataň v okrese Pelhřimov v nadmořské výšce 603 - 624 metrů. Oblast spravuje AOPK Havlíčkův Brod.\n\nDůvodem ochrany je komplex společenstev pramenišť, rašelinišť, rašelinných a pcháčových luk s dřevinným doprovodem a s výskytem zvláště chráněných druhů\n\n"}
{"id": "626833", "url": "https://cs.wikipedia.org/wiki?curid=626833", "title": "Rašelinná louka u Proseče-Obořiště", "text": "Rašelinná louka u Proseče-Obořiště\n\nRašelinná louka u Proseče-Obořiště je přírodní památka ev. č. 964 v k. ú. Částkovice a Myslov v okrese Pelhřimov v nadmořské výšce 601 až 612 metrů. Oblast spravuje AOPK Havlíčkův Brod. Přírodní památka byla znovu vyhlášena Nařízením Kraje Vysočina č. 12/2013 ze dne 22. října 2013.\n\nDůvodem ochrany jsou slatiniště, prameniště a mokřadní a vlhké louky s výskytem zvláště chráněných druhů.\n\n"}
{"id": "626834", "url": "https://cs.wikipedia.org/wiki?curid=626834", "title": "Rašelinné jezírko Rosička", "text": "Rašelinné jezírko Rosička\n\nRašelinné jezírko Rosička je přírodní památka ev. č. 831 poblíž obce Sedlejov v okrese Jihlava v nadmořské výšce 570 - 570 metrů. Oblast spravuje AOPK Havlíčkův Brod.\n\nDůvodem ochrany je zachování rašelinného jezírka s bohatou populací leknínu bělostného.\n\n"}
{"id": "626835", "url": "https://cs.wikipedia.org/wiki?curid=626835", "title": "Roštýnská obora", "text": "Roštýnská obora\n\nRoštýnská obora je přírodní rezervace (ev. č. 652) vyhlášená v roce 1977, která se nachází asi 2 km severně od obce Doupě. Jádro chráněného území bezprostředně přiléhá k hradu Roštejnu, vystavěnému na skalním výchozu. Okolí hradu je již po staletí ovlivňováno lidskou činností.\n\nDůvodem ochrany této rezervace je zachování přírodě blízkých lesních společenstev v Jihlavských vrších s převahou buku lesního (\"Fagus sylvatica\").  Udržení podmínek pro trvalý výskyt ohrožených druhů rostlin a živočichů a zamezení všech vlivů negativně zasahujících do ekologické stability a druhové diverzity chráněného území. Oblast spravuje AOPK Havlíčkův Brod.\n\nPřírodní rezervace Roštýnská obora se nachází v Českomoravské vrchovině v okrese Jihlava na Javořické vrchovině v severní části Jihlavských vrchů v nadmořské výšce 620 – 720 metrů.  Vlastní chránění území se nalézá v okolí hradu Roštejn, 8 km severním směrem od města Telč mezi obcemi Doupě a Růžená.\n\nV blízkosti přírodní rezervace je nachází obnovená Roštejnská obora a další přírodní rezervace rašeliniště Bažantka, přírodní památka Lukšovská nebo přírodní památka Míchova skála, kde byl údajně zastřelen poslední vlk Jihlavských lesů.\n\nPrvní zmínka o oboře je v urbáři Zachariáše z Hradce z roku 1580.V oboře byli od 16. století chování mufloni a jeleni, později přibyli daňci a černá zvěř. Díky tomuto využití zůstal zachován přírodě blízký charakter lesních porostů.\n\nObora o rozloze 288 ha byla udržována až do roku 1945, ke zrušení oborního chovu zvěře došlo roku 1934, kdy byla vnitřní část oborního plotu rozebrána a daňčí zvěř volně vypuštěna do porostů.\n\nPodle nejstaršího popisu z roku 1786 převládali v ploše někdejší obory bučiny – buď nesmíšené, nebo s malou příměsí smrku. V dalších letech zde bylo intenzivně těženo, ale ve východní části přírodní rezervace se zřejmě dochoval bukový porost kontinuitní s lesními porosty zpřed roku 1786. Během 19. století byla zalesňováním stále zmenšována rozloha někdejších oborních luk a pastvin. Z dnešního pohledu poněkud ke škodě celé obory jakožto významného krajinného komplexu. Umělé zalesnění těchto ploch bylo prováděno téměř bezvýhradně smrkem, jen na zamokřených loukách také olší. \n\nPřírodní rezervace Roštýnská obora byla vyhlášena 5. prosince 1977.\n\nPodloží lokality tvoří žuly moldanubického plutonu, konkrétně je to drobnozrnná biotit-muskovitická žula, někdy též nazývána jako granit mrákotínského typu. Tento podklad je pak ve sníženině západně od hradu překryt diluviálními hlinitopísčitými sedimenty. Na skalním výchozu byl pak založen hrad.\n\nPartie, přilehlé na východní stranu hradu, jsou pokryté kamennými moři. K východu až JV vyčnívá při hradu nad okolní terén skalní výchoz typu mrazového srubu s nápadnou lavicovitou odlučností žuly, nazývaný „Čertovy peřiny“. Na východ přechází toto skalisko v krátký mrazový sráz, který je pokryt balvanovou sutí. Je však možno zde nalézt i mnohé zaoblené balvany s projevy předpleistocenního zvětrávání. V ploché podsvahové sníženině je vytvořeno rozsáhlé kamenné moře (alochtonního typu), podmíněné mrazovým zvětráváním společně se soliflukcí probíhající na podmrzlém podkladu.\n\nPozoruhodné jsou křemenné výplně puklin na některých balvanech, které jsou odolné vůči zvětrávání, a proto vystupují nad povrch balvanů.\n\nZ půd převažují kyselé kambizemě a podzol, na sutích se místy vyvinuly rankery.\n\nZ hlediska podnebí lze lokalitu zařadit do chladnějších okrajů mírně teplé klimatické oblasti (dle Quitta).Průměrný srážkový úhrn ve vegetačním období dosahuje zpravidla mezi 300 – 400 mm, průměrný roční úhrn srážek kolísá od 455 po 745 mm. Průměrná roční teplota vzduchu je podle měření nejbližších meteorologických stanic udávána v rozmezí 6–8 °C.\n\nVegetačně lze ještě oblast Třešťska, zahrnující ještě Roštýnskou oboru, přiřadit k okraji 4. bukovému až 5. jedlobukovému vegetačnímu stupni středních poloh hercynských pohoří mezi 600 – 700 m. n. m.\n\nNa území přírodní rezervace se nachází převážně zástupci svazu \"Luzulo-Fagion\", tedy charakteru bikových bučin. Lze zde zpatřit všechna vývojová stádia středoevropského listnatého lesa. Na lokalitě převládá buk lesní (\"Fagus sylvatica\"), který tvoří stromové patro, nicméně je zde značně zastoupen i smrk ztepilý (\"Picea abies\"). Vzácně dotváří stromové patro i jedle bělokorá (\"Abies alba\"). Pod bučinou roste relativně chudé bylinné patro s běžnými druhy, jako je ostřice kulkonosná (\"Carex pilulifera\"), šťavel kyselý (\"Oxalis acetosella\"), pstroček dvoulistý (\"Maianthemum bifolium\") či bika chlupatá (\"Luzula pilosa\").Významně se uplatňuje také netýkavka nedůtklivá (\"Impatiens nolitangre\").Přechodný charakter blízký květnatým bučinám mají porostní partie s hojnějším zastoupením bukovince kapraďovitého (\"Phegopteris dryopteris\") s mařinkou vonnou (\"Galium odoratum\").\n\nPestřejší je vegetace na humózních sutích kolem hradu. V dřevinném patře se prosazuje javor mléč (\"Acer platanoides\"), javor klen (\"Acer pseudoplatanus\"), jasan ztepilý (\"Fraxinus excelsior\"), ustupující jilm horský (\"Ulmus glabra\") a vzácně také lípa malolistá (\"Tilia cordata\").\n\nV podrostu se vyskytují některé druhy suťových lesů a květnatých bučin, jako například kopytník evropský (\"Asarum europaeum\"), svízel vonný (\"Galium odoratum\"), samorostlík klasnatý (\"Actea spicata\"), hluchavka skvrnitá (\"Lamium maculatum)\", kapraď samec (\"Dryopteris filix-mas\") a další. Na skalách roste osladič obecný (\"Polypodium vulgare\").\n\nVyskytují se zde také chorošovité houby, ze vzácnějších můžeme jmenovat např. smolokorku bukovou (\"Ischnoderma resinosum\"), pórnatku krásnopórou (\"Junghuhnia nitida\") nebo outkovečku cizopasnou (\"Antrodiella parasitica\").\n\nV přírodní rezervaci je v posledních letech studována fauna motýlů. Výsledky tohoto inventarizačního průzkumů ukazují významnost lokality. Z charakteristických druhů pro listnaté lesy se zde například vyskytuje šedokřídlec zelenavý (\"Acasis viretata\"), různorožec černopásný (\"Fagivorina arenaria\") a šedavka bučinová (\"Apamea illyria\").\n\nZ druhů vázaných na tyto přírodní podmínky se zde velmi hojně vyskytují šedokřídlec javorový (\"Nothocasis sertata\") a píďalka žlutohlavá (\"Ecliptocera capitata\") vázaná na podrost netýkavky (\"Impatiens sp.\"). Píďalka prameništní (\"Lampropteryx otregiata\") je bioindikačním druhem podmáčených smrčin a spolu s osenicí Dahlovou (\"Diarsia dahlii\") patří k vzácným, avšak charakteristickým druhům Českomoravské vrchoviny.\n\nSmíšené lesní porosty se starými stromy jsou vhodným prostředím pro některé vzácnější druhy ptáků. Hnízdí zde výr velký (\"Bubo bubo\"), holub doupňák (\"Columba oenas\"), datel černý (\"Dryocopus martius\") a lejsek malý (\"Ficedula parva\"). Občas zde hnízdí čáp černý (\"Ciconia nigra\"). Ve věži hradu hnízdí několik párů poštolky obecné (\"Falco tinnunculus\"). Sklepení hradu je zimovištěm netopýra severního (\"Eptesicus nilssoni\") a netopýra ušatého (\"Plecotus auritus\").\n\nV současné době můžeme o rezervaci mluvit jako o relativně stabilním lesním útvaru, bez výraznějšího ohrožení. Nicméně není možné ponechat rezervaci zcela bez zásahu lidské činnosti, ponechat ji vlastnímu vývoji. Na jejím území i v blízkém okolí se nachází několik druhů na tomto stanovišti nepůvodních dřevin. V budoucnu od nich můžeme čekat samovolné rozšíření do rezervace, čímž by se narušil přirozený ráz chráněného území. Dalším z negativních jevů je ovlivnění části lesa septikem u západní stěny hradu. Zaústění vede do rezervace a silně eutrofizovaná půda nedovoluje růst bylinného patra odpovídajícímu lesnímu typu a tak je nahrazeno rozpínajícím se porostem kopřivy dvoudomé (\"Urtica dioica\")\n\nDlouhodobý cíl ochrany je dosáhnout, přirozenou obnovou a doplněním chybějících druhů dřevin, přírodním podmínkám lokality. Porosty se stanovištně nevhodnou dřevinnou skladbou postupně přeměnit na lesy přírodě blízké. Cílem je takový stav lesních porostů, aby je bylo možné ponechat samostatnému vývoji.\n\nV současné době se na území přírodní rezervace nachází výzkumná plocha lesnické fakulty Mendelovy zemědělské a lesnické univerzity v Brně.\n\nPřírodní rezervace se nachází, jak již bylo zmíněno, v těsné blízkosti hradu Roštejn.\n\nLesním prostředím rezervace i obnovenou historickou oborou vede naučná přírodovědná stezka. Z jedenácti informačních tabulí se dozvíme zajímavosti o vývoji lovu zvěře, jak vznikla myslivost, o jejích zvycích a tradicích, o péči o zvěř, seznámíme se také s druhy zvěře, které v oboře žijí.\n\nVydat se sem mohou také příznivci geocachingu, v rezervaci i na hradě je ukrytých několik keší.\n\n\n"}
{"id": "626836", "url": "https://cs.wikipedia.org/wiki?curid=626836", "title": "Rybníček u Starých Hutí", "text": "Rybníček u Starých Hutí\n\nRybníček u Starých Hutí je přírodní památka ev. č. 2165 poblíž obce Těmice v okrese Pelhřimov v nadmořské výšce 632 - 632 metrů. Oblast spravuje AOPK Havlíčkův Brod.\n\nDůvodem ochrany jsou zachovalá přírodní společenstva s výskytem populací silně ohrožených druhů rostlin a živočichů.\n\n"}
{"id": "626837", "url": "https://cs.wikipedia.org/wiki?curid=626837", "title": "Rybník Březina", "text": "Rybník Březina\n\nRybník Březina je přírodní rezervace ev. č. 829 poblíž obce Dudín v okrese Jihlava v nadmořské výšce 580 - 580 metrů. Oblast spravuje AOPK Havlíčkův Brod.\n\nDůvodem ochrany je zachování přirozeného společenstva vodních a mokřadních rostlin s dominujícím stulíkem žlutým a ďáblíkem bahenním.\n\n"}
{"id": "626838", "url": "https://cs.wikipedia.org/wiki?curid=626838", "title": "Rybník Pařez", "text": "Rybník Pařez\n\nRybník Pařez je přírodní rezervace ev. č. 962 poblíž obce Kaliště v okrese Pelhřimov v nadmořské výšce 568 – 568 metrů. Oblast spravuje AOPK Havlíčkův Brod.\n\nDůvodem ochrany je soubor vodních a mokřadních ekosystémů zahrnujících početnou skupinu zvláště chráněných druhů. Vyskytuje se tu například kriticky ohrožená třtina nachová\n\n"}
{"id": "626839", "url": "https://cs.wikipedia.org/wiki?curid=626839", "title": "Rybník Starý", "text": "Rybník Starý\n\nRybník Starý je přírodní rezervace ev. č. 1532 poblíž města Horní Cerekev v okrese Pelhřimov v nadmořské výšce 595–608 metrů. Oblast spravuje AOPK Havlíčkův Brod.\n\nDůvodem ochrany je soubor vodních, mokřadních a rašelinných ekosystémů s výskytem zvláště chráněných druhů.\n\n\n"}
{"id": "626840", "url": "https://cs.wikipedia.org/wiki?curid=626840", "title": "Řeka (přírodní rezervace)", "text": "Řeka (přírodní rezervace)\n\nŘeka je přírodní rezervace ev. č. 1257 poblíž obce Krucemburk v okrese Havlíčkův Brod v nadmořské výšce 553–556 metrů. Oblast spravuje AOPK Havlíčkův Brod. Důvodem ochrany je území přestavující jedinečný zachovaný komplex vlhkých zrašeliněných luk a rašeliništních slatinných geobiocenóz, přecházejících v litorál stejnojmenného rybníka s bohatým výskytem chráněných a ohrožených druhů rostlin a živočichů.\n\n"}
{"id": "626841", "url": "https://cs.wikipedia.org/wiki?curid=626841", "title": "Sklenské louky", "text": "Sklenské louky\n\nSklenské louky je přírodní památka ev. č. 939 poblíž obce Sklené v okrese Žďár nad Sázavou v nadmořské výšce 720 – 735 metrů. Oblast spravuje AOPK Havlíčkův Brod.\n\nDůvodem ochrany jsou přírodě blízká společenstva trvalých porostů s vlhkomilnými a rašelinnými druhy rostlin, přecházející ve spodní části v krajinářsky hodnotnou jednotlivě i skupinově rozptýlenou stromovou zeleň tvořenou vesměs smrkem.\n\n"}
{"id": "626842", "url": "https://cs.wikipedia.org/wiki?curid=626842", "title": "Sochorov", "text": "Sochorov\n\nSochorov je přírodní památka ev. č. 2081 poblíž obce Herálec v okrese Havlíčkův Brod v nadmořské výšce 512–518 metrů. Oblast spravuje AOPK Havlíčkův Brod. Důvodem ochrany je lokalita s výskytem chráněných druhů rostlin a živočichů\n\n"}
{"id": "626843", "url": "https://cs.wikipedia.org/wiki?curid=626843", "title": "Spálava (přírodní rezervace)", "text": "Spálava (přírodní rezervace)\n\nSpálava je přírodní rezervace ev. č. 12701 poblíž obce Libice nad Doubravou v okrese Havlíčkův Brod v nadmořské výšce 515–636 metrů. Oblast spravuje AOPK Havlíčkův Brod. Důvodem ochrany jsou společenstva květnatých a acidofilních bučin, prameništních a suťových bažankových jasenin s vzácnými druhy živočichů jako je lejsek malý, holub doupňák nebo výr velký.\n\n"}
{"id": "626844", "url": "https://cs.wikipedia.org/wiki?curid=626844", "title": "Stržená hráz", "text": "Stržená hráz\n\nStržená hráz je přírodní památka ev. č. 1903 poblíž obce Mnich v okrese Pelhřimov v nadmořské výšce 560–588 metrů. Oblast spravuje AOPK Havlíčkův Brod.\n\nPředmětem ochrany jsou vlhké louky a olšiny v údolí Hladovského potoka.\n\n"}
{"id": "626845", "url": "https://cs.wikipedia.org/wiki?curid=626845", "title": "Stvořidla (přírodní rezervace)", "text": "Stvořidla (přírodní rezervace)\n\nStvořidla je přírodní rezervace ev. č. 425 poblíž města Světlá nad Sázavou v okrese Havlíčkův Brod v nadmořské výšce 358–80 metrů. Oblast spravuje AOPK Havlíčkův Brod. S účinností od 15. srpna 2017 byla rezervace znovu vyhlášena Nařízením Kraje Vysočina ze dne 11. července 2017. Důvodem ochrany je typický ekosystém rychle proudícího úseku řeky Sázavy, fragmenty ekosystému štěrbinové vegetace silikátových skal a drolin, lesních pramenišť, dubohabřin, bučin a údolních jasanovo-olšových lužních lesů a ekologicky i esteticky cenný soubor geomorfologických jevů průlomového říčního údolí, zvláště kamenitého řečiště Sázavy s přilehlou nivou.\n\n"}
{"id": "626846", "url": "https://cs.wikipedia.org/wiki?curid=626846", "title": "Suché kopce", "text": "Suché kopce\n\nSuché kopce je přírodní památka ev. č. 1279 poblíž obce Vojnův Městec v okrese Žďár nad Sázavou v nadmořské výšce 646 - 678 metrů. Oblast spravuje AOPK Havlíčkův Brod.\n\nDůvodem ochrany jsou vlhké louky přecházející ve vřesoviště s řadou významných druhů.\n\n"}
{"id": "626847", "url": "https://cs.wikipedia.org/wiki?curid=626847", "title": "Svatomariánské údolí", "text": "Svatomariánské údolí\n\nSvatomariánské údolí je přírodní rezervace ev. č. 3378 poblíž města Chotěboř v okrese Havlíčkův Brod v nadmořské výšce 394–410 metrů. Oblast spravuje AOPK Havlíčkův Brod. Důvodem ochrany je zachovalé, přirozeně se utvářející koryto řeky Doubravy s výskytem lužních jasanových olšin v navazující nivě a s výskytem vzácných a zvláště chráněných druhů rostlin a živočichů.\n\nBěhem vertebratologického průzkumu před vyhlášením rezervace zde bylo zaznamenáno 94 druhů obratlovců (9 ryb, 4 obojživelníci, 2 plazi, 64 ptáků a 15 savců). Svým romnožovacím cyklem je na území rezervace vázáno 69 druhů.\n\n"}
{"id": "626848", "url": "https://cs.wikipedia.org/wiki?curid=626848", "title": "Světnovské údolí", "text": "Světnovské údolí\n\nSvětnovské údolí je přírodní památka o rozloze 2,6 ha s meandrujícím Sklenským potokem, lemovaným dřevinami a loukami v rozsahu 620–640 m n. m. v Pohledeckoskalské vrchovině. Leží na katastrálním území obce Světnov v okrese Žďár nad Sázavou náležejícím do Kraje Vysočina v České republice.\n\nDůvodem ochrany je aluvium meandrujícího Sklenského potoka, levostranného přítoku Stržského potoka. Podél potoka rostou olše, střemcha obecná, kalina obecná, krušina olšová, mezi keři lýkovec jedovatý, zimolez černý, růže převislá, v potoce žije mihule potoční, mřenka mramorovaná, vranka obecná.\n\nBřehový porost bez zásahu, hnízdí zde např. střízlík obecný, navazující louky pravidelně sečeny, v lokalitě se výskytuje bledule jarní, žluťucha orlíčkolistá, z motýlů vzácný bělopásek topolový, z hmyzu např. motýlice lesklá, z obojživelníků čolek horský, skokan hnědý, ropucha obecná.\n\nV rámci regionálního členění georeliéfu Česka se nachází v členité Pohledeckoskalské vrchovině. Geologické podloží tvoří migmatit až ortorula, ostrůvky pararuly a v hydrogeografické ose Sklenského potoka nivní sediment (hlína, písek a štěrk).\n\nSvětnovské údolí dostupné z lesní zpevněné cesty odbočující ze silnice II/350 (úsek Cikháj – Světnov), nachází se pod lokalitou Na Žlebech, zhruba severovýchodně 1,3 km od kapličky v obci Světnov (turistická trasa zeleně značená v úseku Světnov – Český kopeček – Sklené).\n\nPřírodní památka (kód ÚSOP 819) je součástí Chráněné krajinné oblasti Žďárské vrchy. Zvláště chráněné území je v péči Agentury ochrany přírody a krajiny ČR, Regionální pracoviště Správa CHKO Žďárské vrchy se sídlem ve Žďáru nad Sázavou.\n\n\n"}
{"id": "626849", "url": "https://cs.wikipedia.org/wiki?curid=626849", "title": "Svratka (přírodní památka)", "text": "Svratka (přírodní památka)\n\nSvratka je přírodní památka ev. č. 1858 poblíž obce Ujčov v okrese Žďár nad Sázavou v nadmořské výšce 320 – 330 metrů. Oblast spravuje AOPK Havlíčkův Brod.\n\nDůvodem ochrany je malá část břehového porostu s hojným výskytem pérovníku pštrosího.\n\n"}
{"id": "626850", "url": "https://cs.wikipedia.org/wiki?curid=626850", "title": "Šimanovské rašeliniště", "text": "Šimanovské rašeliniště\n\nŠimanovské rašeliniště je přírodní rezervace ev. č. 2050 poblíž obce Šimanov v okrese Jihlava v nadmořské výšce 602 - 611 metrů. Oblast spravuje AOPK Havlíčkův Brod.\n\nDůvodem ochrany jsou luční rašelininištní a mokřadní společenstva s výskytem vzácných a ohrožených druhů\n\n"}
{"id": "626851", "url": "https://cs.wikipedia.org/wiki?curid=626851", "title": "Šlapanka (přírodní památka)", "text": "Šlapanka (přírodní památka)\n\nŠlapanka je přírodní památka ev. č. 1972 poblíž obce Havlíčkův Brod v okrese Havlíčkův Brod v nadmořské výšce 416–424 metrů. Oblast spravuje AOPK Havlíčkův Brod. Důvodem ochrany je významný fragment přírodě blízkých mokřadních společenstev údolní nivy Šlapanky s výskytem významných a ohrožených druhů organismů.\n\n"}
{"id": "626852", "url": "https://cs.wikipedia.org/wiki?curid=626852", "title": "Štamberk a kamenné moře", "text": "Štamberk a kamenné moře\n\nŠtamberk a kamenné moře je přírodní rezervace ev. č. 712 poblíž obce Lhotka v okrese Jihlava v nadmořské výšce 610–717 metrů. Oblast spravuje AOPK Havlíčkův Brod.\n\nDůvodem ochrany je zachování původních lesních porostů Jihlavských vrchů a význačné geologické památky.\n\n"}
{"id": "626853", "url": "https://cs.wikipedia.org/wiki?curid=626853", "title": "Štíří důl", "text": "Štíří důl\n\nŠtíří důl je přírodní rezervace ev. č. 1222 v okresech Havlíčkův Brod a Žďár nad Sázavou v nadmořské výšce 570–620 metrů. Oblast spravuje AOPK Havlíčkův Brod. Důvodem ochrany je přírodovědecky cenné území s výskytem chráněných a ohrožených druhů rostlin a živočichů.\n\n"}
{"id": "626854", "url": "https://cs.wikipedia.org/wiki?curid=626854", "title": "Švařec (národní přírodní památka)", "text": "Švařec (národní přírodní památka)\n\nŠvařec je národní přírodní památka ev. č. 943 na katastrálním území obcí Koroužné a Švařec v okrese Žďár nad Sázavou v nadmořské výšce 382–468 metrů. Oblast spravuje AOPK Havlíčkův Brod.\n\nDůvodem ochrany jsou společenstva suchých trávníků s jalovci a vstavačovitými, zejména kriticky ohrožený švihlík krutiklas a vstavač kukačka a vzácné a ohrožené druhy živočichů, zvláště populace modráska černoskvrnného včetně jejich biotopů (vyhl. č. 322/2011 Sb.).\n\n"}
{"id": "626855", "url": "https://cs.wikipedia.org/wiki?curid=626855", "title": "Švařec II", "text": "Švařec II\n\nŠvařec II je přírodní památka ev. č. 13045 poblíž obce Koroužné v okrese Žďár nad Sázavou v nadmořské výšce 415–490 metrů. Oblast spravuje AOPK Havlíčkův Brod.\n\nDůvodem ochrany je uchování přírodovědecky cenného území s výskytem řady chráněných a ohrožených druhů rostlin a živočichů, zejména vlhkomilných - vstavačovité, jalovce, švihlíku krutiklasu, z živočichů skokana zeleného, ropuchy obecné, čolka obecného a ochrany minerálů – tzv. heřmanovský koulí.\n\n"}
{"id": "626857", "url": "https://cs.wikipedia.org/wiki?curid=626857", "title": "U Bezděčína", "text": "U Bezděčína\n\nU Bezděčína je přírodní památka ev. č. 1531 poblíž obce Obrataň v okrese Pelhřimov v nadmořské výšce 614 - 625 metrů. Oblast spravuje AOPK Havlíčkův Brod.\n\nDůvodem ochrany je prameniště a potoční niva s výskytem zvláště chráněných druhů\n\n"}
{"id": "626858", "url": "https://cs.wikipedia.org/wiki?curid=626858", "title": "U Bezděkova", "text": "U Bezděkova\n\nU Bezděkova je přírodní památka ev. č. 460 poblíž obce Nové Město na Moravě v okrese Žďár nad Sázavou v nadmořské výšce 610 - 620 metrů. Oblast spravuje AOPK ČR - RP SCHKO Žďárské vrchy.\n\nDůvodem ochrany je lokalita šafránu bělokvětého.\n\n"}
{"id": "626859", "url": "https://cs.wikipedia.org/wiki?curid=626859", "title": "U Hamrů", "text": "U Hamrů\n\nU Hamrů je přírodní památka ev. č. 1854 poblíž obce Štěpánov nad Svratkou v okrese Žďár nad Sázavou v nadmořské výšce 360 - 450 metrů. Oblast spravuje AOPK Havlíčkův Brod.\n\nDůvodem ochrany je uchování druhově bohatých travobylinných společenstev s xerotermní vegetací a výskytem zvláště chráněného druhu vemeníku dvoulistého a hořce křížatého.\n\n"}
{"id": "626860", "url": "https://cs.wikipedia.org/wiki?curid=626860", "title": "U Miličovska", "text": "U Miličovska\n\nU Miličovska je přírodní rezervace ev. č. 1648 poblíž obce Jankov v okrese Pelhřimov v nadmořské výšce 656 – 662 metrů. Oblast spravuje AOPK Havlíčkův Brod.\n\nDůvodem ochrany je luční rašeliniště s cennou květenou a zvířenou.\n\n"}
{"id": "626861", "url": "https://cs.wikipedia.org/wiki?curid=626861", "title": "U potoků", "text": "U potoků\n\nU potoků je přírodní rezervace ev. č. 1949 poblíž obce Švábov v okrese Jihlava v nadmořské výšce 570 - 570 metrů. Oblast spravuje AOPK Havlíčkův Brod.\n\nDůvodem ochrany je rašelinná louka s prameništi, pestrá vegetace a cenné refugium živočichů.\n\n"}
{"id": "626862", "url": "https://cs.wikipedia.org/wiki?curid=626862", "title": "Údolí Brtnice", "text": "Údolí Brtnice\n\nÚdolí Brtnice je přírodní rezervace ev. č. 2141 poblíž obce Brtnice v okrese Jihlava v nadmořské výšce 426 - 548 metrů. Oblast spravuje AOPK Havlíčkův Brod.\n\nDůvodem ochrany je zachování a udržení vysokých přírodních a krajinářských hodnot údolí řeky Brtnice jako ojedinělého geomorfologického fenoménu s velkou diverzitou, zabezpečení podmínek pro trvalou existenci populací ohrožených taxonů.\n\n"}
{"id": "626863", "url": "https://cs.wikipedia.org/wiki?curid=626863", "title": "Údolí Chlébského potoka", "text": "Údolí Chlébského potoka\n\nÚdolí Chlébského potoka je přírodní rezervace ev. č. 470 v katastrálním území obce Chlébské v okrese Žďár nad Sázavou v nadmořské výšce 472 - 500 metrů. Oblast spravuje AOPK Havlíčkův Brod.\nDůvodem ochrany jsou přírodě blízké luční a lesní porosty s významným výskytem bledule jarní a EVL Údolí Chlébského potoka.\n\nNa přírodní rezervaci Údolí Chlébského potoka navazuje stejnojmenná přírodní památka v okresech Blansko a Brno-venkov.\n\n"}
{"id": "626864", "url": "https://cs.wikipedia.org/wiki?curid=626864", "title": "Údolí potoka u Dolské myslivny", "text": "Údolí potoka u Dolské myslivny\n\nÚdolí potoka u Dolské myslivny je přírodní památka ev. č. 963 poblíž obce Vyklantice v okrese Pelhřimov v nadmořské výšce 575 - 605 metrů. Oblast spravuje AOPK Havlíčkův Brod.\n\nDůvodem ochrany je soubor lučních ekosystémů zahrnujících početnou skupinu zvláště chráněných druhů. Velice pozoruhodná je však i olšina na hraně louky, ve které byly nalezeny některé velmi vzácné druhy hub zahrnuté v Červeném seznamu hub (makromycetů) České republiky, např. muchomůrka olšinná (\"Amanita friabilis\"), ryzec lilákový (\"Lactarius lilacinus\") a řada kržatek z rodu \"Alnicola\". V trávnících byly nalezeny vzácné druhy hub jako pýchavka ocasatá (\"Lycoperdon caudatum\") a voskovka ovčí (\"Hygrocybe ovina\").\nNařízením Kraje Vysočina č. 11/2013 ze dne 22. října 2013 byl snížen stupeň ochrany na přírodní památku a důvodem ochrany je údolí Kateřinského potoka, doprovázeného olšinou a lukami s mozaikou pramenišť a rašelinišť, zahrnující početnou skupinu zvláště chráněných druhů. Předchozí vyhlašovací dokumentace však tímto nařízením zrušena nebyla.\n\n"}
{"id": "626865", "url": "https://cs.wikipedia.org/wiki?curid=626865", "title": "V Klučí", "text": "V Klučí\n\nV Klučí je přírodní rezervace ev. č. 1887 poblíž obce Vílanec v okrese Jihlava v nadmořské výšce 645 – 683 metrů. Oblast spravuje AOPK Havlíčkův Brod.\n\nDůvodem ochrany je zachování přirozeného bukového porostu pralesovitého charakteru typického pro Českomoravskou vrchovinu a ochrana ohrožených rostlinných a živočišných druhů vázaných na toto prostředí.\n\n"}
{"id": "626866", "url": "https://cs.wikipedia.org/wiki?curid=626866", "title": "V Lisovech", "text": "V Lisovech\n\nV Lisovech je přírodní rezervace ev. č. 1904 poblíž obce Jihlávka v okrese Pelhřimov v nadmořské výšce 645–645 metrů. Oblast spravuje AOPK Havlíčkův Brod.\n\nHlavním předmětem ochrany jsou dva rybníčky a okolní mokřady, rákosiny a rašelinné louky, které hostí význačná prameništní a rašelinná společenstva s výskytem řady vzácných a ohrožených rostlinných a živočišných druhů. Posláním rezervace je zachování velmi cenných mokřadních společenstev, udržení podmínek pro trvalý výskyt, ohrožených druhů rostlin a živočichů a zamezení všech vlivů, negativně zasahujících do ekologické stability a druhové diverzity zvláště chráněného území.\n\nCordieritické ruly až nebulitické migmaty tvoří horninový podklad této lokality. Na západním okraji PR jsou vystřídány dvojslídným granitem až adamellitem mrákotínského typu. Většinu území pokrývají deluviální hlinitopísčité až hlinitokamenité sedimenty pleistocenního stáří, avšak okolí pramenišť tvoří rašelinná ložiska s maximální mocností do 160 cm.\nVlhkostní poměry daly vzniknout jednak organozemi typické a glejové, gleji organozemní a typické a pseudogleji typické. Na hydromorfní půdy navazuje kambizem pseudoglejová a dystrická.\n\nOstřicovo-rašeliníková společenstva přechodových rašelinišť svazu \"Sphagno recurvi\"-\"Caricion canescentis\" s menšími fragmenty rašeliništních společenstev svazu \"Caricion demissae\" a \"Eriophorion gracilis\" tvoří nejcennější porosty této lokality a nacházejí se na západním a severozápadnísevero břehu prostředního rybníka Kačerák. Litorální zóna tohoto rybníka je vyvinutá velmi dobře a je tvořena společenstvy rákosin svazu \"Phragmition communis\", která přecházejí k ostřicovým formacím svazu \"Caricion rostratae\". Na okrajových plochách území se nacházejí vlhké louky svazů \"Caricion fuscae\" a \"Calthion\", sušší místa pak osídlují krátkostébelné smilkové formace svazu \"Violion caninae\". Část plochy původního rašeliniště je v současné době pokryta terestrickou rákosinou.\nV PR se vyskytují tyto v publikaci uvedené druhy: suchopýrek alpský (\"Trichophorum alpinum\"), ostřice mokřadní (\"Carex limosa\"), o. plstnatoplodá (\"Carex lasiocarpa\"), o. blešní (\"Carex pulicaris\") a o. dvoumužná (\"Carex diandra\"), všivec bahenní (\"Pedicularis palustris\"), všivec ladní (\"Pedicularis sylvatica\"), vachta trojlistá (\"Menyanthes trifoliata\"), prstnatec májový (\"Dactylorhiza majalis\"), tolije bahenní (\"Parnassia palustris\"), klikva bahenní (\"Oxycoccus palustris\"), kapradiník bažinný (\"Thelypteris palustris\"), vrba rozmarýnolistá (\"Salix rosmarinifolia\"), suchopýr širolistý (\"Eriophorum latifolium\"), kozlík dvoudomý (\"Valeriana dioica\"), zábělník bahenní (\"Comarum palustre\"), kuklík potoční (\"Geum rivale\"), fytogeograficky pozoruhodný pcháč různolistý (\"Cirsium helenoides\"). Autoři publikace uvádí, že během průzkumu v roce 1996 zde byla nelezena kriticky ohrožená třtina tuhá (\"Calamagrostis stricta\") a v současnosti se jedná o druhou recentní lokalitu tohoto druhu v ČR. V území je sporadicky vyvinut nálet dřevin a cenná společenstva jsou ohrožena šířením terestrických rákosin a expanzí tužebníku jilmového (\"Filipendula ulmaria\") a třtiny křovištní (\"Calamagrostis epigejos\").\n\nLokalita V lisovech je velmi významná i z bryologického hlediska. Nachází se zde 55 druhů, z toho 17 druhů červeného seznamu ČR (2 VU, 5 LR-nt, 10 LC-att), 15 druhů červeného seznamu Vysočiny (3 rVU, 6 rLR-nt, 6 rLC-att); jedna z největších populací evropsky ohroženého mechu \"Hamatocaulis vernicosus\" (srpnatka fermežová) na Českomoravské vrchovině, udáván je i výskyt řady dalších ohrožených a vzácných mechorostů - \"Scorpidium cossonii, Calliergon giganteum, Campylium stellatum\".\nV PR se nachází velké množství bezobratlých živočichů, nejsou však blíže určeny. Litorální porosty osidlují můry \"Archanara spargenii\" a \"Nonagria typhae\". V rybnících lze nalézt škebli rybničnou (\"Anodonty cygnea\"). Žijí zde zmije obecná (\"Vipera berus\") a ještěrka živorodá (\"Zootoca vivipara\"). Útočiště zde má i ptactvo, jako např. bekasina otavní (\"Gallinago gallinago\"), moták pochop (\"Circus aeruginosus\"), bramborníček hnědý (\"Saxicola rubetra\"), linduška luční (\"Anthus pratensis\"), cvrčilka zelená (\"Locistella naevia\"), cvrčilka říční (\"L. fluviatilis\"), ťuhýk šedý (\"Lanius excubitor\"). Také vodní ptáci zde mají svá útočiště. Jsou to chřástal vodní (\"Rallus aquaticus\"), slípka zelenonohá (\"Gallinula chloropus\"), vodouš kropenatý (\"Tringa ochropus\"), potápka malá (\"Tachybaptus ruficollis\") a kopřivka obecná (\"Anas strepera\"). Potravu si zde hledá nejen ledňáček říční (\"Alcedo atthis\"), ale i volavka popelavá (\"Ardea cinerea\") a včelojed lesní (\"Pernis apivorus\").\n\nJak uvádí publikace uvedená v referencích, v roce 1997 bylo zahájeno pravidelné kosení v cenných plochách rašeliništních společenstev, s cílem omezit další šíření terestrické rákosiny a tlumit agresivní druhy bylin.\n\n\n"}
{"id": "626867", "url": "https://cs.wikipedia.org/wiki?curid=626867", "title": "V Mezence", "text": "V Mezence\n\nV Mezence je přírodní rezervace ev. č. 1649 poblíž obce Mezná v okrese Pelhřimov v nadmořské výšce 614 - 618 metrů. Oblast spravuje AOPK Havlíčkův Brod.\n\nDůvodem ochrany je komplex rašelinných a lučních společenstev.\n\n"}
{"id": "626868", "url": "https://cs.wikipedia.org/wiki?curid=626868", "title": "Velký Pařezitý rybník", "text": "Velký Pařezitý rybník\n\nVelký Pařezitý rybník (ev. č. 836) je přírodní rezervace nacházející se poblíž obce Řásná v okrese Jihlava v nadmořské výšce 670 až 680 metrů. Oblast spravuje Krajský úřad Kraje Vysočina.\n\nDůvodem ochrany je zachování typických ukázek bažinného lesního společenstva vyšších poloh Českomoravské vrchoviny a vzácných a chráněných rostlinných druhů rozkládající se na území rozsáhlého komplexu oligotrofního rybníka, mokřadních olšin a rašelinných březin.\n\nZachariáš z Hradce založil tento rybník roku 1565. Rybník plnil již od počátku vodárenský účel – jakožto zdroj pitné vody pro město Telč. Voda z rybníka byla svedena stokou z povodí Jihlavy do Telčského potoka v povodí Dyje. V době založení rybníka se zachovaly na jeho dně četné pařezy stromů původního lesa. Odtud pochází i název rybníka. V současné době je rybník využíván k extenzivnímu chovu ryb a stále slouží jako záložní zdroj pitné vody pro město Telč.\n\nHorninové podloží tvoří drobnozrnná až středně zrnitá dvojslídná žula. V široké úžlabině vzniklo poměrně rozsáhlé rašeliniště. V oblasti Jihlavských vrchů je nejhlubší, přičemž největší zjištěná mocnost rašeliny činí 4,5 m. Na dně rybníka a pod jeho hrází se nacházejí říční sedimenty. Mimo rašelinné půdy jsou pod hrází rybníka vyvinuty rašelinné gleje.\n\nVegetace velmi čistých stojatých vod je relativně chudá. Velmi chudá je také řasová flóra. Z cévnatých rostlin se zde vyskytuje bublinatka jižní (\"Utricularia australis\") a rdesno obojživelné (\"Persicaria ampjibia\").\n\nV litorálu rybníka (tj. mělkovodí) jsou vytvořena společenstva vysokých ostřic, která na jihozápadním břehu přecházejí k maloplošným fragmentům ostřicovorašeliníkových společenstev s ostřicí šedavou (\"Carex canescens\"), tuřicí českou (\"Vignea bohemica\"), zábělníkem bahenním (\"Comarum palustre\"), suchopýrem úzkolistým (\"Eriophorum augustifolium\"), bazanovcem kytkokvětým (\"Naumburgia thyrsiflora\") a violkou bahenní (\"Viola palustris\").\n\nBotanicky nejhodnotnější je část PR s názvem „Vejtopa“ na západním a jihozápadním břehu rybníka. Hluboké rašeliniště dalo vzniknout pozoruhodnému typu rašelinné březiny s břízou pýřitou (\"Betula pubescens\"), břízou bělokorou (\"Betula pendula\") a vtroušeným smrkem ztepilým (\"Picea abies\"). Bylinné patro tohoto porostu je tvořeno třtinou chloupkatou (\"Calamagrostis villosa\") a některými druhy ostřic a připomíná tak svým charakterem severskou tajgu. Na březích tůněk a v příkopech se vyskytuje chráněný ďáblík bahenní (\"Calla palustris\"). V západní části území se nachází převážně kulturní smrčiny. Pod hrází rybníka je mokřadní olšina s kapradí osténkatou (\"Dryopteris cathusiana\"), papratku samičí (\"Athyrium filix-femina\"), mokrýše střídavolistého (\"Chrysosplenium alternifolium\"), krabilici chlupatou (\"Chaerophyllus hursutum\") aj.\n\nV přírodní rezervaci jsou lesní porosty zastoupeny na ploše o výměře 5,7 ha a způsob hospodaření podléhá Plánu péče o přírodní rezervaci.\nMokřadní lesní porosty pod hrází rybníka jsou velmi těžce přístupné, z toho důvodu jsou ponechány přirozenému vývoji. Na podmáčených stanovištích mají smrky vytvořený mělký kořenový systém, proto jsou silně ohroženy větrem a je tedy příznačné, při obnově lesa, zavádět postupně do porostů jedli a buk. Dalším důvodem této skutečnosti je to, že je žádoucí přiblížení se porostů k původní druhové skladbě a v co největší míře využívat přirozeného zmlazení smrku. V mladých smrkových porostech je důležité udržovat řidší spon s cílem dosažení hlubokých korun, a tím i zvýšení stability budoucích porostů. Lokalita „Vejtopa“ je mimo porostní plochu.\n\nNa území PR žije řada tyrfofilních (rašeliništních) a mokřadních druhů hmyzu, pavouků a drobných obratlovců. Z obojživelníků se zde vyskytuje rosnička zelená (\"Hyla arborea\"), skokan zelený (\"Rana esculenta\"), skokan hnědý (\"Rana temporaria\") a čolek obecný (\"Triturus vulgaris\"). Velký Pařezitý rybník je přechodným útočištěm i různých druhů vodního ptactva.\n\nVypuštěním rybníka na podzim 2018 byla zahájena oprava hráze, dokončená v říjnu příštího roku. Od poloviny září 2019 se rybník opět napouští.\n\n"}
{"id": "626869", "url": "https://cs.wikipedia.org/wiki?curid=626869", "title": "Vílanecké rašeliniště", "text": "Vílanecké rašeliniště\n\nVílanecké rašeliniště je přírodní rezervace ev. č. 713 poblíž obce Vílanec v okrese Jihlava v nadmořské výšce 564 – 575 metrů. Oblast spravuje AOPK Havlíčkův Brod. V roce 2014 začala realizace opatření pro podporu biodiverzity v přírodní rezervaci, cílem je odstranění zalesněných ploch, obnova rašelinišť, podmáčených luk a dalších původních ploch a oprava Nového rybníka. Celkem budou provedeny práce v hodnotě 2,7 milionu Kč.\n\nDůvodem ochrany je zachování přirozeného fytocenologického typu, zcela ojedinělého charakteru rašeliniště.\n\n"}
{"id": "626870", "url": "https://cs.wikipedia.org/wiki?curid=626870", "title": "Davis Cup 2010 - 4. skupina americké zóny", "text": "Davis Cup 2010 - 4. skupina americké zóny\n\n4. skupina americké zóny Davis Cupu 2010 představovala nejnižší, čtvrtou výkonnostní skupinu Americké zóny s pěti účastníky. První dva celky postoupily do 3. skupiny. \n\n\nÚčastníci sehráli v rámci skupiny vzájemné zápasy systémem \"„každý s každým“\". Turnaj se konal ve dnech 29. června až 3. července venku na antuce v areálu Centro Fred Maduro, Ciudad de Panamá, Panama. \n\n\n\n\n\n\n\n\n\n\n\n"}
{"id": "626871", "url": "https://cs.wikipedia.org/wiki?curid=626871", "title": "Tel Naharon", "text": "Tel Naharon\n\nTel Naharon (: תל נהרון) je pahorek o nadmořské výšce cca - 120 metrů v severním Izraeli, v Bejtše'anském údolí.\n\nLeží v severní části zemědělsky intenzivně využívaného Bejtše'anského údolí, na severním okraji města Bejt Še'an a na severozápadním okraji lokality starověkého města Bejt Še'an (Scythopolis) okolo pahorku Tel Bejt Še'an. Na jižním okraji protéká okolo pahorku potok Nachal Charod, po východní straně prochází silnice spojující Bejt Še'an s průmyslovou zónou Bejt Še'an-sever. Na severovýchodní straně leží podobný pahorek Tel Ictaba. Archeologické výzkumy zde odkryly dvě hlavy mramorových soch starověkého původu.\n\n"}
{"id": "626873", "url": "https://cs.wikipedia.org/wiki?curid=626873", "title": "Douglas F3D Skyknight", "text": "Douglas F3D Skyknight\n\nDouglas F3D Skyknight, (od roku 1962 značený jako F-10 Skyknight) byl americký dvoumotorový stíhací letoun vyráběný společností Douglas Aircraft Company v El Segundo, Kalifornie. F3D byl navržen jako palubní stíhací letoun do každého počasí. Sloužil u námořnictva a námořní pěchoty USA. Letoun nebyl nikdy tak známý jako North American F-86 Sabre, přesto v roli nočního stíhače sestřelil během války v Koreji několik letounů MiG-15 bez ztráty vlastního stroje. Také sloužil jako letoun pro vedení elektronického boje ve válce ve Vietnamu. Letounu se někdy neoficiálně přezdívalo Willie the Whale (Velryba Willie).\n\nF3D nebyl navrhován jako typický štíhlý a obratný stíhač, nýbrž jako dvoumístný noční stíhací letoun vybavený výkonným radarem. Jeho původ sahá až do roku 1945, kdy US Navy požadovalo proudový, radarem vybavený, noční stíhací letoun. Tým společnosti Douglas, který vedl konstruktér Ed Heinemann, navrhl objemný radarem vybavený dvoumístný (pilot a obsluha radaru) stroj se sedadly umístěnými vedle sebe. Jednalo se o klasický středoplošník s přímými křídly, která bylo možno složit pro úsporu místa na palubě a v hangáru letadlové lodi.\n\nLetoun byl vybaven klasickým tříkolovým podvozkem se záchytným hákem. Před hákem bylo umístěno vysouvací kolečko, které chránilo ocas letounu při vzletu a přistání na letadlové lodi.\n\nMísto vystřelovacích sedadel byl letoun vybaven únikovým tunelem podobně jako A-3 Skywarrior. Zatáhnutím za páku posádka otevřela únikový otvor mezi motory, oba členové posádky se museli v sedadle otočit a jeden po druhém se po nohou sklouznout ven z letounu.\n\nPohon letounu zajišťovaly dva proudové motory Westinghouse J34 umístěné u kořene rovných křídel, které byly typické pro rané proudové letouny. Jelikož byl letoun navrhován jako noční stíhač, neočekávalo se, že bude obratný jako menší denní stíhačky. Spíše se očekávalo, že bude stabilním letounem pro radarový systém, vybavený čtyřmi 20mm kanóny umístěnými pod trupem. US Navy podepsalo se společností Douglas kontrakt na dodání tří prototypů letounů XF3D-1 3. dubna 1946.\n\nPrvní let letounu XF3D-1 (číslo 121 457) s pilotem Russellem Thawem byl proveden 23. března 1948. Letoun byl poháněn motory Westinghouse J34-WE-22, každý s tahem 13,3 kN. Druhý exemplář se ocitl ve vzduchu 6. června následovaný třetím prototypem se záletem 7. října 1948. Smlouva na výrobu 28 ks letounů F3D-1 byla podepsána v červnu 1948. Systém radarů letounu F3D-1 byl označen Westinghouse AN/APQ-35. Radar AN/APQ-35 byl kombinací dvou (později třech) různých radarů, každý vykonával samostatné funkce. V nose letounu byly umístěny radary AN/APS-21 (vyhledávací radar) a AN/APG-26 (radar pro řízení palby/naváděcí radar). Jednalo se o jeden z prvních systémů „Track While Scan“ (Vyhledávání dalších cílů při současném zaměřování již zjištěného cíle). Na ocase letounu pozdější verze F3D-2 byl umístěn třetí varovný radar AN/APS-28. První sériový letoun F3D-1 vzlétl 13. února 1950 poháněný motory Westinghouse J34-WE-32 s tahem 14,5 kN na motor. Sériové stroje se od prototypu odlišovaly vnitřní zástavbou dalšího radioelektronického vybavení, proto pro kompenzaci zvýšené vzletové hmotnosti byly do letounů montovány stejné pohonné jednotky se zvýšeným tahem přeznačené na J34-WE-34.\n\nPo letounu F3D-1 následoval letoun F3D-2, který byl poprvé objednán v srpnu 1949. Do F3D-2 měly být podle plánu osazeny motory Westinghouse J46 v rozšířených gondolách, které by nahradily původní motory J34 montované do varianty F3D-1. Problémy s vývojem motorů Westinghouse J46 vedly k tomu, že F3D-2 byl osazován motory Westinghouse J34-WE-36/36A s tahem 15,1 kN na motor. F3D-2 měl také namontován vylepšený radarový systém Westinghouse AN/APQ-36. První let F3D-2 byl proveden 14. února 1951. Do 23. března 1952 bylo vyrobeno 237 letounů F3D-2. Nejvíce viditelnou změnou proti letounu F3D-1 byly zvětšené vstupy vzduchu do motorů, které byly původně plánovány pro motory J46.\n\nByla plánována i výkonnější verze F3D-3 se skosenými křídly a motory J46. Plán však byl zrušen pro přetrvávající potíže s vývojem motorů J46.\n\nF3D-1 přecházely od roku 1950 do výzbroje letek VC-3 a VC-4 námořního letectva a také k letce VMF(N)-542 letectva námořní pěchoty v El Toro. Letouny F3D-2 již zažily rozsáhlou službu ve válce v Koreji a zničily víc nepřátelských letadel než jakýkoliv jiný typ letounu US Navy a USMC. Ačkoliv byl navržen pro sestřelování nepřátelských bombardérů, sloužil především jako doprovod bombardérů B-29 Superfortress při jejich nočních náletech, které zajišťovala letka VMF(N)-513 letectva námořní pěchoty. Ztráty těchto bombardérů rostly díky zlepšující se schopnosti nepřítele navádět letouny MiG-15 na letouny B-29 pomocí pozemních radarů. Skyknight se tohoto úkolu zhostil velice dobře. Pro tyto účely byl opatřen černým nátěrem. Také sloužil jako noční přepadový stíhač. Do konce války, ve které se proslavily letouny F-86 Sabre svými vítězstvími nad nepřátelskými MiGy, letouny Skyknights sestřelily 6 nepřátelských letounů (jeden Polikarpov Po-2 a pět letounů MiG-15) bez ztráty vlastního stroje ve vzdušném souboji. Z neznámých příčin však byly ztraceny dva Skyknighty.\n\nPrvní vzdušné vítězství letounu bylo zaznamenáno 3. listopadu 1952, letoun náležel námořní pěchotě USA (VMF(N)-513) a posádku tvořil pilot major William T. Stratton, Jr. a operátor radaru seržant Hans C. Hoglind. Ruské zdroje však uvádějí, že pilot MiGu dokázal s vážně poškozeným strojem bezpečně přistát. Další vzdušné vítězství letoun zaznamenal v noci z 7. na 8. listopadu 1952. Tento sestřel MiGu-15 přiznávají i ruské zdroje s tím, že pilot poručík Kovaljov se bezpečně katapultoval.\nSkyknight sice postrádal elegantní zkosená křídla a vynikající podzvukové výkony letounu MiG-15, ale jeho výkonný palubní radar dokázal najít a zničit protivníky, zatímco MiGy-15 mohly být naváděny pouze pozemními radary a díky absenci vlastního radaru byli v noci téměř „slepí“.\n\nPo Korejské válce byly letouny F3D postupně nahrazovány výkonnějšími letouny s lepšími radary. Ačkoliv měl letoun prostorný trup, který bylo snadné přizpůsobit pro jiné úlohy, obvykle tomu tak nedělo. Několik F3D však (pod označením F3D-1M a F3D-2M) bylo uzpůsobeno k nesení protileteckých střel a k dalším účelům.\n\nF3D-2M bylo prvním proudovým letadlem operujícím v rámci US Navy vybaveným řízenými střelami vzduch-vzduch Sparrow I. Pouze 38 letounů (12 F3D-1M, a 16 F3D-2M) bylo upraveno pro nesení těchto raket.\n\nNa konci 50.let 20. století bylo několik námořních letounů F3D-2 předěláno na letoun pro vedení elektronického boje. Tato letouny byly označeny F3D-2Q (později EF-10B). Několik letounů bylo také upraveno pro cvičné účely a byly označeny F3D-2T.\nLetouny Skyknight pokračovaly ve službě i v průběhu 60.let, kdy jejich současníci byly již dávno vyřazeni. V té době již létaly v čistě bílém nátěru. V roce 1962 US Navy a USAF sjednotily své systémy ve značení letadel. F3D-1 bylo přeznačeno na F-10A a F3D-2 bylo přeznačeno na F-10B. Skyknight byl jedinou stíhačkou sloužící v Korejské válce, která sloužila rovněž ve Vietnamské válce (podobně jako útočný letoun A-1 Skyraider). Letouny EF-10B sloužily v roli elektronických rušiček během Vietnamské války z letiště Da Nang až do roku 1969. Ve Vietnamu se zúčastnily mnoha misí, při kterých určovaly pozice nepřátelských radarů a oslepovaly je klamnými cíli a rušičkami. Námořní pěchota USA vyřadila poslední letouny EF-10Bs v roce 1970. Několik letounů létalo jako testovací letoun pro společnost Raytheon až do 80. let.\n\nKdyž US Navy v roce 1959 vydalo požadavek na obranný stíhací letoun námořní flotily, společnost Douglas reagovala návrhem letounu F6D Missileer, což byla jen vylepšená a zvětšená verze letounu F3D, která mohla nést střely dlouhého dosahu AAM-N-10 Eagle. Důraz byl kladen spíše na zvýšení nosnosti, zvětšení palivových nádrží, velkou vytrvalost ve vzduchu a sofistikovanou elektroniku, než na obratnost a rychlost. Tento návrh, který stále počítal s rovnými křídly a zastaralými proudovými motory, byl brzy zrušen, protože panovaly oprávněné pochyby o tom, že letoun by byl schopen bránit sám sebe před obratnými nepřátelskými stíhačkami.\n\nNeobvyklý profil vynesl letounu přezdívku \"\"Willie the Whale (Velryba Willie)\"\". Méně jasné je jak přišel k přezdívce \"\"Drut\"\". Je nutné poznamenat, že přezdívka \"Drut\" přečtená pozpátku již smysl dává – \"Turd (Hovno)\".\n\n\n\n\n\n\n\n\n\n\n\n\"Data převzata z\" Standard Aircraft Characteristics F3D-2 \"Skyknight\"\n\n\n\nUSA\n\n\n\n"}
{"id": "626876", "url": "https://cs.wikipedia.org/wiki?curid=626876", "title": "AFC East", "text": "AFC East\n\nAFC East je divize American Football Conference (AFC, Americké fotbalové konference) National Football League (NFL, Národní fotbalové ligy). Má čtyři členy: Buffalo Bills, Miami Dolphins, New England Patriots (do roku 1970 jako Boston Patriots) a New York Jets (dříve pod jménem Titans). Všichni jsou bývalými členy AFL, tři z nich dokonce zakládajícími (Dolphins se přidali v roce 1966).\n\nDivize byla vytvořena v roce 1960 jako AFL Eastern Division. Bills, Patriots a (New York) Titans doplňují Houston Oilers, v roce 1966 rovněž Dolphins. Během sloučení AFL a NFL byla absorbována téměř neporušená, pouze Houston se přestěhoval do AFC Central (dříve NFL Century Division, dnes AFC North) a byl nahrazen Baltimore Colts z NFL Coastal Division (dnešní NFC West). I po přesunu do Indianapolisu Colts zůstávají v divizi až do rozšíření NFL na 32 týmů v roce 2002.\n\nPřestože Miami leží výrazně jižněji než sídla ostatních týmů, která se nacházejí na severovýchodě USA, panuje mezi všemi čtyřmi týmy silná rivalita už od šedesátých let. Žádný z týmů AFC East v současné době nehraje v hlavním městě své metropolitní oblasti: \n\nVšechny týmy jsou nebo byly trénovány první či druhou generací koučů z líhně Billa Parcellse: Patriots mají Billa Belichicka, Dolphins Tonyho Sparana, Jets Erica Manginiho a Bills Dicka Jaurona. Parcells sám trénoval Patriots (1993 - 1996) a Jets (1997 - 1997) a byl viceprezidentem fotbalových operací u Dolphins až do léta 2010. Divize je také přezdívána „AFC Adams“ podle geografické podobnosti se starou Adamsovou divizí NHL, která nyní existuje jako Severovýchodní divize.\n\n1960 - 1962 – Čtyři zakládající týmy AFL Eastern Division.\n\n1963 - 1965 – New York Titans mění název na New York Jets.\n\n1966 - 1969 – Přidávají se Miami Dolphins.\n\n1970 - Během sloučení AFL a NFL se AFL Eastern Division mění na AFC East. Baltimore Colts přicházejí z NFL Capitol Division (přejmenované na NFC East), Houston Oilers odcházejí do AFC Central.\n\n1971 - 1983 – Boston se stěhuje do Foxborough jako New England Patriots.\n\n1984 - 2001 – Baltimore se stěhuje do Indianapolisu.\n\n2002 - současnost – Indianapolis se přesouvá do AFC South.\n\n& Patriots i Bills dosahují stejné bilance 7-6-1. V dodatečném zápase vítězí Patriots a získávají právo zastupovat Eastern Division ve finále AFL.\n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n\nVýsledky Colts a Titans jsou započítány pouze z doby, kdy týmy hrály v této divizi.\n"}
{"id": "626878", "url": "https://cs.wikipedia.org/wiki?curid=626878", "title": "Vírská skalka", "text": "Vírská skalka\n\nVírská skalka je přírodní rezervace ev. č. 1861 na území Přírodního parku Svratecká hornatina poblíž obce Vír v okrese Žďár nad Sázavou v nadmořské výšce 400–522 metrů. Oblast spravuje Krajský úřad Kraje Vysočina.\n\nDůvodem ochrany jsou skalnaté srázy s přirozenými lesními porosty, dále společenstva pohyblivých sutí a skalní vegetace s kostřavou sivou (\"Festuca pallens\"). Na lokalitě se dále vyskytuje tolita lékařská (\"Vincetoxicum\" \"hirundinaria\"), konopička širolistá (\"Dalanum ladanum\") a oman ohnivák (\"Inula conyza\"), z chráněných živočichů pak výr velký (\"Bubo bubo\") a užovka hladká (\"Coronella austriaca\").\n\nLokalita Vírská skalka na jihozápadním svahu hřbetu Samotín je tvořena horninami svrateckého krystalinika – dvojslídnými svory a migmatity až ortorulami. Údolí řeky Svratky představuje v těchto místech nejhlubší údolní zářez na Českomoravské vrchovině. V horních partiích příkrých svahů se nalézají výrazné skalní ostrožny, dále zde jsou mrazové sruby a balvanité sutě. Z geomorfologického hlediska se přírodní rezervace nachází na území Nedvědické vrchoviny.\n\nSrázy Vírské skalky se nacházejí na katastru obce Vír (ORP Bystřice nad Pernštejnem), vzdušnou čarou cca 400 metrů jihovýchodně od hráze Vírské přehrady. Skály se tyčí nad řekou Svratkou a nad místní silnicí, po níž vede cyklotrasa č. 4025, červeně značená turistická cesta a trasa Svratecké vodohospodářské naučné stezky. Poblíž skal je autobusová zastávka \"Vír, u záv\".\n\nVe vrcholových partiích přírodní rezervace se nachází skála \"Klubačice\" s vyhlídkovou plošinou. Vyhlídka na této skále, která se vypíná asi 50 metrů nad okolním terénem, byla vybudována v roce 1911. Vyhlídka se zábradlím byla obnovena v roce 2000.\n\nVírské skalky jsou též horolezeckou lokalitou. Z důvodu ochrany podmínek pro hnízdění výra velkého jsou zde tyto aktivity omezeny pouze na období od července do prosince.\n\n\n"}
{"id": "626879", "url": "https://cs.wikipedia.org/wiki?curid=626879", "title": "Vlčí kámen (přírodní památka)", "text": "Vlčí kámen (přírodní památka)\n\nVlčí kámen je přírodní památka ev. č. 1277. Nachází se v sousedství pomníku posledního vlka zastřeleného na Vysočině, na západním úbočí kopce Sólo (770 m n. m.) ve Žďárských vrších, poblíž obce Lísek v okrese Žďár nad Sázavou v nadmořské výšce 750–766 metrů. Oblast spravuje AOPK Havlíčkův Brod.\n\nDůvodem ochrany je zbytek starého bukového porostu.\n\n"}
{"id": "626880", "url": "https://cs.wikipedia.org/wiki?curid=626880", "title": "Vysoký kámen u Smrčné (přírodní památka)", "text": "Vysoký kámen u Smrčné (přírodní památka)\n\nVysoký kámen u Smrčné je přírodní památka ev. č. 710 poblíž obce Jihlava v okrese Jihlava v nadmořské výšce 630 – 650 metrů. Geomorfologicky spadá do území Křemešnické vrchoviny. Oblast spravuje AOPK Havlíčkův Brod. Na území přírodní památky se nachází EVL CZ0610003 Vysoký kámen u Smrčné.\n\nDůvodem ochrany jsou květnaté bučiny svazu Fagion a suťové lesy svazu Tilio-Acerion s výskytem vzácných druhů rostlin a živočichů.\n\nJedná se o přírodní lokalitu na svahu kopce Vysoký kámen (661 m. n. m.), pozoruhodná je zachovanými původními či původnímu stavu blízkými bučinami. Bohatě je zastoupeno bylinné patro a na něj vázaná společenství živočichů. V okolí hřebenu s mrazovými sruby se významně rozvinula společenstva suťových lesů s výskytem měsíčnice vytrvalé, lýkovce jedovatého a dalších. Geologicky je lokalita tvořena metamorfovanými horninami moldanubika, které jsou minerálně bohatší než okolní žuly a ruly, což je důvodem bohatosti zdejších porostů. Lokalita i její okolí jsou významné velkým výskytem pramenů a zastřešených studánek. V blízkosti vede dálnice D1 (kilometry 108 -110) jejíž hluk návštěvu lokality především na jaře výrazně znepříjemňuje.\n\nSamorostlík klasnatý (Actaea spicata), plicník tmavý (Pulmonaria obscura), violka lesní (Viola reichenbachiana), česnek medvědí (Allium ursinum), sasanka pryskyřníkovitá (Anemone ranunculoides), kyčelnice devítilistá (Dentaria enneaphyllos), lýkovec jedovatý (Daphne mezereum), měsíčnice vytrvalá (Lunaria rediviva), hlístník hnízdák (Neottia nidus-avis), vemeník dvoulistý (Platanthera bifolia), kozlík dvoudomý (Valeriana dioica), řeřišnice trojlistá (Cardamine trifolia).\n\nSvižník polní (Cicindela campestris), martináč bukový (Aglia tau), ještěrka obecná (Lacerta agilis), slepýš křehký (Anguis fragilis), holub doupňák (Columba oenas), krkavec velký (Corvus corax), strakapoud prostřední (Dendrocopos medius), datel černý (Dryocopus martius), srpokřídlec bukový (Watsonalla cultraria), netopýr černý (Barbastella barbastellus).\n\nV lokalitě lze najít pozůstatky po středověké těžbě rud: území bylo součástí jihlavského hornického revíru, težba zde probíhala především ve třináctém a čtrnáctém století. Na vrcholu skály stávala dřevěna rozhledna, dochovány jsou z ní stále trosky základů. Územní ochrana lokality se datuje od 8. 7. 1982, kdy jí ONV Jihlava vyhlásilo jako chráněný přírodní výtvor, v roce 1992 byla ochrana překlasifikována na přírodní památku.Chráněnou přírodní památkou se oblast stala 22. 12. 2004. Kromě chráněné přírodní památky je okolí vyhlášeno jako evropsky významná lokalita.\n\nK lokalitě se lze dostat z blízkého Pávova (zelená značka) nebo ze Zborné (modrá značka). Možná je též cesta z Antonínova Dolu údolím podél Pstružného potoka. K Vysokému kameni stačí podejít dálníci a vydat se po modré značce, na kterou se lze napojit zhruba 2,5 km od Antonínova Dolu.\n\n"}
{"id": "626881", "url": "https://cs.wikipedia.org/wiki?curid=626881", "title": "Zaječí skok", "text": "Zaječí skok\n\nZaječí skok je přírodní rezervace ev. č. 526 poblíž krajského města Jihlavy, překrývá se částečně s evropsky významnou lokalitou nazvanou taktéž Zaječí skok, ev. č. 5565 v nadmořské výšce 490 - 500 metrů. Oblast spravuje AOPK Havlíčkův Brod. Předmětem ochrany jsou strmé skalní útvary, tvořící několik výchozů nad pravým břehem řeky Jihlavy situovaných na jihozápad, asi dva kilometry od města Jihlavy, které přechází v suťový les navazující na říční údolí s arkticko-alpinskými relikty (kapradinka skalní) i teplomilnějšími druhy. Území rezervace má rozlohu 1,5 ha, je tedy zajímavou ukázkou střetů několika různých biotopů na velmi malé ploše. O biologické rozmanitosti rezervace svědčí i fakt, že se na jejím území nachází celkem 15 druhů játrovek a 81 druhů mechů.\n\nOchrana území probíhá oficiálně od 30. let 20. století, kdy byla zřízena ministerstvem školství a národní osvěty, nicméně již dříve se zde nacházela soukromá rezervace místního statkáře Leopolda Kosovského. Přes PR vede turistická trasa z Jihlavy do Rantířova.\n\nChráněné území se nachází na Vysočině, na turistické trase mezi Jihlavou a Rantířovem. Z Jihlavy vychází trasa z městské části zvané Staré Hory a vede mezi řekou Jihlavou a železničními kolejemi až do Rantířova. Značná část trasy z Jihlavy do rezervace jsou široké cesty na otevřeném poli, které je zemědělsky obhospodařované. Tento úsek je dlouhý asi dva kilometry. Okolo Zaječího skoku roste převážně smrková monokultura, kterou vede trasa i směrem z rezervace do kilometr a půl vzdáleného Rantířova. Na tomto místě mívá cesta občas charakter lesní pěšiny vedoucí po balvanové suti, nebo širších lesních cest vedoucích k blízké chatařské oblasti. Terén je kopcovitého charakteru a v blízkosti rezervace se stává poměrně strmým téměř k samotným vyhlídkám ze skalních výchozů. \n\nLegenda vypráví o zlém rytíři, který žil na Plandrech a zemřel při lovu. Během štvanice poddanými nenáviděný pán nejprve zbil a pak zabil nemohoucího starce. Sotva starý muž klesl mrtev k zemi, proběhl kolem zajíc a rytíř jej začal pronásledovat. Zajíc mu utíkal, ale lovec byl rychlejší a nebohého zajíce doháněl. Štvané zvíře skočilo ze skály nad řekou a rytíř donutil koně ke skoku za ním a na místě zahynul. Na památku této události je do skály vtisknuto koňské kopyto s podkovou. Díky této události se oblast jmenuje Zaječí skok.\n\nPřírodní rezervace byla vyhlášena 31. prosince 1933 ministerstvem školství a národní osvěty. Předtím byla z podnětu profesora na jihlavském gymnáziu Josefa Ambrože a Přírodovědeckého klubu soukromou rezervací statkáře Leopolda Kosovského. V roce 1992 byla znovu vyhlášena již zákonem 114/1992 Sb.\n\nSkály jsou tvořeny moldanubickým plutonem s žílami žuly. Všechny útvary jsou značně rozpraskané, podléhající erozi mrazem. Jihozápadní strana je tvořena téměř kolmými stěnami pěti skalních výchozů vysokých až 30 metrů. Na kamenitém podloží se vytvořila mělká litozem, rankery na sutích a kambizem na mírnějších svazích. Pod skalami protéká v meandru řeka Jihlava. Nadmořská výška je 490 až 500 m n. m.\n\nZnačná rozrůzněnost terénu, jihozápadní strmé skalní stěny a pozvolné svahy na severovýchod, umožňují na velmi malé ploše rychlé střídání biotopů s jejich faunou a flórou. V místech odhalených skal a rozpukaných balvanech kořenuje borovice lesní (\"Pinus sylvestris\"), na ní navazuje smíšený les, kde roste lípa malolistá (\"Tilia cordata\"), dub letní (\"Qurcus robur\") a javor klen (\"Acer pseudoplatanus\") a poté suťový les, ve kterém je jasan ztepilý (\"Fraxinus excelsior\"), růže převislá (\"Rosa pendulina\"). V bylinném patře jsou zástupci horských a podhorských bylin jako třeba oměj pestrý (\"Aconitum variegatum\"), udatna lesní (\"Aruncus vulgaris\"), řeřišničník Hallerův (\"Cardaminopsis halleri\"), glaciální relikty kapradinka skalní (\"Woodsia ilvensis\") a játrovka mrtník Ludwigův \"Asterella gracilis\". Vedle chladnomilných druhů se vyskytují i teplomilné rostliny: třezalka chlupatá (\"Hypericum hirsutum\"), dobromysl obecná (\"Origanum vulgare\"), jetel horský (\"Trifolium montanum\").\n\nV údolí Jihlavy se vyskytují typičtí hajní zástupci rostlin: konvalinka vonná (\"Convallaria majalis\"), samorostlík klasnatý (\"Actaea spicata\"), jaterník trojlaločný (\"Hepatica nobilis\"), zvonek broskvoňolistý (\"Campanula persicifolia\"), svízel lesní (\"Galium sylvaticum\") a popenec chlupatý (\"Glechoma hirsuta\"). Na kmenech 5 lip tvoří stabilní populaci dvouhrotec zelený (\"Dicranum viride\").\n\nŘeka poskytuje vhodné stanoviště živočichům vázaným na vodu: vydra říční (\"Lutra lutra\"), ledňáček říční (\"Alcedo atthis\"), skorec vodní (\"Cinclus cinclus\"), konipas horský (\"Motacilla cinerea\"), na skalách a v lese žije slepýš křehký (\"Anguis fragilis\"), ještěrka živorodá (\"Zootoca vivipara\"), ještěrka obecná (\"Lacerta agilis\") a výr velký (\"Bubo bubo\").\n\nPro PR Zaječí skok není vypracován plán péče.\n\n"}
{"id": "626882", "url": "https://cs.wikipedia.org/wiki?curid=626882", "title": "Zhejral", "text": "Zhejral\n\nZhejral je rybník v pramenné části Studenského potoka, poblíž obce Klatovec v okrese Jihlava, severně od samoty Planiště. Je i s přilehlými rašeliništi chráněn jako národní přírodní památka ev. č. 711. Rezervace leží v nadmořské výšce 680–690 metrů. Spravuje ji Správa CHKO Žďárské vrchy.\n\nDůvodem ochrany je zachování posledního nenarušeného zbytku rozsáhlých rašelinišť. Součástí rezervace je i stejnojmenný rybník.\n\n\n"}
{"id": "626883", "url": "https://cs.wikipedia.org/wiki?curid=626883", "title": "Tel Ictaba", "text": "Tel Ictaba\n\nTel Ictaba též Tel Istaba (: תל אצטבה) je pahorek o nadmořské výšce cca - 120 metrů v severním Izraeli, v Bejtše'anském údolí.\n\nLeží v severní části zemědělsky intenzivně využívaného Bejtše'anského údolí, na severním okraji města Bejt Še'an, v prostoru průmyslové zóny Bejt Še'an-sever, na severozápadním okraji lokality starověkého města Bejt Še'an (Scythopolis) okolo pahorku Tel Bejt Še'an. Jižním směrem od pahorku protéká potok Nachal Charod. Na jihozápadní straně leží podobný pahorek Tel Naharon. Ve starověku, v době helénismu, se tu nacházelo významné sídlo, které bylo zničeno Hasmoneovci.\n\n"}
{"id": "626887", "url": "https://cs.wikipedia.org/wiki?curid=626887", "title": "Vysoký kámen (přírodní rezervace)", "text": "Vysoký kámen (přírodní rezervace)\n\nVysoký kámen je přírodní rezervace v okrese Český Krumlov. Nachází se v Novohradském podhůří, na vrcholu a svazích Vysokého kamene (865 m), nazývaného též Slepice, 1 km jihozápadně od Klení. Je součástí Přírodního parku Soběnovská vrchovina. Chráněné území je v péči Krajského úřadu Jihočeského kraje.\n\nPředmětem ochrany je přirozený smíšený les (květnatá bučina) na suťovém svahu (periglaciální modelace) s charakteristickým druhovým složením, hnízdiště výra velkého. Ve vrcholové části se nacházejí četné periglaciální skalní útvary (mrazové sruby, izolované skály a skalní hradby, soliflukcí rozvlečená kamenná suť) ze středně zrnité porfyrické biotitická žuly moldanubického plutonu weinsberského typu.\n\nVe stromovém patře květnatých bučin (věk 120 – 140 let) celkově převládá buk lesní, hojně je přimíšen smrk ztepilý a vtroušena je jedle bělokorá, v keřovém podrostu je místy bez červený. V bylinném patře převažují druhy suťových lesů − zejména bažanka vytrvalá, pižmovka mošusová, kapraď rozložená, dále zde rostou druhy bučin − kyčelnice devítilistá, kostřava, bukovník kapraďovitý, pšeníčko rozkladité, vraní oko čtyřlisté, samorostlík klasnatý, ptačinec hajní, věsenka nachová, svízel vonný, na zastíněných stěnách vrcholových skal je hojný osladič obecný.\n\nZ území rezervace je uváděno přes 160 druhů motýlů − pro bučiny jsou charakterističtí hřbetozubec tmavoúhlý a píďalka Fagivorina arenaria, na horské jedliny je vázána píďalka černobílá. Žije zde horský druh plže – závornatka křížatá. Rezervace je tradičním hnízdištěm výra velkého.\n"}
{"id": "626892", "url": "https://cs.wikipedia.org/wiki?curid=626892", "title": "Past na myši", "text": "Past na myši\n\nPast na myši (\"pastička\") je speciální typ zvířecí pasti primárně určené k chytání myší. Nicméně, občas se stává, že dojde k chycení jiného malého zvířete. Tyto pasti jsou obvykle pokládány uvnitř objektů, kde hrozí výskyt hlodavců. Existuje několik druhů pastí na myši, z nichž má každá své výhody a nevýhody. Větší pasti jsou konstruovány k chytání i jiných zvířat; například krys, ale i dalších hlodavců a větších zvířat.\n\nPrvní patent na tento typ pasti pochází z roku 1848 od Williama C. Hookera z Abingdonu ve státě Illinois. Postupem času docházelo k různým inovacím a modifikacím tohoto typu pasti. V dnešní době je velmi známá dřevěná past, ale k výrobě se používá i plastu nebo kovu.\n\nJedná se o jednoduchý přístroj s pružinou a mechanismem, který slouží k uvolnění natažené příklopky. Jako návnady může být použito chleba, ale často jsou používané i další potraviny jako oves, čokoláda, sýr, maso, máslo a arašídové máslo. Pokud se myš dotkne návnady, která je umístěna na spouštěcím mechanismu, dojde k velmi rychlému a silnému sklapnutí pasti. Tím dojde k přerušení míchy myši na krku nebo rozdrcení jejích žeber či lebky.\n\nTato lehká pastička na myši se skládá ze dvou plastových čelistí svírajících se pomocí vinuté pružiny a spouštěcího mechanismu uvnitř čelistí, kde se vkládá návnada. Sklapnutí čelistí myš zachytí, případně rovnou usmrtí.\n\nTento novější typ pastičky na myši zabíjí pomocí smrtelné dávky elektřiny, když hlodavec uzavře obvod mezi dvěma elektrodami umístěnými buď u vchodu, nebo mezi vstupem a návnadou. Elektrody jsou umístěny v izolovaném nebo plastovém boxu, aby se zabránilo náhodnému zranění člověka nebo domácích zvířat.\n\nDalším typem jsou pasti, které myš nechají naživu a dovolují ji vypustit zpět do přírody. Obvykle se jedná o klícku, která dovoluje myši vlézt dovnitř, ale ven už ne. Pokud chceme myš opravdu živou, je důležité ji vypustit co nejdříve, jinak může pojít na stres či dehydrataci. Není vhodné myši vypouštět blízko místa chycení, protože mají velmi dobrý orientační smysl a rády se vracejí.\n\nLepidlová past je vyhotovena pomocí přírodního či syntetického lepidla naneseného na kus kartonu, plastovou misku nebo podobný materiál. Návnada se umisťuje doprostřed, aby byla myš donucena vstoupit na lepidlo. Lepidlo bývá často obohaceno o některou lákavou vůni přímo výrobcem. Tyto pasti mohou být použity pouze v interiéru budov, protože venku dochází k rychlému znehodnocení lepidla vlhkostí či prachem.\n\nAplikováním rostlinného oleje a šetrnými pohyby můžeme chycené zvíře z pasti osvobodit. Toto je však považováno spíše za soucitnou záchranu, než za výhodu pasti. Většina zvířat má totiž mnoho poranění či dokonce ukousnuté končetiny, což si způsobují sami při pokusu o útěk.\n\nSmrt zvířete přichází mnohem pomaleji než s tradičním typem pasti. Chycená myš nakonec umírá na podchlazení, dehydrataci, vyhladovění, udušení, nebo je zabita samotným člověkem, když past kontroluje.\n\nV České republice je zakázáno lepící pasti používat jak k odchytu, tak k usmrcení jakýchkoliv zvířat, a je též zakázáno lepící pasti vyrábět, dovážet a prodávat (246/1992 Sb., Zákon České národní rady na ochranu zvířat proti týrání, § 5 odst. 5 písm. e, § 5 odst. 6 a § 14 odst. 1 písm. m).\n\nExistuje několik typů pastí na jedno použití, obvykle z levných materiálů, které jsou navrženy tak, aby mohly být zlikvidovány poté, co je myš chycena. Tyto pastičky na myši mají podobné mechanismy jako ostatní pasti. Nicméně mrtvá myš je obvykle skryta uvnitř, takže může být celá past vyhozena, aniž by člověk musel mrtvou myš vidět.\n\nDříve byly používány strychninem napuštěné obilné peletky. V dnešní době jsou používány jen zřídka, protože chemické toxiny představují nebezpečí pro děti či domácí zvířata. Také existuje pravděpodobnost, že otrávené zvíře pojde ve zdi nebo jinde, kde bude těžké mrtvolu odstranit.\n\n"}
{"id": "626894", "url": "https://cs.wikipedia.org/wiki?curid=626894", "title": "Kloc", "text": "Kloc\n\nKloc byla přírodní rezervace ev. č. 173 poblíž obce Vílanec v okrese Jihlava v Kraji Vysočina.\n\nDůvodem ochrany byl přirozený porost buku, jedle, smrku a klenu.\n\n"}
{"id": "626895", "url": "https://cs.wikipedia.org/wiki?curid=626895", "title": "Loučky (přírodní rezervace)", "text": "Loučky (přírodní rezervace)\n\nLoučky byla přírodní rezervace ev. č. 222 poblíž obce Vílanec v okrese Jihlava v Kraji Vysočina.\n\nDůvodem ochrany byla přirozená smíšená bučina.\n\n"}
{"id": "626896", "url": "https://cs.wikipedia.org/wiki?curid=626896", "title": "Ranská bahna", "text": "Ranská bahna\n\nRanská bahna byla národní přírodní rezervace ev. č. 1134 poblíž obce Krucemburk v okrese Havlíčkův Brod. Oblast spravovala AOPK Havlíčkův Brod. Založena byla v roce 1904 a zrušena pak k 31. prosince 1999.\n\nDůvodem ochrany byl unikátní systém prameništních a potočních jasanových olšin s typickou flórou a faunou.\n\n"}
{"id": "626897", "url": "https://cs.wikipedia.org/wiki?curid=626897", "title": "Staré Ransko (národní přírodní rezervace)", "text": "Staré Ransko (národní přírodní rezervace)\n\nStaré Ransko byla národní přírodní rezervace ev. č. 408 poblíž obce Krucemburk v okrese Havlíčkův Brod. Oblast spravovala AOPK Havlíčkův Brod. Byla založena v roce 1904 a zrušena k 31. prosinci 1999.\n\nDůvodem ochrany byla bohatá lokalita bledule jarní.\n\n"}
{"id": "626907", "url": "https://cs.wikipedia.org/wiki?curid=626907", "title": "Most Kantara", "text": "Most Kantara\n\nMost Kantara nebo Most ha-Kantara (: גשר קנטרה nebo גשר הקנטרה, : \"el-Kantara\") je most přes vádí Nachal Charod v Charodském, respektive Bejtše'anském údolí v severním Izraeli.\n\nNachází se v nadmořské výšce cca -120 metrů, asi 2 kilometry severozápadně od města Bejt Še'an a 1,5 kilometru severně od vesnice Mesilot. Na jihozápad od něj se rozkládá rozsáhlý areál umělých vodních nádrží. Okolí mostu dominuje na jižním břehu Nachal Charod pahorek Tel Bacul, na protějším břehu je to vrch Tel Temes. Od severu zde do Nachal Charod ústí vádí Nachal Nachum (: \"Vádí el-Kantara\").\n\nMost postavili ve středověku mamlúci coby akvadukt. Jeho účelem mělo být převedení vod z vádí Nachal Amal do oblasti severně od Nachal Charod. Okolí mostu je turisticky využíváno, na Nachal Charod se tu nachází vodopád.\n\n"}
{"id": "626908", "url": "https://cs.wikipedia.org/wiki?curid=626908", "title": "Kloc (rozcestník)", "text": "Kloc (rozcestník)\n\nKloc může být:\n\n\n\n"}
{"id": "626913", "url": "https://cs.wikipedia.org/wiki?curid=626913", "title": "Drtina", "text": "Drtina\n\nPříjmení Drtina nosí více osobností:\n\n"}
{"id": "626914", "url": "https://cs.wikipedia.org/wiki?curid=626914", "title": "Seznam písní Josefa Vágnera", "text": "Seznam písní Josefa Vágnera\n\nToto je seznam písní zpěváka Josefa Vágnera.\n\npoz. -píseň - duet s - (autor hudby písně / autor textu písně)\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n"}
{"id": "626916", "url": "https://cs.wikipedia.org/wiki?curid=626916", "title": "Kubiš", "text": "Kubiš\n\nPříjmení Kubiš nosí více různých osobností:\n\n"}
{"id": "626918", "url": "https://cs.wikipedia.org/wiki?curid=626918", "title": "Larisa Kosicynová", "text": "Larisa Kosicynová\n\nLarisa Kosicynová, (* 14. prosince 1963 Ašchabad) je bývalá sovětská atletka ruské národnosti, jejíž specializací byl skok do výšky.\n\nV roce 1981 získala bronzovou medaili na juniorském mistrovství Evropy v nizozemském Utrechtu. Největší úspěchy své kariéry zaznamenala na halových ME, kde postupně vybojovala jednu stříbrnou a dvě bronzové medaile. V roce 1986 na evropském šampionátu ve Stuttgartu skončila na 10. místě. Na druhém ročníku MS v atletice 1987 v Římě obsadila výkonem 196 cm 5. místo.\n\n"}
{"id": "626919", "url": "https://cs.wikipedia.org/wiki?curid=626919", "title": "Hovory", "text": "Hovory\n\nHovory (; překládáno jako „Vybraná rčení“ či „Rozhovory a výroky“), někdy též Hovory Konfuciovy, jsou konfuciánský spis obsahující výroky a záznamy jednání Konfucia (snad 551–479 př. n. l.), jednoho z nejvýznamnějších filosofů starověké Číny. Jsou jednou ze \"Čtyř knih\", které patří k základním konfuciánským textům, a jsou napsány v tradiční čínštině. Autorem \"Hovorů\" není sám Konfucius, jsou až výtvorem tradice, která následovala nedlouho po jeho smrti. Konfuciovy výroky byly původně tradovány ústně nebo po kratších záznamech a v různorodých sbírkách. Ke kodifikaci \"Hovorů\" došlo až za dynastie Chan (206 př. n. l. – 220 n. l.), od té doby text neprodělal výraznějších změn.\n\nDílo poskytuje nejspolehlivější pramen ke studiu Konfuciova života. Dělí se do 20 knih, které jsou dále rozčleněny do kapitol různých délek (většinou o několika větách). K nejznámějším výrokům \"Hovorů\" patří „Co nechceš, aby ti jiní činili, nečiň ty jim.“ V \"Hovorech\" se nachází vysvětlení většiny klíčových konfuciánských představ a pojmů jako je lidskost (\"žen\"), náprava jmen (\"čeng-ming\"), obřadnost (\"li\"), pojetí „urozeného muže“ (\"ťün-c'\"), Nebes (\"tchien\") a cesty středu (\"čung-jung\").\n\nOd počátku 14. století do roku 1905 byla zevrubná znalost \"Hovorů\" nedílnou součástí čínského vzdělání a předmětem tamních úřednických zkoušek. Svým poměrně stylizovaným literárním stylem překonávají dosavadní tzv. kronikářskou prózu, která kladla důraz spíše na praktickou než na uměleckou stránku záznamu slova. První překlad \"Hovorů\" do evropského jazyka (latiny) pořídili v 17. století jezuitští misionáři, do českého jazyka byly poprvé přeloženy ve 40. letech 20. století Jaroslavem Průškem.\n\nČína v době Konfucia, tedy v 6.–5. století př. n. l., se ocitala na pokraji hlubokých společenských a myšlenkových změn. Čínská kultura, původně rozšířená pouze kolem Žluté řeky, se rozšiřuje do všech geografických oblastí dnešní Číny. Rozdrobené malé feudální státy se začínají shlukovat do větších celků; vrcholem tohoto procesu byl vznik dynastie Čchin koncem 3. století př. n. l., která jako první čínská dynastie sjednotila větší část dnešní Číny pod jednotnou vládu. Jinak nepřekročitelná hranice mezi šlechtou a poddanými se začíná vytrácet. Hlavním představitelem nové společnosti se stává vzdělaný literát, který slovem i písmem řídí společenský život ve všech projevech. Tradiční čínské náboženství v čele s „pánem na nebesích“ upadá a nad názory vycházející z náboženských představ a tradice je stavěn názor jednotlivce – filosofa. Dovytváří se čínská kultura, rozmach zažívá literatura i filosofie, která se zabývá hlavně vztahem člověka a společnosti i společenským řádem obecně.\n\nV době, kdy začíná celá tato společensko-kulturní proměna, se narodil Konfucius. Jeho život je opředen mnoha legendami a s jistotou toho lze o něm říci jen velmi málo. Vybrat z mnoha legend relevantní biografická data ztěžuje i skutečnost, že první Konfuciův životopis byl sepsán až ve 2. století př. n. l., tedy několik století po Konfuciově smrti. První Konfuciův životopis zpracoval čínský klasický historik S’-ma Čchien ve svém díle \"Š'-ťi\" („Zápisky historika“). Při sestavování Konfuciova životopisu se vychází hlavně ze samotných \"Hovorů\", které obsahují občasné zmínky z Konfuciova soukromého života a jsou považovány za nejspolehlivější zdroj k jeho životu.\n\nPodle tradice se Konfucius narodil v roce 551 př. n. l., někteří badatelé jako Henri Maspero však toto datum zpochybňují a posouvají o čtvrt století dále. Jméno Konfucius je latinizovaná podoba jeho původního čínského jména Kchung Fu-c'; k tomuto polatinštění došlo v 16. století, kdy byly myšlenky Konfucia poprvé šířeji představeny evropské společnosti. Jeho rodné město, Čou-i, se nacházelo v malém království Lu. Pocházel z chudého aristokratického rodu a už od dětských let se mu dostávalo patřičného vzdělání, v devatenácti letech se oženil. Jako mladík získal post dozorce sýpek, toužil však dát se do služeb státu. V době tzv. Válčících států (kolem 475–221 př. n. l.) putoval skrze různé státy a nabízel své služby panovníkům doufaje, že se z něj stane vysoký státní úředník. Po neúspěchu na politickém poli se vrátil do svého rodiště a založil vlastní školu. Díky věhlasu, který získal skrze své názory při putování po různých státech, byli do jeho školy posíláni mladíci z nejvznešenějších čínských rodin. Jako soukromý učitel Konfucius působil až do konce svého života. Mezi své žáky přijímal hlavně mladé studenty z řad zchudlých šlechticů.\n\nVyučoval patrně přímo ve svém domě, a to jak formou přednášek, tak formou rozhovorů se studenty. Ti u něj studovali zejména za účelem získání nějakého dobrého úřednického místa ve státní správě. Podle tradice se dožil 73 let a zemřel v roce 479 př. n. l. Jeho hrob se nachází v Čchü-fu.\n\nPo Konfuciově smrti jeho žáci zakládali vlastní školy, ve kterých kolovaly různé ústně i písemně tradované výroky přičítané Konfuciovi. Občas byly seskupovány do větších sbírek, které však byly značně odlišné od \"Hovorů\", jak je známe dnes. Podrobnější okolnosti vzniku \"Hovorů\" jsou značně nejisté. Podle slovenské sinoložky Mariny Čarnogurské jsou v zásadě tři hypotézy, jak ke vzniku první sbírky Konfuciových výroků došlo:\n\n\nAť už první sbírky vznikaly jakkoli, v průběhu staletí k nim bylo přidáváno množství materiálu, který nepocházel přímo od Konfucia, a naopak některé Konfuciovy výroky byly zkresleny či ztraceny úplně. Z části to je zapříčiněno způsobem zaznamenávání psaného slova ve starověké Číně, zejména pak v období Válčících států. Čínské znaky se tehdy zaznamenávaly vertikálně na proužky štípaného bambusu. Obyčejně jeden bambus obsahoval jeden výrok, avšak stávalo se, že delší výroky byly psány i na více bambusových plátků. V bambusu se pak navrtala malá díra, kterou byl provlečen konopný provaz spojující jednotlivé bambusy s výroky do svitku. Bambus coby nestálý materiál se občas poničil poničil nebo zlomil, občas se dokonce přetrhl konopný provaz a výroky se pomíchaly. Konfuciánští literáti se snažili prázdná místa zaplňovat jinými Konfuciovými výroky, avšak pokud je neměli k dispozici, jednoduše je dopsali dle vlastního uvážení. V konečném důsledku se některé výroky ztratily úplně, některé byly doplněny pozdější tradicí a některé kapitoly z výroků jsou takřka duplicitní. Např. Mencius, jeden z nejvýznamnějších Konfuciových žáků, cituje množství Konfuciových výroků, které se v dnešních \"Hovorech\" nevyskytují.\n\nKe kodifikaci \"Hovorů\" došlo v polovině 2. století př. n. l. za dynastie Chan, konečnou podobu \"Hovorům\" vtiskl Čeng Süan. Je však známo, že i poté kolovaly mezi lidem sbírky v některých detailech odlišné. Co se týče stáří jednotlivých knih, tak český sinolog Jaroslav Průšek se staví za názor klasického anglického sinologa Arthura Waleyho, podle kterého nejstarší části \"Hovorů\" jsou knihy III–IX. Naopak nejmladší je pravděpodobně kniha XVI. Obecně by se dalo říci, že starší jsou výroky nezasazené do konkrétních situací.\n\n\"Hovory\" jsou rozděleny do 20 knih, které jsou dále roztříděny do číslovaných kapitol různé délky, která se pohybuje v rámci několika vět. V dnešní literatuře se knihy obvykle označují římskými číslicemi a kapitoly číslicemi arabskými, takže např. “Hovory X, 3” odkazují ke třetí kapitole desáté knihy. Většina kapitol se skládá z výroků Konfucia, který je zde oslovován jako Mistr (子); většinou odpovídá na dotazy svým žákům. Nejedná se o souvislé vyprávění, výroky za sebou následují víceméně náhodně, podobně jako biblické žalmy. Nejeden čínský filosof proto zdůrazňuje, že \"Hovory\" se nemají číst najednou, ale postupně a velmi pečlivě. Zdůrazňují, že nad jednotlivými výroky by se čtenář měl zamyslet, aby správně pochopil význam, který Konfucius výrokům přisuzoval.\n\n\"Hovory\" jsou původně psány v tradiční čínštině v neschematizované formě, v tzv. neschematizované \"ku-wen\". Navazují na tradici tzv. kronikářské prózy, avšak literární formou ji už značně překonávají. Do vzniku \"Hovorů\" byla totiž čínská literární forma značně omezená a zaměřovala se na suché popisování historických událostí; \"Hovory\" jsou už psány poměrně stylizovaným a vytříbeným literárním stylem.\n\nPodle Vladimíra Liščáka by se dala hlavní myšlenka \"Hovorů\" shrnout do pojmu lidskost (\"žen\" (仁), Průšek \"žen\" překládá jako Dobro, někdy se též objevuje překlad humánnost) a do kapitoly 23 knihy XV: „Co nechceš, aby ti jiní činili, nečiň ty jim.“ Uplatnění \"žen\" v praxi má za následek mravnost (\"li\" (禮); stejný znak se dříve používal pro obřadnost, o které je pojednáno níže) neboli Řád, a podle Konfucia ten, „kdo se přemáhá a podrobuje Řádu, je dobrý.“ V tomto smyslu si Konfucius představoval ideál dobrého člověka: „Pevný, rozhodný, prostý, málomluvný – takový je člověk blízký Dobru“. Tento ideál velebící pevnost, rozhodnost, skromnost a málomluvnost Konfucius zdůrazňoval poměrně často a je možné, že se do tohoto ideálu promítala i jeho vlastní osobnost.\n\nPo lidskosti (\"žen\") Konfucius snad nejvíce zdůrazňoval oddanost syna vůči otci, která zakládá oddanost poddaného vůči panovníkovi. V pozdějším konfuciánském učení je tento vztah zakotven v pěti vztazích, které určují sociální soužití (\"wu-lun\" (五倫)). Tyto vztahy jsou mezi otcem a synem, mužem a ženou, starším a mladším bratrem, knížetem a poddaným, přítelem a přítelem. Vyjma vztahu mezi synem a otcem (rodiči) se o těchto pěti vztazích v \"Hovorech\" příliš nepíše a je pravděpodobné, že jsou produktem až pozdější tradice, byť je zřejmé, že inspirační zdroj se nachází v \"Hovorech\".\n\nVelké debaty dodnes vzbuzuje otázka, zda konfucianismus je náboženství či ne. Sám Konfucius zaujímal k tehdejšímu oficiálnímu náboženství, tzn. kultu předků, velmi zdrženlivý postoj. Na otázku, jak má člověk sloužit duchům, odpověděl: „Jak můžeš sloužit duchům, když dosud neumíš sloužit lidem?“ Stejně tak zdrženlivě Konfucius odpověděl na otázku po osudu zemřelých: „Jak se můžeš něco dovědět o smrti, když neznáš život?“ nebo na otázku výkladu oběti předkům: „Neznám výklad. Kdo by jej znal, mohl by vládnout všemi věcmi pod nebesy tak snadno, jako kladu toto sem. A položil prst na dlaň své ruky.“ Kult předků však Konfucius nezavrhoval, v jeho chápání jde ale spíše o etickou než náboženskou záležitost. Konfucius z rituální stránky obřadnosti (opět \"li\" (禮)) přehlížel její náboženskou rovinu a zaměřil se na prožitky člověka a jeho stavy během rituálu, na jeho obřadný postoj. Tento niterný pocit člověka je slavnostního rázu, který navenek vyniká formálním chováním. Konfuciově lidskosti (\"žen\") to dodává estetickou hodnotu a formální vytříbenost.\n\nNemalá část \"Hovorů\" je věnována tomu, jak dobře vládnout. Na otázku C'-kunga na to, jak dobře vládnout, Konfucius odpověděl: „Dostatek potravy, dostatek zbraní a důvěra prostého lidu.“ Poté, co byl Konfucius požádán, aby od jedné z věcí upustil, Konfucius upustil od zbraní a poté od potravy, protože „od starodávna smrt je údělem všech. Ale bez důvěry lid obstát nemůže.“ Když byl Konfucius dotázán na to, co by učinil, kdyby se stal panovníkem, odpověděl, že by provedl opravu řeči (正名, \"čeng-ming\"; doslova „učinit správným pojmenování“), protože „je-li řeč nesprávná, pak se to, co se říká, neshoduje s tím, co je míněno; a neshoduje-li se to, co je řečeno, s tím, co je míněno, nemůže být provedeno to, co má být vykonáno. Nemůže-li být provedeno to, co má být vykonáno, pak nebudou obřady ani hudba vzkvétat. Nebudou-li obřady ani hudba vzkvétat, pak zmrzačení a menší tresty nepostihnou pravé viníky. Když zmrzačení a menší tresty nepostihnou pravé viníky, pak nebude mít lid kam složit ruce a nohy. Proto užívá urozený muž jen takové řeči, jakou se hodí proslovit, a mluví jen o tom, co se hodí vykonat.“ Opravou řeči Konfucius myslí, aby se kníže choval jako kníže a stejně tak ostatní nechť se chovají tak, aby byli hodni svého jména. Podle Konfucia totiž každý (ať je to kníže či např. otec nebo manželka) musí konat podle povinností, které jsou uloženy v jeho jméně. „Kníže nechť je knížetem, ministr ministrem, otec otcem a syn synem.“ \n\nKonfuciův „urozený muž“ (též ušlechtilý či dobrotivý; 君子, \"ťün-c'\"), který je zmíněn výše, patří ke klíčovým konfuciánským pojmům. Jedná se o ideálního konfuciánce, který se „řídí zásadami \"li\", jak byly zapsány ve starých knihách, jež se staly kánonem.“ Pojem \"<nowiki>ťün-c'</nowiki>\" měl původně politický nádech, Konfucius mu však vtiskl nový, morální význam. Podstatou tohoto významu je chápání urozeného muže jako člověka, jehož urozenost (ušlechtilost, dobrotivost) není dána původem, ale jeho morálkou, které lze docílit jedině prostřednictvím učení. V protikladu k tomuto pojmu stojí \"siao-žen\" (小人), doslova „malý člověk“ (ve smyslu nízkého morálního charakteru). V \"Hovorech\" bývají často \"ťün-c\"' a \"siao-žen\" kladeni do protikladu; např. „Urozený muž se vyzná v tom, co je správné, stejně jako se malí lidé vyznají v tom, co se vyplatí.“\n\nJak bylo naznačeno výše, neustálé učení hraje u Konfucia velmi důležitou roli. Podle \"Hovorů\" vyučoval čtyřem věcem: „vzdělání, řízení záležitostí, věrnosti představeným a plnění slova.“ Zdůrazňuje přitom, že učení není pouze knihomolství či samoúčelné hromadění fakt; učení chápal jako shromažďování poznatků, kterými pak člověk mohl řídit své chování. Konfucius byl velkým milovníkem znalostí starých časů, ke kterým často odkazoval: „Kdo může získat znalost nového oživením starého, je schopen být učitelem.“\n\nKonfucius zavrhoval jakékoliv druhy pověry a choval kladný vztah k hudbě, kterou kladl do úzkého vztahu s rituálem. Hudbu však adresuje zejména urozeným mužům: „Jenom prostí lidé čekají, až pokročí v hudbě (než přijmou úřad). Urozený muž si může dovolit poznávat obřady a hudbu později.“ „Ale pokud se týče obřadů a hudby, to bych musel přenechat pravému urozenému muži.“\nSoučástí \"Hovorů\" je i několik humorných situací a vtipů, i tyto vtipy však mohou skrývat ponaučení. Tak např. když byl Konfucius na cestě do města Wu, pronesl: „Na zabití kuřete neužívám nože na voly.“ Po připomínce svého žáka C'-joua Konfucius dodal: „Co jsem právě řekl, bylo míněno jen žertem.“ I přes toto jednoznačné vyjádření se pozdější Konfuciovi komentátoři Kchung An-kuo i Ču Si domnívali, že ona průpovídka nemusí být vůbec humorná a skrývá jasné ponaučení o tom, že člověk by neměl používat velkou sílu k vyřešení maličkostí. Orientalista Christoph Harbsmeier dokonce naznačuje, že Konfucius myslel jako vtip ne první část své promluvy, ale až tu druhou, ve které hovoří o tom, že jeho předchozí výrok byl myšlen jako vtip.\n\nOd chanské kodifikace se \"Hovory\" staly předmětem obrovského množství komentářové literatury. Snad nejvíce komentářů vzniklo za dynastie Sung (960–1279), kdy vznikl konfuciánský směr zvaný neokonfucianismus. Nicméně text \"Hovorů\" se od své chanské kodifikace už nijak podstatně neměnil. Ve 12. století se \"Hovory\" staly jednou z částí \"Čtyř knih\" (dalšími třemi jsou \"Velké učení\", \"Cesta středu\" a \"Mencius\"). Zasloužil se o to neokonfuciánský učenec Ču Si (1130–1200), který \"Čtyři knihy\" sestavil. Od roku 1313 až do roku 1905 byla znalost \"Čtyř knih\" nezbytnou součástí čínských úřednických zkoušek. Mladí adepti, kteří se ucházeli o místo ve státní správě, se je museli naučit prakticky nazpaměť, začínali přitom \"Hovory\". Od studentů se neočekávalo, že celý obsah \"Hovorů\" pochopí hned. Pokud se dílo naučili nazpaměť, očekávalo se, že s přibývajícími zkušenostmi a věkem bude dílo v jejich myslích uzrávat a až ve značně pokročilém věku žáci plně ocení filosofickou hloubku Konfuciových slov.\n\nNejstarší dochovaný nález \"Hovorů\" pochází z roku 55 př. n. l. z oblasti Ting-čou. Tzv. ting-čouská verze byla objevena v roce 1973 v chanské hrobce, psána byla na bambusu. Další verze pocházejí např. z čínského Tun-chuangu, kde byla objevena částečná kopie z roku 890, která je nejspíše výtvorem některého ze studentů konfucianismu.\n\nPrvní překlad \"Hovorů\" do evropského jazyka pořídili jezuitští misionáři. Pod názvem \"\" vyšly spolu s dalšími konfuciánskými díly v Paříži v roce 1687. Do angličtiny \"Hovory\" přeložila celá řada sinologů jako James Legge, Charles Muller či William Edward Soothill. Za dnes již klasický překlad do angličtiny je považován překlad pořízený Arthurem Waleym.\n\nDo českého jazyka \"Hovory\" jako první přeložil Jaroslav Průšek v roce 1942. V tehdejším vydání i v tom novějším z roku 1995 byl jako spoluautor knihy uveden i český indolog Vincenc Lesný, který však jen propůjčil svou autoritu k tomu, aby kniha ve čtyřicátých letech vůbec mohla vyjít od tehdy neznámého badatele J. Průška. V roce 1995 bylo Lesného jméno jako spoluautora zachováno z úcty k němu. Nejnovější český překlad \"Hovorů\" byl vydán v roce 2009 pod názvem \"Konfucius v zrcadle Sebraných výroků\" a jeho autorem je Jaromír Vochala.\n\n\n"}
{"id": "626923", "url": "https://cs.wikipedia.org/wiki?curid=626923", "title": "Dead Space", "text": "Dead Space\n\nDead Space je survival hororová hra z pohledu třetí osoby od společnosti Visceral Games a distributora Electronic Arts, pro platformy PC, Xbox 360 a Playstation 3. Hra vyšla v České republice 24. října 2008.\n\nDead Space je zasazen do roku 2508. Země byla na pokraji vyhynutí, když lidé vytěžili všechny nerostné suroviny. Zbývající lidé se rozhodli, že jediný způsob, jak získat suroviny nové a tím i přežít, je začít hledat mimo planetu Zemi. Bylo zapotřebí prohledávat nové planety. Na základě tohoto rozhodnutí přišla CEC s nově vynalezenou lodí, která měla zabránit úplnému vyhynutí lidstva: USG Ishimura.\nUSG Ishimura byla loď vyrobená pro hromadění nových surovin: takzvanému „Planetcrackingu“ (doslovný překlad by byl Rozlousknutí planety). Měla za úkol těžit z ostatních planet ty nejvzácnější a nejcennější suroviny a poté je odvézt zpět na Zemi. Díky „Planetcrackingu“ lidstvo znovu prosperuje a nerostné zdroje jsou zastoupeny v hojné míře.\n\nBěhem příběhu Ishimura úspěšně dokončí svou 34. těžbu a vydává se vytěžit planetu číslo 35. Nicméně události, které se odehrají během této poslední těžby silně ohrožují budoucnost naší planety. Je tedy na Isaacu Clarkovi (hráči), aby zabil nekromorfy a zachránil zemi.\n\nzajímavost: je i verze na mobil.\n\n"}
{"id": "626924", "url": "https://cs.wikipedia.org/wiki?curid=626924", "title": "Lokomotiva 726", "text": "Lokomotiva 726\n\nLokomotivy řady 726 (do roku 1987 řada T 444.1) byly československé motorové lokomotivy s hydrodynamickým přenosem výkonu určené pro posun a lehčí traťovou službu v osobní i nákladní dopravě. Tato řada byla odvozena od starší 725 oproti níž je vybavena topným agregátem pro vytápění souprav a na konstrukci celého stroje bylo provedeno několik dalších změn. Řada 726 byla vyvinuta firmou ČKD Praha, ale výroba byla z kapacitních důvodů přesunuta do slovenského podniku TS Martin.\n\n"}
{"id": "626925", "url": "https://cs.wikipedia.org/wiki?curid=626925", "title": "Radka Denemarková", "text": "Radka Denemarková\n\nRadka Denemarková (* 14. března 1968, Kutná Hora) je česká spisovatelka, literární historička, scenáristka, překladatelka německých děl a dramaturgyně.\n\nNa Filozofické fakultě Univerzity Karlovy vystudovala germanistiku a bohemistiku, roku 1997 získala na FF UK titul Ph.D. za práci s názvem: \"Sémiotická problematika dramatizací. Intersémiotický překlad na příkladech českých dramatizací 20. století. Problém intertextuality.\" V roce 2007 pobývala na tvůrčím stipendiu ve Wiesbadenu, v roce 2008 v Berlíně, v roce 2010 v rakouském Grazu, v roce 2011 na ostrově Usedom (hotel Ahlbecker Hof, součást Ceny německých literárních kritiků), roku 2014 ve slovinském Škocjanu a v roce 2015 v rakouské Kremži (Artist in Residence). Působila jako vědecká pracovnice Ústavu pro českou literaturu Akademie věd ČR, dále jako lektorka a dramaturgyně v pražském Divadle Na zábradlí, externě vyučovala (2009–2014) tvůrčí psaní na Literární akademii Josefa Škvoreckého. Od roku 2004 je spisovatelkou na volné noze. Spolupracuje s čínským disidentem a spisovatelem Xi Zhiyuanem (sborník \"DanDu\") a německým filozofem Wolframem Tschiche (politické vzdělávání studentů středních škol v Německu). Každý rok vede dílnu tvůrčího psaní pro děti z dětských domovů v rámci festivalu OUT OF HOME. Je opakovaně hostem literárních festivalů a knižních veletrhů v Německu (Lipsko, Frankfurt nad Mohanem, Berlín, Hamburk, Stuttgart, Bayreuth), USA (New York), Švýcarsku (Curych, Basilej), Rakousku (Vídeň, Linec, Graz), Nizozemí (Rotterdam), Maďarsku, Kanadě, Rusku, Francii, Belgii, Číně, Kolumbii, Mexiku a mnoha dalších zemích. Její texty byly dosud přeloženy do 17 jazyků. V roce 2015 byla hostem 16. ročníku Měsíce autorského čtení. Roku 2017 se Radka Denemarková stala \"čestnou spisovatelkou města Graz\" (září 2017–srpen 2018).\n\nMá syna Jana (1995) a dceru Ester (2000). Žije v Praze.\n\nRadka Denemarková je autorkou románů, povídek, divadelních her a televizních a filmových scénářů. Pravidelně přispívá do českých a zahraničních periodik.\n\n\n\n\nJako scenáristka se Radka Denemarková spolupodílela na vzniku televizních dokumentů o význačných osobnostech české kulturní scény (Evald Schorm, Alfréd Radok, Emil František Burian, Jindřich Honzl, František Tröster, Bohuslav Reynek, Jiří Voskovec, Jan Werich, Jaroslav Ježek) \n\nRadka Denemarková přispívá pravidelně do českých a německých periodik jako jsou např. Souvislosti, Tvar, Česká literatura, Hospodářské noviny, Lidové noviny, Respekt, Die Welt.\n\n\n\n"}
{"id": "626926", "url": "https://cs.wikipedia.org/wiki?curid=626926", "title": "Jennifer Grey", "text": "Jennifer Grey\n\nJennifer Grey (* 26. března 1960 New York) je americká herečka. Mezi její nejvýznamnější filmy patří \"Volný den Ferrise Buellera\" a \"Hříšný tanec\", kde po boku Patricka Swayzea ztvárnila postavu Frances Housemanové a za který byla nominována na Zlatý glóbus.\n\nVyrůstala v herecké rodině, jejím otcem je herec Joel Grey, držitel Oscara z roku 1972 za film \"Kabaret\", matkou herečka a tanečnice Jo Wilderová. Dědeček z otcovy strany Mickey Katz byl divadelním hercem. Vystudovala herectví na newyorské konzervatoři Neighborhood Playhouse School of the Theatre. Ve filmu debutovala v roce 1984, přičemž nedlouho poté si zahrála své dvě nejvýznamnější role. Roku 1986 se ztvárnila Jeanie Buellerovou v komedii \"Volný den Ferrise Buellera\", o rok později se objevila v hlavní roli Frances Housemanové v romantickém snímku \"Hříšný tanec\".\n\nV roce 2010 vyhrála s tanečníkem Derekem Houghem taneční soutěž \"Dancing with the Stars\".\n\nDíky vyšetření před účastí v soutěži \"Dancing with the Stars\" jí byl objeven rakovinový nádor, který jí byl odstraněn.\n\nOd roku 2001 je vdaná za herce, režiséra a scenáristu Clarka Gregga, se kterým má dceru Stellu (* 2001).\n\n\n\n"}
{"id": "626940", "url": "https://cs.wikipedia.org/wiki?curid=626940", "title": "Kuglvajt (Praha)", "text": "Kuglvajt (Praha)\n\nKuglvajt je jméno zaniklého hradu na území Prahy. Zřejmě byl majetkem plaského kláštera, což by vysvětlovalo, proč byl v dokumentech zmíněn jen jednou. Stalo se tak v roce 1387 při lokalizaci vinice. \n\nNeví se, kde přesně hrad stál. Většinou se předpokládá jeho poloha v Košířích. A. Sedláček hrad umisťuje na horu s přírodní památkou Skalka: „Pokud svědčí o něm skrovné paměti a povaha krajiny, nelze ho jinde hledati, než na hoře ležící za Košíři západně od Skalky a Budňanek, vpravo od silnice k Motolu vedoucí.“ Naopak F. Vacek považuje věž, zmiňovanou ještě v roce 1452, za zbytek dřívějšího viničního letohrádku a Kuglvajt považuje za pomístní název.\n\n\n"}
{"id": "626942", "url": "https://cs.wikipedia.org/wiki?curid=626942", "title": "Lev Šimák", "text": "Lev Šimák\n\nLev Šimák (3. března 1896 Všestudy – 19. října 1989 Praha) byl český malíř, grafik a publicista.\n\nZa první světové války byl nasazen na Haliči. V letech 1919–1927 studoval na pražské Akademii výtvarných umění u prof. Pirnera, Obrovského, Thieleho a grafiku u Brömse. Při hledání svého vyjádření vycházel z vlivů expresionismu, fauvismu a kubismu, také obdivoval české gotické malířství,českého lidového umění, celý život také vycházel realistické tradice Mikoláše Alše a Karla Purkyně. Zabýval se především krajinomalbou, inspiraci sbíral jak v zahraničí, tak v Čechách na Šumavě a ve Středohoří. Důležitým tématem Šimákova díla byl též každodenní život venkova a sociální motivy, které na důležitosti získaly poté, co vstoupil do KSČ a poprvé v roce 1935 navštívil Sovětský svaz a další rozměr v době druhé světové války a době euforie bezprostředně po osvobození. Rád maloval motýly.\n\nOd roku 1927 byl členem Umělecké besedy a od roku 1945 SČUG Hollar. V komunistickém Československu bylo jeho dílo vysoce ceněno a bylo mu uděleno i nejvyšší státní ocenění pro umělce, čestný titul národní umělec.\n\nPáteř Šimákova díla tvořili oleje krajin, ale též figurálních motivů, ovšem v nezvykle velké míře se též objevovaly akvarely. Grafika ve většině případů fungovala jen jako přípravná technika pro malbu, mezi jeho výraznější počin patří cyklus litografií \"Indiáni\" ještě ze studentských let. Nejvíce ceněno je jeho dílo předválečné.\n\nNěkolik článků publikoval v revue Umělecké besedy \"Život\", též v \"Hollaru\" a v časopisu Svazu československých umělců \"Výtvarném umění\"\n\n\n\n"}
{"id": "626943", "url": "https://cs.wikipedia.org/wiki?curid=626943", "title": "Kosmická psychologie", "text": "Kosmická psychologie\n\nKosmická psychologie je jednou z aplikovaných psychologických disciplín. Zabývá se problémy kosmonautů a možnostmi jejich psychologické podpory při dlouhodobých vesmírných projektech. Hlavními tématy jsou proto dlouhé odloučení člověka od ostatních lidí, problémy samoty, vypořádání se s nebezpečím a působení trvalého stresu či senzorické deprivace a dalšími tématy, specifickými pro pobyt v kabinách kosmických lodích. Kromě toho se zaměřuje i na výběr adeptů pro absolvování kosmonautického výcviku. Na Západě není příliš rozšířená a jako samostatný obor byla definována spíše ve Východním bloku a v Sovětském svazu.\n\nKosmonauté podléhají stejným emocem jako ostatní lidé. Někdy však emoce mobilizují duchovní síly a pomáhají člověku vyrovnat se se zdánlivě nesplnitelnými úkoly, jindy mají opačný vliv - ubíjejí vůli a psychiku, činí člověka nerozhodným, bezmocným. Orbitální lety a četné pozemní zkoušky dokázaly, že činnost kosmonautů, stejně jako letců, je spjata s obrovským nervovým napětím a vyžaduje zvlášť silnou vůli a schopnost ovládat své city. \nPři slabé emocionální odolnosti a psychologické nepřipravenosti nevydrží vždy kosmonauti nervově emocionální napětí a kvalita jejich práce se prudce zhorší. Není proto divu, že v těchto situacích dochází u pilotů k fyziologickým změnám.\n\nSmyslová deprivace je zapříčiněna nedostatkem dojmů. V normálních podmínkách se denně naskýtají stovky a tisíce nejrůznějších podnětů vizuálních, sluchových a dalších. Pestrá škála počitků je vnímána smyslovými orgány a nervové podněty o nich přesně informují mozek. Člověk si sice každé podráždění neuvědomuje, ale pro normální činnost mozku je důležité. Při nedostatku trvalého podráždění mohou vzniknout vážné funkční poruchy.\nPři dlouhých meziplanetárních letech jsou kosmonauti odsouzeni k pobytu ve stereotypním prostředí, kde není dne ani noci, ani ničeho, na co jsou zvyklí ze země. \nPro odstranění této senzorické deprivace může pomoci tvůrčí práce.\n\nRuský vědec Lebeděv přihlížel při výcviku kosmonautů k charakterovým vlastnostem a temperamentu každého jednotlivce. Využil Hippokratova členění charakteru: slabí lidé odpovídají melancholikům, silní, nevyrovnaní a vznětliví cholerikům, silní a vyrovnaní flegmatikům (který je vážný) a sangvinikům (který je pohyblivý). \n\nToto klasické dělení temperamentu podle Hippokrata sice vzdáleně odpovídá Eysenckově dvoufaktorovému modelu osobnosti, nicméně současná psychologie již klasické Hippokratovo kategorické dělení nepoužívá.\n\nPocit ztráty tělesné váhy může za určitých podmínek pocítit každý z nás při fyzické zátěži - například, když si po náročném trekovém výstupu sundáme batoh. Příkladem „pocitu beztíže“ jsou také drogy. Přičemž jak u drog, tak i u fyzické zátěže se výraz „pocit beztíže“ (apod.) uplatňuje jen jako subjektivní popis právě prožívané úlevy či euforie. Jiná a nejvěrnější „náhražka“ stavu beztíže se procvičuje ve speciálních letadlech pro výcvik astronautů, kde letadlo, poté co nabere výšku, padá volným pádem k Zemi; jiným způsobem tréninku je též deprivační nádrž.\n\nJ. Gagarin - V. Lebeděv CESTA KE HVĚZDÁM (Psychologie a vesmír)\n"}
