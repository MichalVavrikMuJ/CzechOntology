{"id": "707901", "url": "https://cs.wikipedia.org/wiki?curid=707901", "title": "Bainit", "text": "Bainit\n\nBainit je jehlicovitá mikrostruktura, kterou lze nalézt v uhlíkových ocelích, a která se tvoří v teplotním intervalu cca 250–550 °C.\n\nJako první ji popsali E. S. Davenport a Edgar Bain jako jednu ze struktur rozpadu austenitu při ochlazování z teploty A resp. A. Davenport a Bain mikrostrukturu původně popsali jako velmi podobnou popuštěnému martenzitu.\n\nJemná nelamelární struktura bainitu obsahuje cementit s feritickými oblastmi s vysokou koncentrací dislokací, které ferit zpevňují.\n\nTeplotní interval pro formaci bainitu (mezi 250–550 °C) je stejný jako pro zformování perlitu i martenzitu. Vznik bainitické struktury je podmíněn izotermickým kalením s kalicí rychlostí vyšší než pro vznik perlitu, ale nižší než pro vznik martenzitu – za předpokladu stejného chemického složení oceli. Většina legujících prvků snižuje teplotu potřebnou pro dosažení vzniku bainitu, např. uhlík je nejefektivnější.\n\nMikrostruktury martenzitu a bainitu jsou si velmi podobné, protože obě mikrostruktury vznikají za velmi obdobných podmínek. Morfologické rozdíly existují a jsou zjistitelné jen při použití elektronového mikroskopu. Při pozorování světelným mikroskopem se bainitická struktura jeví tmavší než martenzitická z důvodu nižší odrazivosti.\n\nProtože tvrdost bainitu je vyšší než u perlitu ale nižší u martenzitu, nevyžaduje bainitická mikrostruktura žádné následné tepelné zpracování po bainitickém kalení.\n\nVe dvacátých letech Davenport a Bain objevili novou mikrostrukturu oceli, kterou nejprve nazývali martenziticko-troostitickou, protože byla přechodem mezi nízkoteplotním martenzitem a troostitem. Objevená struktura byla pojmenována Bainovými kolegy v U.S. Steel bainitem.\nNázev se však dostal do vědeckého povědomí až později, v roce 1947.\nBain a Davenport si také všimli existence dvou odlišných forem bainitu, horní bainit, který se formuje při vyšší teplotě a spodní bainit, který vzniká blízko martensitické teploty.\n\nPři teplotě 900 °C je nízkouhlíková ocel austenitizována (tj. vnitřní strukturou je austenit). Pod teplotou A (resp. A pro nadeutektoidní oceli) se austenit začne rozpadat. Při eutektoidní teplotě cca 727 °C se austenit stává termodynamicky nestabilním a při rovnovážných podmínkách – popsaných binárním diagramem železo-uhlík – se rozpadá eutektoidní reakcí na perlit (tuhý roztok feritu a cementitu). To platí pro nekonečně pomalé ochlazování. V případě vyšších ochlazovacích rychlostí, je nutné vzít v úvahu vliv kinetiky termodynamické soustavy při strukturní transformaci. Díky tomu lze dosáhnout jiných struktur než fázových (ferit, cementit, perlit) a to zejména martenzitickou strukturu ale i bainitickou strukturu. Transformace se popisuje v např. v diagramu anizotermického rozpadu austenitu.\n\nNa obrázku křivka (1) znázorňuje vysokou (nadkritickou) rychlost ochlazování – kalení – při níž se austenit transformuje ve ferit přesycený uhlíkem za podmínek kdy uhlík nemůže volně difundovat, tj. martenzit. Atomová mřížka austenitu by se transformovala z kubické plošně středěné na kubickou prostorově středěnou feritu za předpokladu dostatku času. V případě rychlého ochlazení se ferit však uspořádá s uhlíkem do prostorově středěné tetragonální atomové mřížky. Intersticiálně uspořádaný uhlík způsobí vnitřní pnutí v tomto uspořádání díky níž je sice ocel tvrdší a pevnější, ale zároveň i křehčí. Složení martenzitu je odvozené od složení austenitu.\nPři pomalejší rychlosti ochlazování jako u křivky (2) může uhlík snadněji difundovat až do teploty 600 °C, potom lze soustavu ochlazovat rychleji a místo feriticko-perlitické struktury se a vytvoří bainit.\nPři velmi nízké rychlosti ochlazování, podle křivky (3), bude dosažena feriticko-perlitická struktura jako podle binárního rovnovážného diagramu v závislosti na chemickém složení oceli.\n\nBainit se nachází mezi martenzitickou a feriticko-perlitickou oblastí, kdy difuzní pochody železa sice jsou omezeny, ale termodynamický mechanismus nemá dostatečný potenciál pro transformaci na martenzit. Na rozdíl od perlitu, ve kterém ferit s cementitem vzniká společně, bainit vzniká transformací z austenitu přesyceného uhlíkem (podobně jako martenzit) s postupnou difuzí uhlíku a precipitací karbidů.\nDalší rozdíl je možné spatřit mezi tzv. spodním bainitem, který se formuje blízko teploty počátku martenzitické přeměny – tj. za nižších teplot, a tzv. horním bainitem, který se formuje za vyšších teplot, pod feriticko-perlitickou oblastí.\nRozdílnost struktur vychází z rychlosti difuze uhlíku při teplotě vzniku bainitu. Při vyšší teplotě uhlík difunduje rychleji od nově se formujícího feritu a karbidů ze zbytkového austenitu přesyceného uhlíkem do feritické oblasti bez karbidů.\nPři nižší teplotě uhlík obtížně difunduje a tvoří více precipitátů než feritu.\n\nExistují dvě protichůdné teorie vzniku bainitické mikrostruktury, tzv. teorie přesunů a teorie difuze.\n\nTeorie přesunů je jedna z teorií mechanismu formování bainitu, kdy nastane smykové přetvoření jako v případě vzniku martenzitu. Přetvoření způsobí uvolnění napětí, což se potvrzuje orientací vazeb přítomných v bainitické mikrostruktuře.\nPodobný efekt uvolnění napětí lze pozorovat v transformacích, které však nejsou považovány za čistě martenzitické.\nUvolnění napětí v bainitu lze chápat jako invariantní rovinnou deformaci s rozsáhlými smykovými složkami. Vznik karbidických fází (cementitu) mezi feritickými deskami se objevuje pouze jako výsledek difuzních procesů.\n\nTeorie difuze bainitické přeměny je založena na difuzi malého rozsahu na počátku transformace. Náhodně a neusměrněně teplotně aktivované atomy skokově řídí vznik a vazby se pak sestavují opětovnou difuzí. Tento mechanismus není však schopný popsat ani tvar ani povrchový reliéf způsobený banitickou přeměnou.\n\nJiž raný výzkum bainitu odhalil, že při jisté dané teplotě se určité množství austenitu transformuje v bainit a zbytek se rozpadne po delší době na perlit. A to i přesto, že dokončení transformace austenitu na perlit lze dosáhnout i při vyšších teplotách, kdy austenit je stabilní. Lze tedy uvažovat, že banitický ferit se vzniká transformací spolu s uhlíkem, který je vylučován okolním austenitem. Tím je zajištěna termodynamická stabilita proti další transformaci. Aby bylo možné přeměnit větší množství austenitu na bainit, je nutné snížit teplotu a tím zvýšit hybnou sílu termodynamické reakce.\n\nBainit se typicky jeví jako jehlicovitý agregát feritových desek oddělených zbytkovým austenitem, martenzitem nebo cementitem.\nZatímco feritové desky se jeví samostatnými při zkoumání dvourozměrného řezu, jsou ve skutečnosti vzájemně propojeny v třidimenzionálně – obyčejně v čočkovité či jehlicovité – morfologii. Klínový tvar jehlic vzniká při růstu zrna se silnější stranou v místě vzniku.\n\nTloušťka feritických desek se zvyšuje s teplotou, při které dochází k přeměně. Modely neuronových sítí naznačují, že se nejedná o přímý účinek teploty jako takové, ale spíše důsledek teplotní závislosti hybné síly potřebné pro transformaci zbytkového austenitu kolem feritických desek.\nProto při podchlazení z vyšších teplot, termodynamická hybná síla způsobuje snížení rychlosti nukleace zrn. Tím je umožněno jednotlivým deskám dosáhnout při růstu velikost větší než je fyzicky dostupný prostor – omezený růstem ostatních desek. Desky jsou pak v okolním austenitu elasto-plasticky deformovány, což vyvolává napětí ve struktuře a to vede na vyšší pevnost a resistenci proti růstu zrn ze zbytkového austenitu.\n\nTzv. horní bainit se formuje při teplotě 400–550 °C se strukturou jehlicovitých útvarů. Tyto útvary obsahují laťky feritu, které jsou přibližně rovnoběžné, a které vykazují vazbu k okolnímu austenitu podle Kurdjumova-Sachse. Účinek této vazby se snižuje se snižující se teplotou při transformaci. Feritické útvary obsahují méně než 0,03 % uhlíku, což způsobuje setrvání austenitu přesyceného uhlíkem v jejich okolí.\n\nMnožství feritu, které vzniká v jehlicích je závislé na množství uhlíku v oceli. Nízkouhlíkové oceli obsahují nesouvislé vrstvičky nebo drobné částečky cementitu mezi jehlicemi. U vysokouhlíkových ocelí jsou vrstvy kontinuální podél přilehlých jehlic.\n\nDolní bainit, který vzniká při teplotě 350–400 °C, má více acikulární formu než horní bainit. U dolního bainitu se nevyskytuje takové množství hran o malých úhlech mezi jehlicemi. Přirozená rovina růstu feritu se také posouvá z <111> k <110> v závislosti na klesající teplotě při transformaci. Zrna cementitu vznikají na rozhraní mezi feritem a austenitem.\n\n"}
{"id": "707907", "url": "https://cs.wikipedia.org/wiki?curid=707907", "title": "Veslonos americký", "text": "Veslonos americký\n\nVeslonos americký (\"Polyodon spathula\") je ryba z řádu jeseterovitých. Žije zejména v pomalejších tocích povodí Mississippi na americkém středozápadě. V nedaleké povodí Erijského jezera byla zřejmě vyhubena. Dorůstá délky až 220 centimetrů a váhy až sto kilogramů. Živí se zejména zooplanktonem, ale žere i korýše a mlže.\n\nJejí dříve hojné počty byly sníženy rybolovem a ztrátou přirozeného prostředí stavbou jezů. V Erijském jezeře je překážkou jejich nového vysazení snížená hladina zooplanktonu, kterou způsobily invazní druhy, například slávička mnohotvárná.\n\nV Evropě byl ve volné přírodě veslonos americký spatřen v Dunaji a v Česku na Hluboké. Jedna z možností je, že unikl z chovů v Rumunsku nebo v Bulharsku při povodních v roce 2006.\n"}
{"id": "707913", "url": "https://cs.wikipedia.org/wiki?curid=707913", "title": "Jan Sviták", "text": "Jan Sviták\n\nJan Sviták, \"křtěný\" Jan Václav (27. prosince 1895, Plzeň – 10. května 1945, Praha), byl český režisér, herec a scenárista.\n\nNarodil se v rodině úředníka v plzeňské Škodovce, od mládí se věnoval sportu. V období první světové války odjel do Puly, kde nastoupil do námořnické školy. Zde přežil potopení bitevní lodi Wien dne 10. prosince 1917 u Terstu, zasažené italským torpédem. Obdržel vyznamenání Za statečnost. Po válce působil v divadelní společnosti Karla Šotty, mezi léty 1921–1928 hostoval rovněž v Divadle na Vinohradech a v Národním divadle na pozvání K. H. Hilara. Později působil v Bratislavě ve slovenském Národním divadle, se kterým hostoval úspěšně i ve Vídni.\n\nPozději působil jako herec a režisér v divadle Vlasty Buriana.\n\nJiž v roce 1928 se poprvé objevil jako herec ve filmu. Pod vedením režiséra Josefa Rovenského se začal věnovat divadelní režii. Jeho první manželkou byla jistá Marie Černá, kterou si vzal v roce 1929, v roce 1935. se pak oženil s herečkou Vilmou Beranovou (1907), se kterou se později také rozvedl.\n\nZa druhé světové války působil jako producent a ředitel filmových ateliérů Foja v Praze-Radlicích. Za období jeho působení ve funkci ředitele ateliérů zde bylo natočeno třicet filmů, mj. zde sám v roce 1941 natočil film \"Přednosta stanice\" s Vlastou Burianem v hlavní roli. Na počátku okupace se stal vedoucím filmového klubu v pražské Lucerně. Působil také ve vedení filmové ústředny Filmprüfstelle, která rozhodovala o povolení filmů k distribuci a odsouhlasovala scénáře pro natáčení. V této době se začalo hovořit o jeho kolaboraci s nacisty. Existují však svědectví, např. spisovatelky a divadelní herečky Jarmily Svaté a Svitákova syna Milana, které naopak potvrzují, že Sviták využíval styků s nacisty k pomoci jiným.\n\nByl ženatý s herečkou Vilmou Svitákovou, se kterou měl syna Milana. Po rozvodu se Vilma provdala za reportéra dr. Františka Kocourka a společně syna vychovávali. Kocourek za války zahynul v koncentračním táboře Osvětim-Birkenau, Vilma přežila pobyt v Terezíně. Na konci války žil s bývalou herečkou slovenského Národního divadla Marií Paulovou v luxusním bytě na nábřeží Vltavy (budova Bellevue na dnešním Smetanově nábřeží). Svitákův byt pak po jeho smrti v květnu 1945 využíval maršál Rudé armády Koněv a jeho štáb.\n\nNa konci roku 1944 po nasazení herců na pomoc výrobě dohlížel Sviták dle svědectví herců Járy Kohouta a Zdeny Sulanové na práci v dílně v ulici Na Poříčí.\n\nSvitákův synovec Vilém Sviták po válce dosvědčoval, že jeho otec, bratr Jana Svitáka, věděl od Jana Svitáka, že má doklady o své podpoře nacisty uvězněných osob a že je schopen doložit odbojovou činnost.\n\nJan Sviták byl dne 9. května 1945 odvlečen ze svého bytu příslušníky Revolučních gard do Bartolomějské ulice. Ráno 10. května byl z Bartolomějské ulice č. 4 vyšetřovatelem vypuštěn na ulici, kde byl následně lynčován již přítomným davem, ve kterém aktivně vystupovali dle dostupných svědectví jeho bývalí kolegové z filmového ústředí, byl vlečen ke kostelu svatého Martina a zastřelen přítomným rudoarmějcem poté, co byl údajně známou českou herečkou z davu obviněn ze smrti Karla Hašlera.\n\nV protokolu ze 3. září 1945 uvedl Zdeněk (Giňa) Hašler, syn Karla Hašlera, že pokládá za vyloučené, že by jeho otce měl udat Jan Sviták.\n\nKdyž se o smrti Jana Svitáka dozvěděla jeho bývalá žena Vilma Kocourková-Svitáková, nechala tělo převézt do krematoria v Motole. Urna s popelem byla později uložena v rodinném hrobě v Plzni.\n\n\n\n\n"}
{"id": "707923", "url": "https://cs.wikipedia.org/wiki?curid=707923", "title": "Domkov", "text": "Domkov\n\nDomkov () je zaniklá obec v okrese Náchod. Katastrální území Domkov je dnes součástí obce Provodov-Šonov.\n\nObec Domkov musela ustoupit výstavbě vodní nádrže Rozkoš. Nacházela se v blízkosti obce Provodov-Šonov. V současné době je na převážné části původního území severovýchodní zátoka přehrady. Nachází se zde významné hnízdiště vodního ptactva.\n\n\n"}
{"id": "707930", "url": "https://cs.wikipedia.org/wiki?curid=707930", "title": "Richmal Cromptonová", "text": "Richmal Cromptonová\n\nRichmal Cromptonová (15. listopadu 1890 - 11. ledna 1969) byla anglická spisovatelka, úspěšná svými dětskými knížkami o Williamovi. V češtině jsou známé pod titulem \"Jirka, postrach rodiny\".\n\nNarodila se v severoanglickém městě Bury v rodině pastora, pracovala jako učitelka latiny. Napsala přes čtyřicet psychologických společenských románů, které dávno upadly do zapomnění. Daleko větší úspěch měla její kniha \"Just William\", vydaná roku 1922. Popisovala uličnictví školáka Williama Browna a jeho party Psanců.\n\nČtenáři si rychle vynutili pokračování. Nakonec Cromptonová napsala 50 knih o Williamovi. V těch posledních využívala aktuální rekvizity jako televizi nebo lety do vesmíru. Přitom sama autorka byla bezdětná, postava Williama je inspirována jejím bratrem a synovcem. Série získala oblibu jako typická ukázka anglického humoru, byla také zfilmována.\n\nDo českého prostředí uvedl Williamovy příběhy jako první nakladatel J. R. Vilímek, který je vydával od roku 1935. Většinu překladů pro něj zajišťoval překladatel J. A. Trpák. Pro hlavního hrdinu zvolil pro české prostředí příhodnější jméno \"Jirka\", čehož se drží i ostatní překladatelé.\n\n\n"}
{"id": "707940", "url": "https://cs.wikipedia.org/wiki?curid=707940", "title": "Rybnica", "text": "Rybnica\n\nRybnica (moldavsky: \"Рыбница/Rîbnița\", , ) je město v Moldavsku v mezinárodně neuznané Podněsterské moldavské republice na levém břehu Dněstru, administrativní centrum Rybnického rajonu. Na protějším břehu řeky se nachází město Rezina, které je pod kontrolou Moldavska. Na mostě přes Dněstr je silniční hraniční přechod mezi Podněsterskou moldavskou republikou a Moldavskou republikou. Ve městě žije 48 tisíc obyvatel (2014), především ukrajinské, ruské a moldavské národnosti.\n\nPrvní zmínky o městě se objevují v první polovině 15. století, Rybnica je zobrazena na mapě Litevského velkoknížectví a Polského království z roku 1628. Po druhém dělení Polska v roce 1793 Rybnica připadla Ruskému carství a stala se součástí Podolské gubernie. Roku 1924 byla začleněna do Moldavské autonomní sovětské socialistické republiky, roku 1938 obdržela status města. V letech 1941 až 1944 byla Rybnica okupována rumunskými a německými vojsky, město s okolím se stalo součástí rumunské provincie Zadněstří. V těchto letech bylo okupanty vyvražděno místní židovské obyvatelstvo (dle sčítání lidu z roku 1926 měla Rybnica 9 400 obyvatel, z toho 38% Židů). Na místě popravy více než 500 obyvatel města je zbudován památník obětí Velké vlastenecké války. Po osvobození Rudou armádou roku 1944 se stala Rybnica součástí Moldavské sovětské socialistické republiky. Roku 1990 se občané Rybnického rajonu vyslovili v referendu 98% pro vstup do Podněsterské moldavské republiky.\n\nNa konci 19. století ve městě vznikl první průmyslový závod - cukrovar. Rozvoj průmyslu nastal především po druhé světové válce, kdy celý podněsterský region prošel silnou industrializací. Ve městě byl zbudován \"Moldavský metalurgický závod\", dnes se jedná o největší podnik v Podněsterské moldavské republice, podílí se 52% na celkové výrobě Podněstří, 65% na exportu republiky, je to nejvýznamnější plátce daní. Dále se ve městě nacházejí závody průmyslu stavebních hmot, lihovarnického a další. Rybnicou prochází železniční trať z Moldavska na Ukrajinu.\n\n"}
{"id": "707945", "url": "https://cs.wikipedia.org/wiki?curid=707945", "title": "Hranaři", "text": "Hranaři\n\nHranaři (2011) je český film z prostředí podnikatelů a politiků, ale i podsvětí a korupce.\n\nFilm se natáčel od června do července 2011 převážně v Praze (Letohrádek Kinských, Vila Miloše Havla, Psychiatrická léčebna Bohnice, City Tower, lom u Radotína). Pracovní název zněl \"Hrana\".\n\n\n"}
{"id": "707964", "url": "https://cs.wikipedia.org/wiki?curid=707964", "title": "Saskatchewan Highway 35", "text": "Saskatchewan Highway 35\n\nSaskatchewan Highway 35 je provinční silnice se zpevněným povrchem (z části z asfaltobetonu), nedělená středovým pásem, nalézající se v kanadské provincii Saskatchewan. \nVede od hranic Spojených států (kde se stýká se silnicí Route 85), od místa nedaleko Port of Oungre, až ke slepému zakončení (tzv. mrtvému konci – anglicky \"dead end\") nedaleko severního břehu přehradního jezera Tobin Lake. Saskatchewan Highway 35 (SK Hwy 35) je asi 540 km dlouhá. Kanadskoamerická dálnice CanAm Highway, kterou je Saskatchewan Highways 35 částečně součástí, se skládá ze silnic SK Hwy 39, SK Hwy 6, SK Hwy 3, SK Hwy 2 a U.S. Route 85. Silnice SK Hwy 35 přispívá ke kanadskoamerické dálnici CanAm Highway 46,5 km dlouhým úsekem mezi Port of Oungre na kanadsko-americké hranici a Weyburnem. \n\nPři výstavbě byly velkým problémem, konstrukčním i finančním, sesuvy půdy a jarní záplavy v oblasti kolem Nipawinu a také v jižní části trasy v oblasti nazývané \"Greater Yellow Grass Marsh\" (Větší bažina žlutých trav). Nejdříve bylo postaveno více než 20 hrází, než začalo být řešení směřováno směrem k plánu Rafferty-Alameda Project výstavby přehrady na řece Souris a řešeno výstavbou přehrady Qu'Appelle River Dam na stejnojmenné řece, která pomohla zamezit vymývání či podemílání silnice a zaplavování obcí. Přehradní hráz E.B. Campbell Dam vybudovaná v roce 1963 vytvořila u severního konce silnice přehradní jezera Tobin Lake a Codette Lake. Tu pak následovala výstavba mostu v roce 1974, která nahradila převoz a lanovku sloužící k přepravě na sever od Nipawinu a přehrady Tobin Lake.\n\nDalší větší silnice, se kterými je saskatchewanská „pětatřicítka“ propojena, jsou SK Hwy 18, SK Hwy 39, SK Hwy 33, SK Hwy 38, SK Hwy 1, SK Hwy 22, SK Hwy 15, SK Hwy 16, SK Hwy 5, 3 a SK Hwy 55. Významnější obce na trase jsou Weyburn, Fort Qu'Appelle, Wadena, Tisdale a Nipawin. Okolní krajiny se postupně mění od prérie zvlněné morénami a údolími porostlými smíšeným porostem travin na lesostep, kraj osikových hájů a remízů. Krajina osikových remízů provází jak údolí řeky Qu'Appelle, tak oblast slaných jezer Quill Lakes. Severní část trasy vede jižním boreálním lesem, v kteréžto oblasti se stále ještě vyskytuje zemědělská krajina střídající se již se silně zalesněnými oblastmi.\n\n\n"}
{"id": "707965", "url": "https://cs.wikipedia.org/wiki?curid=707965", "title": "Seznam nositelů Bludného balvanu", "text": "Seznam nositelů Bludného balvanu\n\nSeznam nositelů Bludného balvanu obsahuje osobnosti a organizace, které získaly cenu (resp. anticenu) Bludný balvan, kterou uděluje Český klub skeptiků Sisyfos „pro zvýraznění přínosu jednotlivců i různých spolků k matení české veřejnosti a rozvoji blátivého způsobu myšlení“. Cena je pravidelně udělována každý rok a to vždy za rok předchozí. První ročník proběhl v roce 1999. Bludné balvany jsou udělovány v kategoriích jednotlivců a družstev těm, kdo působili v příslušném směru na území České republiky. V každém ročníku se v každé kategorii udělují nejvýše tři bludné kameny s odlišeným pořadím, vzestupně od bronzového, přes stříbrný až po vítězný zlatý. V desátém ročníku (roku 2008) a ve dvacátém ročníku (roku 2018) udělil klub navíc výjimečnou cenu Jubilejní Diamantový Bludný Arcibalvan.\n\nOcenění se předání obvykle neúčastní, ačkoliv jsou pozváni. Někteří laureáti si cenu převezmou osobně, nebo v zastoupení, případně zašlou vyjádření. Například osobně si stříbrný balvan za rok 2000 převzal Vladimír Kubeš, který se příležitosti pokusil využít k propagaci svého přístroje na měření údajných nebezpečných „resenů“ v našem prostředí.\n\nZcela negativně se k udělení stříbrného balvanu v kategorii jednotlivců za rok 2002 vyjádřila jeho laureátka malířka Jiřina Průchová. Ve svém veřejném prohlášení protestovala proti svému znevažování a zesměšňování Sisyfem a proti porušení Listiny základních práv a svobod. Zároveň protestovala proti zneužití akademické půdy (tj. přednáškové místnosti Matematicko-fyzikální fakulty Univerzity Karlovy) k prezentaci soukromého názoru spolku Sisyfos. Po spolku požadovala i veřejnou omluvu a stažení ceny.\n\nOdmítavé reakce vzbudilo udělení zlatého balvanu v kategorii družstev za rok 2006 redakci časopisu Vesmír, kdy podle redaktora Vesmíru Ivana Boháčka šlo o omyl, protože klub cenu udělil za inzerát, nikoliv za vědecký článek. Spolek Sisyfos ale ve svém zdůvodnění uvádí i listopadový článek Vladimíra Chába a propojuje ho s oním inzerátem, který vyšel o měsíc později. Jiří Grygar, významný člen Sisyfa a bývalý člen redakční rady časopisu Vesmír, argumentoval tím, že „na mediální prostředky s vysokým kreditem je logicky třeba klást vyšší nároky než na konfekční zboží“.\n\nJaroslav Dušek si posteskl, že sice Sisyfos bojuje proti iracionalitě, ale neslyšel o tom, „\"že by dali svou anticenu Bludný balvan třeba nějakému obchodnímu řetězci či výrobci léků, které se později ukázaly jako škodlivé. Víra v boha jim nepřekáží, víra v léčivou energii ano.\"“\n\nNa udělení bronzového balvanu v kategorii družstev za rok 2009 reagovala zakladatelka oceněné společnosti Věra Hanáková. Ve svém vyjádření uvedla, že cena jí nenáleží, neboť patří Grygarovi a všem, kteří s vlastní slabostí potřebují ponižovat druhé.\n\nV tom samém ročníku se k udělení stříbrného balvanu v kategorii družstev vyjádřil i jednatel společnosti BIOMED Jan Rychnovský. Ve svém e-mailu vyjádřil potěšení nad tím, že mu byla tato cena udělena a zároveň se omluvil z účasti na ceremoniálu. Navíc podotkl, že jeho firma vlastní rozsudek Vrchního zemského soudu v Německu, který odůvodnění udělení ceny přinejmenším vyvrací.\n\nDalší, kdo se k cenám za rok 2009 vyjádřil, byl Petr Hájek oceněný zlatým balvanem v kategorii jednotlivců. Cenu získal mimo jiné za výrok „Nevím, jak vy, ale já z opice nepocházím“ a v návaznosti na to uvedl, že si ceny váží, a je rád, že ji dostal právě za tento výrok. Zároveň celou soutěž označil za něco „vysoce hloupého“.\n\n\n"}
{"id": "707968", "url": "https://cs.wikipedia.org/wiki?curid=707968", "title": "Karel Leger", "text": "Karel Leger\n\nKarel Leger (21. září 1859 Kolín – 6. dubna 1934 Kolín ) byl český básník, spisovatel a dramatik, občanským povoláním statkář v Kolíně. Proslavil se zejména epickými básněmi a veršovanými povídkami, zasazenými do rodného Polabí, v nichž vyjádřil lásku k vlasti a satirickou kritiku maloměstského prostředí. Psal i prózu a s nevelkým úspěchem také divadelní hry. Je řazen mezi realisty, s prvky romantismu a fantastiky. Některé práce publikoval pod pseudonymy Karel Lenský, Kryštof Červíček, Vlasta Veselá a Verus.\n\nNarodil se 21. září 1859 v Kolíně. Roku 1869 začal studovat na gymnáziu v Klatovech, kde jako profesor působil jeho vzdálený příbuzný Bedřich Pošík. Studium pro něj bylo velmi podnětné — vyučoval tam mimo jiné spisovatel Alois Vojtěch Šmilovský, ve vyšších ročnících studovali Jaroslav Vrchlický a Josef Thomayer.\n\nRoku 1873 odešel spolu s profesorem Pošíkem na akademické gymnázium do Prahy. V roce 1878 odmaturoval a začal publikovat své první básně. Po absolvování vojenské služby se roku 1881 vrátil do Kolína a převzal vedení rodinného statku. Ten se stal jeho základním zdrojem obživy do konce života.\n\nPatřil mezi známé osobnosti. Účastnil se veřejného a hospodářského života v Kolíně. Roku 1897 byl přijat za dopisujícího člena České akademie. Jeho padesáté, šedesáté i sedmdesáté narozeniny byly v celostátním tisku připomínány pochvalnými články. Roku 1934 vyšla pamětní publikace \"Karlu Legrovi v roce jeho 75. narozenin\", obsahující 26 prozaických a veršovaných příspěvků, hodnotících Legera jako osobnost i jako spisovatele. Přispěli do ní např. Josef Svatopluk Machar, František Xaver Svoboda, Jaromír Borecký, Antonín Klášterský, Ignát Herrmann, František Serafínský Procházka, Miloslav Hýsek a další.\n\nZemřel 6. dubna 1934, pohřben byl do rodinné hrobky v Kolíně za účasti zástupců Sokola, agrární strany, Ústřední matice školské a několika literátů (Miloslav Hýsek, Rudolf Krupička, Adolf Wenig a další). \n\nNa domě, kde žil, byla umístěna bronzová pamětní deska, později roztavená Němci za druhé světové války. Po válce byla nahrazena kamennou kopií, která však byla odcizena. Současná busta pochází z roku 1994 od sochaře Václava Frýdeckého.\n\nKarel Leger měl talent k epické poezii. Příběhy vypravuje svěží a lehkou formou. Je realistou se sklonem k pohádkovému a fantastickému líčení. V jeho dílech, umístěných na venkov nebo do maloměstského prostředí, se projevuje romantika, humor, satira, ale také vážná a starostlivá kritika. Dosahoval silného dojmu s pomocí námětů z běžného života.\n\nNedosáhl takového věhlasu jako jeho mladší kolínský současník Josef Svatopluk Machar, ale na rozdíl od něj věnoval svůj talent domovskému regionu. Stal se básníkem rodného kraje. V kontrastu s lumírovci, představovanými zejména Jaroslavem Vrchlickým, se neorientoval na kulturu západní, ale na slovanskou. K jeho vzorům patřili zejména Alexandr Sergejevič Puškin, Michail Jurjevič Lermontov a Adam Mickiewicz.\n\nPrvní báseň (\"V zemi Lotofágů\") publikoval pod pseudonymem K. Lenský v časopise \"Lumír\" v roce 1878. Jednou z jeho prvních prozaických prací byla humoristická povídka \"Venkovský žurnalista\", uveřejněná v časopise \"Paleček\" v říjnu 1880. Roku 1882 přispíval do Herrmannova časopisu \"Švanda dudák\" pod pseudonymy Kryštof Červíček, Vlasta Veselá a Verus. S Františkem Kmochem komponoval sokolské písně; mezi legionáři byla například známá píseň \"Jdou sokolské šiky jdou\". Knižně vyšly např.:\n\nRoku 1920 se stal předmětem zájmu spiritisty (média), který se domníval, že se mu podařilo navázat spojení s duchem (podle něj) zemřelého Karla Legra Moravského (zjevně si jej spletl s Gustavem Pflegrem Moravským), a při seancích zapisoval „duchovo“ vyprávění, týkající se posmrtného života, do dvou sešitků. Když mu Leger ironickým dopisem odpověděl, že je zdráv a že všechny zapsané informace jsou zcela chybné, vysvětlilo si to médium tím, že mu jiný duch podal jméno slavného literáta, aby mu dodal chuť ke psaní. Leger na základě této zkušenosti napsal roku 1923 článek o spiritismu do časopisu \"Zvon\".\n\n"}
{"id": "707979", "url": "https://cs.wikipedia.org/wiki?curid=707979", "title": "Vemerana", "text": "Vemerana\n\nVemerana byl krátce existující separatistický stát na území dnešní republiky Vanuatu. \n\nV roce 1975 založil prorok Jimmy Stevens hnutí Nagriamel, které usilovalo o udržení kondominia Nové Hebridy. Argumentoval nutností zachovat tradiční způsob života bez politiky a urbanizace. Ve skutečnosti byl však podporován nátlakovou skupinou Phoenix Foundation, která chtěla jeho prostřednictvím získat vliv na místní ekonomiku . Hnutí získalo podporu hlavně u frankofonního obyvatelstva, které se obávalo vyhlášení vanuatské nezávislosti kvůli převaze anglicky mluvící většiny. Stevensovi lidé ovládli severní ostrovy Espiritu Santo a Malekula, kde využili místní rivality vůči centrálnímu ostrovu Efate a 1. června 1980 vyhlásili v Luganville nezávislou republiku Vemerana, jejíž vznik ale nikdo neuznal. Premiér Vanuatu Walter Lini povolal papuánské jednotky, které do 31. srpna 1980 vzpouru potlačily. Stevens byl uvězněn , po svém propuštění obnovil hnutí pod názvem N'Makiaute, ale už nezískal významnější vliv .\n\nhttp://flagspot.net/flags/vu%7Dvemer.html\n"}
{"id": "707986", "url": "https://cs.wikipedia.org/wiki?curid=707986", "title": "Zlatá hodina", "text": "Zlatá hodina\n\nVe fotografii označuje zlatá hodina (někdy známá jako magická hodina – zejména v kinematografii) první a poslední hodinu slunečního denního svitu, kdy je dosaženo specifického fotografického efektu díky kvalitě světla.\n\nPlatí, že osvětlení je v tomto čase měkčí (více difúzní), teplejší v barevných odstínech a vržené stíny jsou delší. Když je Slunce nízko nad horizontem, sluneční světlo prochází větší vrstvou atmosféry, sníží se intenzita přímého světla a větší část osvětlení pochází z odraženého nepřímého světla od nebe, což snižuje kontrast (poměr) osvětlení. Modré světlo se rozptýlí a světlo ze Slunce se jeví více rudé až zlaté. Kromě toho Slunce svírá s obzorem malý úhel a vytváří tak delší stíny. \n\nVýznam slova „hodina“ je zde použit zcela volně. Charakter osvětlení je dán výškou (altitudou) Slunce, a doba, kdy se Slunce pohybuje od obzoru po zadanou výšku, závisí na poloze zeměpisné šířky a ročním období. Například v kalifornském Los Angeles hodinu po východu nebo hodinu před západem stojí Slunce ve výšce asi 10° – 12°.\n\nPři fotografování blíže k rovníku je altituda větší (nebo kratší čas) a s přesunem dále od rovníku je altituda nižší (nebo čas delší). Pro lokality dostatečně daleko od rovníku Slunce nemusí dosahovat výšky 10° a zlatá hodiny v určitých obdobích trvá celý den. \n\nUprostřed dne může příliš jasné horní Slunce vytvořit příliš světlé jasy nebo velmi tmavé stíny. Do jaké míry může nastat přeexponování se liší podle druhu fotografického filmu a digitálních fotoaparátů a jejich různých dynamických rozsahů. Tento „krutý“ a nepříjemný světelný problém je zvláště důležitý v portrétní fotografii, kde se pro jeho zmírnění používá doplňkový blesk, jelikož je často nutné vyvážit osvětlení detailu obličeje nebo těla, vyplněním ostrých kontrastních stínů, které jsou obvykle považovány za nežádoucí.\n\nVzhledem k tomu že během zlaté hodiny je jasový kontrast scény menší, stíny jsou méně temné a je méně pravděpodobné, že scéna bude přeexponovaná. Během fotografování krajin poskytuje nízké Slunce teplé barvy a je často považováno za žádoucí posílení barevnosti scény.\n\nFilmový režisér Terrence Malick použil tuto techniku ​​ve filmech jako \"Days of Heaven\" a \"The New World\" a filmový režisér Stanley Kubrick bohatě využíval zlatou hodinu ve filmu \"Olověná vesta\" a kromě těchto ještě řada dalších.\n\n\n\n"}
{"id": "707989", "url": "https://cs.wikipedia.org/wiki?curid=707989", "title": "Assassin's Creed: Brotherhood", "text": "Assassin's Creed: Brotherhood\n\nAssassins Creed: Brotherhood je dalším pokračováním populární série her vydaných Ubisoftem. Hlavním hrdinou je opět Ezio Auditore da Firenze.\n\nDalší pokračování světově velice úspěšné série \"Assassin's Creed\" bude pokračovat v Eziově příběhu odehrávajícím se v Římě, a navíc poprvé v této sérii dojde k začlenění hry pro více hráčů. Kritiky velmi kladně přijatý singleplayerový zážitek v podobě \"Assassin's Creed\" je zpátky v mnohem vybroušenější podobě. Očekávejte návrat Ezia, který bude svádět lítou bitvu s mocným řádem Templářů. Aby náš assassinský mistr mohl zasáhnout nepřítele přímo do slabin, musí se vypravit do Říma, centra moci, pýchy a korupce. Boj se zkorumpovanými tyrany ovšem nebude snadný, neboť bude vyžadovat sílu, ale co hlavně, bude vyžadovat vůdcovské schopnosti. Ezio totiž povede celé Bratrstvo, které bude bojovat po jeho boku. Své nesmiřitelné nepřátele mohou Asasíni porazit jen tehdy, budou-li spolupracovat. \"Assassin's Creed: Brotherhood\" poprvé nabízí netušenou sféru hry pro více hráčů. Hráči mohou Templářům pomoci tak, že je s použitím Absterga vytrénují v umění vraždy, aby mohli asasíny vyhladit jednou provždy. Budou si moci vybrat z pestré škály unikátních postav, kdy každá disponuje typickými zbraněmi a technikami zabití, a porovnat svůj um v různých herních režimech s hráči z celého světa. Jedná se o samostatnou hru.\n\nDěj začíná přesně na konci druhého dílu. Ezio se vrátí zpět do Montergiorni, do rodinné vily Auditore. Ta je ale za chvíli obsazena a zničena Cesarem Borgiou, synem Rodriga Borgii (hlavní záporné postavy \"Assassin's Creed II\"). Cesare zabije Eziova strýce Maria, a tak má Ezio další důvod k pomstě a boji s templáři.\n\nV současnosti si Desmond Miles spolu s Lucy Stillmanovou, Shaunem a Rebecou ve Vile Auditore založili základnu a úkryt před templáři a právě odtud se Desmond připojuje k Animu.\nEzio uteče z vily do Říma, kde se později shledá i se svou matkou a sestrou Claudií. Většinu svého vybavení si nechal ve vile Montergiorni, a tak si musí znovu vybudovat respekt, s čímž mu Římě pomáhá hlavně Niccolò Machiavelli, který je Eziovým rádcem. Ezio si navíc buduje svoje bratrstvo asasínů, to znamená. že si může zavolat na pomoc spřátelené asasíny, případně asasíny posílat samostatně na různé mise. Ezio také v průběhu hry může zbavovat Řím vlivu Borgiů, a budovat obchody či skupovat památky, čímž vydělává peníze a posiluje svůj vliv. Celý děj se opět odehrává kolem předmětu Piece of Eden (Kousek Ráje), který byl zpočátku hry uzmut Cesarem Borgiou, který ho odevzdal svému otci.\n\nEzio si musí v Římě vybudovat respekt a zvýšit vliv asasínů, obnoví tak cech zlodějů a žoldnéřů a také nevěstinec (který povede Claudie spolu s matkou). Machiavelli je mocný asasín a Eziův mentor. Vůdce cechu zlodějů La Volpe podezírá Machiavelliho, že donáší Borgiům, nicméně jeho podezření se nezakládají na pravdě, jak Ezio později zjistí. Eziova sestra Claudie se později také stane asasínkou. Machiavelliho špehové odhalí, kde se nachází Cesare Borgia, situace pro jeho odstranění je tak víc než vhodná. Ezio pozoruje jak v Andělském hradu papež Rodrigo Borgia přiotráví svého syna Ceareho otráveným jablkem, protože ohrožuje jeho vlastní vliv. Cesare otce nakonec zavraždí sám, chce totiž Jablko (Kousek Ráje) sám pro sebe, ale jeho sestra, Lucrezia Borgia, bratrovi neprozradí, kde se Jablko nachází a Cesare prahnoucí po moci tak ukončí jejich incestní milostný vztah, což Lucrezii velmi rozesmutní. Ezio Cesareho sleduje a Lucrezie Eziovi dokonce trochu pomůže. Ezio se nakonec Jablka zmocní a díky jeho moci definitivně zlikviduje Cesareho armádu a zabije i samotného Cesara Borgiu. Nakonec Jablko bezpečně uschová do skrýše, protože je příliš mocné a Ezio se obává, že by mohlo být zneužito.\n\nV současnosti Desmod s přáteli objeví Eziův úkryt a získají Jablko, které bylo uschováno v kryptě pod Koloseem. Desmondovi se zjeví hologram Minervy, která tvrdí, že apokalypsa je jediným možným způsobem, jak očistit lidstvo a zachránit ho před sebou samotným. Desmond na konci, pod vlivem Jablka, bodne skrytou čepelí Lucy do břicha a tím ji zabije.\n\nVe hře opět vystupuje většina postav z AC:II, i skutečné historické postavy, např. Leonardo Da Vinci, Lucrezie Borgia, Cesare Borgia, Rodrigo Borgia, Nicolo Machiavelli, Kristýna Vespucci, Kateřina Sforza a jiní.\nPro \"Assassin's Creed: Brotherhood\" byly vydány zatím 3 updaty, 1 DLC + 1 další pouze pro PS3 a dále také 5 bonusů. Všechny updaty a DLC obsahuje již PC verze hry, konzole si musí některé stáhnout a některé zase koupit. Všechny bonusy do hry obsahuje Kodex Edice hry a některé prodejny, co dávají nějaké bonusy ke hře zdarma.\n\nToto DLC je exkluzivní pouze pro PS3, které bylo oznámeno jako 1. DLC. Ezia zavede do odhalování věcí okolo astronoma Koperníka.\n\nZatím největší DLC pro hru. Toto DLC přináší do Singleplayeru příběh, ve kterém bude Leonardo unesen a hráč bude muset rozluštit a vybádat, kde se Leonardo nachází. Příběh trvá přibližně 4–5 hodin. Dále DLC přináší jednu novou mapu Alhambra a 4 nové postavy: Damu Rossa, Vyvrhele, Rytíře a Markýze do Multiplayeru.\n\nAnimus Project Update 1.0 – Tento Update do hry přináší nový herní mód Advanced Alliance, který je stejný jako Alliance, ale mírně náročnější. Dále ještě přináší mapy Mont Saint-Michel, Normandie, Francie. Vše pouze pro Multiplayer hry.\n\nAnimus Project Update 2.0 – Update do hry přináší mapu Pienza a nový herní mód Chest Capture, kde si týmy kradou truhlice.\n\nHarlekýn – MP postava. Harlekýn, nebo také kašpárek, šašek je bonusová postava do Multiplayeru. Lze ho dostat z Kodex Edice nebo jako bonus ke koupi. „Nelítostný aristokrat skrývající se pod úšklebnou maskou.“\n\nDůstojník – MP postava. Důstojník je bonusová postava do Multiplayeru. Lze ho dostat z Kodex Edice nebo jako bonus ke koupi. „Muž skrývající se pod svým kabátem a neváhající po vás vytasit svůj bodec.“\n\nHarlekýna – MP postava. Harlekýna je bonusová postava do Multiplayeru. Lze ji dostat pouze za koupi z uPlay (za 40 uPlay bodů). „Ve svém elegantním obleku bude pro ni zabití ještě zábavnější.“\n\nDrachenská zbroj – SP bonus. Bonusová zbroj pro Ezia. Ve hře je brána pouze jako vzhled nikoliv jako nové brnění (zbroj), každopádně ale stojí za to ji nosit.\n\nTrajánské tržiště – SP mapa. Na vrcholku zničené věže čeká poklad. Porazte stráže Borgiů, abyste získali odměnu!\n\nAkvadukty – SP mapa. Dojděte na stavějící se akvadukty, porazte kapitána a dojděte si pro odměnu.\n"}
{"id": "707991", "url": "https://cs.wikipedia.org/wiki?curid=707991", "title": "Monteriggioni", "text": "Monteriggioni\n\nMonteriggioni je obec v provincii Siena v italské oblasti Toskánsko. Sousedí s obcemi Casole d'Elsa, Castellina in Chianti, Castelnuovo Berardenga, Colle di Val d'Elsa, Poggibonsi, Siena a Sovicille.\n\nMonteriggioni bylo založeno v roce 1213 obyvateli města Siena jako pevnost proti nepřátelům z Florencie. Pro účely obrany bylo mezi lety 1213 až 1219 opevněno masivním prstencem hradeb o celkové délce 570 m. Jedna z bran, \"Porta Fiorentina\", ústí směrem k Florencii, a druhá, \"Porta Romana\", míří na jih směrem k Římu. Obě navzájem propojuje hlavní ulice vedoucí skrz město. Centrálnímu náměstí \"Piazza Roma\" dominuje románský kostel s jednoduchou fasádou.\n\nMonteriggioni je významné po kulturní stránce. Je zmiňováno například v Božské komedii od Danta Alighieriho. V roce 2009 si jej jako významné dějiště zvolili tvůrci počítačové hry Assassin's Creed II, jakožto sídlo Maria Auditore. O dva roky později, v roce 2011, vyšlo pokračování této hry, , jehož začátek se v Monteriggioni také odehrává.\n\n"}
{"id": "707992", "url": "https://cs.wikipedia.org/wiki?curid=707992", "title": "Bellinghamský festival hudby", "text": "Bellinghamský festival hudby\n\nBellinghamský festival hudby je festival klasické hudby, který se koná každé léto v Bellinghamu, v americkém státě Washington. Pořádá se již od roku 1993 a jeho ředitelem je dirigent Michael Palmer.\n\nV programu festivalu se nachází koncerty orchestrů a komorní hudby, které se konají v různých sálech, mezi které patří Western Washington University, divadlo Mount Baker Theatre, McIntyrova hala v Mount Vernonu nebo ubytovna White Salmon Lodge na svazích nedaleké sopky Mount Baker. \n\nFestivalový orchestrový sbor se skládá ze čtyřiceti hudebníků ze známých evropských i severoamerických sborů. Při festivalu s orchestrem vystupuje také festivalový pěvecký sbor, který se skládá z hudebníků z okresů Whatcom, Skagit a Snohomish, kteří jsou vybíráni každý rok.\n\nVe článku z 13. ledna 2007 informoval deník \"The Bellingham Herald\" o tom, že kvůli nedostatku financí se podle organizátorů v roce 2007 festival neuskuteční. Další článek, který vyšel ve stejném deníku 17. října téhož roku ale odhalil, že se organizátorům podařilo dostat z finanční krize, a že se v červenci 2008 festival opět uskuteční. \n\nV letech 2008, 2009, 2010 a 2011 byl festival úspěšný jak po umělecké stránce, tak po té finanční. \n\nSvou účast na festivale v roce 2012 potvrdil houslista Joshua Bell.\n"}
{"id": "707993", "url": "https://cs.wikipedia.org/wiki?curid=707993", "title": "Luisa Oranžsko-Nasavská", "text": "Luisa Oranžsko-Nasavská\n\nLuisa Oranžsko-Nassavská (plným jménem nizozemsky \"Wilhelmina Frederika Alexandrina Anna Louisa, prinses der Nederlanden, prinses van Oranje-Nassau\"), (5. srpna 1828, Haag - 30. března 1871, Stockholm) byla rodem nizozemská princezna z dynastie Oranje-Nassau a sňatkem švédská a norská královna.\nLuisa se narodila jako nejstarší dítě nizozemského vévody Frederika (druhého syna nizozemského krále Viléma I. a jeho manželky Vilemíny Pruské), a Luisy Pruské, nejmladší dcery pruského krále Fridricha Viléma III. a jeho manželky Luisy Meklenbursko-Střelické. Měla dva starší bratry, kteří však zemřeli již v útlém věku, a mladší sestru, \"Vilemínu Frederiku Annu Alžbětu Marii\" (1841–1910).\n\nV srpnu roku 1849 přijel na nizozemský královský dvůr švédský korunní princ Karel a poznal zde Luisu. Oficiální zasnoubení bylo oznámeno v únoru roku 1850 a svatba se konala 19. června roku 1851 ve stockholmské katedrále. Její manžel byl synem švédského krále Oskara I. a jeho manželky Josefiny de Beauharnais.\n\nDůvodem sňatku byl nedávný původ nové švédské dynastie a velké věno nevěsty; to ovšem nakonec tak velké nebylo. Navíc korunní princ považoval Luisu za nepřitažlivou a začínal si postranní románky. Naopak Luisa svého manžela milovala.\n\nZ manželství Luisy a Karla vzešli dva potomci, dcera a syn:\n\nPo porodu druhého dítěte již princezna ze zdravotních důvodů další děti mít nemohla. Když pak v roce 1854 zemřel malý Karel Oskar ve dvou letech na zápal plic, ztratil král svého jediného dědice a následníka; po jeho smrti tak na švédský trůn nastoupil jeho mladší bratr, Oskar II.\n\nLuisa se stala švédskou královnou, když 8. července roku 1859 její tchán zemřel. Její manžel se stal novým králem jako Karel XV. ve Švédsku a Karel IV. v Norsku. Luisa pak dostala titul královny Švédska a Norska a byla korunována v obou zemích; je nutno zdůraznit, že předchozí dvě královny v Norsku korunovány nebyly, a to kvůli svému odlišnému vyznání.\n\nLuisa zemřela ve Stockholmu 30. března roku 1871. Pochována byla v kostele Riddarholmen ve Stockholmu.\n\nNebyla příliš populární korunní princeznou, říkalo se o ní, že nedostatečně komunikuje. Místo zasahování do politiky se věnovala dobročinným aktivitám.\n\nMezi potomky Luisy Oranžsko-Nassavské náleží řada příslušníků současných panujících rodů, např. dánská královna Markéta II., norský král Harald V., belgický král Albert II. či lucemburský velkovévoda Henri I. Lucemburský.\n\n"}
{"id": "707996", "url": "https://cs.wikipedia.org/wiki?curid=707996", "title": "Rozhodčí nález", "text": "Rozhodčí nález\n\nRozhodčí nález je \"meritorní\" rozhodnutí v rozhodčím řízení, neboť se jím rozhoduje o obsahu sporu. Plně nahrazuje standardní soudní rozhodnutí, po doručení stranám řízení nabývá obvykle ihned právní moci a po uplynutí stanovené lhůty k plnění je i exekučně vykonatelný. Lze jím také uzavřít smír.\n\nSpolu s dalšími listinami rozhodčího řízení je minimálně pod dobu 20 let uchováván, a to u okresního soudu, v jehož obvodu byl vydán, případně u stálého rozhodčího soudu, pokud byl vydán jím.\n\nNa rozhodčím nálezu se usnáší většina rozhodců, musí být vyhotoven písemně a musí obsahovat odůvodnění, ledaže by se obě strany sporu výslovně dohodly, že odůvodnění nepožadují. V takovém případě bude ale obsahovat jen záhlaví (označení rozhodců, účastníků řízení a projednávané věci), výrok ukládající určitou povinnost, poučení o možnosti podat opravný prostředek a o možnosti výkonu tohoto rozhodnutí, datum a podpis předsedajícího rozhodce. V případném odůvodnění se uvádí předmět řízení, závěr o skutkovém stavu a stručné právní posouzení věci. Ve spotřebitelských sporech však musí obsahovat odůvodnění vždy a navíc i poučení o právu podat návrh na jeho zrušení soudem.\n\nProti rozhodčímu nálezu se nelze odvolat, ledaže by byla v rozhodčí smlouvě sjednána možnost přezkumu rozhodčího nálezu jinými rozhodci. Toto přezkumné řízení je však jen dalším rozhodčím řízením. Jestliže tato možnost přezkumu dohodnuta nebyla, nebo jestliže marně uplynula lhůta k podání žádosti o přezkoumání, je doručený rozhodčí nález pravomocný, nahrazuje klasický soudní rozsudek a je tudíž i exekučně vykonatelný.\n\nKterákoli ze stran však i přesto může do tří měsíců od jeho doručení podat návrh k soudu na jeho zrušení. V řízení o zrušení rozhodčího nálezu soud nicméně nepřezkoumává rozhodčí nález \"meritorně\", podle jeho obsahu, ale zkoumá pouze splnění podmínek pro konání rozhodčího řízení a některé otázky související s jeho průběhem. Soud tak napadený nález zruší jen tehdy, pokud:\n\nI přes podání návrhu na jeho zrušení soudem ale neztrácí svůj charakter platného exekučního titulu. Pouze v případě, že by neprodleným výkonem hrozila závažná újma, může soud navíc na návrh účastníka vykonatelnost rozhodčího nálezu odložit, ve spotřebitelských sporech tak učiní i bez návrhu.\n\n"}
{"id": "708001", "url": "https://cs.wikipedia.org/wiki?curid=708001", "title": "Bohúňovo", "text": "Bohúňovo\n\nBohúňovo (maďarsky \"Lekenye\") je obec na Slovensku v okrese Rožňava. V roce 2009 měla obec 307 obyvatel. Rozloha katastrálního území činí 6,81 km². Při sčítání obyvatel v roce 2001 se 87% obyvatel hlásilo k maďarské národnosti. Součástí obce je i vesnice Tiba.\n\nProchází tudy železniční trať Zvolen - Košice.\n\nPamětihodností obce je malebný pozdně gotický kostelík z konce 15. století, který dnes slouží reformované církvi.\n"}
{"id": "708005", "url": "https://cs.wikipedia.org/wiki?curid=708005", "title": "1. hokejová liga SR 2007/2008", "text": "1. hokejová liga SR 2007/2008\n\n1. hokejová liga SR 2007/2008 byla patnáctou sezónou 1. hokejové ligy na Slovensku. Sezóny se mělo zúčastnit 16 týmů, ale HK 21 - SM Ružomberok byl vyloučen ze soutěže a tudíž se stal automaticky sestupujícím. Vítězem ligy se stal tým HC 05 Banská Bystrica, který ve finále playoff porazil tým HK Spišská Nová Ves 4:1 na zápasy. Z 2. hokejové ligy postoupil tým HC 07 Detva.\n\nKaždý tým měl odehrát v základní části 44 zápasů. Kluby byly rozděleny podle geografických poloh do skupin západ (Považská Bystrica, Ružinov, Senica, Trnava, Piešťany, Nové Zámky, Topoľčany, Prievidza) a východ (Trebišov, Spišská Nová Ves, Detva, Ružomberok, Bardejov, Banská Bystrica, Dolný Kubín, Prešov). Týmy se utkaly v rámci svojí skupiny 4x (2x doma, 2x venku) a s týmy ze druhé skupiny 2x (1x doma, 1x venku). V průběhu soutěže však byl tým HK 21 - SM Ružomberok ze soutěže vyloučen. Týmy tak odehrály celkem 42 kol. SZĽH rozhodl, že každému týmu ze skupiny východ bude jako kompenzace přičteno 6 bodů místo zrušených zápasů s Ružomberokem (týmy skupiny západ by jinak měly odehráno o dvě utkání více).\n\nMužstvo HK 21 - SM Ružomberok bylo ze soutěže 2007/08 vyloučené a stalo se tak automaticky sestupujícím do 2. hokejové ligy\n\n\n\n\n"}
{"id": "708010", "url": "https://cs.wikipedia.org/wiki?curid=708010", "title": "Praděd (likér)", "text": "Praděd (likér)\n\nPraděd neboli německy Altvater je název tradičního bylinného likéru zlaté barvy, pojmenovaného podle hory Praděd, nejvyššího vrcholu Jeseníků, a podle Praděda, mytického ochránce Jeseníků. Vyrábí se z místních bylin, jako je vratič, andělika a další. Likér vynalezl Sigmund Gessler v Krnově roku 1878 a měl takový úspěch, až byl jmenován c. k. dvorním dodavatelem. Firma měla pobočky ve Vídni, Budapešti, Bílsku a Černovicích.\n\nV roce 1873 založil též Fridolin Springer Likérku Springer v obci Lichtvard (dnes část obce Světlá v obci Světlá Hora) na Bruntálsku, jejíž bylinný likér nesl od roku 1925 název \"Praděd Prazdroj\" (německy \"Altvater-Urquell\") a byl vyznamenán na četných mezinárodních výstavách zlatými medailemi., Roku 1925 založil Rudolf Wilhelm ve Světlé další likérku (zanikla r. 1939) vyrábějící bylinný likér \"Original Altvater-Sternmarke\".\n\nKrnovský podnik byl po odstoupení Sudet Německu v roce 1938 jako židovský majetek zabrán německou firmou Just & Co., v roce 1945 byl znárodněn (Zikmund Eisner, výroba likérů, rumu a ovocných šťáv) a poté začleněn do Slezských lihovarů Ostrava. V roce 1961 byla výroba likéru Praděd přenesena do n. p. Seliko Dolany na Olomoucku a krnovská továrna byla přeměněna na sodovkárnu, poté na ředitelství sodovkárny a nakonec na obytný dům. V roce 2003 Likérka Dolany a.s. zkrachovala. Recepturu a ochrannou známku koupila pražská společnost Marila Invest a. s., Od roku 2004 je majitelem tradiční receptury firma Rudolf Jelínek a.s. ve Vizovicích. \n\nOdsunutí Sudetoněmci vyrábí svůj bylinný likér Altvater v licenci vídeňské firmy Altvater Gessler - J.A. Baczewski GmbH, ve firmě Rhön-Hessische Brennerei A. und W. Dworzak GmbH & Co. KG ve městě Fulda v Hesensku v Německu a ve firmě HORVATH´S Spezereyen Kontor z města Deutsch-Wagram v Dolních Rakousech v Rakousku.\n\nPraděd byl základem populárního míchaného nápoje šedesátých let \"Dědeček na scestí\". \n\n\n"}
{"id": "708011", "url": "https://cs.wikipedia.org/wiki?curid=708011", "title": "Kanton Saujon", "text": "Kanton Saujon\n\nKanton Saujon je francouzský kanton v departementu Charente-Maritime v regionu Poitou-Charentes. Jeho střediskem je město Saujon. Skládá se ze 13 obcí.\n\n"}
{"id": "708017", "url": "https://cs.wikipedia.org/wiki?curid=708017", "title": "Tulumba", "text": "Tulumba\n\nTulumba ( , , ) je dezert v turecké, řecké, albánské, severomakedonské a bulharské kuchyni skládající se ze smaženého těsta namočeného v sirupu.\n\nJe vyrobena z kusu těsta o délce zhruba 10 cm, které neobsahuje droždí. Připravuje se dle speciální šablony nebo zvláštního nástavce na sáček, čímž se dosahuje jejího hvězdicového tvaru. Nejprve se dozlatova frituje (či smaží zcela ponořena) a pak se ještě zahorka polije sladkým cukrovým sirupem. Podává se vychladlá. Tento dezert se konzumuje na Balkáně a v turecké Anatolii.\n\n"}
{"id": "708018", "url": "https://cs.wikipedia.org/wiki?curid=708018", "title": "Červenec 2011", "text": "Červenec 2011\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "708019", "url": "https://cs.wikipedia.org/wiki?curid=708019", "title": "Robert Koldewey", "text": "Robert Koldewey\n\nRobert Koldewey (10. září,1855 Blankenburg – 4. února 1925, Berlín) byl německý archeolog a architekt, který objevil starobylé ruiny města Babylón.\n\nKoldewey už od mládí studuje archeologii a dějiny umění na univerzitách v Berlíně a ve Vídni. Teorie ho však příliš nenadchla, a tak vzdělávací instituce opustil dřív, než získal titul. Nějaký čas pak trávil na různých archeologických nalezištích. Například v roce 1882 pomáhal při vykopávkách na místě starověkého města Assos (na území dnešního Turecka). O pět let později se vrátil do rodné země, aby zde dalších 10 let učil architekturu na univerzitě ve východoněmeckém Zhořelci. Od Německé orientální společnosti dostal roku 1897 nabídku, aby našel starověký Babylón. S kariérou je rázem amen. Nadšenec sbalil kufry a na území dnešního Iráku přijel už o dva roky později, odhodlán ke všemu. Ještě netušil, že tu stráví celých 18 let svého života a během nich ruiny legendárního města opět spatří světlo světa.\n\nZbytky nádherně modré Ištařiny brány nebo zikkuratu, stupňovité věže Etemenanki, zasvěcené babylonskému bohu Mardukovi – to vše znovu vstalo z prachu díky Robertu Koldeweyovi. Díky němu se tak svět dozvěděl, jak vypadala skutečná předloha pro biblickou babylonskou věž. Krátce po svém příjezdu do místa vykopávek Koldewey a jeho tým také našli podivné ruiny. Jde o kamenné sloupy, klenby a hlubokou šachtu. \"Snad to nejsou zbytky visutých zahrad?\" spekuloval archeolog. Vykopávky v Babylónu však v roce 1917 přerušila 1. světová válka a Koldewey se chtě nechtě musel vrátit domů. O několik let později zemřel, aniž by se do místa, kde tolik triumfoval, ještě jednou vrátil.\n\n\nKoldeweyova společnost byla založena 25. června 1926 v Bambergu, rok po Koldeweyově smrti, na podnět archeologa Armina von Gerkan a existuje dodnes.\n\n\n\n"}
{"id": "708020", "url": "https://cs.wikipedia.org/wiki?curid=708020", "title": "Derbský porcelán", "text": "Derbský porcelán\n\nVýroba derbského porcelánu sahá do první poloviny 18. století, ale autorství a přesný začátek zůstávají stále předmětem dohadů. Nejstarší zachované kusy na konci 19. století nesly pouze slova \"Darby\" a \"Darbishire\" a roky 1751 až 1753 jako důkaz doby a místa výroby. Důležitějším faktem je to, že produkce porcelánu v Derby se datuje ještě před začátek práce Williama Duesburyho, který spolu s André Planchèm a Johnem Heathem roku 1756 založil porcelánku Nottingham Road factory, pozdější Royal Crown Derby. Mnoho cenných porcelánových kusů, vyrobených v Derby, se nyní nachází v Derbském městském muzeu.\n\nZ poznámek Williama Duesburyho víme, že Derby mělo solidní výrobu mimořádně kvalitního porcelánu na počátku 50. let 18. století. Důkazem kvality místních výrobků je fakt, že Duesbury zaplatil mnohem více za kusy z derbské manufaktury než za figuríny vytvořené v konkurenčních porcelánkách Bow a Chelsea. V té době bylo běžné, že obchodníci nakoupili bílé glazovaný porcelán od různých firem a poté ho poslali smaltérům jako byl Duesbury, aby práci dokončili (smaltování a barvení).\n\nPrvní tištěná zmínka o derbské firmě se však datuje do prosince 1756, kdy se v novinách \"Public Advertiser\" objevovalo ohlášení, lákající čtenáře k účasti na aukci v Londýně, kterou sponzorovala „Derbská manufaktura na výrobu porcelánu.“ Podivné je, že neexistují žádné další zmínky o takto pojmenované továrně, což nasvědčuje domněnce, že toto jméno bylo vymyšleno speciálně pro danou příležitost. Ačkoliv to může být považováno jen za vychloubání se, reklama označuje porcelánku za „druhé Drážďany“ a to je signál vysoké kvality. Samozřejmě taková dokonalost znamená i dlouhý výrobní proces a nic v tomto oznámení nepoukazuje na to, že by šlo o první prodeje firmy, jak tomu bylo v ohlášení manufaktur z Bow a Longton Hall z roku 1757.\n\nHrnčíř André Planchè je často označován za předchůdce derbské porcelánky. Pověsti o „cizinci z velmi chudých kruhů,“ který žil v Lodge Lane a okolo roku 1745 vytvářel malé porcelánové figuríny, mohou odkazovat právě na Planchè. Avšak, jak poznamenal jeden z badatelů, Planchovi bylo v roce 1745 teprve 17 let. Význam Planchè pro budoucnost Royal Crown Derby byl snížen některými lidmi (např. Duesburyho vnučkou Sarah), někteří dokonci zpochybnili, že by někdy takový člověk existoval. Planchovu existenci však potvrzuje nejeden důkaz.\n\nSeriózním uchazečem o titul výrobce porcelánu „druhých Drážďan“ jsou \"Cockpit Hill Potworks\". Tato derbská firma byla v plném provozu pravděpodobně už kolem roku 1708. Napovídá tomu hrnek s popisem \"John Meir made this cup 1708\" (\"John Meir vyrobil tento hrnek roku 1708\"). Že firma produkovala porcelán je známo díky oznámení z aukce z roku 1780, kdy společnost zkrachovala. Neexistuje žádná zmínka o výrobě smaltovaných figur, ale je velmi pravděpodobné, že v této době, kdy byly populární, se vyráběly také. Nebo toto odvětví převzala Duesburyho továrna fungující od druhé poloviny 50. let 18. století.\n\nDíky zatykači, vydanému roku 1758 proti jistému Johnu Lovegroveovi, víme, že majiteli \"Cockpit Hill Potworks\" byli William Butts, Thomas Rivett a John Heath. Tito obchodní partneři byli zámožní a vlivní lidé. Thomas Rivett byl poslancem a také starostou města Derby. Ovšem hospodářská soutěž s \"Nottingham Road factory\" byla neúspěšná, kvalita porcelánu vyráběného jejich továrnou postupně klesala a roku 1785 firma definitivně skončila.\n\nZ knihy Williama Bemrosea \"Bow, Chelsea, and Derby Porcelain\" (1898):\n\n"}
{"id": "708029", "url": "https://cs.wikipedia.org/wiki?curid=708029", "title": "Ergokalciferol", "text": "Ergokalciferol\n\nErgokalciferol je jedna z forem vitaminu D, též bývá nazýván vitamin D. Prodává se pod různými obchodními názvy, např. Deltalin, Drisdol nebo Calcidol. Vyrábí se z viosterolu, který zase vzniká aktivací ergosterolu (obsaženého v houbách) ultrafialovým zářením.\n\nErgokalciferol se široce používá jako vitaminový doplněk, podle klinických doporučení z roku 2011 je považován za stejně účinný jako cholekalciferol (vitamin D), vznikající přirozeně při expozici kůže UV záření. Existují však rozporuplné důkazy ohledně toho, jak se D a D chovají v těle a zda jsou srovnatelně potentní. Některé studie naznačují, že je D potentnější, jiné však svědčí pro srovnatelně silný účinek.\n\n"}
{"id": "708030", "url": "https://cs.wikipedia.org/wiki?curid=708030", "title": "Cigán (film)", "text": "Cigán (film)\n\nCigán je slovensko-český film z roku 2011 režiséra Martina Šulíka o čtrnáctiletém romském klukovi z osady, kterému zabijí otce.\n\nPůvodním režisérovým záměrem bylo natočit variaci na \"Hamleta\" v romské osadě na Slovensku, to ale po návštěvě osady zavrhl a nechal se inspirovat reálnými tématy, přesto ve filmu zbytky této původní představy zůstaly. Film byl natočen přímo v osadě v Richnavě (okres Gelnica) s neherci, kteří prošli castingem, záměrně stranou od médií. Menší role hrají profesionální herci, také představitel faráře Attila Mokos je vystudovaný zkušený herec.\n\nTéměř v celém filmu dialogy probíhají v romštině, do ní scénář přeložila Helena Akimová.\n\nSvětovou premiéru měl film na festivalu v Karlových Varech. Slovenská premiéra filmu se odehrála v Richnavě na louce u romské osady.\n\nNa MFF v Karlových Varech získal film čtyři ocenění. \nCenu Dona Quijota (Mezinárodní federace filmových klubů FICC), Cenu Europa Cinemas Labelu, zvláštní cenu poroty a zvláštní uznání pro herce Janka Mižigára.\n\n\n"}
{"id": "708033", "url": "https://cs.wikipedia.org/wiki?curid=708033", "title": "Cholekalciferol", "text": "Cholekalciferol\n\nCholekalciferol je jedna z forem vitaminu D, nazývá se též vitamin D nebo kalciol.\n\nJe strukturálně podobný steroidům, jako je testosteron, cholesterol nebo kortizol (vitamin D patří mezi sekosteroidy).\n\nVitamin D má několik forem:\n\nPrekurzorem vitaminu D je 7-dehydrocholesterol. Tvoří cholekalciferol jen po expozici UV záření, ať již slunečnímu nebo umělému (horské slunce, solárium apod.). Cholekalciferol se poté hydroxyluje v játrech na kalcifediol (25-hydroxyvitamin D). Ten je znovu hydroxylován, tentokrát však v ledvinách, na kalcitriol (1,25-dihydroxyvitamin D). Ten je nejaktivnější hormonální formou vitaminu D.\n\n"}
{"id": "708035", "url": "https://cs.wikipedia.org/wiki?curid=708035", "title": "Chroman sodný", "text": "Chroman sodný\n\nChroman sodný (NaCrO) je anorganická sloučenina, sodná sůl kyseliny chromové. Jedná se o žlutou krystalickou látku dobře rozpustnou ve vodě. Používá se jako inhibitor koroze v ropném průmyslu, při barvení textilu, k ochraně dřeva, a při diagnostice množství červených krvinek.\n\nZískává se reakcí dichromanu sodného s hydroxidem sodným. Je hygroskopický a může tvořit tetra-, hexa- a dekahydrát. Podobně jako jiné sloučeniny s šestimocným chromem je karcinogenní.\n\nChroman sodný je silný oxidant. S vodou tvoří slabě zásadité roztoky.\n"}
{"id": "708039", "url": "https://cs.wikipedia.org/wiki?curid=708039", "title": "Bitva o Lang Vei", "text": "Bitva o Lang Vei\n\nBitva o Lang Vei (\"Trận Làng Vây\") začala večer 6. února a skončila během časných ranních hodin 7. února 1968, v provincii Quang Tri, Jižní Vietnam.\nKe konci roku 1967 198. tankový prapor Vietnamské lidové armády (VPA) 203. obrněného pluku, dostal instrukce od severovietnamského ministerstva obrany k posílení 304. divize jako součást cesty 9-Khe Sanh. Po náročné cestě po Ho Chi Minhově stezce v lednu 1968, se tankový prapor spojil s 304. divizí hlavního útoku po silnici 9, který se táhl od laoských hranic až po Quang Tri v Jižním Vietnamu. Dne 23. ledna 24. pluk VPA zaútočil na malou základnu u laoského Bane Houei Sane, pod kontrolou \"Elephant\" praporu BV-33 královské laoské armády.\n\nV této bitvě se 198. tankovému praporu nepodařilo dosáhnout bitvy v čas, protože se její posádky tanků snažily navigovat své tanky přes místní těžký terén. Nicméně, jakmile se tanky PT-76 198. tankového praporu objevily na Bane Houei Sane, laoští vojáci a jejich rodiny zpanikařili a ustoupili do jižního Vietnamu. Poté, co byl Bane Houei Sane zabrán, se 24. pluk připravil k dalšímu útoku, který zamířil na US Special Forces v táboře Lang Vei, obsluhovaný Detachment-101 z 5. skupiny speciálních sil. Navečer 6. února na severu Vietnamci 24. pluku opět podporovali 198. tankový prapor, zahájili svůj útok na Lang Vei. I přes boj s leteckou a dělostřeleckou podporou, pod vedením sil USA, přišli o zem a Severní Vietnam rychle ovládl své pozice.\n\nDo časných ranních hodin 7. února byl velitelský bunkr jediná pozice v držení spojeneckých sil, ale byli v obležení severovietnamských vojáků. Během celého obléhání, americké a domácí síly CIDG uvězněné uvnitř velitelského bunkru musely vydržet severovietnamské obtěžování, které přišlo v podobě fragmentace a granátů slzného plynu. Na záchranu amerických přeživších uvnitř tábora Lang Vei, byl podniknut jízdní protiútok, ale laoští vojáci, kteří tvořili podstatnou část útočné formace, odmítli bojovat proti Severnímu Vietnamu. Později se personálu US Special Forces podařilo uprchnout z tábora, a byl zachráněn díky americké námořní síle.\n\nÚkolem k získání Lang Vei byl pověřen 24. pluk 304. divize Vietnamské lidové armády, vedený plukovníkem Le Cong Phe. Pluk měl být podpořen 2. praporem (část 101D pluk, 325. divize), 2. dělostřelecký prapor (část 675. dělostřeleckého pluku), jednou tankovou rotou (část 198. tankového praporu, 203. obrněného pluku), dvěma rotami ženistů, jedna protiletadlová zbraň roty, a jednou četou plamenometů. Jeden z nejdůležitějších rysů formace Severního Vietnamu byly prvky 203. obrněného regimentu. Akce trasa 9-Khe Sanh byla označena na prvním místě, vietnamská lidová armáda rozmístila své obrněné jednotky na bojišti. V roce 1964, vojáci severního Vietnamu první obrněné jednotky 202. obrněného pluku, byli posláni do Jižního Vietnamu bez T-34 hlavních bitevních tanků, protože jejich hlavním úkolem bylo naučit se taktiky nepřátelské obrněné jednotky s cílem připravit se pro budoucí mise. 22. června 1965, severo- vietnamské ministerstvo obrany svým usnesením 100/QD-QP, založilo 203. obrněný pluk, a usnesením 101/QD-QP vytvořilo obrněné síly.\nPro severo- vietnamské velitele, vznik samostatné obrněné síly představuje významný mezník v rozvoji své armády, protože to jim umožnilo reagovat na situaci na bojišti s moderní obrněnou silou. Kvůli přípravě na nadcházející misi, musel 203. obrněný pluk podniknout řadu kombinovaných výcviků s pěchotou a dělostřeleckými oddíly v různých typech terénu, aby bylo možné pracovat v náročných Vietnamských horských oblastech a podmínkách v džungli. 5. srpna 1967, ministerstvo obrany nařídilo 203. obrněnému pluku vytvořit sub-jednotky, a to 198. tankový prapor ,který byl vybaven 22 PT-76 obojživelnými tanky, podpořit sílu 304. divize v Jižním Vietnamu. Ze své základny v Luong Son, provincie Hoa Binh, 198. tankového praporu začali jejich náročnou 1.350 km cestu po Ho Chi Minhově stezce pod neustálými leteckými údery USA. V lednu 1968, 198. tankový prapor přijel na pole, kde se připojil k 304. divizi k útoku na základnu v laoské Ban Houe Sane.\n\nLang Vei Special Forces tábor byl umístěn pod kontrolou armády Spojených států v A-101, četě C, 5. skupiny speciálních sil, aby cvičili a vybavovali místní přijaté vietnamce do civilní obrany Nepravidelný jednotek (programu CIDG). Oddělení A-101 bylo původně založeno v červenci 1962 u Khe Sanh. V roce 1966, se oddělení A-101 stěhovalo do jeho první místa v oblasti nedaleko obce Lang Vei kdy, Spojených států Mariňáci převzali kontrolu nad Khe Sanh jako součást amerického vojenského nahromadění v severních provinciích Jižního Vietnamu. Nicméně, první tábor u Lang Vei kdy dokázal být pouze dočasná, když severovietnamské armády zaútočili na tábor 4. května 1967. Přestože Severního Vietnamu byl útok odražen, poškození tábora byla rozsáhlá. U původního tábora chybělo dobré sledování a pole střelby za ostnatých drátů obvody, 5. skupiny speciálních sil velitel se rozhodl přesunout tábor na vhodnější prostor, cca 1.000 metrů na západ.Nový tábor, na dálnici 9 se nachází asi 7 kilometrů na západ od Khe Sanh, byl dokončen v roce 1967.\nV roce 1967, kapitán Franklin C. Willoughby převzal velení nad Oddělením A-101 u Lang Vei, který měl taktickou oblast na odpovědnost 220 km² a byl jedním z devíti operačních CIDG táborů v zóny I sboru taktické. Od Lang Vei, US Special Forces personál pracoval společně se 14 muži jihovietnamské kontingent speciálních sil a šesti tlumočníky, oni byli zodpovědní za ostrahu hranic, zamezení nepřátelské infiltrace a pomoci v revolučním vývojovém programu. Ke splnění těchto úkolů měl Willoughby jednu Montagnardskou rotu, tři jihovietnamské ozbrojené roty a tři čety bojové průzkumné k dispozici. Brzy v lednu 1968, oddělením A-101 získal posily v podobě mobilní roty Strike Force, skládající se z 161 kmenů LZZ, spolu s šesti americkými speciálními silami poradců. Prvky této mobilního Strike Force roty operovaly od opevněného bunkru asi 800 metrů na západ od tábora, který sloužil jako pozorovatelna. Během dne domorodci mobilních LZZ Strike Force prováděli hlídky, v noci se chopili přepadávání pozic v okolí tábora.\npřed bitvou, Willoughby umístil rotu 101 v počtu 82 montagnardských domorodců Bru, na severovýchodním úbočí tábora, s 3. bojovou průzkumnou četou umístěnou těsně za ním. rotu 104 umístil v jižním konci tábora, rotu 102, skládající se z 42 mužů, umístil na opačné straně asi 450 metrů na západ, zatímco 43-mužů roty 103 umístil dále na jih. 1. a 2. bojovou průzkumnou četu umístil na severní a jižní hranici, respektive, asi 200 metrů stranou. Jednotlivě, personál CIDG nosil M1 a M2 karabiny s téměř 250.000 náboji, a každá rota byla také vybavena jedním 81 mm minometem. mezi těžkými zbraněmi, byly dvě 106 mm bezzákluzné pušky, dva 4,2-palcové minomety a devatenáct 60mm minometů rozmístěných po táboře. Pro podporu zblízka byl personál CIDG vybaven 100 M-72 jednorázovými protitankovými zbraněmi. V případě potřeby, Willoughby mohl také požádat o podporu nejméně ze dvou rot mariňáků Spojených států 24. pluku se sídlem v Khe Sanh, spolu s dělostřeleckou podporou z jiných lokací v dosahu.\n\nV reakci na hrozbu, kterou představoval Severní Vietnam, Willoughby zvýšil denní hlídky a noční přepady kolem tábora. Na odpoledne 6. února podplukovník Daniel F. Shungel-velitel roty C, 5. Special Forces, odletěl do Lang Vei z Da Nangu jakožto diplomatické gesto směrem k laoskému veliteli Phetsampou. V 11:30 hodin severovietnamské dělostřelectvo začalo bušit do Lang Vei Special Forces tábora, který pokryl pohyb 24. pluku a 3. praporu, pluku 101D. Z pozorovatelny nad taktické operační středisko, seržant Nickolas Fragos viděl první severovietnamské tanky pohybující se Lang Troai silnicí, pokoušeli se porušit ostnaté dráty těsně před rotou 104. Okamžitě šel dolů k taktickému operačnímu středisku, a popsal, čeho byl svědkem - Willoughbymu, Shungel pak poradil Willoughbymu soustředit všechny dostupné dělostřelecké a letecké podpory na severovietnamské formace těsně před 104. rotou .Brzy poté, byli tři severovietnamské tanky PT-76 odraženy 106mm bezzákluznými kanony ,které byly obsluhovány seržantem první třídy Jamesem W. Holtem, ale ostnatý drát před 104 rotou byl rychle překonán kombinovanými severovietnamskými tankovými útoky pěchot.Mezitím zevnitř taktického operačního střediska, byl Willoughby zaneprázdněn voláním letecké a dělostřelecké podpory. Také Zavolal 26. pluk námořní pěchoty v Khe Sanh a požádal o nasazení dvou rot v rámci posílení jeho plánu, ale jeho žádost byla zamítnuta. Věříce, že útok na rotu 104 bylo nepřátelské hlavní úsilí, soustředil Willoughby své dělostřelecké podpory zde v prvních fázích bitvy. Asi 10 minut poté, co dělostřelectvo začalo střílet, US Air Force převzala vzdušnou kontrolu nad Lang Vei spolu s flareship a AC-119 bojovými letouny tzv. Spooky. Willoughby pak požádal letecké údery na rokle nacházející se na sever od tábora, na Lang Troai silnici a západních oblastech ,za včasného varování posádkou základny vojáků LZZ mobilní úderné síly. Přes zuřivost leteckých úderů a dělostřelecké palby, se podařilo Severovietnamců proniknout skrz oblast 104 roty, obránci museli ustoupit do 2. a 3. bojové pozice průzkumné čety. Od 1.15 hod., dobyli severovietnamci celý východní konec Special Forces tábora a oblast 104 roty, seskupili se a začali střílet na 101 rotu.\n"}
{"id": "708055", "url": "https://cs.wikipedia.org/wiki?curid=708055", "title": "Fulton Street", "text": "Fulton Street\n\nFulton Street je název několika ulic v USA a v Evropě nesoucích jméno amerického vynálezce Roberta Fultona.\n\n\n\n\n"}
{"id": "708056", "url": "https://cs.wikipedia.org/wiki?curid=708056", "title": "Eric Stein", "text": "Eric Stein\n\nEric Stein (8. července 1913 v Holicích – 28. července 2011 v Ann Arbor, Michigan, USA) byl americký právník, diplomat a vysokoškolský učitel židovského původu, pocházející z Československa.\n\nNarodil se v Holicích do židovské rodiny. Právnická studia ukončil v Praze roku 1937. Roku 1939 uprchl do Itálie a odtud do USA. Od roku 1943 sloužil ve zpravodajské službě Americké armády v Itálii, kde pomáhal vytvořit novou postfašistickou vládu a stal se jedním z právníků, kteří připravovali abdikaci italského krále Victora Emmanuela III.\n\nI po 2. světové válce nadále působil v amerických státních službách (krátce zastupoval USA v OSN) a od poloviny 50. let následně pracoval jako profesor práv v Michiganu. Patřil k průkopníkům výuky evropského práva. Zemřel v Ann Arbor.\n\n"}
{"id": "708057", "url": "https://cs.wikipedia.org/wiki?curid=708057", "title": "Euroregion Silesia", "text": "Euroregion Silesia\n\nEuroregion Silesia je euroregion v Polsku a Česku. Vznikl v září roku 1998.\n\nNa polské straně tvoří euroregion okresy Raciborski, Głubczycki a Wodzisławski a Rybnicki, které se nacházejí v Opolském a Slezském vojvodství.\n\nNa české straně je Euroregion tvořen v Moravskoslezském kraji okresem Opava, částí okresů Bruntál (Krnovsko) a Nový Jičín. Členy regionu je 61 obcí a měst a tři organizace, hospodářská komora Opava a Slezská univerzita v Opavě. Polskou stranu tvoří Stowarzyszenie gmin Dorzecza Górnej Odry (Sdružení obcí povodí Horní Odry) s 19 městy a obcemi. Celkem žije v regionu 520 000 obyvatel.\n\nSpolečná historie, jazykové vztahy, podobná kultura, politická situace a ekonomické možnosti jsou dobré podmínky pro intenzivní česko-polskou spolupráci. Tato oblast je výhodná i pro společné kontakty lidí mezi oběma zeměmi díky tomu, že je bez přírodních překážek, jako jsou hory či velké vodní plochy. Tyto kontakty jsou podporovány i díky neobvykle vysokému počtu přechodů (na 90 km je 17 přechodů).\n\n\n"}
{"id": "708058", "url": "https://cs.wikipedia.org/wiki?curid=708058", "title": "Okohybný nerv", "text": "Okohybný nerv\n\nOkohybný nerv (: \"nervus oculomotorius\"), jinak též III. hlavový nerv, je jeden z hlavových nervů. Je to smíšený nerv, který obsahuje dva druhy nervových provazců: somatomotorická vlákna ovládají okohybné svaly, zatímco visceromotorická vlákna jsou součástí parasympatické části vegetativního systému.\n\nTento nerv vychází z několika mozkových jader ve středním mozku, následně z mozku vychází skrz \"sulcus nervi oculomotorii\" a prochází do očnice skrz otvor zvaný \"fissura orbitalis superior\". V očnici se následně okohybný nerv větví na celou řadu vláken, jež směřují k jednotlivým svalům:\n\nOkohybný nerv umožňuje celou řadu očních pohybů, konvergenci očí, zužování zornice (v souvislosti s \"m. sphincter pupillae\") a akomodaci čočky (v souvislosti s \"m. ciliaris\").\n"}
{"id": "708068", "url": "https://cs.wikipedia.org/wiki?curid=708068", "title": "Fulton Building", "text": "Fulton Building\n\nFulton Building je název několika budov v USA:\n\n\nJiné budovy nesoucí v názvu „Fulton“:\n"}
{"id": "708070", "url": "https://cs.wikipedia.org/wiki?curid=708070", "title": "Kladkový nerv", "text": "Kladkový nerv\n\nKladkový nerv (: \"nervus trochlearis\"), jinak též IV. hlavový nerv, je čtvrtý a vůbec nejtenčí hlavový nerv. Obsahuje pouze motorická vlákna ovládající \"musculus obliquus superior\" („horní šikmý sval“), což je jeden z okohybných svalů. Kladkový nerv se tedy podílí na správné pohyblivosti očních bulv, konkrétně ovládá pohyby „zevně dolů“. Vychází z mozkového jádra ve středním mozku, které se nachází kaudálním směrem od jader III. hlavového nervu.\n"}
{"id": "708078", "url": "https://cs.wikipedia.org/wiki?curid=708078", "title": "Odtahovací nerv", "text": "Odtahovací nerv\n\nOdtahovací nerv (: \"nervus abducens\"), jinak též VI. hlavový nerv, je hlavový nerv zodpovědný za některé oční pohyby. Inervuje pouze sval \"musculus rectus lateralis\" („postranní přímý sval oční“). Tento nerv vychází ze spodiny IV. mozkové komory a má tedy svůj původ v mozkovém kmeni, z něhož vystupuje na rozhraní prodloužené míchy a mostu.\n\nOdtahovací nerv působí tzv. abdukci bulbu, otáčí oční koulí zevně tahem \"m. rectus lateralis\". Přetětí tohoto nervu způsobuje konvergentní šilhání, protože se poruší rovnováha mezi svaly, jež bulvy táhnou od sebe a k sobě. Objevuje se i dvojité vidění (diplopie).\n"}
{"id": "708081", "url": "https://cs.wikipedia.org/wiki?curid=708081", "title": "Rejskovití", "text": "Rejskovití\n\nRejskovití (Soricidae) je čeleď řádu Eulipotyphla, zahrnující okolo 376  druhů vyskytujících se na všech kontinentech kromě Austrálie a Jižní Ameriky. Obecně se tito drobní hmyzožravci, z nichž bělozubka nejmenší s hmotností pouhé 2 g je považována za nejmenšího savce, orientují hlavně pomocí čichu a sluchu. Aktivní jsou především v noci a úkryty si vyhledávají pod zemí. Jejich potravou jsou hlavně drobní bezobratlí, občas se vyskytuje kanibalismus. Řada druhů je chráněna zákonem.\n\nV české fauně je čeleď zastoupena sedmi druhy: rejsek obecný (\"Sorex araneus\"), rejsek malý (\"Sorex minutus\"), rejsek horský (\"Sorex alpinus\"), rejsec vodní (\"Neomys fodiens\"), rejsec černý (\"Neomys anomalus\"), bělozubka šedá (\"Crocidura suaveolens\") a bělozubka bělobřichá (\"Crocidura leucodon\").\n\n"}
{"id": "708083", "url": "https://cs.wikipedia.org/wiki?curid=708083", "title": "Archaeopterygidae", "text": "Archaeopterygidae\n\nArchaeopterygidae je čeleď, zahrnující maniraptorní teropodní dinosaury, velmi blízce příbuzné ptákům. Zdaleka nejznámějším zástupcem této čeledi je \"Archaeopteryx\", který žil na konci období jury před asi 151-148 miliony let na území dnešního Německa. V současnosti jsou do této skupiny řazeny čtyři rody, jejichž zkameněliny byly objeveny zatím pouze na území Německa a Číny.\n\n\"Archaeopteryx lithographica\" byl dříve považován za nejstaršího známého praptáka. Vykazoval totiž shodně znaky ptáků i pokročilých teropodních dinosaurů. Jeho peří bylo velmi podobné peří holubímu, což nás opravňuje předpokládat, že byl schopen klouzavého letu. Tento prapták byl popsán již roku 1861 a brzy se stal oporou darwinova evolučního učení (jako chybějící článek mezi ptáky a plazy).\n\"Archaeopteryx\" a několik dalších rodů dinosaurů dnes tvoří samostatnou čeleď, některými paleontology považovánou skupinu vývojově odvozených teropodních dinosaurů (deinonychosaurů), včetně některých opeřených dinosaurů z čínské provincie Liao-ning. Tuto možnost podporuje zejména objev příbuzného rodu \"Xiaotingia\" ze stejného místa v roce 2011.\n\n\n\n"}
{"id": "708084", "url": "https://cs.wikipedia.org/wiki?curid=708084", "title": "Miroslav J. Černý", "text": "Miroslav J. Černý\n\nMiroslav J. Černý (15. února 1935, Horní Slivno – 7. června 2007, Lysá nad Labem) byl český akademický malíř, grafik a sochař.\n\nPo ukončení měšťanky se měl stát ševcem. Tento záměr však nakonec jeho otci rozmluvil Černého učitel kreslení, který v něm rozeznal mimořádný talent.\n\nOtec nakonec souhlasil a syn šel v roce 1950 studovat Střední grafickou školu do Prahy. Otec stále doufal, že ho udrží u řemesla. Po maturitě, až se ve škole naučí navrhovat boty, rozšíří obuvnickou dílnu a společně budou konkurovat Baťovi. Syn ho však zklamal. Rovnou z druhého ročníku, v 17 letech a bez maturity, složil přijímací zkoušky na Akademii výtvarných umění, do Grafické školy Vladimíra Silovského (se kterým ho pak pojilo celoživotní přátelství, až do Silovského smrti v roce 1974). Touha po změně ho však po třech letech studia na Grafické škole přivedla do Malířské školy Vlastimila Rady. To vše v období, kdy na Akademii působili umělci a pedagogové zvučných jmen: Antonín Pelc, Vratislav Nechleba, Vlastimil Rada, Karel Souček, Vladimír Sychra.\n\nStudium zakončil v roce 1958. Následovala roční leningradská stáž, při které v Ermitáži maloval kopie, např. Rembrandtova\nNávratu ztraceného syna. Aspiranturu absolvoval (k velkému Radovu zklamání) již opět na grafice. V roce 1964 se stal asistentem Antonína Pelce, po jeho smrti nastoupil jako odborný asistent Grafické speciálky u Ladislava Čepeláka.\nV roce 1987 mu byla na doporučení Františka Buranta umožněna habilitace a stal se docentem a pedagogem Grafické speciálky. A to i přesto, že nikdy nebyl členem ani kandidátem komunistické strany.\n\nOd poloviny šedesátých let se věnoval plastice. Sochařské realizace najdeme v Praze, Mostě, Teplicích, Ústí nad Labem, Unhošti, Bílině a Kladně.\n\nVystavoval na mnoha samostatných i společných výstavách v Čechách i v zahraničí (Brusel, Antverpy, Varšava, Milán, Turín). Jeho díla jsou součástí soukromých i galerijních sbírek.\n\nPedagogickou činnost ukončil na vlastní žádost, výstava „Antiknížák“, v r. 1990.\n\n\"„Jeho práce nesou v sobě všechny prvky silného expresivního zanícení se smyslem pro celek. V jeho kompozičním i výrazovém pojetí jsou patrny vlivy Muncha, Kolwitz, Rivery i raného van Gogha.\"\"\nFrantišek Burant\n\n\"„Zdá se, že jeho široké, rozmáchlé až robustně pojaté grafické práci svědčí technika dřevořezu. Velké světlé a tmavé plochy může uplatnit ve vzrušující kompozici. Rád nechává pracovat strukturu dřeva s částečnou škálou šrafů a přechodů mezi bílou a černou.\nVnitřní dramatizaci scény studoval u Rembrandta, ale je zřejmé, že přesvědčivost jeho grafických listů nevyplývá jen ze studia výtvarných vzorů, k nimž bychom museli přičíst i raného van Gogha, malíře a sochaře belgických venkovanů Constanta Permeke, Kathe Kolwitz, či Diega Riveru, ale z palčivých vzpomínek na těžký život svých rodičů.“\"\nVáclav Turek\n\n\"\"Stejně jako v grafice jde Černý i ve svém sochařském díle za robustním a pádným výrazem. Právě tyto rysy, doplněné sochařskou vůlí po maximálním výrazovém a prostorovém účinku díla, můžeme sledovat např. na jeho monumentální „Lidské solidaritě“.\"\"\nJiří Dolejš\n\n\"„Jsem přesvědčen, že se má mluvit krátce a tedy i zřetelně. Přes všechnu toleranci k druhým. K tomuto jsem se cítil disponován a této zásady jsem se i držel. Nechtěl jsem obsahem bavit a nechtěl jsem zaměňovat formu za formulku, ani ztrácet čas opisováním od sousedů. Může se zdát, že má svědectví jsou málo úsměvná. Pak podotýkám, že i život sám je někdy málo úsměvný, a že i autor má právo být takový! Autobiografičnost mé práce je nejspíš příliš zjevná, nikomu ji nevnucuji - je to součást mého soukromí. To profese si žádá, čas od času, vydat svědectví svého konání.“\"\nMiroslav J. Černý\n\n\n\n\n\n"}
{"id": "708089", "url": "https://cs.wikipedia.org/wiki?curid=708089", "title": "Stanislav Prýl", "text": "Stanislav Prýl\n\nStanislav Prýl (23. listopadu 1942, Pardubice – 19. března 2015) byl československý lední hokejista, hrající na pravém křídle.\n\nS profesionálním hokejem začal v 17 letech v roce 1959, když poprvé nastoupil za Teslu Pardubice. Za tu hrál, s přestávkou v letech 1961-1963, kdy nastupoval za Duklu Jihlavu, do roku 1974. Celkově odehrál v nejvyšší lize 424 zápasů v 15 sezónách. Gólově se prosadil v 223 případech. V Pardubicích vytvořil obávanou útočnou formaci ve složení Stanislav Prýl – Milan Kokš – Zdeněk Špaček. Útok se však po odchodu Kokše a Špačka do ZKL Brno rozpadl. V reprezentaci hrál v útoku nejčastěji s Václavem Nedomanským a Josefem Černým a celkově v ní odehrál 97 zápasů, ve kterých střelil 49 gólů.\n\nJe držitelem čtyř medailí ze světových šampionátů a bronzové medaile ze Zimních olympijských her 1964.\n"}
{"id": "708090", "url": "https://cs.wikipedia.org/wiki?curid=708090", "title": "William Morton", "text": "William Morton\n\nWilliam Thomas Green Morton (9. srpna 1819 Charlton, Massachusetts – 15. července 1868 New York) byl americký stomatolog, propagátor a průkopník anestézie.\n\nProslul především veřejným experimentem, při němž byl 16. října 1846 v Massachusetts General Hospital v Bostonu (fakultní nemocnici při Harvard University) chirurgem J. C. Warrenem poprvé za celkové anestézie bezbolestně odoperován nádor. Pacient později popsal operaci slovy: „jakoby mne někdo podrbal na krku“ („as if my neck's been scratched“). Morton anestézii provedl inhalací éteru, látku však nazýval \"letheon\", aby skryl její složení.\n\nMorton si nechal svůj postup patentovat, mezi lékaři se však vznesla vlna nevole a protestů proti patentování tak zásadního a humánního objevu. Morton následně prohlásil, že nechce rozšíření svého objevu nijak omezovat, chce se však patentem ujistit, že bude vykonáván kompetentními lékaři a nebude zneužit.\n\nO Mortonově životě byl natočen film \"The Great Moment\" (1944), na jeho počest je v bostonském parku postaven pomník a posluchárna, v níž byl slavný experiment proveden, se na památku této události nazývá \"Ether Dome\" (Éterový dóm)\n"}
{"id": "708091", "url": "https://cs.wikipedia.org/wiki?curid=708091", "title": "Wellnhoferia", "text": "Wellnhoferia\n\nWellnhoferia byl rod malého opeřeného teropodního dinosaura z čeledi Archaeopterygidae. Tento drobný, ptákům podobný dinosaurus žil v období pozdní jury (asi před 150 miliony let) na území dnešního Německa (poblíž Eichstättu). Byl blízce příbuzný \"srpodrápým\" deinonychosaurům, jako byly rody \"Velociraptor\" nebo \"Deinonychus\". Velmi blízce příbuzný byl však zejména rodu \"Archaeopteryx\" ze stejné oblasti. Délka těla tohoto teropoda činila jen zhruba 45 centimetrů.\n\nZkameněliny rodu \"Wellnhoferia\" byly objeveny v 60. letech 20. století v proslulém solnhofenském vápenci a v roce 1988 byly popsány jako fosílie velkého jedince rodu \"Archaeopteryx\". Původní nálezce kostru dokonce považoval za exemplář kompsognáta. V roce 2001 však přišel polský paleontolog Andrzej Elżanowski s poznáním, že se tento exemplář od dalších zástupců druhu \"A. litographica\" odlišuje. Má například kratší ocasní část páteře a také čtvrtý prst dolní končetiny. Proto bylo pro tuto fosílii stanoveno nové rodové jméno, \"Wellnhoferia\". Někteří paleontologové (např. Mayr \"et al.\", 2007) však s tímto závěrem nesouhlasí a považují welnhoferii za velkého jedince archeopteryxe.\n\n"}
{"id": "708096", "url": "https://cs.wikipedia.org/wiki?curid=708096", "title": "George Biddell Airy", "text": "George Biddell Airy\n\nSir George Biddell Airy PRS KCB (27. července 1801 – 2. ledna 1892) byl anglický matematik a astronom, který mezi lety 1835 a 1881 zastával pozici Královského astronoma. Zabýval se např. studiem oběžných drah planet a měřením průměrné hustoty Země. Jako Královský astronom v roce 1851 určil, že základní poledník prochází Královskou greenwichskou observatoří. V roce 1831 mu byla za výzkum světla a vytvoření teorie duhy udělena Copleyho medaile. V roce 1833 a 1846 získal Gold Medal of the Royal Astronomical Society.\n\nVystudoval Trinity College na Cambridgeské univerzitě a v roce 1826 se tam stal lukasiánským profesorem matematiky. V únoru 1828 se stal profesorem astronomie a ředitelem Cambridgeské observatoře. V roce 1836 se stal členem Královské společnosti a v roce 1840 členem Královské švédské akademie věd.\n\nJsou po něm pojmenovány krátery Airy (Měsíc), Airy (Mars) a Airy-0 (Mars).\n\nJe rovněž vynálezcem tórických čoček pro korekci astigmatismu.\n\n"}
{"id": "708100", "url": "https://cs.wikipedia.org/wiki?curid=708100", "title": "Vorvaňovití", "text": "Vorvaňovití\n\nVorvaňovití (Physeteridae) jsou malá čeleď z řádu kytovců. Řadí se do ní tři druhy ve dvou rodech.\nTělo je protáhlé (hlava tvoří jednu čtvrtinu celkové délky a je tupě zakončena). Jediný dýchací otvor je umístěn na předním konci hlavy (ve tvaru S). Funkční zuby rostou pouze z dolní čelisti. V hlavové dutině nad horní čelistí se nachází olejovitá látka-spermacet (5000 až 7000kg). Hřbetní ploutev není vytvořena a je nahrazena tzv. hřbetním hrbem (1 krční obratel volný, zbylých 6 srůstá v jediný pevný kosterní útvar).\n\nJe to třetí největší druh kytovců vůbec. Horní čelist svými měkkými částmi vždy výrazně čelist spodní přesahuje (u samců vice, než u samic).\nHrudní ploutve jsou krátké a široké. Rozpětí mohutné ocasní ploutve může odpovídat i více než 25% délky těla. Na spodní straně ocasní části těla je vytvořen výrazný kýl. Zbarvení šedohnědé, až černé, na břiše světlejší. Starším samcům se říká býk. Obvykle měřili 20 m, dnes spíše jen 18 až 19 m (nejvíce i přes 24 m - historické záznamy z 19. století). Váží 55000-65000 kg, někdy i 70000-85000 kg. Samice neboli krávy. Měří 11-13 m (nejvíce 15,8 m). Váží 15000-27000 kg (nejvíce 34000 kg).\n\n\n"}
{"id": "708102", "url": "https://cs.wikipedia.org/wiki?curid=708102", "title": "Petro Mychajlovyč Kraljuk", "text": "Petro Mychajlovyč Kraljuk\n\nPetro Mychajlovyč Kraljuk (ukrajinsky \"Петро́ Миха́йлович Кралю́к\"; * 23. února 1958 v Kiwerzi) je ukrajinský filozof, spisovatel a publicista.\n\nPetro Mychajlovyč Kraljuk se narodil 23. února 1958 v Kiwerzi, Volyňská oblast. V roce 1979 ukončil studia na historické fakultě Pedagogického institutu Lesji Ukrajinky v Lucku. Na počátku své pracovní kariéry Petro Kraljuk pracoval jako vesnický učitel, později vyučoval na vysoké škole. Vědeckou aspiranturu absolvoval na Institutu sociálních studií Akademie věd Ukrajinské socialistické republiky.\n\nNa Filozofickém institutu Akademie věd Ukrajinské socialistické republiky odpromoval Petro Kraljuk v roce 1998 s prací na téma \"„Antitrinitarismus a veřejné mínění na Ukrajině od druhé poloviny 16. století až do poloviny 17. stol.“\" a v roce 1998 zde obhájil doktorskou dizertační práci s názvem \"„Výjimečnosti interakce mezi konfesionálním a národním vědomím v ukrajinském veřejném mínění, od 16. stol. do poloviny 17. stol.“.\"\n\nOd roku 2005 vede specializovanou Radu doktorských studií v oblasti religionistiky (v rámci věd historických) na akademii v Ostrogu. V současné době je rovněž prvním prorektorem tohoto vědeckého vzdělávacího zařízení. Petro Kraljuk je členem Národního sdružení ukrajinských spisovatelů.\n\nPetro Kraljuk se stal v roce 1992 držitelem mezinárodní literární ceny „Hranoslov“, v roce 2008 zvítězil v ukrajinské národní soutěži „Ukrajina. Duchovní dějiny“. Současně byl v roce 2008 vyznamenán cenou \"Svitoč\" (премія імені Світочів) a následně v roce 2009 získal literární cenu Triumf.\n\nPetro Kraljuk je autorem mnoha vědeckých publikací v oblasti dějin, religionistiky, politologie, literární vědy. Ve své vědecké práci se věnuje otázce přepracování tradičního konceptu ukrajinské filozofie dějin od Dmytra Čyževského. Petro Kraljuk zastává názor, že kořeny ukrajinských dějin se nenacházejí v dobách Kyjevské Rusi, nýbrž v antické době. Ve svém výzkumu se věnuje především aristokratickému charakteru středověké ukrajinské kultury. V této souvislosti redigoval Encyklopedii „Ostrožská akademie v 16. -17. stol.“ (2010).\n\nJako prozaik je Petro Kraljuk znám svými satirickými povídkami a historickou beletristikou.\n"}
{"id": "708103", "url": "https://cs.wikipedia.org/wiki?curid=708103", "title": "Kvalifikace na Mistrovství světa ve fotbale 2014 (CONCACAF) – první fáze", "text": "Kvalifikace na Mistrovství světa ve fotbale 2014 (CONCACAF) – první fáze\n\nV první fázi bylo 5 postupujících z předkola a 19 přímo nasazených rozlosováno do 6 skupin po čtyřech, ve kterých se utkali dvoukolově každý s každým doma a venku. Vítězové skupin následně postoupili do druhé fáze.\n\nK nasazení do losovacích košů byl použit žebříček FIFA z března 2011. Los se uskutečnil 30. července 2011 v Riu de Janeiro.\n\n----\n\n Kvalifikace zóny CONCACAF\n"}
{"id": "708104", "url": "https://cs.wikipedia.org/wiki?curid=708104", "title": "Washington State Route 8", "text": "Washington State Route 8\n\nWashington State Route 8 je 33 kilometrů dlouhá státní silnice v okresech Grays Harbor a Thurston, v americkém státě Washington, která vede od silnice U.S. Route 12 ve městě Elma k silnici U.S. Route 101 asi deset kilometrů severozápadně od hlavního města státu, Olympie. Západně od města McCleary prochází křižovatkou s Washington State Route 108, která je jedinou státní silnicí, se kterou „osmička“ křižuje, a slouží jako spojka mezi Elmou a Olympií. Každý den ji využije v průměru více než 17 tisíc řidičů. \n\nWashington State Route 8 začíná na křižovatce s U.S. Route 12 v Elmě, odkud pokračuje severovýchodním směrem, po směru řeky Chehalis, kterou dvakrát přemostí, než západně od McCleary křižuje s Washington State Route 108, která vede severovýchodním směrem do centra města a do Indiánské obce Kamilche. Jižně od města McCleary se nachází také částečně čtyřlístková křižovatka s ulicí Mox Chehalis Road, která spojuje McCleary s Malonem. „Osmička“ pokračuje na východ, kde vytváří severní hranici státního lesa Capitol a proudí jen kousek od jezera Summit Lake. Chvíli poté zaniká na křižovatce s U.S. Route 101.\n\n9. června 2007 se na silnici odehrál požár cisternového nákladního automobilu s 38 tisíci litry paliva poté, co se srazil s jiným vozidlem. Silnice musela být na několik hodin uzavřena kromě jednoho pruhu směřujícího na západ, který ale pracovníci používali k odstranění paliva z půdy pod silnicí. V roce 2010 chce Ministerstvo dopravy státu Washington přestavět sloupy držící meziúrovňovou křižovatku s U.S. Route 101, aby se zabránilo selhání v případě silného zemětřesení.\n"}
{"id": "708105", "url": "https://cs.wikipedia.org/wiki?curid=708105", "title": "Kelemér", "text": "Kelemér\n\nKelemér je obec na severovýchodě Maďarska v župě Borsod-Abaúj-Zemplén, v okrese Putnok. Leží 2 kilometry od hranic se Slovenskem.\n\nRozkládá se na ploše 18,81 km² a v roce 2009 zde žilo 539 obyvatel.\n"}
{"id": "708106", "url": "https://cs.wikipedia.org/wiki?curid=708106", "title": "Turistický štítek", "text": "Turistický štítek\n\nKde a kdy hledat počátek sbírání turistických štítků asi dnes nikdo nezjistí. Zřejmě v alpských zemích. Do českých zemí štítky přišly přes pohraniční hory z Německa. Původně měly zcela jednoduchý motiv a tvar, ale v průběhu doby se tvary stávaly rozmanitějšími.\n\nČeští turisté se však nadchli pro sbírání štítků natolik, že brzy své kolegy z různých horských spolků překonali, jednak co do množství tvarů, počtů mutací a výtvarného provedení. V druhé polovině třicátých let se na mnohých štítcích objevuje československá vlaječka či znak. Naproti tomu byly i v nacistickém Německu samozřejmostí české štítky. Naprostou samozřejmostí byly dvoj- a trojjazyčné nápisy a jazykové mutace.\n\nS příchodem války nastal samozřejmě útlum turistiky. S odtržením Slovenska se změnila loga Klubu turistů z KČST na KČT. Na Slovensku se objevil slovenský kříž.S postupující válkou začala nouze o barevné kovy, štítky se razily z různých náhražek. Zajímavé jsou štítky se svastikou a nápisy Sudetengau.\n\nPo konci válko došlo k velkému oživení turistiky, skautingu, trampingu a vůbec k cestám do přírody a za poznáním. Sice zmizely německé varianty štítků, dvojjazyčné varianty, ale větší škody se udály v mnohých turisticky zajímavých místech. Zvědavost sice přitáhla český živel do dříve čistě německých oblastí, ale divoký odsun a drancování zničilo mnohé. V letech 1945 a 1946 lehlo popelem značné množství chat, hotýlků a útulen, rozhleden, výletišť a malých lázní. Objevilo se pár nových štítků jedinečných díky světové válce, ale vše už takříkajíc jelo z kopce. Tak jak se politická situace měnila, měnila se i loga a symboly na štítcích. Některé štítky prošly zajímavým vývojem.\n\nA po uchopení moci komunisty už vše nabralo rychlý spád. Bylo zakázáno rozhlížet se po kraji a tak chátraly a zavíraly se rozhledny. Pustly zámečky jako sídla šlechty a buržoasie. Byly likvidovány chaty a hostince v pohraničí, mizely celé vesnice a malá městečka. Výtvarná stránka těch několika málo štítků, které bylo možné koupit, šla prudce dolů. Dříve bývaly štítky malá umělecká díla, postupem doby však upadaly na pouhý kus plechu, podobajícímu se kusu plechu z konzervy.\n"}
{"id": "708113", "url": "https://cs.wikipedia.org/wiki?curid=708113", "title": "Ghetto Łachwa", "text": "Ghetto Łachwa\n\nGhetto Łachwa (Lachva) bylo ghetto vytvořené v době druhé světové války nacistickým Německem ve městě Łachwa v okupovaném Polsku (nyní Lachva, Bělorusko) s cílem pronásledování a vykořisťování místních Židů. Ghetto existovalo pouze od začátku dubna do září 1942. Bylo místem jednoho z prvních povstání v židovském ghettu po nacisticko-sovětské invazi do Polska.\nNěmecká armáda vstoupila do sovětské okupační zóny 22. června 1941 pod krycím jménem operace Barbarossa a o 2 týdny později, 8. července 1941, obsadila město Łachwa. To se před rokem 1939 nacházelo ve polském vojvodství Polesie. Mnoho mladých Židů uprchlo s Rudou armádou. Byla založena židovská rada (Judenrat) řízená bývalým sionistickým vůdcem Dovem Lopatynem. Rabbi Hayyim Zalman Osherowitz byl zatčen Němci a jeho propuštění bylo zajištěno až po zaplacení velkého výkupného.\n\n1. dubna 1942 byli městští Židé násilně nastěhováni do nového ghetta skládajícího se ze dvou ulic a 45 domů. Ghetto bylo ohraničeno ostnatým drátem. V ghettu sídlilo 2350 lidí, což činilo přibližně 1 m² na každého obyvatele.\n\nZprávy o masakrech, které spáchaly \"Einsatzgruppen\" v celém regionu, se brzy rozšířily do Lachvy. Židovská mládež organizovala podzemní hnutí pod vedením Izáka Rochczyna, vedoucího místní skupiny Betaru. S pomocí židovské rady (Judenrat) se podzemnímu hnutí podařilo nahromadit zásoby seker, nožů a železných tyčí. Snahy o obstarání střelných zbraní byly z velké části neúspěšné. \n\nV srpnu roku 1942 se Židé v Lachvě dozvěděli, že nedaleká ghetta v Luninci a Mikaševiči byla zlikvidována. 2. září 1942 bylo místním obyvatelům sděleno, že místním rolníkům svolaným nacisty bylo nařízeno, aby za městem vykopali jámy. Později ten den bylo ghetto obklíčeno 150 německými vojáky z \"Einsatzgruppen\" a 200 místními policisty. Rochczyn a jeho skupina chtěli zaútočit na plot ghetta o půlnoci, aby pomohli obyvatelům k útěku. Někteří však odmítli opustit staré lidi a děti. Lopatyn je požádal, aby útok odložili do rána.\n\n3. září 1942 informovali Němci Dova Lopatyna, že má být ghetto zklikvidováno a nařídili, že mají být obyvatelé ghetta deportováni. Za účelem zajištění spolupráce s vůdci ghetta měli být ušetřeni členové židovské rady, lékař z ghetta a 30 dělníků, které si mohl Lopatyn vybrat. Ten nabídku odmítl a údajně reagoval: \"Buď všichni přežijeme, nebo všichni zemřeme.\" \n\nKdyž Němci vstoupili do ghetta, Lopatyn zapálil sídlo židovské rady, což bylo signálem k zahájení povstání. Ostatní budovy byly také zapáleny a členové podzemního hnutí napadli pomocí seker, tyčí, Molotovými koktejly a holýma rukama Němce, když vcházeli do ghetta. Tato bitva je považována za první povstání v ghettu během války.\n\nPřibližně 650 Židů bylo zabito v boji nebo v plamenech a dalších 500 Židů bylo odvedeno do jam a zastřeleno. Šest německých vojáků a osm německých a ukrajinských policistů bylo také zabito. Oplocení ghetta bylo porušeno a přibližně tisíc Židů bylo schopno uprchnout. Šesti stům z nich se podařilo najít útočiště v Pinských bažinách. Rochczyn byl postřelen a zabit skokem do řeky Smierc. Odhadem se k partyzánským jednotkám připojilo 120 uprchlíků. Většina ostatních však byla nakonec vypátrána a zabita. Přibližně 90 obyvatel ghetta válku přežilo. Lopatyn se přidal ke komunistické partyzánské jednotce a byl zabit 21. února 1944 pozemní minou. Lachva byla osvobozena Rudou armádou v červenci roku 1944.\n\n"}
{"id": "708114", "url": "https://cs.wikipedia.org/wiki?curid=708114", "title": "Petrova bouda", "text": "Petrova bouda\n\nPetrova bouda (jinak též Petrovka, původní německý název \"Peterbaude\") je komplex horských bud v Krkonoších na Prostředním hřebeni v nadmořské výšce 1288 m, asi 5 kilometrů severně od Špindlerova Mlýna v jeho katastrálním území a nese číslo popisné 89.\n\nJde o druhou nejvýše položenou obývanou nemovitost na špindlerovském katastru – po staré Labské boudě (1340 m n. m.). Zhruba 200 m od budov prochází státní hranice s Polskem, přímo okolo nich vede turistická \"Cesta česko-polského přátelství\". V současné době je celý komplex rekonstruován po požáru.\n\nPrvní zprávy o jakési boudě na tomto místě pocházejí z roku 1790, ale tehdy šlo spíše jen o letní boudu pro přechodné ubytování pastevců. První skutečnou boudu, vhodnou pro celoroční obývání, na dnešním místě postavil až v roce 1811 Johann Pittermann – jeho zkomolené příjmení se časem dostalo do názvu boudy. Po něm boudu zdědil syn Ignaz Pittermann a protože ten neměl žádného potomka, prodal boudu v roce 1844 svému synovci Johannu Zineckerovi za cenu 400 zlatých. Původní majitel na boudě dál bydlel a zahynul o pět let později ve sněhové bouři.\n\nNový majitel Johann Zinecker využil počínajícího turismu a na své boudě začal hostit výletníky, pro rostoucí oblibu této destinace byl nucen svůj dům v roce 1866 rozšířit přístavbou prvních podkrovních hostinských pokojů. Kapacita stále nestačila poptávce a tak majitel brzy plánoval další stavby. Přispělo k tomu i zřízení oficiálního C.a K. telegrafního úřadu v roce 1877.\n\nSkutečně mohutným impulsem ale byl až čin jeho syna Vinzenze Zineckera, který boudu zdědil v roce 1884 a v letech 1886–1887 zrealizoval sen svého otce tak, že nechal vystavět pod starou chalupou nový čtyřpodlažní objekt s plochou zatravněnou střechou a balkonem, přičemž první podlaží bylo kamenné a částečně zapuštěné do svahu. V přízemí byly společenské prostory a zázemí, v patrech 20 hostinských pokojů.\n\n\"„Petrovka zcela změnila náhled na architekturu na horách. Je to první moderní stavba v Krkonoších. Zatímco ostatní stavitelé horských bud tehdy vycházeli ze zažitých postupů, kdy jen zvětšovali zemědělské chalupy, Vinzenz Zinecker při rozšiřování původního objektu přinesl na hřebeny Krkonoš skutečnou architekturu,“\" prohlásil o Petrově boudě krkonošský krajinný ekolog Pavel Klimeš, a dodal, že \"„Petrovka je klenot horské architektury, který u nás prakticky nemá obdoby. Srovnat se s ní dají snad jen Jurkovičovy dřevěné secesní stavby na Pustevnách v Beskydech.“\"\n\nTato podoba boudy je také zachycena na zajímavé stereopohlednici, budící při použití správného kukátka dojem prostorového zobrazení.\n\nKolem roku 1901 byla rozebrána i stará chalupa a na jejím místě vznikl nový třípodlažní dům ve stylu spodní budovy, kam bylo umístěno dalších 44 pokojů. Zvnějšku zdobil obě budovy obklad z dvoubarevné břidlice, vyskládané do geometrických vzorů. Od 30. 7. 1901 zde fungovala i pobočka C. a k. pošty a roku 1910 zde byla zřízena první veřejná telefonní stanice v horské boudě na české straně hor. Její zvláštností bylo přímé spojení jak do vnitrozemí Rakouska-Uherska, tak i přes hranici do Německa.\n\nVizionář Vinzenz Zinecker zemřel roku 1913, boudu převzala jeho žena Anna a po její smrti jejich čtyři synové, pokračující ve stopách otce: v letech 1925-1929 boudu opět rozšiřovali o prosklené terasy (verandy s výhledem), třetí ubytovací stavbu (ovšem architektonicky již ne tolik cennou) a spojovací koridor mezi budovami, zřídili malou vodní elektrárnu na Červeném potoce a zmodernizovali i vnitřní vybavení. V dobách největší slávy měla bouda až padesát zaměstnanců, vlastní kapelu, vlastní stádo dobytka atd.\n\nV roce 1921 natočil režisér Vladimír Slavínský dobrodružný film \"Děvče se Stříbrné Hranice\" (kromě režie si ve filmu i zahrál, v dalších významných rolích se ukázali Zdena Kavková a Přemysl Pražský) - část tohoto filmu se odehrává také na Petrově boudě, ale podle vyjádření filmových pamětníků byla nakonec Petrovka natočena jen zvenčí a její interiér byl imitován stavbami v berlínských filmových ateliérech \"Am ZOO\". Producenty společnosti \"American\" totiž vyšlo natáčení v inflací zmítaném Německu levněji, než kdyby si Petrovku na několik dní či týdnů skutečně pronajali a museli k ní dopravovat spoustu filmové techniky - tu měli v Berlíně k dispozici přímo \"na place\". Je dost dobře možné, že to bylo vůbec poprvé, kdy se Petrova bouda objevila v hraném filmu..\n\nRozvoj Petrovky byl zastaven záhy po skončení II. světové války. Hned v roce 1945 dostala bouda českého správce, poslední bratři Zineckerové byli 19. 6. 1945 odsunuti do Německa a bouda přešla do vlastnictví státu (na vyvlastnění nepochybně mělo vliv i to, že Petrovka byla častým hostitelem protektorátních prominentů, jako např. K. H. Franka nebo von Neuratha). Další vývoj předznamenalo zrušení místní pobočky státní pošty ke dni 31. 10. 1947.\n\nPo roce 1949 se Petrovky stala zotavovna ROH a pomalu začala chátrat pro nedostatečnou údržbu, přestože k dílčím opravám docházelo. Koncem 60. let byly unikátní břidlicové fasádní obklady zničeny tehdy oblíbenou technikou vnějších obkladů z bílého eternitu, který však ve zdejších extrémních meteorologických podmínkách začal postupně odpadávat a tak bylo 1983 vydáno stavební povolení na nové dodatečné prkenné obložení vnějších fasád, které pak na budovách zůstalo až do jejich zániku. Mezi další větší zásahy patřila například přestavba skladů na turistickou ubytovnu (1960), vybudování nové trafostanice s příkonem 630 kVA (1972) nebo výstavba čističky odpadních vod (od r. 1981, zkolaudována 1993). Bouda dál patřila k nejvíce navštěvovaným boudám v Krkonoších, k čemuž přispívala jak relativně dobrá dostupnost po dvou asfaltových cestách (živičný povrch dostaly pravděpodobně roku 1983, kdy bylo u Petrovky postaveno i nové parkoviště), tak zejména to, že hotelová i restaurační část zůstaly otevřené i pro běžnou klientelu, nejen pro členy příslušné odborové organizace.\nPo roce 1989 bouda několikrát změnila majitele, přičemž údržba byla v té době minimální. V podstatě byly jen dokončeny dříve plánované akce: výstavba elektrokotelny (1991) a dostavba čističky odpadních vod (1993). Následné střídání majitelů i stále rychlejší chátrání Petrovky sice sledoval KRNAP, ale neměl jakoukoliv pravomoc zasáhnout vůči soukromým majitelům ani poté, co byla bouda (včetně některých prvků interiéru) ke dni 4. 11. 1997 vyhlášena kulturní památkou. Zapsána byla právě proto, že tehdejší vlastník OREA prodal boudu soukromníkovi a záměrem úřadů bylo, aby podoba boudy zůstala zachována.\n\nV zimě 2000/2001 se Petrova bouda pravděpodobně naposledy stala cílem filmařů: Česká televize zde natáčela jeden z dílů volného cyklu osmi kriminálních dramat s duchovním podtextem \"Černí andělé\" (scénář Ivan Hejna, režie Petr Kotek, kamera Martin Čech). Pátý díl \"Requiem\" (v hlavní roli Jiří Schmitzer), o celkové stopáži necelých 53 minut, se od 24. minuty odehrává prakticky výhradně na Petrovce a v jejím těsném okolí. Je zde tedy možno vidět boudu na mnoha záběrech zvenčí i uvnitř - restauraci, bar či hotelové pokoje.\n\nMalým příspěvkem k propagaci tehdy bylo také zařazení Petrovy boudy na seznam tzv. \"Turistických známkových míst\", kde obdržela číslo 671 v řadě Krkonoše – poté, co byla chata uzavřena, je její turistická známka dostupná i na špindlerovském městském informačním středisku, byť je to poněkud v rozporu s původní ideou TZ.\nJinak zůstávala Petrovka dál velmi navštěvovaná a byla výborně hodnocená pro solidní personál a příznivé ceny ubytování i jídel: například o velikonocích 2006 nabízeli ubytování s polopenzí za 400 Kč nebo točené 12° pivo za 30 Kč. Jako komplex o 220 lůžkách však byla předimenzovaná a podle bývalého majitele Zdeňka Podrazila se neměla šanci uživit, když jen za elektrické vytápění v zimě vydával okolo 250.000 Kč měsíčně). Totéž potvrzuje i bývalý dlouholetý provozovatel Vrbatovy boudy Tomáš Bína: \"\"Takový dům těžko někoho uživí. To, co se tam vydělá, s bídou může stačit na provoz. A na nějaké investice do údržby a rozvoje nemůže zbýt. To by ji musel koupit hodně bohatý člověk, který nebude počítat se ziskem.\"\".\n\nBouda byla v provozu pravděpodobně do 30. 9. 2007 – úřední pramen však uvádí její uzavření na základě rozhodnutí Okresní hygienické stanice Trutnov už v roce 2006. Zřejmě jde o překlep, začátkem roku 2007 ještě totiž bouda hostila lyžařský výcvik. Podle památkářů byla bouda naposledy v provozu o Silvestru 2008.\n\nV roce 2008 zakoupil boudu podnikatel Vladimír Kovář (majitel softwarové společnosti Unicorn, držitel titulu Podnikatel roku 2008 ČR). Nový majitel deklaroval úmysl boudu zrekonstruovat, nechal zpracovat projekt na její záchranu (mělo dojít prakticky k demolici a nové stavbě) a také zabezpečil některé cenné dekorativní předměty jejich uložením ve vlastním depozitáři v Praze: celkem byly odvezeny dva nákladní automobily, podle památkářů však šlo jen asi o dvacet kusů (obrazy, hodiny, lustry, dřevořezby, vitráže atd.) a zbytek cenných věcí (polstrované lavice, vestavěná vitrína s vyřezávaným rámem, kamna, truhly, ...) na boudě zůstal. Na odvoz a uložení předmětů dohlíželo i oddělení památkové péče Městského úřadu ve Vrchlabí, které je naposledy kontrolovalo v květnu 2011 s uspokojujícím výsledkem.\n\nÚředním vlastníkem nemovitosti v té době byla společnost Smithery a.s., Praha 6, která ke dni 4. 6. 2009 založila společnost Snowy Chalet s.r.o. se základním kapitálem 9.581.000,- Kč – do jejího základního jmění byla totiž vložena právě Petrova bouda, a to na základě znaleckého posudku soudního znalce Miroslava Riegera. Ten navštívil boudu 11. 5. 2009 a o týden později, tj. 18. 5. 2009, vystavil posudek, jímž tehdy zchátralou nemovitost včetně pozemků ocenil na 9.581.240,- Kč (nákladová cena, bez zahrnutí koeficientu prodejnosti, byla o něco vyšší: 10.494.240,- Kč).\n\nZaložení nové společnosti však na boudu nemělo žádný pozitivní vliv, spíš naopak: opuštěná bouda bez správce, navíc špatně zabezpečená proti průniku nezvaných osob, chátrala ještě rychleji. Větrem poškozenou střechu budovy B nikdo neopravil, ta se začala dál rozpadat a každý nový déšť či sněžení vnášely do domu další vlhkost. Navíc vítr s pomocí vandalů rozbíjel okna a tak do interiéru (zejména kuchyně a jídelny v budově A) dokonce vál sníh. V nasáklých kobercích a obkladech samozřejmě rašily plísně, olejové nátěry se odloupaly a nábytek se rozpadal. Na náhodné (a samozvané) návštěvníky objektu zapůsobil i vylomený prázdný trezor z časů monarchie, mnoho z nich si také pořídilo množství soukromé fotografické či filmové dokumentace, která je dodnes ke zhlédnutí na portálech typu Youtube.\n\nŽe je památkově chráněný objekt Petrovy boudy nezabezpečený a v havarijním stavu, se ovšem Městský úřad ve Vrchlabí dozvěděl až v létě 2010, kdy se k němu při soukromém výletu na hory dostala pracovnice památkového odboru MěÚ Marta Žídková. Ihned začala jednat s majitelem, to však k ničemu nevedlo a když se v následující zimě stav památky rapidně zhoršil, iniciovala v únoru 2011 správní řízení s majitelem boudy. V březnu 2011 byl tedy se zástupcem vlastníka boudy Zdiradem Svobodou sepsán protokol, nařizující do tří týdnů zajistit vymetení sněhu a zabednit okna a dveře plošnými výplněmi, aby byla aspoň zmírněna další devastace, což bylo provedeno. V dubnu 2011 pak bylo správní řízení ukončeno vydáním nařízení, že majitel musí zařídit revizi a opravu střechy, následovat mělo například provětrávání všech budov přes léto (kvůli snížení vlhkosti) apod. – termíny pro splnění všech bodů byly různé, vše mělo být hotovo do konce září 2011. Pokud by majitel nařízení nesplnil, hrozila by mu pokuta až 2.000.000 Kč, přičemž MěÚ Vrchlabí neskrýval záměr se k této výši pokuty přiblížit. K žádným dalším úpravám a opravám však ale nedošlo.\n\nZato však došlo k prvnímu drobnému požáru: ve čtvrtek 21. července 2011 zahořelo dřevěné obložení v jednom z nezabezpečených objektů. Oheň byl tehdy uhašen v zárodku a k větší škodě nedošlo. Týž den se na Petrově boudě měli sejít zástupci majitele s úředníky a měli dohodnout, jak technicky pokračovat před rekonstrukcí – které části staveb a vybavení lze zlikvidovat nebo co se naopak musí zachránit. Kvůli požáru však byla schůzka zrušena a přeložena na začátek srpna – šlo přitom jen o opravdu drobný požár, podle majitele žhnul dřevěný trám a prkna, hasičský vyšetřovatel Libor Halouzka zadokumentoval ohořelý kus koberce v rohu místnosti a přinesené dříví. Již tehdy se na internetu objevil názor, že objevení drobného ohně samotným majitelem právě v tento den rozhodně není náhoda, že šlo spíš o zkoušku dojezdového času hasičů a že zanedlouho bude následovat skutečný požár. Obdobný názor projevila i pracovnice Národního památkového ústavu Vladimíra Paterová, podle níž šlo o inscenovaný požár a jeho účelem bylo dokázat, že v objektu přespávají bezdomovci.\n\nNový, tentokrát důkladný oheň opravdu vznikl, a to pravděpodobně v neděli 31. 7. 2011 odpoledne. Na blízké chatě Vatra byl už ten den večer cítit kouř, ale kvůli silné mlze nebylo poznat, odkud jde – jeden ze zasahujících hasičů potvrdil, že vládlo \"“ideální počasí pro dobře utajený zničující požár“\". Ten byl skutečně pustošivý: nádrže na topný mazut byly sice prázdné a vodojem naopak plný, ale protože byl hasičům oheň nahlášen až v pondělí 1. 8. 2011 okolo 9:00, zbývala v době jejich příjezdu z hlavní budovy A už jen spodní kamenná část a na budově B se zřítila střecha, budova C byla zasažena požárem částečně.\n\nNa místě zasahovalo se sedmi cisternami celkem pět hasičských jednotek: profesionální hasiči z Vrchlabí a Trutnova, dobrovolní hasiči ze Špindlerova Mlýna, Vrchlabí-Podhůří a Hostinného. Zásah jim zkomplikovala propan-butanová nádrž, kterou bylo potřeba ochlazovat. Pod kontrolu hasičů se oheň dostal až okolo 14:30, kdy se už propadly stropy i u třetí (nejmladší) budovy, a až okolo 17:30 byl hlavní požár dohašen. Zachránit se povedlo prakticky jen technické přízemí budovy C, ovšem včetně strategické trafostanice, což je důležité pro boudy v okolí, neboť trafostanice částečně patří rozvodným závodům a dodává elektřinu právě i pro jejich potřeby.\nPožár byl podle zasahujících hasičů založen úmyslně, protože nalezli ohniska požáru v každé budově. Stavební konstrukce byly navíc před požárem tak vlhké, že by se bez pomoci iniciační hořlaviny vznítit nemohly – hasičský vyšetřovatel L. Halouzka prohlásil rovnou, že mokré a hnilobou zasažené dřevo jde zapálit těžko a je nemožné, \"„aby požár, který se do takového rozsahu rozšířil během několika hodin, způsobil nedopalek cigarety nebo zapálený papír“\". Po vychladnutí trosek tedy chtěli už v úterý 2. 8. 2011 hasičští a policejní vyšetřovatelé hledat stopy hořlavých látek pomocí psů, ale pro stálý žár a opakované objevování se zbytkových ohnisek požáru (např. pod zřícenou celoplechovou střechou) mohli s pátráním začít až ve čtvrtek 4. 8. 2011. Psi brzy našli stopy po chemikáliích na čtyřech místech, proto vyšetřovatelé odebrali vzorky suti pro chemickou analýzu, která ale nakonec úmyslné zapálení nepotvrdila, což experti to odůvodňují jednak nižší citlivostí přístrojů oproti psímu čichu, jednak tím, že celé požářiště bylo prolito kvantem vody a stopy po hořlavině mohly být vyplaveny.\n\nZpráva o požáru zvedla velkou vlnu emocí u odborné veřejnosti i na laických internetových diskusích. Už v době dohašování požáru se v Českém rozhlase vyjadřoval mluvčí Správy KRNAP Radek Drahný a později i krkonošský krajinný ekolog Pavel Klimeš v tom smyslu, že opakovaně upozorňovali na stav boudy majitele i úřední místa, ale vždy bez odezvy. Většinový názor v diskusích je takový, že boudu nechal zapálit současný majitel, aby namísto rekonstrukce památkově chráněné ubytovny mohl vystavit novou boudu, ale už pouze jako horské apartmány – podle P. Klimeše byly právě uzavřené apartmány původním, veřejně nedeklarovaným záměrem nového majitele.\n\nNa internetových diskusích se často objevuje názor, že rekonstrukci Petrovy boudy před požárem bránily vysoké nároky a požadavky památkářů, kteří odmítali návrhy majitele. To však památkářka M. Žídková vyvrací: podle ní úřad dávno souhlasil se zbořením technické budovy C (ubytovny personálu) a se snížením ubytovací kapacity na padesát lůžek, takže majitel mohl obnovit aspoň základní provoz restaurace a bufetu. Namísto toho však majitel nic s boudou neprováděl a v létě 2010, kdy již byla poškozená střecha a objekty znehodnocovala voda, jim náhle oznámil, že nemá finance ani na částečný provoz.\n\nPochybnosti o čistotě záměrů vlastníka posiluje také zjištění České televize, že jednal s architektonickým studiem Ing. arch. Olega Hamana o projektu na opravu Petrovy boudy. Studio dokonce o své vůli shánělo možnosti, jak rekonstrukci částečně zadotovat z tzv. Norských fondů, což prý sám Vladimír Kovář nadšeně uvítal. Místo dalších kroků však zakázku zrušil a v e-mailu, zaslaném paní Hamanové v pátek 29. 7. večer, uvedl jako důvod, že tam chce postavit novou Petrovku jako něco hezkého pro sebe i pro turisty a že by přitom nemusel mít shodný názor s úředníky, kteří by o dotaci rozhodovali.\nSpekulace o majitelem iniciovaném žhářství však důrazně odmítl zástupce vlastníka Karel Janda a dokonce hrozil trestním oznámením na toho, kdo by takové teorie šířil. Sám nechtěl o příčinách požáru spekulovat, ale řekl, že nevěří, že by Petrovku někdo zapálil. Podle něj objekt nebyl pojištěný, po majetkové stránce měl totiž nulovou hodnotu: \"„Jeho hodnota byla především historická, nyní musíme vymyslet nový plán, jak Petrovu boudu obnovit,“\" řekl pro ČTK. Odmítl také souvislost požáru s faktem, že měli již pouze dva měsíce na to, aby s rekonstrukcí začali. Policejní vyšetřování nakonec neprokázalo úmyslné zapálení a nenalezlo viníka požáru, už v září 2011 proto policie případ odložila s tím, že v případě zjištění nových skutečností ho může kdykoliv otevřít.\n\nZa špatnou péči o Petrovu boudu v době od května 2010 do 1. 8. 2011, kdy se již o věc zajímaly úřady a majitele urgovaly o nápravu, nakonec v květnu 2012 dostal vlastník od Městského úřadu ve Vrchlabí pokutu ve výši 1 milionu korun, ovšem podal proti ní odvolání. Krajský úřad v Hradci Králové tedy v červenci 2011 pokutu zrušil – Pavel Mertlík z oddělení kultury KÚ to zdůvodnil tím, že MěÚ Vrchlabí dal tehdy majiteli lhůtu na odstranění závad do 30. 9. 2011 a když objekt vyhořel dříve, tak zkrátka vlastník už nemohl uložená opatření provést a \"„nebylo tak možné mu dokázat nečinnost.“\" Vrchlabské úředníky toto prohlášení udivilo: \"„Podle něj bychom měli protokolárně dokázat, že vlastník objekt zanedbával. Bez úřednického protokolu jako by se ničeho nedopustil. Vždyť to bylo veřejně známé, že stavba byla naprosto zdevastovaná,“\" prohlásil tajemník MěÚ Vrchlabí Pavel Řehák s tím, že MěÚ požádá o pomoc Ministerstvo kultury.\n\nNa realitu rychle zareagovali i výrobci map a v nových výtiscích map Krkonoš objekt označují poznámkou \"býv. Petrova bouda\" bez symbolu ubytovacího zařízení, případně s ikonkou rozvaliny. Z budov fakticky zůstalo jen kamenné sklepení budovy A, základy budovy B a část budovy C.\n\nVe čtenářském hlasování internetového portálu iDNES.cz o stavbách, která zanikly v roce 2011 a čtenářům chybějí nejvíce, pak ještě Petrova bouda získala smutné prvenství v rámci Královéhradeckého kraje, když ji z 872 účastníků volilo 324 hlasujících (redakce nabídla čtenářům pět položek, každý mohl hlasovat pro dvě).\n\nNárodní památkový ústav musel rozhodnout, zda Petrova bouda zůstane zapsána v seznamu kulturních památek a zda tedy majitel bude zákonem donucen postavit repliku původní stavby (a vybavit ji dochovaným mobiliářem). Jednání s památkáři se majitel nebránil, jednatele K. Jandu však možnost ponechání památkové ochrany překvapila. 9. 8. 2011 tedy územní odborné pracoviště NPÚ Josefov vydalo vyjádření, kterým požaduje po Snowy Chalet s.r.o. stavbu repliky vyhořelého objektu. Jednatel K. Janda prohlásil, že s památkáři hodlá spolupracovat, ale že prioritou je zajistit místo požáru. Týden poté se nejprve na MěÚ Špindlerův Mlýn, poté přímo u trosek Petrovy boudy sešli zástupci majitele s památkáři a pracovníky KRNAPu a dohodli se na co nejrychlejším odklizení zbytků Petrovy boudy, které by se mělo stihnout do zimy. Protože památkáři odmítli vyškrtnout Petrovu boudu ze seznamu kulturních památek, musel ještě ruiny posoudit statik kvůli určení zachovatelných částí budov pro stavbu repliky.\n\nJednatel K. Janda pak v jednom z dalších rozhovorů potvrdil, že se skutečně připravuje výstavba nové horské boudy na témže místě, přičemž o její podobě budou jednat s památkáři i Správou KRNAPu: \"„Měla by nabízet turistům možnost občerstvení i ubytovací kapacity, počet lůžek by byl však rozhodně menší než na původní boudě.“\" Za optimální řešení považoval stavbu v původním stylu, jejíž součástí bude hotel o nejvýše padesáti lůžkách, který by měl šanci ekonomicky přežít. Shodu s památkáři se však najít nepodařilo, protože ti trvali na replice původního objektu, aby i při použití nových materiálů novostavba vypadala jako původní Petrova bouda. Záměr NPÚ sdělil památkář Jiří Balský: \"„My říkáme majitelům, aby kladli důraz na základní objekty a verandy. Klidně zapomeňte na ten třetí objekt, který není tak důležitý.“\" Památkářka Vladimíra Paterová to konkretizuje takto: \"„Chceme například, aby v nové stavbě zůstala zachována původní jídelna, která byla z památkového hlediska velmi cenná. Zachován by také měl být původní půdorys a propojení dvou hlavních objektů spojovací chodbou.“\" Podle K. Jandy je to ale nemožné: \"„Nová stavba se nemusí stoprocentně podobat té původní. My naopak chceme postavit malou horskou chalupu s bistrem a s méně lůžky, než kolik měla původní stavba. Nepočítáme ani se zachováním té jídelny, to je neuživitelné.“\"\n\nV říjnu 2011 majitel oznámil, že studie na obnovu boudy bude hotová nejpozději do konce roku, ve skutečnosti se tak ale stalo až téměř rok po požáru. Až 21. 6. 2012 totiž Lucie Horčičková, zástupkyně vlastníka boudy, předvedla novinářům projekt volně kopírující původní styl: dvoupatrový kvádr s plochou střechou na místě někdejší „budovy A“, s nenáročným provozem ve stylu skandinávských bud, kde provoz zajišťuje minimum personálu, aby ubytování bylo cenově dostupné pro běžné turisty, nikoliv pro náročnou hotelovou klientelu: \"„V prvním patře bude ubytovna pro zhruba patnáct lidí s palandami a samoobslužný bufet. Lidé tam budou spát ve spacácích, bude také možnost si spacák na místě půjčit. Bude tam také prodejna základních potravin. (...) Ve druhém patře plánujeme ubytovnu pro zhruba dvacet nebo pětadvacet lidí se společenskou místností.“\" Celková ubytovací kapacita tedy měla být okolo 40 míst. NPÚ Jaroměř však žádal původní unikátní styl rozložení a velikosti staveb, nikoliv nově navrhovanou malou boudu: \"„Architekt také řekl, že by taková stavba nebyla přínosem pro Krkonoše. Je to běžná novostavba, ale ne obnova poškozené kulturní památky.“\" L. Horčičková ovšem namítala, že větší objekt by se zde neuživil..\n\nDo doby, než bude jasno o nové stavbě, tak památkáři po majiteli chtěli alespoň lepší zabezpečení torza tak, \"„aby se zpomalilo chátrání“\", protože například přes část ruiny si našla cestu voda a tekl tudy horský potůček.\n\nJiný, poněkud extrémní názor ovšem projevila Radomíra Sedláková z katedry architektury stavební fakulty ČVUT: podle ní je divné, pokud někdo koupí budovu se záměrem ji zbourat a postavit jinou, a i proto by patrně bylo nejčestnějším řešením využít živelní katastrofy a nestavět už na tomto místě nic.\n\nS tímto postojem nezůstala sama: akademický architekt Václav Červenka dokonce v srpnu 2011 sepsal petici, ve které se zasazuje o neobnovování Petrovy boudy z krajinotvorných hledisek. Odůvodňuje to mimo jiné tím, že \"\"(...) v průběhu dvacátého století shořelo a zůstalo bez náhrady řada výstavných horských domů v podobně exponovaných polohách, aniž byly nahrazeny (Bouda prince Jindřicha, Obří bouda, Rennerova bouda). Vždy dostalo přednost zachování horské přírody. Hodnota místa, kterému se vrátí jeho přírodní podoba, vysoko převyšuje hodnotu stavby, která by na něm stála.\"\" - tato petice je umístěna na internetu a je možné ji podepsat i elektronicky, ale ke konci listopadu 2011 měla pouze 55 signatářů.\n\nV létě 2014 došlo k průlomu v jednáních majitele s památkáři poté, co ředitel NPÚ Jiří Balský svolal odbornou komisi k posouzení nového projektu: \"„Památková rada nám doporučila, abychom předložený projekt respektovali. Doporučili nám být oběma nohama na zemi a nebýt v požadavcích úplní maximalisti. Musíme uvážit i to, v jakých podmínkách a za jakých okolností se má budova obnovovat.“\" Koncem srpna 2014 proto NPÚ souhlasil s novým projektem (podmíněným drobnými architektonickými úpravami) a stal se tak poslední úřední instancí, jejíž souhlasné stanovisko bylo potřeba. V lednu 2015 pak byla oznámena definitivní shoda investora s úřady na budoucí podobě boudy, která bude o něco menší než před požárem a bude vycházet z nejstarší podoby Petrovy boudy z roku 1887. Projekt za 100 milionů korun počítal s tím, že komplex bude složen ze dvou budov, bude využívat současné technologie a vysoce kvalitní materiály vhodné a obvyklé do podmínek hřebenů Krkonoš (kombinace kamene, „termodřeva“ a měděné patinované střešní krytiny) a bude dokončen do dvou let od uvažovaného získání stavebního povolení v květnu 2015. Nová chata s ubytovací kapacitou 50 osob by měla fungovat částečně samoobslužně.\nStavební povolení, které vydal Městský úřad ve Špindlerově Mlýně, nakonec nabylo právní moci až 29. 9. 2015. Společnost Snowy Chalet už tehdy oznámil výrazné posunutí termínů, tedy že stavbu hodlá dokončit do konce roku 2019 a bude stát zhruba 120 milionů korun. Investor pak fakticky s pracemi až koncem května 2016, podle jednatele Martina Havlíka se do července 2016 stihla vybudovat dočasná trafostanice (kvůli nutné demolici původního technického objektu), základy budov a osazení stavebního jeřábu. Do začátku zimy pak chtěli dokončit hrubou stavbu obou budov s tím, že roce 2017 by měly probíhat jemnější stavební práce (rozvody sítí, omítky, fasády) a v roce 2018 a 2019 finalizace včetně terénních úprav. I tento plán ale nabral skluz, v listopadu 2016 byly stavební práce na hlavní budově zastaveny těsně před zdvihnutím posledního podlaží a staveniště zabezpečeno jednak proti počasí (provizorním zastřešením a zakrytím budoucích oken a dveří), jednak aby nemohlo ohrožovat případné turisty (sklizením staveniště a odstraněním stavebního oplocení). V červnu 2017 už práce znovu běžely naplno, bylo vystavěno poslední patro hlavní budovy, betonovaly se a zdily další nosné konstrukce a kameníci obezdívali sokly. V červenci 2017 už probíhala stavba schodišť a montáž instalací, započalo se s finálním oplášťováním budov a na podzim 2017 již bylo kompletně osazeno jak dřevěné deštění, tak i všechna okna a vnější dveře tak, aby byly budovy finálně zabezpečeny proti počasí. V říjnu 2017 tak již mají stavby téměř definitivní podobu.\n\n"}
{"id": "708115", "url": "https://cs.wikipedia.org/wiki?curid=708115", "title": "Ázád Hind", "text": "Ázád Hind\n\nÁzád Hind, přesněji Árezí Hukúmat-e Ázád Hind (hindsky:आर्ज़ी हुक़ूमत-ए-आज़ाद हिन्द), čili Prozatímní vláda Svobodné Indie byla exilová vláda indických nacionalistů spolupracujících se zeměmi Osy za 2. světové války.\n\nByla založena v roce 1943 v Singapuru hlavou Indické ligy za nezávislost Subhásem Čandra Bosem. Vláda si po celou svou existenci dělala nároky na to, aby se stala hlavním hlasem nezávislé Indie. K tomu jí mělo dopomoci Japonsko. Tiskla vlastní peníze a poštovní známky a starala se o vytvoření tzv. Indické národní armády, tedy vojenských jednotek složených z indických válečných zajatců a členů komunit Indů v Japonci ovládané Asii. Přešly pod ni také Indické dobrovolnické jednotky, taktéž složené z válečných zajatců v Německu a Itálii.\nIndický legion byl založen v srpnu 1942 v Německu pod hlavičkou Wehrmachtu z válečných zajatců posbíraných většinou v Severní Africe Bosem za jeho pobytu v Německu. Kromě menších sabotáží v Íránu a v Indii, obrany Atlantického valu a bojů proti partyzánům v Severní Itálii se neúčastnil žádných větších akcí. Malý kontingent kolem Boseho se připojil k INA v Jihovýchodní Asii. V roce 1945, po neúspěšných plánech dostat se do Švýcarska, byla většina členů zajata spojenci a repatriována do Indie.\n\nJedná se o jednotku založenou v Itálii v Červenci 1942. Její členové byli většinou cvičeni jako parašutisté. Jejich hlavou byl Mohammed Ikbál Šedaj.\n\nVe východní Asii byla již v roce 1942 ustanovena tzv. Indická národní armáda (INA, \"Ázád Hind Faudž\") vyzbrojená japonskými zbraněmi, obrněnými automobily a leteckou jednotkou. V roce 1945 měla INA kolem 40.000 mužů. V jejích řadách hojně bojovaly i ženy. INA prováděla hlavně partyzánské akce v součinnosti s Japonci v Barmě. Jmenovitě se INA účastnila např. bitvy o Imphál nebo bitvy o Kohimu.\n\nRoku 1943 byly nové vládě svěřeny Japonskem do správy Andamany a Nikobary (spíše symbolicky) a území dobyté Japonci v Indii, Ázád Hind je přejmenoval na \"Šahíd\" a \"Swarádž\". Jako svrchovanou vládu Indie Ázád Hind uznalo nejdříve Japonsko a jeho vazalové Mandžukuo, Menjiang, Wang Ťing-Wejova vláda v Nankingu, Filipíny a Nezávislý stát Barma Přidalo se také Německo, Thajsko, Itálie a Chorvatsko. Naopak nikdy Ázád Hind neuznala Vichistická Francie. Irský prezident Eamon de Valera poslal Bosemu gratulaci.\n\nPo porážce Japonců v Barmě v roce 1945 byla vláda přestěhována nejdříve do Rangúnu, Singapuru a později zanikla úplně. Bose zemřel při letecké havárii poblíž Formosy (Taiwanu) 18. srpna 1945. Jedna z konspiračních teorií, obzvláště oblíbená mezi Indy tvrdí, že zde nezemřel, nýbrž uprchl do SSSR.\n\nKontroverze okolo celého tohoto aspektu indických moderních dějin spočívá v tom, že někteří lidé, obzvláště západní historici, tvrdí, že Bose, a tudíž i celý Ázád Hind přímo kolaboroval jak s Němci, tak s Japonci.\nMnozí Indové, například také současný premiér Indie Narendra Modi a jeho strana BJP (Indická Lidová Strana) naopak Boseho považují za národního hrdinu, hned vedle Gándhího, který se s Němci i Japonci spojil spíše podle zásady „Nepřítel mého nepřítele je můj přítel“. Faktem zůstává, že vláda spolupracovala s Japonci i Němci. Faktem je, že v Indii má daleko více památníků Netaji Subhash Chandra Bose, než Mahatma M. K. Gándhí. Dcera S. Ch. Boseho Anita Bose Pfaff (kterou měl se svou rakouskou manželkou Emilie Schenkl) je německá ekonomka a sociálnědemokratická politička SPD.\n\n"}
{"id": "708116", "url": "https://cs.wikipedia.org/wiki?curid=708116", "title": "Krajinná sféra", "text": "Krajinná sféra\n\nKrajinná sféra (též geografická sféra, geografické prostředí nebo epigeosféra) představuje soubor fyzicko-geografické a humánně-geografické sféry. Jde o základní objekt zkoumání geografie. Fyzicko-geografickou sféru (též fyzickogeografické prostředí nebo přírodní prostředí) představuje příroda jako taková, všechny sféry - litosféra, atmosféra, biosféra, hydrosféra, kryosféra a pedosféra, zatímco humánně-geografickou sféru představuje člověk s produkty svojí činnosti (například zástavba, těžba a podobně). Krajinnou sféru je možno rozčlenit z mnoha hledisek. Nejmenší jednotkou je geotop, vícero geotopů tvoří chóru, vícero chór tvoří region a regiony tvoří kontinent. \nDokonalým výřezem krajinné sféry je geografická krajina. O geografické krajině můžeme hovořit jen tehdy, když obsahuje všechny fyzicko-geografické a humánně-geografické prvky. \n\nHorní hranici krajinné sféry tvoří tzv. ozonosféra v dolní části stratosféry (25-35 km nad zemským povrchem).\n\nDolní hranicí krajinné sféry může být Mohorovičićova plocha diskontinuity (35 km pod zemským povrchem), která ohraničuje hloubku, pod kterou není prozkoumaná Země. Jiní vědci označují za spodní hranicí hloubku 5 km. Největší koncentrace geografických prvků se nalézá v georeliéfu.\n\n\n"}
{"id": "708117", "url": "https://cs.wikipedia.org/wiki?curid=708117", "title": "Jane Lynch", "text": "Jane Lynch\n\nJane Marie Lynch (* 14. července 1960, Evergreen Park, Illinois, USA) je americká komička, herečka a zpěvačka.\n\nLynch se narodila a vyrůstala v městě Dolton v Illinois jako dcera bankéře a ženy pracující v domácnosti. Vyrůstala v katolické rodině a navštěvovala střední školu Thornridge. Obdržela bakalářský titul v oboru herectví na státní škole v Illinois a titul magistry na Cornellově univerzitě.\n\nLynch strávila 15 let v Chicagu, když hrála v divadelní společnosti Steppenwolf. Když dělala konkurz, byla jedna ze dvou žen, kterou vybrali do komedie \"The Second City\". Poté pokračovala v hraní v komediích a odešla do divadla Annovance do hry \"The Real Live Brady Bunch\", kde hrála Carol Brady.\n\nV roce 1988 hrála svou první roli ve filmu \"Splněné přání\", poté hrála vedlejší roli doktorky po boku Harrisona Forda ve filmu \"Uprchlík\". Poté se objevila v mnoha televizních seriálech – např. \"Gilmorova děvčata\", \"Přátelé\", \"Jmenuji se Earl\", \"Dva a půl chlapa\", \"Veronica Mars\" a v řadě dalších.\n\nNatočila mnoho televizních reklam, například na cereálie \"Frosted Flakes\". Od roku 2009 hraje trenérku roztleskávaček Sue Sylvester v seriálu \"Glee\". Za tuto roli dostala cenu Emmy a Zlatý glóbus.\n\nDostala mnoho cen a ocenění. 18. září 2011 uváděla vyhlášení cen Emmy a bude třetí ženou v historii, která bude Emmy uvádět sama.\n\nV roce 2010 se provdala za doktorku Laru Embryovou, se kterou se seznámila na charitativní akci v San Franciscu. V červenci 2013 zažádala Embry o rozvod, ten se uskutečnil v lednu roku 2014.\n"}
{"id": "708118", "url": "https://cs.wikipedia.org/wiki?curid=708118", "title": "Architekti anglického přírodně krajinářského parku", "text": "Architekti anglického přírodně krajinářského parku\n\nVýznamní architekti anglického přírodně krajinářského parku jsou architekti tvořící ve stylu anglického parku (přírodně krajinářského parku), který vznikl v Anglii na počátku 18. století, a rozšířil se po celé Evropě.\n\nNa výsluní mezi teoretiky stylu anglického parku je svými pracemi zařazován Addison, Pope a hrabě z Shaftesbury. Literární díla Alexandra Popeho a Addisona jsou často citována i o století později jako představy o tomto stylu zahradní architektury. Skutečností je, že představy teoretiků byly blíže představě divoké přírody než skutečnosti vyumělkovaného naparáděného parku s čínskými svatostánky, napodobeninami minaretů a umělými zříceninami, tak jak některé evropské \"anglické\" parky byly realizovány v 19. století. Svými příspěvky v Královské zahradní společnosti ovlivnil směřování vznikajícího stylu například Horace Walpole.\n\nMezi citované teoretiky estetiky anglického parku svými esejemi zcela právem patří i myslitel Edmund Burke, jehož jasně stylizované myšlenky o zahradní architektuře a metodách použití jsou následováníhodné. Ačkoliv je často jako zakladatel stylu \"anglického parku\" považován veřejnosti široce známý a populární génius Brown, skutečnými zakladateli stylu a architekty prakticky aplikujícím metody tohoto zahradního slohu byli [Wiliam Kent a Charles Bridgeman.\n\nAlexander Pope a Joseph Addison\nBásník Alexander Pope se v často zmiňovaném díle \"Epistle to Burlington\" zabývá úvahami architekturou a ovlivnil mnoho architektů své doby. Lord Walpole píše: „\"Kent, nebyl ani bez pomoci ani bez chyb. Pope přispěl k vytvoření jeho vkusu a zahrady v Carleton House byly pravděpodobně vytvořeny podle básníkovy zahrady v Twickenham.\"“ Ale ačkoliv filosof Joseph Addison a básník Alexander Pope byli i prvními, kdo zhotovili prototypy zahradní úpravy v nepravidelném stylu, který byl zřejmě blízký stylu anglického parku a byly v tomto smyslu revoluční, nelze je zařadit mezi architekty. Podobně Lorda Cobhama, který je považován za autora jedno z prvním autorů parku ve stylu anglického parku nelze považovat za architekta.\nWilliam Kent (1685-1738) byl architekt, malíř a návrhář nábytku, který zavedl palladianský styl architektury do Anglie. Kent narodil se v Yorkshire, a studoval jako soukromý učitel malířství v roce 1719. Brzy poté přišel Londýna, a objevilo své nadání pro malování. Byla poslán do Itálie, pod patronátem Lorda Burlingtona, a vrátil se s jeho lordstvem, a žil s ním v Burlington House až do roku 1748, kdy zemřel ve věku 63 let. Kent byl v Itálii inspirován stavbami v Benátkách a krajinami a zříceninami v okolí Říma - žil v Itálii 1709 - 1719, a přinesl zpět mnohé kresby antické architektury a krajiny. Jeho zahrady byly navrženy tak, aby byly komplimentem italské Palladianské architektury .\n\nPo svém prvním návratu, byl hlavně pověřen, aby maloval historické předměty a stropy. Hala v Stowe je jeho dílem. Brzy poté byl však zaměstnán jako architekt a později trvale, jako zahradní architekt. Není známo, kde se poprvé projevilo jeho geniální nadání k zahradního architektuře, pravděpodobně v Claremont a Esher. Tyto dva z jeho návrhů přesně popsal Wheatley, a soudě z věku stromů, byly založeny mezi lety 1725 a 1735. Kent byl také zaměstnán v Kensington Gardens, kde prý měl v přírodně krajinářském parku v Kensingtonu dát vysadit dokonce pahýly stromů, aby zvýšil podobnost scény k přírodním lesům. Kent byl považován za umělce, malíře, který prosazoval malířské principy v přírodně krajinářském parku jako na trojrozměrném plátně.\n\nThomas Wright (astronom z Durhamu, 1711 – 1786 ) zdá se byl populární v době smrti Kenta Jeho narození a vzdělání, píše G. Mason, ; bylo nad plebejce, rozuměl kresbě, a tvořil plány podle svých návrhů, ale nikdy nebyl zaměstnán pro jejich zhotovení, což mohlo způsobit nezvažování problémů pro ty, kdo jeho návrhy realizují. V Becket, sídle Lorda Barringtona, vytvořil obdivované efekty na trávníku a v Stoke, blízko Bristolu, předpokládal ozdobení podrostem z růží, tato úprava byla doporučena v čtvrtém svazku English Garden, a značně rozšířena ve Fonthill Abbey. Také navrhl vycházkovou terasu a řeku v Oatlands, oba zaslouženě obdivované, později byla nezřídka mylně zaměňována za samotnou Temži.\n\nCharles Bridgeman (1690-1738) byl synem zahradníka, který se stal královským zahradníkem anglické královny a prince Jiřího a byl původcem změn a rekonstrukcí v královské zahradě v Berkshire, Windsoru, Kensingtonském paláci, Hampton Court, St. James's Park and Hyde Park (Londýn). Pracoval na několika významných zahradách v Kentu, poskytoval odborné rady v v Kentu což mu umožnilo realizovat jeho architektonické představy.\n\nLancelot \"Capability\" Brown\nNejvlivnější postavou v pozdějším vývoji anglické krajinářské zahrady byl Lancelot \"Capability\" Brown (1716-1783), který začal svou kariéru v roce 1740 jako zahradník v Stowe pod UK Bridgeman, úspěšným architektem Williamem Kentem v roce 1748.\nLancelot \"Capability\" Brown došel k takříkajíc typizované představě anglické zahrady a byl známý svou schopností jakýkoliv terén zvlnit a učinit jej způsobilý pro krajinářské účely, radikálně likvidovat a přebudovat jakoukoli francouzskou zahradu na anglický park. To mu vyneslo přezdívku „způsobilý“ - (capability).\nBrownovým příspěvkem bylo zjednodušení zahrady odstraněním geometrické struktury, uliček a parteru blízkosti domu a jejich nahrazení trávníky a rozsáhlými skupinami izolovaných skupin stromů, které se zdají být součástí větší krajiny. Křivku ve tvaru „S“ ve své praxi povýšil na princip krásy, u jeho pokračovatelů se křivka „S“ stala ustáleným klišé. Pokusil se vytvořit ideální obraz krajiny z anglického venkova. Vytvořil umělé jezera a přehrady a kanály k iluzi, že přes zahradu vede řeka . Hlavními nástroji v jeho práci byly náročné terénní úpravy, voda a vegetace. Byly mu vytýkány schematické výsadby, jako vegetaci používal nekriticky smrky. Střídal tři formy výsadby:\nVšeobecně však byl respektován jeho cit pro modelaci terénu a zakládání vodních ploch.\nNejdůležitější z Brownem navržených parků jsou:\nV Blenheimu se soustředil zejména na vodu a založením umělé, velkolepě řešené, hráze, vytvořil umělé jezero, které je dodnes ústředním motivem celého parku.\n\nVětev stylu anglického parku ovlivnil sir William Chambers, který strávil léta jako zaměstnanec Východoindické společnosti v Číně. Přispěl esejí On Oriental Gardening k rozvoji a obhajobě stylu anglo-čínských zahrad, proti větvi slohu anglického parku, která preferovala věrné napodobování přírody. Šel tak daleko,že tvrdil, že pokud má být kritériem věrné napodobení přírody, jsou napodobeniny v muzeu voskových figurín ve Fleet Street dokonalejší a více krásné, než božské dílo Buonarottiho.\n\nPhilip Southcote (1698–1758) byl tvůrce fermée ornée ve Woburn, (někdy Wooburn), farmy nedaleko Addlestone, Surrey. Southcote byl přítelem hlavních architektů a teoretiků své doby, jako byl Pope, Lord Burlington, Lord Petre, a William Kent.\n\nWilliam Mason (1724–1797) byl známý básník a zahradník, jehož romantické básně plné zahradní architektury a obrazů přírody ovlivnily i racionálně založeného H. Reptona, který jej cituje ve svých pracích. Mason je autorem rozsáhlých básní jako je třídílná poema \"\"The English Garden\"\". Kritizuje Chamberse pro nakupování umělých obrazů a nesmyslných ozdob, kterými se blíží opovrhovanému stylu barokních zahrad.\n\nSpor mezi sirem William Chambersem a Masonem vrcholil, když v roce 1794, vydal svou esej sir Uvedale Price a charakterizuje zde znaky malebnosti a krásy, berouce si zcela vážně myšlenku architektonických návrhů krajiny jako kopií nejlepších děl malířů, jako je Claude Lorraine a Salvator Rosa. Obrazů, jako vzorů pro architekty. Jeho zřejmě nejznámějším odpůrcem se stává praktik H. Repton, který jednak vysvětluje neporovnatelnost atributů obrazů a krajiny i z pohledů diváka a vysmívá se mu například poznámkami o komínech na domech, které bude třeba odstranit, protože u domů na obrazech krajin také obvykle chybějí. Price kritizuje Browna, že jeho dílo není nic víc, než monotonní pásy a chuchvalce stromů a umělá jezera. Jeho představu architektury jako kopírování obrazů podporuje Richard Payne Knight a propagují své myšlenky pomocí literatury a teoretických prací. Své názory zaštiťují i výtahy z děl uznávaných historických autorů. Tyto Repton odsuzuje jako dezinterpretace původních prací anebo prosté lži.\n\nWilliam Shenstone (1714 – 1763) Je autorem \"ferme ornée\", okrasného statku v Leasowes. Jeho dílo, park v Leasowes je považován jeden z prvních parků ve stylu anglického parku. William Shenstone byl básník a přestože ovlivnil nejvýznamnější zahradní architekty své doby a teoretiky zahradní architektury a sám navrhl významnou zahradní úpravu, není architektem.\n\nHumphrey Repton a J. Nash\nNejlepší zkušenosti svých předchůdců použili H.Repton a J. Nash. Obzvláště Humphrey Repton dokázal vytvářet architektonická díla s vkusem a řemeslnou jistotou. Původním povoláním byl kupec a přihlížel k funkcím zahrady s pragmatismem. Cílem mu nebyla bezúčelná kopie přírody, nebo malebný obraz, ale sledoval především obytné a funkční hodnoty pro uživatele s nimiž úzce spojoval estetickou hodnotu. Dovedl optimálně využít přírodní kvalitu řešeného území a navrhoval parky i venkovské vily s takovou zručností, že se stal ve své době patrně nejvyhledávanějším architektem krajinářem.\nSvé architektonické plány práce doplnil o takzvané Red Books, určených zákazníkovi, ve kterých rozváděl a doporučoval pokyny pro údržbu a dotváření parku. Pro své vyhranění pro praktické užívaní zahrady se dostává do sporu s teoretikem U. Pricensem, zastáncem krajně malířských principů. Brilantni řečník a teoretik Pricens sice ve své době vítězil nad praktikem Reptonem, ale stejně vždy končil v bažině bezobsažných nerealizovatelných kopií obrazů. Své práce Repton shrnul v několika dílech. Asi nejznámějšími jsou \"„Sketches and Hints on Landscape Gardening“\" (1794) a zejména „Observations on the Theory and Practice of Landscape Gardening.“ (1803) se stala hlavní příručkou krajinářů 19.století. V roce 1907 jsou obě díla publikovány společně jako dílo \"„The Art of LANDSCAPE GARDENING“\" editované J. Nolenem, významným popularizátorem městské zahradní architektury a urbanismu 20.století v USA.\n\nTaké J. Nash, ve svých studiích a nerealizovaném plánu výstavby v londýnském \"Regent’s Parku\" z roku 1812 spojuje principy krajinářského parku s konceptem obytné krajiny a to formami, ke kterým dospěl urbanismus teprve koncem 20.století. Arboretem v Derby, komponovaném s důrazem na přehlídku okrasných dřevin otevřel cestu kompozici parků tak, jak jsou známy z 20. století.\n\nJohn Claudius Loudon vydal na začátku 19. století encyklopedii, která je nejen historií zahradnictví, dendrologií, botanikou, ale zabývá se i architekturou a snaží se respektovat jak architektonické pravidelné parky, tak přírodně krajinářské parky navazujíce na H. Reptona a jeho názor, že oba styly mají své správné místo.\n\nWilliam Emes (také William Eames) (1729 nebo 1730– 1803) Hlavními rysy jeho návrhů byly stromy a voda. Tvořil charakteristické hadovité vzorce částí jezer s jejich zakončeními ukrytými v porostu dřevin. Při práci využíval solitéry a shluky stromů, pásy dřevin kolem hranice pozemku. Vytvořil květinové zahrady v blízkosti domu v Sandon Hall, předběhnul tak pozdější dílo spisovatele a architekta Humphry Reptona .\n\nHenry Hoare II. (1705–1785), známý jako \"Henry the Magnificent\", byl bankéřem a designérem vlastních zahrad.\n\nSir Uvedale Price, 1st Baronet (1747 – 1829) Autor a spoluautor teoretických prací a polemik, ovlivnil vývoj anglického parku, stejně jako jeho spolupracovník Richard Payne Knight (1750 – 1824).\n\nStephen Switzer (1682-1745), byl zahradní architekt a spisovatel o zahradnictví, aktivně se zapojil do debat o stylu Anglického parku v raném období jeho vývoje jako jeho zastánce. Obdivoval a napodoboval majestátnost formálních francouzských zahrad. Jeho principy krajinářské architektury zesměšnil Alexander Pope ve svém díle \"Epistle to Lord Burlington\" a jeho názory na „přírodní“ zahradnictví použil v esejích Joseph Addison.\n\nSwitzer získal vzdělání v Hampshire a zahradní architekt George London a Henry Wise jej zaměstnali jako \"„garden boy“\" v ve školkách v Bromptonu, v Kensingtonu, nyní části Londýna. Switzer pomohl realizovat Londonovy návrhy Castle Howard, Yorkshire (od 1706), jmenovitě v \"divočině\", na \"Cirencester Park\", Gloucestershire (od asi 1713), a v Blenheim Palace, Oxfordshire. Switzer také navrhl zahrady na Grimsthorpe Castle , Lincolnshire (asi 1716).\n\nStephen Switzer zhotovil první rozsáhlý historický nástin vývoje zahradnictví v Anglii, byl hlasitým kritikem topiary a formálního stylu holandských zahrad. Zavedl termín „Ferme ornée“, „okrasná farma“ integrující \"užitek\" a \"rentabilní\" zahradničení a chov zvířat se zdánlivě bezelstnými okouzlujícími kompozicemi. Jeho hlavní soupeř v praxi, i když ne na literárním poli, byl ve sporech o „přírodní“ způsob výsadby Charles Bridgeman.\n\nDalší významní architekti anglického přírodně krajinářského parku v Anglii, Skotsku a Irsku\n\nVýznamní architekti stylu anglického parku v Evropě\n\nV Evropě posiluje vliv stylu anglického parku známý myslitel Jean-Jacques Rousseau propagací návratu k přírodě a přirozenosti. V Německu ovlivňuje nový styl básníka J.W.Goethe a vydává esej \"Das Luisenfest\" , jenž popisuje založení parku. Goethe velmi nadšeně pročítal Reptonovy práce o architektuře. Na začátku devatenáctého století se v Německu styl anglického parku stává k nesmyslnosti směšným infantilním obrazem krajiny naplněné tretkami, pagodami umělými troskami a městečky s trpaslíky. Pro přeplněnost malebnými a sentimentálními scénami je kritizován například anglický park zámku Hohenheim. J. W.Goethe při návštěvě v souvislosti s parkem Hohenheim naráží na pasáže z Reptonových prací o pravidlech zahradní architektuiry, když říká, že spousta malých věcí nemusí tvořit společně jednu velkou věc, což je aplikace Aristotelovy myšlenky, že \"„Celek je více než pouhý součet jeho částí“\".\n\nFriedrich Ludwig von Sckell (1750 – 1823) byl německý zahradní architekt. Po vyučení v Bruchsal, Paříži a Versailles. V letech 1773 - 1777, se v Anglii seznamoval se stylem anglického zahradního slohu. Po návratu, Sckell přebudoval zahrady \"Schönbusch Park\" v Aschaffenburgu v anglickém stylu. Poté zodpovědný za úpravy \"Schwetzinger Gardens\" na malebný park, a spolu s Benjaminem Thompsonem v roce 1789 zahájil úpravy \"Englischer Garten\" v Mnichově. Je považován za zakladatele evropského anglického parku, který se seznámil německé zahradní odborníky svými spisy o možnostech zahradních úprav.\n\nVáclav Skalník - nejvýznamnější architekt stylu anglického parku tvořící tyto úpravy na území ČR, přebudoval zámek v Hoříně, navrhl koncept výstavby Mariánských Lázní a provedl jej.\n\nVýznamní architekti stylu anglického parku v Americe\n\nAndrew Jackson Downing (1815 – 1852) [1] byl americký zahradní architekt, zahradník a spisovatel. Mnoho odborníků považuje Downinga za \"otce americké krajinářské architektury.\" V roce 1841 byla vydána jeho první kniha, \"A Treatise on the Theory and Practice of Landscape Gardening\" o teorii a praxi zahradní architektury, přizpůsobené podmínkám Severní Ameriky a publikace se setkala s velkým úspěchem. Byla to první kniha tohoto druhu ve Spojených státech.\n\nCalvert Vaux , byl zahradní architekt, Angličan, najatý na tvorbu zahradní architektury pro tvorbu krajinných celků Downingem. Po tragické smrti Downinga vybral na rozpracovaný plán newyorského Central Parku, v té době pravidel zahradní architektury neznalého muže, kterým byl Frederick Law Olmsted, ten se později, ve společné firmě, stal jedním z největších zahradních architektů v USA. Je nazýván „otcem americké krajinářské architektury“, stejně jako Downing.\n\nFrederick Law Olmsted jeden z nejvýznamnějších zahradních architektů v USA, je následovníkem H. Reptona, ve stylu Anglického parku v USA. Styl anglického nepravidelného parku, někdy s prvky pravidelných stylů, rozšiřuje na širší urbanistické celky, tvoří nejvýznamnější americké parky a zakládá moderní urbanismus.\n\n"}
{"id": "708133", "url": "https://cs.wikipedia.org/wiki?curid=708133", "title": "Grand Prix Belgie 2011", "text": "Grand Prix Belgie 2011\n\nGrand Prix Belgie 2011 (LXVII ING Belgian Grand Prix) dvanáctý závod 62. ročníku mistrovství světa vozů Formule 1, historicky již 852. grand prix, se uskutečnila na okruhu Circuit de Spa-Francorchamps.\n\n"}
{"id": "708147", "url": "https://cs.wikipedia.org/wiki?curid=708147", "title": "Mazingira - Keňská strana zelených", "text": "Mazingira - Keňská strana zelených\n\nMazingira – Keňská strana zelených (v angličtině Mazingira Green Party of Kenya) je keňská politická strana prosazující zelenou politiku. Vznikla přeměnou strany původně nazvané Keňská liberální strana. Slovo \"Mazingira\" ve svahilštině znamená \"životní prostředí\". Je řádným členem Africké federace zelených stran a Global Greens.\n\nSpoluzakládala ji v roce 2003 ekoložka a pozdější držitelka Nobelovy ceny míru Wangari Maathai. V roce 2007 strana vytvořila blok Strana národní jednoty, kterou vedl tehdejší prezident Mwai Kibaki. \n\n"}
{"id": "708150", "url": "https://cs.wikipedia.org/wiki?curid=708150", "title": "Viktorie Bádenská", "text": "Viktorie Bádenská\n\nViktorie Bádenská, \"Sophia Maria Victoria\" (7. srpna 1862, Karlsruhe – 4. dubna 1930, Řím) byla rodem bádenská princezna a sňatkem švédská královna.\n\nViktorie se narodila jako jediná dcera ze tří dětí Fridricha I., velkovévody bádenského v letech 1856–1907, a jeho manželky, pruské princezny Luisy Marie, dcery pruského krále a německého císaře Viléma I. Z otcovy strany byla pravnučkou švédského krále Gustava IV. Adolfa, pocházela tedy z tehdy již bývalé švédské královské dynastie Vasa, jež byla na švédském trůně vystřídána dynastií Bernadotte, z níž pocházel její manžel a jež ve Švédsku kraluje dodnes.\n\n20. září roku 1881 se Viktorie provdala za švédského korunního prince, pozdějšího švédského krále Gustava V. 8. prosince roku 1907 se po smrti svého tchána Oskara II. stala švédskou královnou. Spolu s manželem byla korunována ve stockholmské katedrále, v kostele sv. Mikuláše ve Stockholmu-Storykanu.\n\nSňatek byl dojednán rodiči obou snoubenců a manželství nebylo zcela šťastné; vztahy mezi manželi se zlepšily ke konci Viktoriina života.\n\nPřesto Viktorie měla velký vliv na svého manžela a jeho proněmecké sympatie. Jako jedna z prvních švédských královen dostala právo k nošení královského Řádu Serafínů.\n\nZ jejich manželství se narodili tři synové:\n\nViktorie byla hrdá na svůj německý původ a pruské vzdělání a výchovu; měla silnou povahu a temperament, z čehož zřejmě pramenily jisté tenze mezi novou princeznou a švédskou královskou rodinou. V situaci, kdy švédská monarchie ztratila politickou moc a Viktoriin švagr se vzdal svých dynastických práv pro svůj sňatek s ženou plebejského původu, byla Viktorie mínění, že královská hodnost je dána od Boha a žádná světská moc ji nemůže odebrat ani se jí vzdát.\n\nKrálovna Viktorie nebyla příliš populární u většiny Švédů pro svou nezakrytě přátelskou politiku vůči Německu, především za první světové války. Měla údajně vyvíjet silný tlak na svého manžela v zahraniční politice a podporovat eventuální vojenskou alianci mezi Švédskem a Německem. Cestovala do své rodné země i v době války, což bylo kritizováno švédským tiskem, který argumentoval, že královna cítí více německy než švédsky. Po revoluci v roce 1918 Viktorie Německo opustila.\n\nViktorie měla značné umělecké nadání, a to jak ve výtvarném umění (kresba, fotografie), tak v hudbě (hrála perfektně na klavír – interpretovala např. celý Wagnerův \"Prsten Nibelungův\", aniž by potřebovala nahlédnout do not). Za svých cest do Egypta a Itálie vytvořila velké množství kreseb a fotografií; její práce jsou velmi kvalitní, ve fotografii experimentovala se všemi tehdy dostupnými technikami.\n\nViktorie byla nepevného zdraví; trpěla bronchitidou, které chladné podnebí v její nové vlasti neprospívalo a ona kvůli zlepšení svého zdravotního stavu často jezdila na dlouhé cesty do Itálie. To jí ovšem bránilo v plnění jejích oficiálních povinností. Na druhé straně značnou část svých aktivit věnovala dobročinnosti, a to ve všech zemích, kde pobývala – ve Švédsku, Itálii i Německu.\n\nJejí těhotenství byla rovněž riziková, a i v jejich průběhu byla nucena užívat škodlivé léky, jako např. rtuťové preparáty. Zdravotní problémy, jimiž trpěl po celý život její nejmladší syn, princ Erik, byly zřejmě důsledkem léků, jež jeho matka užívala během těhotenství; Erik zemřel poměrně mlád na španělskou chřipku v roce 1918.\n\nKromě Itálie, především Říma, kde měla svůj druhý domov, žila Viktorie často v Baden-Badenu a na ostrově Mainau v Bodamském jezeře. Koncem 20. let se její zdraví velmi zhoršilo a musela setrvale pobývat v Itálii. Naposledy byla ve Švédsku u příležitosti sedmdesátin svého manžela v roce 1928. Zemřela dva roky poté, ve věku 67 let, 4. dubna roku 1930 ve svém druhém domově nazvaném \"Villa Svezia (Vila Švédsko)\".\n\n"}
{"id": "708157", "url": "https://cs.wikipedia.org/wiki?curid=708157", "title": "Mistrovství světa v plavání 2001", "text": "Mistrovství světa v plavání 2001\n\nMistrovství světa v plavání v roce 2001 bylo v pořadí devátým světovým šampionátem v plaveckých sportech. Konalo se pod patronací Mezinárodní plavecké federace FINA v dnech 16. až 29. července 2001 v japonské Fukuoce. \nNa mistrovství se soutěžilo o 61 sad medailí. Nejúspěšnější zemí podle počtu medailí se staly Spojené státy americké s 26 cennými kovy, podle počtu zlatých medailí je předstihla Austrálie (13 zlatých). Individuální trofeje pro nejlepší plavce FINA udělila Ianu Thorpovi, který jako první v historii získal šest zlatých medailí (tři individuální a tři štafetové), z žen Inge do Bruijnové. Celkem se šampionátu účastnilo téměř 1500 plavců a plavkyň ze 134 zemí. \nZ Čechů se v bazénovém plavání do finále dostali Jana Pechanová na 800 metrů volný způsob (7. místo), Daniel Málek na 200 metrů prsa a Ilona Hlaváčková na 100 metrů znak (oba 8. místo).\n\nFinále 23. července\nFinále 27. července\nFinále 25. července\nFinále 22. července\nFinále 24. července\nFinále 29. července\nFinále 28. července\nFinále 26. července\nFinále 24. července\nFinále 25. července\nFinále 23. července\nFinále 27. července\nFinále 29. července\nFinále 24. července\nFinále 26. července\nFinále 26. července\nFinále 28. července\nFinále 22. července\nFinále 27. července\nFinále 28. července\nFinále 16. července\nFinále 18. července\nFinále 21. července\nFinále 29. července\nFinále 25. července\nFinále 27. července\nFinále 29. července\nFinále 23. července\nFinále 28. července\nFinále 26. července\nFinále 28. července\nFinále 23. července\nFinále 24. července\nFinále 28. července\nFinále 26. července\nFinále 27. července\nFinále 23. července\nFinále 25. července\nFinále 27. července\nFinále 22. července\nFinále 23. července\nFinále 25. července\nFinále 29. července\nFinále 16. července\nFinále 18. července\nFinále 21. července\nFinále 19. července\nFinále 20. července\nFinále 21. července\nFinále 27. července\nFinále 24. července\nFinále 29. července\nFinále 22. července\nFinále 26. července\nFinále 23. července\nFinále 27. července\nFinále 25. července\nFinále 26. července\nFinále 22. července\n\n\n\n\n\n\n\n\n"}
{"id": "708168", "url": "https://cs.wikipedia.org/wiki?curid=708168", "title": "Uznání dluhu", "text": "Uznání dluhu\n\nUznání dluhu je jednostranné písemné právní jednání, které dlužník adresuje věřiteli a kterým uznává určitý dluh vůči němu. Jde o jednu z forem utvrzení závazku, jejíž funkce spočívá v tom, že zakládá právní domněnku existence dluhu v době uznání. Nedochází tím proto k zániku původního závazku a vzniku nového, ale pouze se tím ulehčuje procesní situace věřitele, který tak existenci dluhu nemusí prokazovat, naopak důkazní břemeno přechází na dlužníka. Panuje shoda na tom, že lze uznat i jiné závazky, než jen peněžité.\n\nVšeobecný zákoník občanský uznání dluhu jako zvláštní institut neznal, zaveden byl až v občanském zákoníku z roku 1950. Dalším občanským zákoníkem z roku 1964 byla jeho výslovná úprava opět z právního řádu vypuštěna a vrátila se až jeho velkou novelou roku 1991. Nový občanský zákoník s uznáním dluhu jakožto utvrzením závazku počítá v ustanoveních § 639, 2053 a 2054.\n\nV současném českém občanském zákoníku je uznání dluhu zařazeno pod utvrzení závazku, ačkoliv v předchozím občanském zákoníku bylo zařazeno pod zajištění závazku, což potvrzovaly i převažující právní názory a právní praxe. Objevovaly se však i tehdy názory, že o klasické zajištění nejde, ale že je na místě spíše hovořit o utvrzení závazku.\n\nPod sankcí absolutní neplatnosti je pro něj stanovena písemná forma, přičemž daná listina musí obsahovat nepodmíněné uznání dluhu a jeho vyjádření co do důvodu i co do výše. Důvod nemusí být vysloven vždy výslovně, ale musí být jednoznačně dovoditelný, např. poukazem na upomínku o zaplacení dluhu, v níž je daný důvod výslovně obsažen. Stejně tak jeho výši je možné určit např. jen konkrétním způsobem výpočtu. V rozhodovací praxi se též objevila otázka, zda lze za uznání dluhu považovat též vyjádření souhlasu s vystavenou fakturou. Nejvyšší soud dospěl k názoru, že uznání dluhu musí mít základ v projevu vůle dlužníka – jeho písemném prohlášení. Pouhé odsouhlasení údajů ve faktuře nelze vykládat jako projev vůle směřující k uznání dluhu.\n\nSpecifickou formou uznání dluhu je sepsání notářského zápisu se svolením k vykonatelnosti, ve kterém dlužník nejen dluh uzná, ale i svolí k tomu, aby v případě jeho včasného neuhrazení byla na jeho majetek vedena exekuce. Tímto způsobem je sice možné uznat jen peněžitý dluh, ale pro věřitele je takové řešení velmi výhodné, neboť tím odpadne nutnost podstoupit nejdříve zdlouhavé nalézací soudní řízení.\n\nObčanský zákoník také upravuje tzv. konkludentní uznání dluhu, a to v § 2054, a v to v případě placení úroků nebo jde-li na to usoudit při plnění části dluhu. V případě už promlčeného dluhu to však neplatí.\n\nUznání dluhu má za následek přerušení běhu dosavadní promlčecí lhůty a zahájení běhu nové, vždy desetileté, která začne běžet ode dne, kdy k uznání došlo, případně od uplynutí lhůty k plnění, pokud je v uznání uvedena. Tento následek nastane vždy, bez ohledu na to, zda o tom dlužník věděl či nikoli. Otázkou právní teorie je, kdy přesně k uznání dluhu dochází. Její část, podpořená právní praxí soudí, že je to den vyhotovení listiny s uznáním dluhu, jiní se naopak na základě toho, že jde o jednostranný adresovaný právní úkon, domnívají, že až v okamžiku jeho dojití adresátovi, tedy věřiteli.\n\nDalším následkem je právní domněnka trvání dluhu v době uznání, a tím i obrácení důkazního břemene na dlužníka v případě soudního řízení. Uznat lze samozřejmě nejen dluh promlčený, ale i dluh ještě nepromlčený, dále je možné i opakované uznávání dluhu, čímž dochází k neustálému odsouvání jeho promlčení, teoreticky až do nekonečna. Následek právní domněnky trvání dluhu se samozřejmě vztahuje jen na tu jeho část, která byla uznána, neboť dlužník může jakýkoli dluh uznat do jakékoli výše. Není totiž povinen jej uznat celý, stejně jako nemá povinnost jej uznat vůbec. Naopak uznat dluh, který již prekludoval, není možné, resp. je vždy bez právních účinků, protože takový dluh již z právního hlediska na rozdíl od dluhu promlčeného vůbec neexistuje. Stejně tak nelze uznat dluh zaniklý např. zaplacením. To nicméně neznamená, že by v případě „uznání“ takového dluhu dlužník nemohl případný následný soudní spor prohrát, jestliže by se mu nepodařilo jeho neexistenci prokázat.\n\nVůči ručiteli je uznání dluhu účinné jen tehdy, pokud s ním vyslovil souhlas. A co se týče příslušenství dluhu, pokud není v uznání výslovně uvedeno, pak se podle právní praxe právní následky s uznáním dluhu spojené vztahují pouze na jistinu.\n\nUznání dluhu je nutné odlišit od \"uznání nároku\" v civilním procesu, na základě kterého soud vydá tzv. rozsudek pro uznání, protože jde o úkon procesního práva, kdežto uznání dluhu je úkonem hmotněprávním, takže i v případě jeho využití musí soud věc standardně posoudit a vydat obvyklé rozhodnutí ve věci.\n"}
{"id": "708170", "url": "https://cs.wikipedia.org/wiki?curid=708170", "title": "Buranteatr", "text": "Buranteatr\n\nBuranteatr je profesionální brněnské divadlo, které vzniklo v létě roku 2003.\n\nHlavními osobnostmi a zakladateli divadla jsou Jan Šotkovský a Michal Zetel, absolventi Divadelní fakulty Janáčkovy akademie múzických umění v Brně, kteří se rozhodli realizovat se mimo rámec již existujících divadel.\n\nV létě 2003 uzrál v hlavách tehdejších studentů DiFa JAMU nápad založit divadelní soubor. Hlavní snahou bylo zdokonalit komunikaci s diváky na základě příběhu a rozvíjet hereckou práci. Protože v Brně už fungovalo několik nezávislých divadel, zakladatelé se rozhodli přemístit do Olomouce a tam založit malé divadlo s názvem Tramtárie.\n\nTvůrčí tým se skládal z režisérů Michala Zetela a Romana Groszmanna, dramaturgem byl Jan Šotkovský. Profesionální umělecký soubor nebyl s nulovým rozpočtem reálný, proto v divadle působili především studenti JAMU, oborů dramatické výchovy i teorie divadla. Jmenovitě například Miroslav Ondra, Petr Jarčevský, Petr Tlustý, Jiří Hájek, Ilona Šumná (Š. Hájková), Jitka Páleníková (Šotkovská) a další, kteří později vytvořili jádro souboru.\n\nPo domluvě s Moravským divadlem Olomouc bylo skupině umožněno hrát v bývalém operetním sále (Hořící dům). Místo nebylo ani po úpravách pro divadelníky příliš vyhovující, i přesto uvedli za čtyři měsíce pět premiér počínaje inscenací Tennesseeho Williamse \"Tramvaj do stanice touha\", kterou se divadlo začlenilo do divadelní mapy města. \n\nOd začátku roku 2005 se datovaly problémy s dotacemi od olomouckého magistrátu a soubor se nakonec rozhodl přesídlit téměř celý do Brna. Zde se rýsovala možnost spolupráce s brněnským HaDivadlem působícím v té době v Kabinetu múz. Plán však nakonec nevyšel a soubor se ocitl bez stálého místa.\n\nDivadlo s názvem Tramtárie ale v Olomouci nezaniklo úplně, jména se chopili tehdejší studenti divadelní vědy a v roce 2005 Tramtárii znovu uvedli do provozu jako nezávislé profesionální divadlo.\n\nDo nového místa přišel soubor s novým názvem Buranteatr. Název se neodvozuje od burana nebo křupana, nýbrž od „silného stepního větru, vanoucího si bez ohledu na okolí“. Postupem času se pro divadlo vžila přezdívka „Burani“, ke které se divadlo přihlašuje ve svých propagačních materiálech, protože se vnímá jako divadlo „buranské – syrové, přímočaré, neotesané, neuhlazené\".\n\nPrvní rok v Brně poznamenala nejistota a soubor neuvedl žádnou premiéru. Začátkem roku 2006 však režisér Michal Zetel nastudoval komedii Yasminy Rezy \"Obraz\", která byla díky malému počtu postav jednoduše realizovatelná. Premiéra proběhla na Sklepní scéně Centra experimentální divadla (CED), kde soubor vystupoval i později pod podmínkou, že bude hrát také představení pro děti. Protože soubor neměl stabilní scénu ani sklady pro kulisy, zkoušení bylo složité, muselo se často improvizovat a zkoušet i v opuštěné továrně a dalších provizorních prostorech.\n\nK hereckým kolegům se tehdy připojily dvě posily v podobě tehdejších studentů činoherního herectví na JAMU Michal Isteník a Jaroslav Matějka. V Buranteatru poprvé účinkovali ve hře \"Žumpa\" pod vedením režiséra Romana Grozsmanna a dramaturga Jana Bolívara Pohořelického.\n\nI přes provizorní fungování uvedlo divadlo ve třetí sezóně v Brně premiéry her \"Pan Polštář\", \"Burani\" a \"Jabkenická léta.\" Tragikomedie Martina McDonagha \"Pan Polštář\" a autorská koláž \"Burani\" jsou řazeny mezi páteřní inscenace divadla. Inscenace \"Pan Polštář\" v roce 2017 oslavila výročí 10 let na repertoáru.\n\nDivadlo v době premiéry ovšem stále nemělo vlastní scénu a potřeba nového místa byla urgentní.\n\nV letním období roku 2008 získal Buranteatr své stálé místo v 1. patře knihkupectví Dobrovský na Joštově ulici v nevyužívaném skladu. Prostor bylo potřeba upravit na vlastní náklady a bylo možné ho smluvně využívat výhradně pro kulturní provoz, případně jej pronajímat dalším souborům. Za několik týdnů vznikl černě vymalovaný sál pro 60 lidí se všemi potřebnými prostory, jako je šatna, sklady pro kulisy, dílna, kuchyňka a kancelář. Hrálo se na zemi a diváci seděli na židlích. Prostor sice neumožňoval velkou variabilitu scény, ale po mnoha měsících provizoria představoval ideální místo pro rozvíjející se soubor.\n\nNový prostor byl otevřen 14. listopadu 2008 premiérou pohádky \"Jája a Pája\", ve které hráli hlavní role Jiří Hájek a Petr Tlustý. Během působení souboru ve stálém prostoru se stabilizovala dramaturgie, která se stále více zaměřovala na herecké divadlo a vybírala si moderní pravidelné dramatické texty. Soubor se snažil fungovat jako tradičně řízené divadlo v běžném divadelním provozu a postupem času si získal své diváky.\n\nBěhem dvou sezón uvedl dohromady osm premiér, každý rok čtyři. Pravděpodobně nejúspěšnější inscenací z tohoto období se stal \"Skleněný zvěřinec\" Tennesseeho Williamse, který měl premiéru 8. června 2009 v režii Adama Doležala, studenta posledního ročníku oboru činoherní režie na JAMU. Dramaturgem inscenace byl Jan Šotkovský.\n\nV roce 2010 nebyla divadlu prodloužena smlouva z důvodu expanze obchodu a soubor byl nucen hledat nové místo působnosti.\n\nPo delším hledání se Buranteatr přesunul do multikulturních prostor Sokolského Stadionu, do bývalého G-studia v budově TJ Sokol na Kounicově ulici, kde působí dodnes. V pozadí velkorysé nabídky stál Tomáš Kadlec. Prostory, které si divadelníci opět museli opravit pro své potřeby, zahrnovaly sál, který lze upravit na malý o kapacitě sedmdesát míst, a velký sál dosahující kapacity pro sto padesát diváků. Díky tomu bylo možné zařadit na repertoár kromě komornějších textů také hry určené pro velké jeviště.\n\nKromě sálu disponuje divadlo standardním technickým zázemím a vlastní kavárnou, ve které probíhají další kulturní akce. V roce 2017 prošly prostory rozsáhlou rekonstrukcí. \n\nMísto se stalo kulturně otevřenou platformou i pro další soubory. Během roku probíhají v divadle kromě představení také workshopy, koncerty, výstavy a improvizační dílny otevřené pro veřejnost. Se změnou místa se Buranteatr rozhodl proměnit také dramaturgii. Soubor zaměřující se dosud především na současnou dramatiku se rozhodl orientovat se také na klasické texty.\n\nDo působiště na Stadionu byly přeneseny všechny aktuální inscenace (\"Venkov, Solaris, Ten třetí, Jak sbalit ženu, Komplic, Burani, Pan Polštář, Obraz\" a \"Skleněný zvěřinec\").\n\nDivadlo Buranteatr lze od počátku považovat za experimentální scénu, která kromě klasiky inscenuje také vlastní autorskou tvorbu, či pojímá dramatické texty neotřelým způsobem. Mladí tvůrci začínajícího divadla se snažili upřednostnit herecké divadlo ve smyslu stejnojmenného termínu Jaroslava Vostrého, tedy divadla, v němž dramaturgicko-režijní tým vede herce ke srozumitelnému, divácky zajímavému, řemeslně preciznímu a myšlenkově aktuálnímu výkladu hry.\n\nPrioritou divadla byl vždy vícevrstevnatý, kontrastně a mnohostranně viděný obraz člověka, který musí divákovi zprostředkovat sám herec. Kvalita režie měla spočívat ve stylové jednotě, uceleném výkladu textu, vedení jednotlivých herců a jejich vzájemné souhře.\n\nV roce 2013 vystřídal Michala Zetela  na pozici uměleckého šéfa režisér Mikoláš Tyc.\n\nOd roku 2015 divadlo umělecky vede Juraj Augustín, absolvent režie na JAMU, který změnil dramaturgickou koncepci divadla. Buranteatr se pod jeho vedením začal věnovat pohybovému a improvizovanému divadlu. V několika posledních sezónách se Buranteatr rozhodl pro různorodou dramaturgii, která pracuje s novými žánry a zároveň představuje původní dramatické texty. Repertoár obsahuje například sci-fi parodii s katastrofickými scénáři o zániku lidstva, cestováním na vzdálené planety a komunikováním s neznámými nepřátelskými bytostmi (\"Univerzální sci-fi\"), hravé představení pro neslyšící (\"Alenka v říši znaků\"), ve kterém se kombinuje mluvený jazyk se znakovým, pantomimou a tradičním příběhem Carrolovy „Alenky“. Nebo také pohybovou inscenaci povídky F. M. Dostojevského \"Něžná\", či divadelní komix \"Železný major, část II. Vykoupení\", jenž kombinuje divadelní principy s kresleným komixem. Mezi rozličnými žánry se objevil i kabaret (\"Kabaret U vrtaného kolena aneb Rozbijte prasátka, přátelé!\"), který humorně nahlíží současnou společnost skrze její patologický vztah k penězům.\n\nMezi pravidelné dramatické texty, které Buranteatr uvedl, se řadí básnické drama \"Faust a Markétka\", inscenované ovšem jako „pochozí divadlo“, černá komedie s ironickým nadhledem \"Pan Polštář\" britského autora Martina McDonagha nebo temná balada z moderního velkoměsta Rolanda Schimmelpfenniga \"Létající dítě\" zpracovaná monologickou formou. Dále pak klasický příběh o velké lásce \"Na větrné hůrce\"\", Skleněný zvěřinec\" od Tennesseeho Williamse o touze odejít nebo dramatizace románu o pokoře, pýše a otázce svědomí \"Věž\". \n\nTragikomický obraz světa, filozofické morality o hledání vztahu člověka k jiným lidem, téma životní iluze a sebeobelhávání jsou klíčovými tématy celého Buranteatru. Tvůrci se nebojí nových příležitostí a často tematizují mezilidskou komunikaci. Pestrost repertoáru, která může oslovit různá spektra publika, vyplývá především z pečlivě vybraného týmu spolupracovníků a zároveň z touhy splnit si divadelní sny.\n\n"}
{"id": "708172", "url": "https://cs.wikipedia.org/wiki?curid=708172", "title": "Chilská strana zelených", "text": "Chilská strana zelených\n\nChilská strana zelených (ve španělštině Partido Verde de Chile), v minulosti Ekologická strana (Partido Ecologista), je chilská politická strana prosazující zelenou politiku. Byla založena v roce 2002, legalizovaná byla 21. ledna 2008, je členem Americké federace zelených stran a Global Greens. Hlavní kancelář má sídlo v městě Concepción.\n\n"}
{"id": "708174", "url": "https://cs.wikipedia.org/wiki?curid=708174", "title": "Andrzej Elżanowski", "text": "Andrzej Elżanowski\n\nAndrzej Elżanowski (* 21. ledna 1950 Przasnysz) je polský paleontolog a vertebrátní zoolog, specializující se na fylogenezi ptáků. Společně s Peterem Wellnhoferem popsal v roce 1992 rod \"Archaeornithoides\". Právě na počest svého staršího kolegy pak v roce 2001 popsal také (dle jeho mínění) nový rod archeopteryxe - \"Wellnhoferia\". Jeho specializací jsou nejstarší praptáci a maniraptorní teropodi, například skupina Archaeopterygidae. V současnosti pracuje pro zoologický institut při Univerzitě ve Vroclavi.\n\n"}
{"id": "708176", "url": "https://cs.wikipedia.org/wiki?curid=708176", "title": "Aaron Peirsol", "text": "Aaron Peirsol\n\nAaron Wells Peirsol (* 23. července 1983, Irvine, Kalifornie) je bývalý americký plavec, pětinásobný olympijský vítěz a několikanásobný mistr světa a světový rekordman. Je činný také v charitativních a ekologických aktivitách (Global Water Foundation, Oceana a další).\n\nSpecializoval se zejména na závody stylem znak, v nichž se stal v posledním desetiletí nejvýraznější postavou. Jako patnáctiletý se stal nejmladším plavcem historie, který plaval 200 metrů znak pod 2 minuty. Na olympijských hrách 2000, tedy o rok později, jej porazil na této trati jen jeho týmový kolega Lenny Krayzelburg. V následujícím roce na mistrovství světa v roce 2001 vybojoval svou první velkou zlatou medaili ve světové konkurenci. Do roku 2009 získal na mistrovství světa celkem deset titulů (sedm v individuálních závodech, tři s americkou polohovou štafetou). \nNa olympiádě v Aténách v roce 2004 vyhrál obě znakařské tratě a zvítězil i se štafetou, o čtyři roky později v Pekingu se mu obhajoba nezdařila jen na dvousetmetrové trati, kde podlehl nové hvězdě Ryanu Lochtemu. Posledním jeho šampionátem bylo Panpacifické mistrovství v roce 2010, kde po zisku další dvou titulů oznámil konec kariéry. Přiznal, že tento krok zvažoval opakovaně od olympijských her 2008 a jeho důvodem byl nedostatek motivace poté, co dosáhl na všechny nejvyšší plavecké mety. Dále se soustředí na studium na politických věd na Texaské univerzitě v Austinu.\n\n"}
{"id": "708180", "url": "https://cs.wikipedia.org/wiki?curid=708180", "title": "Holeň", "text": "Holeň\n\nHoleň je část kráčivé končetiny živočichů (včetně člověka), mezi kolenem a chodidlem.\n\nU obratlovců se jedná o přední část bérce, jejíž nosnou částí je holenní kost. Ta je napojena na stehno kolenním kloubem a na chodidlo nártem. \n\nU členovců je to část článkované nohy mezi stehnem (\"femur\") a článkovaným chodidlem (\"tarsus\"), jejíž nosnou částí je exoskelet.\n"}
{"id": "708181", "url": "https://cs.wikipedia.org/wiki?curid=708181", "title": "Pavlův Studenec", "text": "Pavlův Studenec\n\nPavlův Studenec () je zaniklá obec v Českém lese. Stála na státní hranici, u silnice mezi bavorskou obcí Bärnau a Tachovem, tj. na území dnešního okresu Tachov a Plzeňského kraje. Obec zanikla v důsledku vysídlení Němců po roce 1945 a zřízení hraničního pásma. Za socialismu sloužily zbytky vesnice zpočátku Pohraniční stráži a v sedmdesátých letech dvacátého století byly i ty odstraněny.\n\nVesnice vznikla počátkem 18. století na staré obchodní stezce. Žili zde převážně Němci a pouze několik Čechů, kteří pracovali na zdejší celnici a četnické stanici. Jako v každé tehdejší obci, fungoval i v Pavlově Studenci bohatý společenský život. Mládež se zajímala o sport. Podle sčítání obyvatelstva z roku 1921 žilo zde v celkem 218 usedlostech něco přes 1 400 obyvatel. Vyjma tří Čechů vesměs všichni etničtí Němci (včetně třiceti cizozemských). \n\nOsídlení bylo rozptýlené. Samotný Pavlův Studenec stál v katastrálním území Pavlův Studenec 2. K obci patřilo několik menších osad roztroušených v různých částech tohoto pohraničního návrší:\n\n\nPo válce a vysídlení Němců byl Pavlův Studenec nejprve částečně dosídlen, ale po nástupu socialismu připadl do pohraničního pásma a proto musely být zbořeny všechny budovy kromě těch, které užívala Pohraniční stráž. V této fázi byly zachovány kostel, fara, celnice a několik domů, i ty však postupně byly ničeny. V sedmdesátých letech dvacátého století bylo hraniční pásmo rozšířeno a při silnici od Tachova vznikla nová kasárna, poté byly zbořeny všechny zbývající budovy původní vesnice, jako poslední byl roku 1977 odstřelen kostel, který předtím pohraniční stráž využívala jako hlásku.\n\nPřes bývalou vesnici dosud prochází silnice II/199. Na území vsi jsou dnes převážně louky, patrné jsou pouze zbytky základových zdí několika usedlostí v Pomezné. Severně od nich je bývalý hřbitov, který byl po roce 1990 pietně upraven. U křižovatky silnic zůstal poničený památník připomínající okresního hejtmana J. Bottgera, který se zasloužil o výstavbu silnice Pavlův Studenec – Zahájí, dokončenou roku 1893.\n\nRozsáhlé katastrální území je dnes rozděleno mezi tři obce. Na tomto území stojí pouze několik budov: nová celnice, hájovna Němeček a opuštěný areál roty Pohraniční stráže v lese u cesty mezi bývalou Pavlovou Hutí a bývalým Zlatým Potokem.\n\nDnes nesou toto označení tři katastrální území ve vysídlených horských oblastech, číslovaná podél státní hranice od jihu k severu:\n\nV obci prožil část svého dětství německý spisovatel Max von der Grün (1926–2005). Vzpomínky na jeho dětství v Pavlově Studenci a také v několika německých obcích za hranicemi v Bavorsku jsou námětem Grünova autobiografického románu \"Dva dopisy Pospischielovi.\" \n\n"}
{"id": "708182", "url": "https://cs.wikipedia.org/wiki?curid=708182", "title": "Dysmúzie", "text": "Dysmúzie\n\nDysmúzie v užším slova smyslu je porucha, která patří mezi specifické poruchy učení (SPU), na rozdíl od jiných SPU (jako je např. dysgrafie) však nemá tak nepříznivé společenské důsledky. V širším slova smyslu se může jednat o poruchu ve složce receptivní (postižený nedokáže rozpoznat tóny, melodie, hudební nástroje apod.) či expresivní (postižený špatně reprodukuje tóny, melodie a písně, nedokáže správně zacházet se smyčcem, neobratně používá prstoklad), vyloučena není ani kombinace obou složek, pak je ale vhodnější užít názvu Amúzie. \n\nPorucha se vyskytuje velmi často izolovaně (není doprovázena výskytem jiných SPU).\n\nMezi charakteristické projevy této SPU, podle kterých ji lze relativně snadno identifikovat, patří narušení smyslu pro rytmus a tóny, neschopnost hudbu reprodukovat či vnímat její emocionální stránku, snížení celkového zájmu o hudbu, špatná manipulace i s jednoduchými hudebními nástroji, problémy či úplná neschopnost při čtení notového zápisu apod. Z psychologického hlediska je problematické zejména ochuzení o příjemné estetické prožitky. Jelikož se jedná o jednu z forem mezilidské komunikace, má tato porucha dopad také na sociální chování.\n"}
{"id": "708187", "url": "https://cs.wikipedia.org/wiki?curid=708187", "title": "Dyspraxie", "text": "Dyspraxie\n\nDyspraxie patří mezi specifické poruchy učení. Pojem dyspraxie (dyspraxia) je odvozen z řečtiny a vyjadřuje snížené pohybové schopnosti. Jedná se o vývojovou poruchu motorických funkcí definovanou jako postižení či nezralost v plánování a organizaci pohybů. \n\nPorucha se v lékařském prostředí objevila již na začátku 20. století, kdy byla nejprve popisována jako “vrozená nešikovnost”. Později byla dyspraxie definována roku 1947 v lékařském lexikonu The American Illustrated Medical Dictionary jako “částečná ztráta schopnosti vykonávat koordinované pohyby.”Takto postižené dítě projevuje nesoulad mezi svými pohybovými schopnostmi a věkem, těžko si osvojuje komplexní pohybové dovednosti, jeho hrubá motorika je zpožděná (týká se zejména nápodoby předváděných pohybů), následně pak má problémy s úlohami vyžadujícími jemnou motoriku. Postižený je pak často označován jako nemotora či nešika. \n\nNeinformovaným lidem se může takové dítě jevit jako líné, bez zájmu, nevychované či neukázněné. Tyto vnější projevy však jsou důsledkem vnitřních pocitů méněcennosti, nepochopení, osamění a bezmocnosti. Dítě se pak na sebe snaží upozornit vedeno snahou o získání pomoci. Dnes se pojmem dyspraxie myslí především vývojová dyspraxie, předpokladem je tedy nepostačující vývoj motorických schopností. Příčiny této poruchy zatím nejsou plně definovány. S největší pravděpodobností se jedná o vývojové opoždění zasahující právě motorické funkce, jak bylo zmíněno výše (jemná a hrubá motorika, artikulační dovednosti). Existují dva klasifikační systémy, podle kterých se diagnostikuje dyspraxie. Jedná se o DSM-IV-TR a DSM-V, které pracují s pojmem vývojová porucha koordinace. Poté jde o MKN-10, kde používají termín specifická vývojová porucha motorických funkcí.\n\nMezi některé typické projevy patří:\n\n\n\nDle vyhlášky č. 27/2016 spadá žák do druhého stupně podpory. „\"Charakter vzdělávacích potřeb žáka, pro kterého je tento stupeň určen, je ovlivněn aktuálním zdravotním stavem žáka, opožděným vývojem, (…) problémy v počáteční schopnosti učit se a připravovat se na školní práci, specifickými poruchami učení a chování, mírným oslabením sluchových nebo zrakových funkcí, mírnými řečovými vadami, oslabením dorozumívacích schopností, (…) a dalšími specifiky, která vyžadují využívání individuálního přístupu ke vzdělávacím potřebám žáka, úpravy v organizaci a metodách výuky, v hodnocení žáka, ve stanovení postupu i forem nápravy a případného využití podpůrného opatření v podobě individuálního vzdělávacího plánu. Problémy žáka ve vzdělávání lze charakterizovat jako mírné, lze je obvykle kompenzovat s využitím speciálních učebnic a speciálních nebo kompenzačních pomůcek, s podporou předmětu speciálně pedagogické péče a úpravami pedagogické práce\".“\n\nPodle vyhlášky č. 27/2016 se můžeme pokusit zajistit pro žáka kompenzační pomůcky do výuky v podobě speciální pomůcky pro vyvození a upevnění správného úchopu (150,-), nebo pracovní sešity pro výuku naukových předmětů (500,-), či pracovní materiály pro rozvoj koncentrace pozornosti (500,-). Nabízí se i možnost vytvoření individuálního vzdělávacího plánu, který by se týkal především tělesné, výtvarné a pracovní výchovy. Neměli bychom zapomínat ani na možnost reedukace, kterou nám mohou poskytnout vyškolení učitelé v kroužku nebo doplňovací hodině či speciální pedagogové, kteří budou s největší pravděpodobností užívat jedné z mnoha terapií.\n\n"}
{"id": "708189", "url": "https://cs.wikipedia.org/wiki?curid=708189", "title": "Kozačky", "text": "Kozačky\n\nKozačky jsou druh dámské obuvi. Nošeny jsou obvykle v zimě, avšak objevují se i jejich letní varianty. Vyrábějí se z kůže, pevných látek nebo jejich umělých napodobenin a jsou vyvedeny v mnoha tvarových či barevných provedeních (obvykle černá, hnědá, béžová, modrá, červená nebo bílá). Mohou však být i vzorované nebo okrášlené rozličnými ozdobami.\n\nCharakteristickým znakem kozaček je jich podpatek, který může dosahovat různých délek (delší podpatky sice nejsou příliš pohodlné, zato jsou však svůdné), a dále výška vlastní obuvi, která obepíná holeň a často končí pod kolenem, avšak objevují se i varianty končící až nad koleny.\n\nObuv lze nazout k mnoha druhům oblečení, například k džínovým kalhotám, ale i k sukním či k šatům.\n\nKozačky – zvláště na vysoké platformě (silné podrážce) či podpatku – jsou též častou proprietou BDSM praktik. Extrémem v tomto směru jsou tzv. baletky (angl. ballet boots), boty (obvykle kozačky) na velmi vysokých podpatcích, které nutí uživatele stát na špičkách, resp. si v nich vůbec nestoupat. \n"}
{"id": "708190", "url": "https://cs.wikipedia.org/wiki?curid=708190", "title": "Zabijácká jezera", "text": "Zabijácká jezera\n\nZabijácká jezera (v anglickém originále Killer Lakes) je britský dokument z produkce BBC, který měl premiéru 4. dubna 2002. Jde o dílo z úspěšné série \"BBC Horizon\", jenž odhaluje, co se stalo, když hory Nyiragongo vybuchly v Demokratické republice Kongo roku 2002. Dokument vyprávěl známý herec Martin Shaw a produkovala Teresa Hunt.\n\n"}
{"id": "708191", "url": "https://cs.wikipedia.org/wiki?curid=708191", "title": "Long Term Evolution", "text": "Long Term Evolution\n\nLTE (zkratka z anglického 3GPP Long Term Evolution) je v telekomunikacích technologie pro vysokorychlostní přenos dat v mobilních sítích. Slouží převážně ke zpřístupnění Internetu pro mobilní telefony, ale používá se i pro technická zařízení (Wi-Fi hotspot, webová kamera, sledování pomocí GPS a podobně). LTE spadá do 3G standardů, jeho předchůdcem je GSM a nástupcem LTE je LTE Advanced. V Česku je LTE nasazeno od roku 2012, avšak pro hlasové volání se telefon z LTE automaticky přepíná pomocí do 2G/3G sítě (tzv. CS fallback), protože i v roce 2020 podporují přenos hlasu přes data pomocí standardu VoLTE jen novější mobilní telefony.\n\nNásledovník LTE již bude plnohodnotné 4G řešení. V technologii LTE se již nepočítá s odděleným systémem pro přenos hlasu, bude použito přenosu hlasu přes datové spojení. V současné době (2017) je zatím spolu s LTE v Česku používán tzv. CS fallback, díky kterému LTE telefon nepodporující VoLTE přepne na klasickou 3G/2G technologii, aby se mohlo uskutečnit hlasové volání, což znamená, že operátor mobilní sítě pokrývá území oběma technologiemi zároveň. Volání přes datové přenosy (VoLTE) je zatím pouze pro vybrané modely, jejichž seznam se liší dle operátora. VoLTE v Česku spustil komerčně jako první T-Mobile roce 2015 po ročním testování, O2 a Vodafone o rok později.\nPlné pokrytí ČR očekává T-Mobile v roce 2021.\n\nTeoretická rychlost stahování (downlink) je 172,8 Mbit/s a odesílání (uplink) 57,6 Mbit/s. Nutno podotknout, že přenosová rychlost se dělí mezi všechny účastníky připojené k danému zdroji. Pokud by se našlo více zákazníků využívajících intenzivně v dané oblasti datové spojení, tak se o rychlost musí podělit. V případě dostupnosti jen pásma 800 MHz by zákazníci mohli toto omezení pocítit. Na konci roku 2018 byla infrastruktura již značně rozšířena a ve velké míře byla doplněna pásmy 1800 a 2100 MHz. Záleží na operátorovi, které pásmo, kde a v jaké šířce použije. Pásmo 2600 MHz je na okraji zájmu. Konec roku 2018 zaznamenal pomalý rozvoj v budování sítí v tomto pásmu v městských aglomeracích. Maximální rychlost se odvíjí od obsazenosti zdroje signálu, vzdálenosti, množství překážek, počasí a velikosti pásma. Šířka pásma 20 MHz na frekvencích 1800 a 2600 MHz poskytuje přenosovou rychlost až 150 Mbit/s downlink a uplink 50 Mbit/s. V ČR se používají standardně i menší šířky pásem. Pro 800 a 2100 MHz se používá 10 MHz. Poté je přenosová rychlost okolo 75 Mbit/s downlink a uplink 25 Mbit/s. Pro frekvenci 900 MHz Vodafone používal a v omezené míře stále používá 3 MHz kanál. Tam je přenosová rychlost okolo 22,5 Mbit/s downlink a 7,5 Mbit/s uplink. Standard umožňuje i menší frekvenční blok a to o velikosti 1,4 MHz na kanál. Ten dokáže přenášet data o rychlosti okolo 10 Mbit/s. Takto malý frekvenční kanál se v ČR nevyužívá a využívat nejspíš nebude.\n\nV komerčním provozu se nachází např. v severských zemích či Estonsku, přičemž pokryty jsou zejména hustě osídlené oblasti – v Norsku je to Oslo, ve Švédsku historické centrum Stockholmu apod. Ceny připojení zhruba odpovídají cenám za pevné připojení (ADSL apod.), např. ve Švédsku stál v dubnu 2011 měsíční tarif bez FUP 50 €. V USA je používání LTE předmětem zkoumání úřadů, neboť dle americké armády mohou vysílače firmy LightSquared pracující v pásmu 1559 až 1610 MHz rušit GPS navigaci, která pracuje v sousedícím pásmu 1525 až 1559 MHz.\n\nLTE je šířeno v několika vysílacích/přijímacích frekvenčních pásmech. V České republice jsou pro LTE přidělena pásma 1, 3, 7, 8 a 20; na Slovensku minimálně v pásmech 3 a 20.\nAktuální pokrytí LTE všech operátorů pro všechny frekvence lze nalézt přímo na stránkách Českého telekomunikačního úřadu. V České republice používají operátoři mobilních sítí pásma 800, 900 (v roce 2018 bylo stale Vodafonem v omezené míře používano, cca 10 vysílačů. Jejich počet se bude stale snižovat. Např. Vejprty na severu čech mají dostupné od vodafonu v míste jen LTE 900), 1800 a 2100 a 2600 MHz. V pásmech 800, 1800 a 2600 využívají primárně technologii LTE, v pásmu 900 MHz klasickou GSM a v pásmu 2100 MHz sítě třetí generace UMTS.\n\nDne 12. června 2012 spustila společnost Telefónica Czech Republic v obci Jesenice u Prahy první komerční provoz sítě čtvrté generace LTE. Dne 15. listopadu 2012 pokryla společnost T-Mobile LTE sítí Mladou Boleslav. Dne 1. července 2013 zahájil T-Mobile zkušební provoz LTE v Mladé Boleslavi a části Prahy, Vodafone spustil ostrý provoz v Karlových Varech. Koncem března 2014 měl zahájit T-Mobile pokrývání v okrese Plzeň - jih (obce Roupov, Svárkov, Dolce, Plevňov a další).\n\nV polovině listopadu 2013 proběhla aukce LTE kmitočtů v pásmech 800, 1800 a 2600 MHz. Aukce nepřinesla konkurenci v podobě čtvrtého operátora a stát počítal s vyšším výnosem jako příjmem státního rozpočtu pro rok 2014. Stávající tři mobilní operátoři (Telefonica O2, T-Mobile a Vodafone) se zavázali pokrýt 98 % území ČR signálem LTE do pěti let (technologii dodává bezpečnostně kontroverzní Huawei). Existuje obava o interference s některými kanály DVB-T. Dne 1. února 2016 byla vydána zpráva, že ČTÚ chce rozšířit využití pásma pro CDMA na další technologie. Do 30. června 2017 proběhne v pásmu 1800 MHz refarming, kdy si operátoři vymění vydražené frekvence tak, aby získali souvislé bloky frekvencí.\n\nNa Slovensku v roce 2013 přivedla aukce kmitočtů na trh nového čtvrtého operátora.\n\nLTE technologie (a také návrh 5G) obsahuje bezpečnostní slabinu, kterou nelze odstranit. LTE obsahuje desítky zranitelností.\n\n"}
{"id": "708196", "url": "https://cs.wikipedia.org/wiki?curid=708196", "title": "Pierre Antoine Delalande", "text": "Pierre Antoine Delalande\n\nPierre Antoine Delalande (27. března 1787, Versailles – 27. června 1823, Paříž) byl francouzský přírodovědec a cestovatel.\n\nByl najat pařížským Národním muzeem přírodní historie jako sběratel vzorků. Za tímto účelem cestoval v roce 1816 do Brazílie a v letech 1818-1821 podnikl cestu po Jižní Africe, z které se vrátil s 13 405 vzorky, zejména rostlin. Ve sbírce bylo ovšem také 288 savců, 2205 ptáků, 322 ještěrů nebo 265 ryb.\n"}
{"id": "708202", "url": "https://cs.wikipedia.org/wiki?curid=708202", "title": "Prostě sexy", "text": "Prostě sexy\n\nProstě sexy (orig. \"The Sweetest Thing\") je americká filmová komedie z roku 2002 režiséra Rogera Kumblea a scenáristky Nancy Pimental, která se při tvorbě hlavních postav inspirovala sebou a svou kamarádkou Kate Walsh. V hlavních rolích se objevili Cameron Diaz, Selma Blair, Christina Applegate, Thomas Jane a Jason Bateman.\n\nChristina Waltersová a Courtney Rockcliffeová, dívky, které se účastní každé párty, se snaží utěšit svou spolubydlící Jane Burnsovou, která je v depresi ze vztahů, a tak ji vezmou na párty. Christina večer potká Petera Donahuea a zamiluje se do něj. Peter se zrovna chystá oženit se, ale Christina a Courtney se mylně domnívají, že se bude ženit jeho bratr. Courtney se rozhodne své kamarádce pomoci, aby se znovu s Peterem setkala, a tak se společně vydají na cestu ze San Francisca na místo, kde se má svatba konat. Christininy naděje jsou zničeny, když na místo dorazí a zjistí, že se má Peter ženit. Nicméně jeho svatba je brzy zrušena, protože ani on ani jeho nevěsta nechtějí do sňatku vstoupit, protože se vzájemně nemilují, i když se mají rádi. Po několika měsících Christina stále přemýšlí o promeškané příležitosti s Peterem, zatímco Courtney i Jane si každá našla nového přítele. Poté, co se jednou ženy vrátí v noci domů, najdou Petera ležet u jejich schodů. Peter řekne Christině, že jeho manželství nevyšlo. Začnou spolu chodit a později se vezmou.\n\n\"Prostě sexy\" sklidilo negativní reakce kritiky. Server Rotten Tomatoes dává filmu na základě 107 hodnocení kritiků skóre 26%. Oproti tomu uživatelé tohoto serveru hodnotí film průměrně 68%. Server Metacritic hodnotí film 32 body ze 100 na základě 30 recenzí. Uživatelé ČSFD snímek hodnotí průměrně 38%.\n\nBěhem úvodního víkendu ve Spojených státech snímek utržil necelých 9,5 milionů USD a stal se tak třetím nejúspěšnějším filmem víkendu po snímcích \"Incident\", který měl premiéru ve stejný den, a \"Úkryt\". Celkově ve Spojených státech \"Prostě sexy\" utržilo téměř 25 milionů USD a v zahraničí dalších téměř 44 milionů USD.\n\n"}
{"id": "708205", "url": "https://cs.wikipedia.org/wiki?curid=708205", "title": "Prameniště", "text": "Prameniště\n\nPrameniště je mokřina, v níž pramení vodní tok (viz též pramen). Slovo se objevuje v názvech mnoha chráněných území a dalších lokalit: \n\nŘada dalších pramenišť má v názvu chráněného území jiné slovo (např. prameny, mokřady) nebo název chráněného území žádné takové slovo neobsahuje. \n"}
{"id": "708208", "url": "https://cs.wikipedia.org/wiki?curid=708208", "title": "Český Superpohár 2011", "text": "Český Superpohár 2011\n\nČeský Superpohár 2011 bylo historicky druhé utkání každoročně pořádané soutěže zvané Český Superpohár. Účastníci soutěže byli dva - vítězové dvou hlavních soutěží pořádaných Českomoravským fotbalovým svazem. Vítězem 1. české fotbalové ligy za sezonu 2010/11 se stal tým FC Viktoria Plzeň, který si tuto soutěž (Superpohár) zahrál i v roce 2010, kdy odešel poražen. Vyzyvatelem byl vítěz Ondrášovka Cupu v sezoně 2010/11, FK Mladá Boleslav. Tato soutěž se odehrává pouze v jednom zápase, na stadionu vítěze Gambrinus ligy.\n\nTyto dva kluby se tedy střetly 22. července 2011 na plzeňském stadionu ve Štruncových sadech. Vítězem duelu se stal tým FC Viktoria Plzeň, který získal trofej Synot Tip Superpoháru a prémii 1 milion korun českých.\n\nZápas se odehrál na právě rekonstruovaném stadionu domácího týmu FC Viktoria Plzeň. Kapacita byla snížena na přibližně 5.500 míst, ale byla naplněna jen z poloviny. Domácí nastoupili ve značně obměněné sestavě z cílem šetřit hráče na zápas předkola Ligy mistrů. Vedení se ujali hosté, když ve 35. minutě z pokutového kopu skóroval Táborský. Domácím se podařilo srovnat až v 84. minutě gólem Jakuba Hory. Na penalty pak dokonali obrat a radovali se z prvního vítězství v této soutěži. Zároveň zkompletovali sadu tří nejvýznamnějších českých trofejí (český fotbalový pohár, trofej za vítězství v lize, český Superpohár), což se jim podařilo během 14 měsíců.\n\nPlzeň vyhrála po lize i Superpohár, na penalty, deník.cz (23.07.2011)\n"}
{"id": "708209", "url": "https://cs.wikipedia.org/wiki?curid=708209", "title": "Jan Špork", "text": "Jan Špork\n\nJan Špork, původně Johann von Sporck (6. ledna 1600, Schöning – 6. srpna 1679, Heřmanův Městec) byl generálem jezdectva habsburských vojsk a otec významného českého mecenáše, hraběte Františka Antonína Šporka.\n\nPocházel z neurozených selských poměrů v obci Westerloh, u okresního města Delbrück, v arcidiecézi Paderborn ve Vestfálsku. Jako mladík vstoupil do armády bavorského vévody Maxmiliána, v jehož vojsku bojoval i roku 1620 v bitvě na Bílé hoře proti Čechům. V bavorských a později v císařských habsburských službách se zúčastnil mnoha bitev třicetileté války. V císařských službách se velmi zasloužil o vítězství nad Turky a jeho zásluhy byly oceněny zprvu povýšením na velitele jízdy, dále na generála a později šlechtickým titulem říšského hraběte. Někdy se mu i jeho synovi šlechtici starých rodů vysmívali, že je „šlechtic-sedlák“. Když měl po svém povýšení zaplatit císaři obvyklý poplatek, odmítl jej zaplatit se slovy, že „darovaného hraběte nekupuje a kupovaného nechce“.\n\nZa třicetileté války skoupil velké množství českých statků (konfiskátů), další statky získal od císaře za své zásluhy darem. Stal se jedním z nejbohatších feudálů v Českém království. Svému synovi tedy poskytl velmi dobré podmínky pro jeho mecenášskou činnost. Závistníci té doby mu zazlívali nejen bohatství, ale i strmou kariéru (prý se vyšvihl z pasáčka ovcí či sviní do panského rodu).\nNeměli ho rádi ani poddaní, kteří ho v lidových pověstech obvinili z čarodějnictví a spolků s ďáblem.\n\nPozději bojoval v Polsku proti Švédům a v Uhrách proti Turkům i uherským povstalcům kurucům. Proslul vojevůdcovskými schopnostmi, ale i hrabivostí a krutostí (např. když roku 1672 dobyl Oravský hrad, ovládnutý povstalci pod vedením Gašpara Piky, nechal následně Piku a dalších 24 povstalců narazit na kůl).\n\nZemřel roku 1679 na svém zámku v Heřmanově Městci.\n\nJan Špork byl dvakrát ženatý. Poprvé s Annou Markétou z Linsingenu, podruhé s Eleonorou Marií Kateřinou z Finecku, se kterou měl dva syny, výše zmíněného Františka Antonína a Frederika Leopolda, a dvě dcery, Marii Sabinu a Annu Kateřinu.\n\n"}
{"id": "708211", "url": "https://cs.wikipedia.org/wiki?curid=708211", "title": "Fremont", "text": "Fremont\n\nFremont je město ve Spojených státech amerických. Leží na jejich západním pobřeží na břehu Sanfranciského zálivu ve státě Kalifornie a má přes dvě stě tisíc obyvatel. Polovinu obyvatel tvoří Asiaté, zatímco nehispánští běloši jen 26,5%.\n\n"}
{"id": "708215", "url": "https://cs.wikipedia.org/wiki?curid=708215", "title": "Kulometné hnízdo", "text": "Kulometné hnízdo\n\nKulometné hnízdo je vojenská stavba – objekt určený k umístění lehkého nebo těžkého kulometu. Podle charakteru stavby může být kulometné hnízdo trvalé nebo dočasné. Úkolem kulometného hnízda je účinnou palbou bránit postupu pěchoty a lehké techniky nepřítele.\n\nKulometné hnízdo vzor 36 je objekt trvalého charakteru charakterizovaný jednou střeleckou místností s jednou až třemi střílnami situovanými ve směru předpokládané palby. Přístup do objektu byl umožněn malými dveřmi v týlové stěně objektu. Konstrukce objektu byla realizována jako železobetonový monolit, který měl ochránit osádku před střelbou ze zbraní až do ráže 75 mm. Síla čelní stěny se pohybovala v rozsahu 500 – 600 mm, boční stěny 400 – 500, týlové stěny 200 – 300 mm a strop měl tloušťku 400 – 500 mm. Tato kulometná hnízda byla začleněna do obrany před 2. sv. válkou.\n\nKulometná hnízda mohou být zřizována i ve stávajících stavbách, jako je dům postavený na strategické pozici pro vedení palby nebo ve věži.\n\n\n"}
{"id": "708222", "url": "https://cs.wikipedia.org/wiki?curid=708222", "title": "Kámoš k pohledání", "text": "Kámoš k pohledání\n\nKámoš k pohledání (orig. \"I Love You, Man\") je americká filmová komedie z roku 2009 režiséra Johna Hamburga v hlavních rolích s Paulem Ruddem, Jasonem Segelem a Rashidou Jones.\n\nRealitní makléř Petr Klaven se právě zasnoubil se Zooey Riceovou. Zooey zavolá svým kamarádkám, aby jim o zasnoubení řekla, ale Petr vypadá, že nemá nikoho, s kým by se chtěl o zprávu nějak podělit. Při návštěvě jeho rodičů vyjde najevo, že Petr spíše vyhledává vztahy s ženami, než mužské přátele. Poté, co zaslechne rozhovor Zooey s kamarádkami, si uvědomí, že si musí najít nejlepšího přítele, aby měl na svatbě nějakého svědka.\n\nPetr se pokusí jít na \"mužské rande\" s několika muži. Všechny ale zkrachují kvůli jeho neznalosti toho, co to znamená \"být mužem\". Petr s pocitem odmítnutí je rozhodnut své snahy vzdát, když během prezentace domu Loua Ferrigna potká Sydneyho Fifea, potenciálního zákazníka, který ale přizná, že dům navštívil pouze, aby balil rozvedené ženy. Oba dva muži si padli do oka, ačkoli mají oba odlišné osobnosti. Vymění si vizitky. Petr později Sydneymu zavolá a jdou společně ven.\n\nPetr a Sydney spolu začínají trávit čas častěji až Sydney pozve Petra do své \"mužské jeskyně\", místa v jeho garáži, kde má velkou televizní obrazovku, své hudební nástroje a další věci. Petra a Sydneyho brzy spojí jejich společná oblíbená kapela Rush a začnou se scházet, aby si spolu zahráli jejich skladby. Petr nakonec na jejich zásnubní párty představí Sydneyho Zooey, ale ta si na něj utvoří špatný názor, když Sydney přede všemi naznačí, že by měla Petrovi dopřát orální sex.\n\nNásledující večer má Petr se Zooey v plánu pravidelný televizní večer, když mu Sydney řekne o koncertu Rush. Petr nakonec souhlasí, že půjde, ale vezme s sebou Zooey. Na koncertu se Petr baví se Sydneym a Zooey se cítí odstrčená. Další den, během nákupu obleků, se Sydney zeptá Petra, proč si Zooey bere a také ho požádá o půjčku. Petr se rozhodne Sydneymu půjčit a později ho požádá, aby se stal jeho svatebním svědkem.\n\nZooey mezitím začala být vůči Sydneymu podezřívavá, zvláště poté, co se porve s Louem Ferrignem. Kvůli tomu Petr pravděpodobně ztratí exkluzivní prodejní práva na Ferrignův dům. Petr řekne Zooey, že půjčil Sydneymu peníze a zeptá se jí, jestli ví, proč se vlastně berou. Zraněná a rozčílená Zooey odejde bydlet do domu kamarádky.\n\nKdyž jde Petr další den do práce, dojde mu, že Sydney použil půjčené peníze na Petrovu reklamu. Nechal po městě rozmístit vtipné billboardy. Petr se rozčílí a řekne Sydneymu, že si přeje, aby se přestali stýkat. Petr se pak vydá vyřešit svůj vztah se Zooey. Vysvětlí jí, že je nervózní, ale je připraven se oženit.\n\nPetr pak zjistí, že Sydneyho billboardy fungovaly, když se mu začnou ozývat další klienti a vrátí se k němu i Lou Ferrigno. Petr se cítí špatně kvůli tomu, jak se zachoval k Sydneymu, ale na svatbu ho znovu nepozve. Místo toho pozve na svatbu několik dalších potenciálních svědků, včetně Loua Ferrigna. Před svatbou uvidí Zooey Petra smutného, a tak zavolá Sydneymu a pozve ho na svatbu. Ten už v té době na svatbu jede. Před vyřčením svatebních slibů Sydney dramaticky vstoupí na scénu. Prozradí Petrovi a Zooey, že je ve skutečnosti úspěšným investorem a vrátí Petrovi peníze a řekne, že billboardy byly svatebním darem. Petr a Zooey si vyznají lásku a Sydney se stane jejich svědkem.\n\n\"Kámoš k pohledání\" sklidil pozitivní reakce kritiky, které se soustředily zejména na fungující chemii mezi Ruddem a Segelem, ale i na vedlejší herecké výkony. Server Rotten Tomatoes dává filmu na základě 193 hodnocení kritiků skóre 83%. Oproti tomu uživatelé tohoto serveru hodnotí film průměrně pouze 72%. Server Metacritic hodnotí film 70 body ze 100 na základě 34 recenzí. Uživatelé ČSFD snímek hodnotí průměrně 67%.\n\nBěhem úvodního víkendu ve Spojených státech snímek utržil téměř 18 milionů USD a stal se tak druhým nejúspěšnějším filmem víkendu po snímku \"Proroctví\", které mělo premiéru ve stejný den. Celkově ve Spojených státech \"Kámoš k pohledání\" utržil přes 71 milionů USD a v zahraničí dalších více než 20 milionů USD, z toho v České republice téměř 40 tisíc USD.\n\n"}
{"id": "708231", "url": "https://cs.wikipedia.org/wiki?curid=708231", "title": "Třída Lekiu", "text": "Třída Lekiu\n\nTřída Lekiu je třída lehkých fregat Malajsijského královského námořnictva postavených britskou loděnicí Yarrow Shipbuilders (nyní součást koncernu BAE Systems). Fregaty jsou učeny zejména k pobřežnímu hlídkování, ničení hladinových lodí a ponorek. Obě postavené jednotky jsou stále v aktivní službě.\n\nBritská loděnice Yarrow v Glasgow postavila dvě fregaty této třídy na základě projektu nesoucího označení F2000. Fregaty se jmenují \"Lekiu\" (F30) a \"Jebat\" (F29). Do služby vstoupily v březnu a květnu 1999. Podle upraveného projektu typu F2000 vznikla rovněž třída \"Nakhoda Ragam\" stavěná pro Brunej.\n\nJednotky třídy \"Lekiu\":\n\nHlavňovou výzbroj fregat tvoří jeden 57mm kanón Bofors v dělové věži na přídi. Doplňují ho dva protiletadlové 37mm kanóny MSI. Hlavní údernou výzbroj fregat představují dva čtyřnásobné kontejnery protilodních střel MM.40 Exocet Block 2 uprostřed trupu. K bodové obraně proti letadlům, vrtulníkům a protilodním střelám slouží řízené střely krátkého dosahu MBDA Seawolf. Střely mají dosah 6 km. Jsou odpalovány z šestnáctinásobného vertikálního vypouštěcího sila na přídi. Protiponorkovou výzbroj tvoří dva trojité 324mm torpédomety Eurotorp B515, využívající lehkých protiponorkových torpéd Whitehead A244S. Fregaty mají přistávací palubu a hangár pro jeden vrtulník AgustaWestland Lynx.\n\nPohonný systém je koncepce CODAD. Tvoří ho čtyři diesely MTU 20V 1163 TB93, roztáčející dvojici lodních šroubů. Nejvyšší rychlost dosahuje 28 uzlů.\n\nV letech 2015–2016 fregaty prošly střednědobou modernizací. Mimo jiné dostaly radar Terma SCANTER 6000 a nový systém Northrop Grumman Sperry Marine Vision Master. Roku 2018 byla navíc objednána modernizace jejich komunikačních systémů.\n\n"}
{"id": "708232", "url": "https://cs.wikipedia.org/wiki?curid=708232", "title": "Karel Babánek", "text": "Karel Babánek\n\nKarel Babánek (15. července 1872, Březové Hory – 19. května 1937, Praha) byl český básník, spisovatel a dramatik. Psal lyrické básně, inspirované lidovými písněmi. Byl autorem satirických povídek a prací pro mládež.\n\nByl synem vrchního báňského rady, jehož rodina se postupně stěhovala z Březových Hor do Jílového a Jáchymova. Vystudoval pražskou právnickou fakultu, určitou dobu působil jako notářský koncipient. Nakonec získal stálé zaměstnání jako právní úředník pražského magistrátu. V roce 1932 byl penzionován.\n\nByl dlouholetým členem básnického spolku Máj a zpočátku i Moderní revue. Miloval přírodu, inspiraci získával na dlouhých procházkách do pražských zahrad, podél Vltavy i jinam. Žil samotářsky, neoženil se, hluboké přátelství ho vázalo k bratru-lékaři.\n\nZemřel ve svém vinohradském bytě po dlouhé nemoci, pohřben byl ve strašnickém krematoriu.\n\nPsal lyrické básně, melancholicky laděné smutkem samotáře. Jeho poezie je prostá, inspirovaná lidovými písněmi.\n\nK jeho básnickým sbírkám patří:\n\nTvořil i prózu:\n\nJeho tvorba pro děti a mládež se vyznačuje šťastnými, srdečnými, poetickými tóny. Patří k ní:\n\nNapsal také divadelní hry:\n\n\n"}
{"id": "708234", "url": "https://cs.wikipedia.org/wiki?curid=708234", "title": "Vesecký kopec", "text": "Vesecký kopec\n\nVesecký kopec (238 m n. m.) je vrchol na písečném přesypu (duně) nacházející v severozápadním sousedství vesnice Veská v okrese Pardubice. V severozápadní části elevace s maximální výškou 243 m n. m. je vyhlášena stejnojmenná přírodní památka s ev. č. 5713.\n\nJe to výrazný pískový přesyp (cca 20 m vysoký, nejvyšší v Čechách), protáhlý ve směru SSZ–JJV, asymetrický (s příkřejšími vsv. svahy), z mladopleistocenních vátých písků, spočívajících na říčních štěrcích a píscích mladopleistocenní terasy Loučné (v podloží vápnité jílovce coniaku). Vrch je středně zalesněný borovými a dubovými porosty s příměsí smrku. Je zde pískovna.\n\nGeomorfologicky vrch náleží do celku Východolabská tabule, podcelku Pardubická kotlina a okrsku Dašická kotlina.\n\nPředmět ochrany je zbytek písečného přesypu s výskytem vzácných společenstev pískomilné fauny a flóry (krajník hnědý, svižník, svižník polní, kvapník). Kopec je ojedinělý tím, že část přesypu není pokryta lesem a daří se zde proto zajímavým druhům rostlin a živočichů. Bylo např. zjištěno 108 druhů střevlíků, některé z nich jsou vázány na písčité půdy. V roce 2004 byl Vesecký kopec vyhlášen za přechodně chráněné území, v roce 2012 byla ochrana zvýšena na úroveň přírodní památky.\n\n"}
{"id": "708235", "url": "https://cs.wikipedia.org/wiki?curid=708235", "title": "Mistr Hanuš", "text": "Mistr Hanuš\n\nMistr Hanuš, tedy Jan, zvaný Růže († po roce 1497) byl pražský staroměstský zámečník, hodinář a orlojník Staroměstského orloje. Vstoupil do obecného povědomí hlavně díky Jiráskovým Starým pověstem českým, podle kterých měl být samotným tvůrcem Staroměstského orloje.\n\nDlouho byl mistr Hanuš znám pouze jako autor orloje (s odvoláním na spis Jana Táborského z Klokotské Hory), ale o životě nebylo známo nic. Teprve díky monumentálním pražským dějinám V. V. Tomka a bádání pražského archiváře Josefa Teige byl odhalen hodinář a orlojník Jan působící v 90. letech 15. století, který byl ztotožněn s Hanušem.\n\nMistr Hanuš pocházel z Hradce Králové. Jeho křestní jméno bylo Jan (odsud varianta Hanuš užívaná i v soudobých pramenech), později dostal příjmí Růže (v literatuře i z Růže, snad odkaz k jeho pitvornému obličeji). Znám je jeho bratr Jakub, který byl farářem u sv. Haštala a který Hanušovi koupil dům U prstenův (U prstenů) v Jilské ulici.\n\nO jeho dřívějším působení v Praze není mnoho známo, nicméně je uváděn jako zámečník (v latinském prameni \"serratoris\"), snad byl tedy mistr řemesla zámečnického. V druhé polovině 15. století (doložen pro roky 1475/1476–1497) se stal pražským orlojníkem. Za jeho působení dostal orloj podobu, kterou známe dodnes (samozřejmě bez Mánesova zvěrokruhu). Jádro legendy, že Hanuš sestrojil orloj snad spočívá v okolnosti, že se mu podařilo po době úpadku orloje během husitských válek stroj znovu rozchodit a snad provést i mnohá vylepšení. Rozsah vylepšení není jistý, nicméně o Hanušově zručnosti ještě lépe svědčí to, že sestrojil v 90. letech orloj pro radnici v Jindřichově Hradci, za což dostal slušně zaplaceno.\n\nMěl ženu Kateřinu a s ní syna Jakuba a dceru Annu. Předpokládá se, že jeho učedník a nástupce Jakub Čech z Platnéřské ulice, který se stal pražským orlojníkem v letech 1497-1526, mohl být totožný s Hanušovým synem Jakubem. Hanuš zemřel podle legendy v roce 1497, avšak jisté to není.\n\nDo povědomí široké veřejnosti se dostala zejména legenda zpracovaná Aloisem Jiráskem v jeho Starých pověstech českých. Podle pověsti měl být Mistr Hanuš tvůrcem pražského orloje, konšelé ale měli dostat strach, aby podobný stroj nevytvořil jinde a nechali ho oslepit (podobná legenda se pojí i k saskému hodináři Antonu Pohlovi, kterému je připisováno autorství Olomouckého orloje). Hanuš poté rychle chřadl a když roku 1497 vycítil, že nadešel jeho čas, požádal orlojníka Jakuba, aby ho odvedl nahoru ke stroji, kde na stroj orloje položil ruku a tím stroj zastavil, načež sám zemřel.\n\nLegenda byla zpracována například v animovaném filmu Kozí příběh - Pověsti staré Prahy.\n\n\n"}
{"id": "708241", "url": "https://cs.wikipedia.org/wiki?curid=708241", "title": "Národní park Saské Švýcarsko", "text": "Národní park Saské Švýcarsko\n\nNárodní park Saské Švýcarsko (německy: \"Nationalpark Sächsische Schweiz\") je německý národní park, nacházející se ve stejnojmenné oblasti, který byl vyhlášen v roce 1990 na celkové ploše 93 km². Park je rozdělen do dvou částí, jedna z nich sousedí podél hranic s národním parkem České Švýcarsko na české straně hranice. 92 % území národního parku je pokryto lesy a asi 40 % je v současné době bezzásahové území (v plánu je za dalších třicet let území rozšířit na 75 % rozlohy parku).\n"}
{"id": "708242", "url": "https://cs.wikipedia.org/wiki?curid=708242", "title": "Jolanda Burgundská", "text": "Jolanda Burgundská\n\nJolanda Burgundská ( \"Yolande de Bourgogne\"; prosinec 1247 – 2. června 1280) byla hraběnka z Nevers, Auxerre, Tonnerre a Valois.\n\nJolanda byla nejstarší ze tří dcer Oda, hraběte z Nevers a Auxerre, prvorozeného syna Huga Burgundského a Matyldy, dcery Archambauda Bourbonského. Od června 1258 byla zasnoubena se svým vrstevníkem Janem, synem francouzského krále Ludvíka IX.. Svatba se konala v červnu 1265. Jan zemřel o pět let později při účasti na otcově křížové výpravě na úplavici. Manželství bylo bezdětné.\n\nV březnu 1272 se Jolanda stala druhou chotí Roberta z Dampierre, pána z Bethune, nejstaršího syna flanderského hraběte. O rok později předala hrabství Tonnerre a Auxerre svým dvěma sestrám. Zemřela v červnu roku 1280 násilnou smrtí. Zdá se, že ji manžel podezříval ze smrti svého syna Karla a zavraždil ji. Byla pohřbena ve františkánském klášteře v Nevers. Její náhrobek je umístěn v místní katedrále.\n\n"}
{"id": "708249", "url": "https://cs.wikipedia.org/wiki?curid=708249", "title": "Alice Herzová-Sommerová", "text": "Alice Herzová-Sommerová\n\nAlice Herzová-Sommerová, \"někdy také\" Alice Herz-Sommer, \"nebo\" Alice Herz-Sommerová, \"známá také jako\" Pianistka z Terezína (26. listopadu 1903 Praha – 23. února 2014 Londýn), byla česká klavíristka z židovské německy hovořící rodiny žijící po ukončení 2. světové války dlouhodobě v Izraeli a do své smrti ve Velké Británii, nejstarší Češka přeživší holokaust.\n\nNarodila se v židovské, německy mluvící umělecky založené rodině. Otec se staral o továrnu a matka o pět dětí, tři dcery a dva syny. Alice pocházela z dvojčat, měla sestru Marianu. Hrát na klavír se začala učit v 5 letech a brzy byla dobrou interpretkou. V 16 letech byla přijata jako nejmladší žákyně ke studiu na německé hudební akademii v Praze.\n\nNaučila se také mimo češtiny a němčiny i hebrejsky, latinsky, francouzsky a anglicky. Jejich rodinný dům byl kulturním salonem, kde se scházeli spisovatelé, hudebníci, herci i vědci. Mezi nejlepší přátele její rodiny patřili např. Franz Kafka, Max Brod i Felix Weltsch. Rodinná pohoda byla roku 1930 narušena úmrtím otce. V roce 1931 se vdala za houslistu Leopolda Sommera a roku 1937 se jim narodil syn Raphael (1937–2001), který se později stal violoncellistou.\n\nPo napadení Československa Německem v roce 1939 většina její rodiny i přátel emigrovala do Palestiny. Alice s manželem a synem kvůli nemocné matce zůstali v Praze. Nacisté jim, Židům, zabrali veškerý majetek a zakázali mj. veřejně koncertovat i vyučovat osoby nežidovského původu, tehdy zůstala rodina zcela bez prostředků.\n\nV červenci 1942 byla její nemocná matka Sofie ve věku 72 let odvezena do koncentračního tábora. Přesně za rok totéž čekalo i Alici, která se svým manželem a pětiletým synem byla deportována do koncentračního tábora Terezín. Dostali se do tzv. „oddělení pro organizování volného času“, byli členy táborového orchestru, který pořádal po pracovní době pro uvězněné hudební vystoupení. Odehrála tam asi 150 koncertů, hudba byla pro ni prostředkem jak uniknout okolní kruté realitě, hladu, ponižování a všude přítomné smrti. Vystupovala i jako pěvkyně při terezínském nastudování oper. Také syn Raphael účinkoval v dětské pohádkové opeře Brundibár. Táborový orchestr i dětská opera byly součástí nacistického pokusu ukázat Mezinárodnímu Červenému kříži, který vykonával třikrát ročně kontrolu, „normálnost“ života v táboře. Manžel byl ale postupně deportován do koncentračního tábora v Osvětimi a pak do Dachau. Svou matku a manžela již nikdy nespatřila. Z 15 000 dětí odvlečených do tohoto tábora přežilo pouhých 130, její syn byl mezi nimi. Zahynula celá rodina manžela, několik členů její rodiny a všichni její přátelé, kteří zůstali v Praze.\n\nVrátila se do Prahy v květnu 1945 po osvobození Terezína Sovětskou armádou. V poválečném Československu se ale necítila dobře a roku 1949 emigrovala se synem do Izraele, kde se setkala se svými sestrami. Živila se výukou hudby na konzervatoři a na hudební akademii v Jeruzalémě, kde propagovala milovanou českou hudbu. Žila v Izraeli až do roku 1986, těchto 37 roků považovala za nejšťastnější léta svého života. Pak se přestěhovala do Velké Británie za svým jediným synem, již světoznámým violoncellistou, a jeho rodinou. Plné štěstí jí však zkalilo úmrtí syna na infarkt při turné roku 2001, právě v milovaném Izraeli. Zůstali jí z celé rodiny jen snacha a dva vnuci.\n\nDo jejího útulného a skromného jednopokojového bytu v Belsize Parku v severním Londýně, kde žila 25 let, za ní přicházelo hodně návštěv, necítila se osamocená ani zapomenutá. Starší si přicházeli zavzpomínat a mladší zase vyptat, jak to tehdy vlastně bylo. Vůči Němcům, kteří jí způsobili tolik bolestí, necítila žádnou zášť, vyrovnaná s osudem tvrdila, že nenávist plodí jen nenávist. Denně hrála na klavír asi tři hodiny, často skladby B. Smetany, A. Dvořáka a F. Chopina, nejraději ale L. v. Beethovena. Svou dlouhověkost přičítala životnímu optimismu a hudbě.\n\nJejí životní příběh se stal v roce 2006 předlohou pro knihu Melissy Müllerové a Reinharda Piechockého \"Rajská zahrada v pekle: Život Alice Herzové-Sommerové\" (\"Garten Eden inmitten der Hölle\"). Další knihou zabývající se jejím příběhem je \"Století moudrosti\" (\"A Century of Wisdom\") od Caroline Stoessinger z roku 2012.\n\nS historií jejího života byli také seznámeni diváci prostřednictvím televizního programu BBC4. Poskytla desítky rozhovorů, např. pro týdeník The Observer a deníky The Guardian či The Times. V České republice o ní v roce 2007 natočil reportáž Marek Wollner pro pořad Reportéři ČT a v roce 2008 ji představila režisérka Olga Sommerová v dokumentu \"Sedm světel\" o osudech žen, které přežily holokaust. Dokumentarista Malcom Clarke o ní natočil dokument \"The Lady In Number 6\" (\"Dáma v čísle šest\"), který 2. března 2014, pouhý týden po Alicině úmrtí, získal Oscara za rok 2013 v kategorii nejlepší krátký dokumentární film.\n\nV roce 2010 ji v jejím Londýnském bytě u příležitosti 107. narozenin navštívil velvyslanec České republiky ve Spojeném království Velké Británie a Severního Irska Michael Žantovský s blahopřáním a předal jí cenu ministra kultury \"Artis Bohemiae Amicis\" udělovanou za šíření dobrého jména české kultury ve světě.\n\n"}
{"id": "708254", "url": "https://cs.wikipedia.org/wiki?curid=708254", "title": "Žofie Nasavská", "text": "Žofie Nasavská\n\nŽofie Nassavská (rozená Sophia Wilhelmine Marianne Henriette von Nassau) (9. července 1836, zámek Biebrich u Wiesbadenu, Nassavsko – 30. prosince 1913, Stockholm) byla jako manželka švédského krále Oskara II. švédská a norská královna.\n\nŽofie se narodila jako nejmladší, dvanácté dítě vévody \"Viléma Nassavského\" z jeho druhého manželství s \"Paulinou von Württemberg\". Její otec zemřel v roce 1839, když jí byly tři roky a vévodou nassavským se stal jeho nejstarší syn Adolf, o devatenáct let starší než Žofie.\n\nV jejím dětství a mládí se jí dostalo svědomité výchovy a vzdělání prostřednictvím pečlivě vybraných profesorů. Vynikala především ve studiu historie, jazyků a ve hře na piano.\n\nPo smrti své matky v roce 1856 se Žofie přestěhovala do sídla své nejstarší sestry, princezny Marie Vilemíny, vévodkyně Wied. Na zámku Monrepos nedaleko Neuwiedu se Žofie seznámila s Oskarem, vévodou z Östergötlandu, druhým synem švédského krále Oskara I. Po třech měsících, 25. září, vévoda požádal o Žofiinu ruku.\n\nSvatba se uskutečnila na zámku Biebrich 6. července roku 1857. Dva týdny poté novomanželé odcestovali do Švédska, kde Žofie dostala titul vévodkyně z Östergötlandu. V době Žofiina příchodu na švédský královský dvůr byla královská rodina v těžké situaci: král Oskar I. byl velmi vážně nemocen a regentem byl korunní princ Karel. Žofie byla přítelkyní jeho manželky Luisy Oranžsko-Nasavské a byla její oporou při úmrtí jejího jediného syna v roce 1854 a nemožnosti mít další děti.\n\nSkutečnost, že Karel XV. neměl mužského dědice, znamenala, že Oskar a Žofie, potažmo jejich potomci, se stali nejbližšími osobami v následnictví švédského trůnu.\n\n16. června roku 1858 se narodil Žofiin první syn. Celkem z manželství Žofie a Oskara II. vzešli čtyři potomci, všichni synové:\n\n\nŽofie si získala popularitu, když se rozhodla nechat vzdělávat své syny v soukromé škole společně s dětmi řadových občanů. Předtím byli princové vzděláváni v paláci odděleně.\n\n18. září roku 1872 zemřel král Karel XV. a Oskar se stal novým králem Švédska a Norska. Žofie byla korunována spolu s ním 12. května roku 1873.\n\nŽofie se odstěhovala ze Stockholmu před zvěstmi o Oskarově nevěře. Vévodkyně byla nepevného zdraví, jež se s přibývajícími lety zhoršovalo. Trpěla anemií, stálými křečemi, onemocněním kostí a cév. Byla rovněž operována pro rakovinu; zákrok sice potlačil původní chorobu, způsobil však, že Žofie měla problémy s chůzí, takže se musela pohybovat na kolečkovém křesle. Téměř invalidní Žofie trávila čas intenzivním čtením.\n\nKaždé léto královna navštěvovala Norsko. Její letní rezidence v této zemi se nacházela nedaleko města Kongsvinger.\n\nŽofie nebyla nakloněna výběru Viktorie Bádenské jako nevěsty pro korunního prince Gustava a jejich vztahy po svatbě v roce 1907 a příchodu Viktorie na švédský královský dvůr nikdy nebyly dobré.\n\nKrálovna byla silně ovlivněna činností Florence Nightingalové. Poté, co navštívila řadu nemocnic v Londýně, pojala plán založit školu pro ošetřovatelky ve Švédsku. 1. ledna roku 1884 vznikl s jejím přispěním domov pro ošetřovatelky a společně se svým manželem založila 14. prosince roku 1887 novou nemocnici, \"Sophiahemmet\", která fungovala také jako škola pro ošetřovatelky.\n\nPo smrti Oskara II. v roce 1907 se Žofie stáhla z veřejného života. Její poslední veřejné vystoupení bylo 3. prosince roku 1913, kdy se účastnila promoce své vnučky v Sophiahemmetu. Necelý měsíc poté, 30. prosince téhož roku ve Stockholmu zemřela.\n\n"}
{"id": "708255", "url": "https://cs.wikipedia.org/wiki?curid=708255", "title": "1996 ve filmu", "text": "1996 ve filmu\n\n\n"}
{"id": "708257", "url": "https://cs.wikipedia.org/wiki?curid=708257", "title": "Lovecká sezóna (dokumentární film)", "text": "Lovecká sezóna (dokumentární film)\n\nLovecká sezóna (2011) je český televizní dokumentární film Richarda Komárka.\n\nDokument staví vedle sebe výpovědi různých mužů-lovců a záběry z jejich lovů. Figurují tu myslivci a preparátoři zvěře, policejní ostřelovači, lovec myšlenek Stanislav Komárek zachycený při procházce po Botanické zahradě Přírodovědecké fakulty Univerzity Karlovy, paparazzi a lovci žen – na jedné straně účastníci kurzu svádění, na straně druhé dva pornoherci (jeden z nich je Martin Hlavács hovořící mj. o své svatbě s Tarrou White).\n\n\n"}
{"id": "708258", "url": "https://cs.wikipedia.org/wiki?curid=708258", "title": "Cariba Heine", "text": "Cariba Heine\n\nCariba Heine (* 1. října 1988) je australská herečka a tanečnice. Její nejznámější role jsou Rikki Chadwick v seriálu \"\" a Bridget Sanchez v \"Blue Water High\". Hrála také titulní roli ve filmu \"\". \n\nV roce 2007 získala ocenění na Nickelodeon Choice Awards ve Velké Británii a v roce 2008 vyhrála DOLLY Teen Choice Awards.\n\nCariba se narodila v Jižní Africe, ale v roce 1991, když jí byly 3 roky, se přestěhovala se svou rodinou do Austrálie. Její matka vlastní taneční školu s názvem \"Legs\". Zpočátku Cariba chodila na taneční lekce své matky ve škole do Canberry, později chodila na \"Telopea Park School\" a \"St Claire's College\". Vystupovala v mnoha představením, kvůli tanci se dostala i do Spojených států, kde hrála ve videoklipu Willa Younga s názvem \"Leave Right Now\". \n\nZahrála si roli Caroline Byrne ve snímku \"A Model Daughter: The Killing Of Caroline Byrne\", který měl premiéru 4. listopadu 2009 na australském televizním kanálu \"Network Ten\". \n"}
{"id": "708259", "url": "https://cs.wikipedia.org/wiki?curid=708259", "title": "St. John's IceCaps", "text": "St. John's IceCaps\n\nSt. John's IceCaps byl profesionální kanadský klub ledního hokeje, který sídlil v St. John's v provincii Newfoundland a Labrador. Své domácí zápasy hrály „Ledové čepice“ v tamní aréně Mile One Centre, otevřené v roce 2001. Klubové barvy byly červená, bílá a modrá.\n\nKlub nahradil v létě 2011 celek Manitoba Moose, který ukončil činnost ve Winnipegu kvůli nutnosti uvolnění stadionu pro celek NHL Winnipeg Jets. Ten stejně jako původně IceCaps vlastní společnost True North Sports and Entertainment, proto byl St. John's do roku 2015 farmou tohoto klubu. Počínaje ročníkem 2015/16 vykonával funkci farmy Montreal Canadiens, v létě 2017 nahradil IceCaps v AHL celek Laval Rocket a tím jejich činnost ukončil.\n\nNejvětší úspěchy tým zažil v sezoně 2013/14 - v play off došel až do finále soutěže, kde prohrál s Texas Stars 1:4 na zápasy.\n\nV letech 1991–2005 hrál ve městě klub AHL St. John's Maple Leafs.\n\n\nZdroj: \n\nZdroj: \n\n"}
{"id": "708260", "url": "https://cs.wikipedia.org/wiki?curid=708260", "title": "Beaugrenelle", "text": "Beaugrenelle\n\nBeaugrenelle je obytná a obchodní čtvrť v Paříži. Nachází se na levém břehu řeky Seiny v 15. obvodu. Od 70. let je charakteristická svou výškovou zástavbou Front-de-Seine.\n\nRezidenční a komerční čtvrť vznikla v 70. letech a své jméno získala podle předchozího urbanistického projektu z počátku 19. století, kdy bylo v roce 1824 rozhodnuto vybudovat na místě rezidenční čtvrť a nalákat do oblasti (tehdy ještě za hranicemi Paříže) střední vrstvu. Je to jedna z mála čtvrtí na území města Paříže, složená z výškových budov. Beaugrenelle se rozkládá na území administrativních čtvrtí Grenelle (na severovýchodě) a Javel (na jihozápadě).\n\nProjekt \"Nouveau Beaugrenelle\" (Nový Beaugrenelle) představuje v současnosti přestavbu budovy obchodního centra ze 70. let, které se nachází mezi ulicemi \"Rue Linois\" a \"Rue de l'ingénieur Keller\". Bude tvořit několik částí věnovaných jednak různým kulturním akcím, včetně multikina s deseti sály, dále službám a obchodům a také zaměření na módu a dekorace.\n\n"}
{"id": "708261", "url": "https://cs.wikipedia.org/wiki?curid=708261", "title": "EMD F40PH", "text": "EMD F40PH\n\nEMD F40PH je lokomotiva z lokomotivky Electro-Motive Diesel, vyráběná v letech 1976 – 1992, kdy byla zmíněná společnost jednou z divizí General Motors. Je určená pro osobní vlaky, má uspořádání pojezdu B-B dle klasifikace AAR a výkon 2,2 – 2,4 MW je ze vznětového motoru přenášen elektricky.\n\nPůvodně byla vyráběna s výkonem 2,2 MW pro společnost Amtrak pro osobní vlaky na kratší a střední tratě. Dalším zákazníkem byla Regional Transportation Authority provozující hromadnou dopravu v metropolitní oblasti Chicaga, která si přála zvýšení výkonu na 2,4 MW. Později byl zvýšen výkon i původních lokomotiv dodaných Amtraku a tak jedinými lokomotivami s původně plánovaným výkonem 2,2 MW zůstaly některé z těch, které byly dodány VIA Rail Canada.\n\nZánovní motory z těchto lokomotiv jsou v dílnách společnosti Rail Polska ve Włosienici instalovány do starších strojů typu M62 sovětského původu. Takto remotorizované lokomotivy jsou přeznačeny na řadu M62M a využívá je dopravce Rail Polska, případně si je pronajímají jiní polští dopravci.\n"}
{"id": "708262", "url": "https://cs.wikipedia.org/wiki?curid=708262", "title": "Claire Holtová", "text": "Claire Holtová\n\nClaire Holtová (* 11. června 1988 Brisbane) je australská herečka. Její nejznámější role je Emma Gilbertová v seriálu \"\" a Rebekah Mikaelson v seriálech \"Upíří deníky\" a \"The Originals\".\n\nV roce 2006 získala roli mořské panny Emmy Gilbert v seriálu \"\". Seriál získal cenu \"Logie Award\" a \"Nickelodeon Australia Kids' Choice Award\". Byly natočeny dvě série a po krátké pauze se začalo uvažovat o třetí. V třetí sérii se ale už neobjevila, protože přijala nabídku na roli ve filmu \"Messengers 2:The Scarecrow\". Jeho natáčení začalo v Sofii v roce 2008 a 21. července 2009 v Austrálii byl vydán film na DVD.\n\nKromě hraní ve filmech a seriálech se také objevila v několika reklamách pro \"Dreamworld\", \"Sizzler\" a \"Queensland Lifesaving\".\n\nOd roku 2011 hrála v seriálu Upíří deníky, kde ztvárnila postavu původní upírky Rebekah Mikaelsonové. V roce 2013 pak její postava volně přešla do spin-offu Upířích deníků pod názvem The Originals. V roce 2014 ze seriálu odešla z důvodu pracovního vytížení a nedostatku času na rodinu. V seriálu se však i nadále příležitostně objevuje, ovšem pouze už jako vedlejší postava.Však i tak je Claire úspěšná.\n\nNa konci roku 2005 absolvovala školu Stuartholme v Toowongu. Mezi její záliby patří plavání, volejbal, vodní pólo a taekwondo, ze kterého má černý pásek. Když byla mladší, zpívala ve školním sboru.\n\nV červenci 2015 se zasnoubila se svým dlouhodobým přítelem, televizním producentem, Matthew Kaplanem. Dvojice se vzala v dubnu 2016. V dubnu 2017 Holt požádala o rozvod. V prosinci 2017 se zasnoubila s Andrewem Joblonem. V březnu 2018 se na svém instagramovém účtu přiznala, že prodělala potrat. Holt a Joblon se vzali v dubnu 2018. V říjnu 2018 herečka oznámila, že je těhotná.Teď má syna Jamese Holta Joblona, kterému je 10 měsíců.(28.1.2020)\n\n"}
{"id": "708265", "url": "https://cs.wikipedia.org/wiki?curid=708265", "title": "Alfre Woodardová", "text": "Alfre Woodardová\n\nAlfre Ette Woodardová (; * 8. listopadu 1952 Tulsa, Oklahoma, USA) je americká herečka a politická aktivistka. Za svoji kariéru získala čtyři ceny Emmy, jeden Zlatý glóbus a tři ceny Screen Actors Guild.\n\nVystudovala drama na Boston University, na filmovém plátně se poprvé objevila v roce 1978 ve snímku \"Pamatuj si mé jméno\". V roce 1984 byla nominovaná na Oscara pro nejlepší herečku ve vedlejší roli za postavu Geechee ve filmu \"Cross Creek\". Téhož roku také získala svoji první Cenu Emmy (v kategorii Nejlepší herečka ve vedlejší roli v dramatickém seriálu) za roli v seriálu \"Hill Street Blues\". Celkově byla nominována na 17 Emmy, stala se držitelkou dalších tří: 1987 za \"Právo v Los Angeles\", 1997 za \"Miss Evers' Boys\" a 2003 za \"Advokáty\" (\"The Practice\"). Roku 1998 obdržela také Zlatý glóbus pro nejlepší herečku v minisérii nebo televizním filmu za roli v \"Miss Evers' Boys\". V 90. letech 20. století hrála např. ve filmech \"\" (zde ztvárnila postavu Lily Sloaneové, asistentku Zeframa Cochranea), \"Co si ušít do výbavy\" či \"Prvotní strach\", v letech 2005–2006 hrála Betty Applewhiteovou, pravidelnou postavu ve druhé sezóně seriálu \"Zoufalé manželky\".\n\n"}
{"id": "708270", "url": "https://cs.wikipedia.org/wiki?curid=708270", "title": "Lícní nerv", "text": "Lícní nerv\n\nLícní nerv (: \"nervus facialis\", resp. \"nervus intermediofacialis\"), jinak též VII. hlavový nerv, je smíšený hlavový nerv zahrnující velké množství různých senzitivních, motorických, senzorických i parasympatických drah. Někdy se rozlišují dva samostatné nervy, a to \"nervus facialis\" a \"nervus intermedius\": tyto provazce mají poněkud odlišný původ, ale vzápětí se spojují a vytváří společný nervový kmen.\n\n60 % vláken lícního nervu je motorických, tedy řídicích svalovou činnost. Ty inervují různé mimické svaly obličeje, ale i další svaly. Parasympatickýé provazce se přepojují ve dvou gangliích (ganglion pterygopalatinum a ganglion submandibulare) a následně inervují slznou žlázu, různé žlázy v ústní a nosní dutině, v ústní části hltanu a v nosohltanu. Senzorické dráhy přenáší podněty z chuťových receptorů z předních dvou třetin jazyka. Pomocí senzitivních vláken lícního nervu se do mozku přivádí informace ze svalových proprioreceptorů a z hmatových receptorů v boltci a zevním zvukovodu.\n"}
{"id": "708275", "url": "https://cs.wikipedia.org/wiki?curid=708275", "title": "Josef Kuchař (básník)", "text": "Josef Kuchař (básník)\n\nJosef Kuchař (14. listopadu 1847 Chábory u Dobrušky – 26. května 1926 Praha) byl český básník, člen družiny ruchovců. Psal především idylické veršované povídky a lyriku v prosté, nepříliš bohaté formě.\n\nNarodil se 14. listopadu 1847 v Cháborech u Dobrušky. V mládí se přidal ke skupině ruchovců kolem J. V. Sládka a aktivně přispíval do almanachů a časopisů. Spolupracoval s časopisem \"Český student\". V té době vydal také svou první básnickou sbírku, \"Básně Josefa Kuchaře\" (1869).\n\nV 70. letech redigoval jičínský časopis \"Krakonoš\". Později získal trvalé zaměstnání jako úředník banky Slavie. Dále literárně tvořil; psal idylické veršované povídky a plachou lyriku a vydával je v drobných knížkách. K jeho dílům patří:\n\n\nBěhem první světové války mu zemřel syn Břetislav. Jeho památce věnoval Kuchař sbírku \"Do věčnosti\" (1924).\n\nAčkoli byl v mládí považován za slibného básníka a aktivního představitele své generace, ke konci života byl již téměř zapomenutý. V létě 1925 jej v kině Passage ranila mrtvice. Následující měsíce věnoval psaní literárních vzpomínek (např. povídka \"V Medlíku nad Dunajem\", otištěná v \"Národní politice\").\n\nNebyl příliš plodným autorem. Jeho sbírky básní byly útlé a vydávané s několikaletými odstupy. Kuchařova poezie je prostá, jeho výrazové prostředky omezené. Na druhou stranu mají jeho básně půvab intimity a jsou opravdově procítěné.\n\n"}
{"id": "708276", "url": "https://cs.wikipedia.org/wiki?curid=708276", "title": "Krásnoporka žemlička", "text": "Krásnoporka žemlička\n\nKrásnoporka žemlička (\"Albatrellus confluens\") (krátce žemlička, dříve choroš splývavý nebo krásnoporka splývavá, lidově šafářka nebo psí kuřátko) je jedlá houba rostoucí v jehličnatých lesích. Klobouk má žemlově hnědé až světle červenohnědé barvy a póry ji nikdy nežloutnou. Několik plodnic bývá bývá srostlých v trsy, měřící v průměru až 400 mm. Jednotlivé plodnice mají klobouk široký 30-100 mm. Roste ve smrkových nebo v borových lesích od července do října a často ve větším množství.\n\nV mládí je jedlá, ale tuhá a méně stravitelná. Zaměnit ji za jedovatou houbu nelze.\n\nMožnost záměny s jedovatými houbami není.\n\n\n\n\n\n"}
{"id": "708278", "url": "https://cs.wikipedia.org/wiki?curid=708278", "title": "Mistrovství světa v atletice 2009 – Muži 1500 metrů", "text": "Mistrovství světa v atletice 2009 – Muži 1500 metrů\n\n"}
{"id": "708279", "url": "https://cs.wikipedia.org/wiki?curid=708279", "title": "James Cromwell", "text": "James Cromwell\n\nJames Oliver Cromwell (* 27. ledna 1940 Los Angeles, Kalifornie) je americký herec.\n\nJe synem herečky Kay Johnsonové a herce, producenta a režiséra Johna Cromwella. Vystudoval Carnegie Institute of Technology, ale stejně jako rodiče tíhl k divadlu. V televizi se poprvé objevil v roce 1974 v epizodní roli v jednom díle seriálu \"The Rockford Files\", na filmovém plátně debutoval roku 1976 ve snímku \"Vražda na večeři\". V průběhu 70. a 80. let především hostoval v různých seriálech, objevil se např. v seriálech \"M*A*S*H\", \"Barney Miller\", \"Dallas\", \"Knight Rider\", \"Poldové z Hill Street\", \"The Twilight Zone\" či \"Matlock\". V roce 1990 dostal první roli ve světě Star Treku, hrál postavu prvního ministra Nayroka v epizodě „Štvanec“ seriálu \"\". Roku 1993 ztvárnil Jagloma Shreka ve dvojepizodě „Dědictví otců“ téhož seriálu a o dva roky později Hanoka v epizodě „Loď v ohrožení“ seriálu \"\". Nejznámější v tomto prostředí se stal jako doktor Zefram Cochrane, vynálezce warp pohonu ve filmu \"\". Tutéž roli si zopakoval i v pilotní dvojepizodě „Setkání u Broken Bow“ (2001) seriálu \"\", přičemž archivní záběry z \"Prvního kontaktu\" byly též použity ve dvojepizodě „V zemi za zrcadlem“.\n\nZa roli ve filmu \"Babe - galantní prasátko\" (1995) byl nominován na Oscara. Dále hrál např. ve filmech \"Lid versus Larry Flynt\", \"Zelená míle\", \"Já, robot\", \"Královna\" nebo \"Spider-Man 3\" a seriálech jako \"Odpočívej v pokoji\", \"24 hodin\" či \"My Own Worst Enemy\".\n\n"}
{"id": "708283", "url": "https://cs.wikipedia.org/wiki?curid=708283", "title": "Odo Burgundský", "text": "Odo Burgundský\n\nOdo Burgundský, \"Eudes de Bourgogne\" (1231 – 4. srpna 1266, Akkon) byl hrabě z Nevers, Auxerre a Tonnerre.\n\nByl nejstarším synem hraběte Huga Burgundského a Jolandy, dcery hraběte Roberta z Dreux. V únoru 1248 se oženil s Matyldou, dcerou Archambauda Burgundského a dědičkou hrabství Nevers, Auxerre a Tonnerre. V manželství se nepodařilo zplodit mužského dědice a Matylda již roku 1262 zemřela. Dědičkou panství se stala nejstarší dcera Jolanda a Odo odešel do Svaté země, kde našel svou smrt při obraně Akkonu.\n"}
{"id": "708286", "url": "https://cs.wikipedia.org/wiki?curid=708286", "title": "Olesja Syrevová", "text": "Olesja Syrevová\n\nOlesja Syrevová ( ; * 25. listopadu 1983, Novosibirsk) je ruská atletka, běžkyně, která se věnuje středním a dlouhým tratím.\n\nPrvní mezinárodní úspěchy zaznamenala v roce 2002 na juniorském mistrovství světa v Kingstonu, kde vybojovala bronzové medaile v bězích na 1500 a 3000 metrů.\n\nV roce 2005 získala na evropském šampionátu do 23 let v německém Erfurtě stříbrnou medaili na patnáctistovce. Na stejné trati si doběhla v témže roce pro zlato na světové letní univerziádě v tureckém İzmiru.\n\nO rok později na halovém MS v Moskvě skončila ve finále běhu na 3000 m na 5. místě. V roce 2011 získala stříbro (3000 m) na halovém ME v Paříži, kde v cíli o tři setiny sekundy prohrála s Helen Clitheroeovou z Velké Británie.\n\n"}
{"id": "708289", "url": "https://cs.wikipedia.org/wiki?curid=708289", "title": "Alice Krigeová", "text": "Alice Krigeová\n\nAlice Maud Krigeová (* 28. června 1954 Upington, Kapsko) je jihoafrická herečka žijící ve Spojeném království.\n\nProfesionálně debutovala v britské televizi v roce 1979, o rok později se objevila v televizním filmu \"A Tale of Two Cities\". Roku 1981 hrála Sybil Grodonovou v Oscarem oceněném snímku \"Ohnivé vozy\". V průběhu 80. a 90. let 20. století také hostovala např. v seriálech \"Profesionálové, To je vražda, napsala\" či \"Beverly Hills 90210\". V roce 1996 ztvárnila postavu borgské královny ve sci-fi filmu \"\", přičemž tuto roli si zopakovala také v závěrečné dvojepizodě „Dohra“ (2001) seriálu \"\". Za výkon v \"Prvním kontaktu\" získala Saturnovu cenu pro nejlepší herečku ve vedlejší roli. Objevila se i v dalších sci-fi, např v minisérii \"Dinotopie\". Hrála také např. v seriálech \"\", \"4400\" či \"Vraždy v Midsomeru\".\n\n"}
{"id": "708293", "url": "https://cs.wikipedia.org/wiki?curid=708293", "title": "Luk thung", "text": "Luk thung\n\nLuk thung (thajsky ลูกทุ่ง), doslova \"dítě polí\", je nejpopulárnější forma thajské country hudby. Tento termín je zkratkou \"phleng luk thung\" (thajsky เพลงลูกทุ่ง) - \"písně dítěte polí\". Tyto písničky vypovídají o tvrdé každodenní práci chudých rolníků, mají pomalé tempo, a jejich zpěváci mají tendenci uchylovat se k expresivnímu zpěvu s častým vibratem.\n\nTento styl se rozvinul v první půli 20. století, i když termín luk thung se začal používat teprve od 60. let. Prvními hvězdami tohoto žánru byli Ponsri Woranut a Suraphol Sombatcharoen, kteří spojili vlivy latinskoamerické, japonské, indonéské a malajské hudby s ozvěnou písní z amerických filmů a country hudby. Řada zpěváků tohoto žánru pochází z města Suphanburi, např. velmi populární Pumpuang Duangjanová, jež přizpůsobila luk thung thajskému popu 80. let a vytvořila taneční hudbu, jíž se přezdívalo \"elektronický luk thung\". Když Pumpuang v roce 1992 zemřela, mnozí si mysleli, že éra luk thungu skončí. Nestalo se tak, a se vznikem první rozhlasové stanice zaměřené speciálně na luk thung (v roce 1997) nabýval styl opět na oblibě. \n\nOd devadesátých let 20. století se luk thung postupně přibližoval a mísil s hudbou žánrů jako \"phleng Thai sakol\" či \"mor lam\". Zatímco zpěváci phleng Thai sakol často zpívali luk thung, zpěváci luk thungu začali stále víc být presentováni jako popoví zpěváci, s důrazem na jejich mládí a fysický zjev. Vliv mor lamu vedl k vytvoření nového žánru nazývaného luk thung Isan (tedy luk thung z Isánu) či luk thung Prayuk, jenž vstřebal nejrychlejší rytmy z mor lamu.\n"}
{"id": "708294", "url": "https://cs.wikipedia.org/wiki?curid=708294", "title": "Smrt Sokratova", "text": "Smrt Sokratova\n\nSmrt Sokratova (francouzsky: La Mort de Socrate) je obraz francouzského malíře Jacquese-Louise Davida z roku 1787, který zachycuje antickou událost, kterou je smrt slavného řeckého filosofa Sokrata, kdy je odsouzen k trestu smrti a zvolí smrt vypitím odvaru z bolehlavu. Malba je v současnosti vystavena v Metropolitním muzeu umění v New Yorku v USA.\n\nObraz Smrt Sokratova je poměrně velkorozměrné plátno o rozměrech 129,5 × 196,2 cm a je vytvořen technikou prostého oleje na plátně, avšak je známý dokonalou hrou barev, která malíře Davida tolik proslavila.\n\nMalba zachycuje starořeckou událost, kdy je filosof Sokrates radou města Athén odsouzen k trestu smrti, protože prý kazil svojí filosofií mládež. I přes pokusy svých přátel a žáků o záchranu, volí Sokrates dobrovolně smrt a vybírá si právě vypití odvaru z bolehlavu a během působení tohoto jedu promlouvá naposled ke svým přátelům.\n"}
{"id": "708298", "url": "https://cs.wikipedia.org/wiki?curid=708298", "title": "Washington State Route 9", "text": "Washington State Route 9\n\nWashington State Route 9 je 158 kilometrů dlouhá státní silnice v okresech Snohomish, Skagit a Whatcom v americkém státě Washington. Od svého jižního konce, který je křižovatkou s Washington State Route 522 nedaleko Woodinvillu, prochází několika důležitými městy, mezi které patří Snohomish, Lake Stevens, Arlington, Sedro-Woolley a Nooksack, než se její jméno mění na British Columbia Highway 11 na kanadsko-americkém hraničním přechodu ve městě Sumas. Tři další státní silnice běží s „devítkou“ v krátkých úsecích souběžně. Jsou to Washington State Route 530 v Arlingtonu, Washington State Route 20 v Sedro-Woolley a Washington State Route 542 nedaleko Demingu. V Sumasu se pak nachází také vedlejší cesta, která slouží pro kamiony směřující do Kanady.\n\nSilnice začíná jako Snohomish-Woodinville Road na částečně čtyřlístkové křižovatce s Washington State Route 522 severně od Woodinvillu, odkud směřuje severním směrem, stejně jako sousední železnice společnosti BNSF, než dorazí ke křižovatce s Washington State Route 524 západně od Maltby. Poté silnice prochází obytnými oblastmi v obcích Clearview a Cathcart, kde tvoří východní konec Washington State Route 96. Chvíli poté prochází jen kousek od Harveyho letiště, než se přemostí přes další železniční trať společnosti BNSF a řeku Snohomish, po níž vstupuje do města Snohomish. Krátce po mostě přes řeku následuje diamantová křižovatka se 2nd Street, po níž silnice zatáčí na východ, kde podjíždí pod ulicí Bickford Avenue, která kdysi bývala částí U.S. Route 2. Když pak pokračuje na sever z města, dostává se na další diamantovou křižovatku, tentokrát právě s nynější U.S. Route 2.\n\nSilnice pokračuje skrz předměstí Everettu West Lake Stevens, kde probíhá jen nedaleko pobřeží Stevensova jezera, než na ní končí Washington State Route 204. Po této křižovatce následuje nejvytíženější úsek celé silnice, jelikož ho denně využije 25 tisíc motoristů. Po výjezdu z obce se ze silnice stává hranice mezi městy Lake Stevens a Marysville a než silnice dorazí k břehům Cassidyho jezera, projíždí křižovatkou s Washington State Route 92. Krátce poté následuje další křižovatka, na které končí Washington State Route 528, a silnice dále pokračuje do North Marysvillu, kde projíždí nad Stoletou stezkou okresu Snohomish. Poté, co silnice projíždí přes křižovatku s Washington State Route 531, několik obytných bloků, základní školu Pioneer Elementary a střední školu Arlington High, vstupuje do města Arlington pod názvem Hazel Street. Po krátké souběžnosti s Washington State Route 530 pokračuje přes most přes řeku Stillaguamish, projíždí přes Bryant a opouští okres Snohomish na hustě zalesněném území.\n\nV něm silnice vstupuje do okresu Skagit, kde první obcí uprostřed lesů je Lake McMurray, ve které se nachází křižovatka s Washington State Route 534 a historický obchod se suvenýry, který zde stojí od roku 1889. Pak pokračuje k Velkému jezeru, na jehož severním břehu se nachází obec Big Lake, kde prochází kolem základní školy Big Lake Elementary, než doráží na kruhový objezd, který je křižovatkou s ke Washington State Route 538. Silnice pokračuje na severovýchod do obce Clear Lake, kde nejprve proběhne kolem základní školy Clear Lake Elementary a poté přejede přes řeku Skagit do města Sedro-Woolley, kde má název Moore Street a je souběžná s Washington State Route 20. Na konci souběžnosti se silnice odvrací severním směrem, kde má název Township Street, a běží stejným směrem jako nedaleká železniční trať společnosti BNSF. Silnice pokračuje do venkovských částí okresu, který krátce poté, po mostě přes řeku Samish opouští.\n\nDo okresu Whatcom vstupuje silnice údolím, které se nachází východně od Whatcomského jezera. Po městě Acme probíhá přes řeku Nooksack a krátce poté, v Demingu, začíná souběžnost s Washington State Route 542. Ty pak pokračují po západním břehu řeky Nooksack, než se v Ceadrvillu rozdělí. „Devítka“ pokračuje severně, kde ji čeká série devadesátistupňových zatáček na planině mezi řekami Nooksack a Sumas. Ve městě Nooksack dostává název Nooksack Avenue a projíždí koncem Washington State Route 544, která má jméno Main Street a vede východně do Eversonu. Severně od Nooksacku následuje křižovatka s Washington State Route 546 ve venkovském prostředí a pokračuje severovýchodně podél řeky Sumas do města Sumas. Na začátku města se nachází křižovatka s Washington State Route 547, zatímco na jeho konci je kanadsko-americká hranice, od které silnice pokračuje přes Abbotsford jako British Columbia Highway 11.\n\nVe městě Sumas se nachází také 400 metrů dlouhá vedlejší cesta pro kamiony směřující do Kanady. Začíná jako Garfield Street na křižovatce s Cherry Avenue, což je místní označení pro Washington State Route 9. Odtud směřuje východním směrem, než zatočí na sever, na Sumas Avenue. Na hranici se z ní stává Boundary Street, která pak rychle končí na britsko-kolumbijské dálnici číslo 11.\n\nV roce 2004 dokončilo Ministerstvo dopravy státu Washington devět stavebních projektů na State Route 9. Na konci roku 2005 pak byla rozšířena vážící stanice na západní straně silnice v Lake Stevens na kapacitu dvou kamionů. V lednu 2006 byla změněna křižovatka s U.S. Route 2 na severu města Snohomish, kam byly přidány semafory. Ve stejném roce byla silnice mezi městy Snohomish a Lake Stevens také předlážděna, byla na ni rovněž přidána svodidla a odbočovací pruhy. V listopadu 2006 byla otevřena nová cesta pro silnici mezi Nooksackem a Sumasem, která se vyhýbá třem devadesátistupňovým zatáčkám. V létě 2007 byl na křižovatku s Washington State Route 538 v Mount Vernonu přidán kruhový objezd. Na krátkém úseku mezi Woodinvillem a Maltbym byla silnice v roce 2008 rozšířena z dvoupruhové silnice na čtyřpruhovou rychlostní komunikaci. Na konci roku 2008 byla jedna zatáčka severně od Arlingtonu narovnána a na dvě křižovatky v Bryantu byly přidány odbočovací pruhy.\n\nMezi lety 1980 a 2000 stoupl počet obyvatel okresu Snohomish o osmdesát procent. Většina nových občanů okresu nyní používá dvoupruhovou „devítku“ na cestách do práce nebo do školy. Počet nehod se zvýšil z průměrných 325 za rok v devadesátých letech na průměrných 450 mezi lety 2000 a 2007. Od konce roku 2005 Ministerstvo dopravy státu Washington pracuje na šesti projektech, které vylepší koridor po celé své délce v okrese Snohomish. Všechny projekty budou dokončeny v roce 2013. Jižně od města Snohomish jsou přidávány lepší křižovatky, cesty, webkamery a nové odbočovací pruhy. Od roku 2011 se pak mezi městy Maltby a Clearview pracuje na rozšíření silnice na čtyřpruhovou rychlostní komunikaci. Křižovatka se silnicí číslo 531 jižně od Arlingtonu má být předělána na kruhový objezd v roce 2011. V říjnu 2009 byla možnost kruhového objezdu vybrána proti možnosti semaforů. Při rozšiřování silnice v Lake Stevens byla také odstraněna možnost odbočení doleva na Lake Stevens Road, proti čemuž místní obyvatelé protestovali.\n"}
{"id": "708300", "url": "https://cs.wikipedia.org/wiki?curid=708300", "title": "Vytautas Grubliauskas", "text": "Vytautas Grubliauskas\n\nVytautas Grubliauskas (* 1. prosince 1956 v Klaipėdě) je litevský politik, veřejný činitel, jazzový virtuos, estrádní hudebník, v současnosti starosta Klaipėdy.\n\nJeho otec Boleslovas Grubliauskas (1926 – 1997) po celý život až do penze pracoval jako řidič autobusu městské hromadné dopravy v Klaipėdě. Jeho matka Augustina Grubliauskienė (1928 – 1986) po celý život až do penze pracovala jako vedoucí skladu Veřejné knihovny v Klaipėdě. Vytautas Grubliauskas školní docházku ukončil v roce 1975 na 4. střední škole v Klaipėdě. Po dobu školní docházky 7 let zpíval v chlapeckém chóru „Gintarėlis“ a několik let navštěvoval 2. dětskou hudební školu v Klaipėdě. V roce 1980 absolvoval Klaipėdskou fakultu Litevské státní konzevatoře (dnes - Litevská akademie hudby a divadla) a získal kvalifikaci v oborech vedoucí estrádního orchestru a estrádního sólisty. V roce 1983 na festivalu „Baltijos jaunystė–83\" (Mládí Baltu 83) byl vyhodnocen jako nejlepší hráč na dechový nástroj. Od roku 1993 vedoucí katedry Estrádní hudby. Od roku 1994 organizátor mezinárodních Klaipėdských Hradních jazzových festivalů a po mnoho posledních let spoluorganizátorem každoročního Klaipėdského Svátku moře. V roce 1996 založil Klaipėdský jazzklub a stal se jeho prezidentem. Od roku 2001 členem Rotary klubu.\n\nV letech 2004 - 2011 člen Litevského Seimu a od roku 2011 starosta Klaipėdy.\n"}
{"id": "708309", "url": "https://cs.wikipedia.org/wiki?curid=708309", "title": "Sluchově rovnovážný nerv", "text": "Sluchově rovnovážný nerv\n\nSluchově rovnovážný nerv (: \"nervus vestibulocochlearis\", též \"nervus statoacusticus\"), jinak také VIII. hlavový nerv, je senzitivní hlavový nerv, který přivádí do mozku smyslové informace z uší (resp. z Cortiho orgánu vnitřního ucha) a z rovnovážného orgánu.\n\nSluchově rovnovážný nerv ve skutečnosti zahrnuje dva nervové provazce, a to sluchový nerv (\"n. cochlearis\") a rovnovážný nerv (\"n. vestibularis\"). Vlákna sluchového nervu se sbíhají od jednotlivých smyslových buněk v Cortiho orgánu a vedou sluchové informace, vlákna rovnovážného nervu se sbíhají od smyslových buněk vestibulárního aparátu a přenáší různé informace o poloze a pohybech hlavy. Oba nervové provazce společně vstupují jako sluchově rovnovážný nerv do prostoru mezi mostem a mozečkem a končí u jader \"nucleus cochlearis\".\n\n"}
{"id": "708320", "url": "https://cs.wikipedia.org/wiki?curid=708320", "title": "Archaeornithoides", "text": "Archaeornithoides\n\nArchaeornithoides (v překladu „vypadající jako \"Archaeornis\" (dřívější jméno pro archeopteryxe)“) byl rod menšího teropodního dinosaura, možná příslušníka čeledi Troodontidae. Tento dinosaurus žil v období pozdní křídy (asi před 75 miliony let) na území dnešního Mongolska (souvrství Džadochta). \n\nZkameněliny tohoto ptákům podobného dinosaura byly formálně popsány v roce 1992 paleontology Andrzejem Elzanowskim a Peterem Wellnhoferem. Jediným dnes známým druhem je \"A. deinosauriscus\". Fosilie tohoto dinosaura sestává pouze z fragmentů lebky, dříve považovaného za zkamenělou lebku mláděte tarbosaura. Pravděpodobně šlo o mládě troodontida, možná rodu \"Saurornithoides\".\n\nZajímavé je, že mozkovna dinosaura byla poškozena a možná šlo o známky okusu malým savcem (např. rodem \"Deltatheridium\"). Je dokonce možné, že části těla prošly před fosilizací zažívacím traktem tohoto pravěkého savce. Pokud by tomu tak bylo, šlo by o první případ savce, který pojídal mrtvé tělo dinosaura (druhým by pak byl \"Repenomamus\").\n\n\n"}
{"id": "708321", "url": "https://cs.wikipedia.org/wiki?curid=708321", "title": "Trup (anatomie)", "text": "Trup (anatomie)\n\nTrup () je morfologický termín užívaný v zoologii pro centrální část těla obratlovců a jim příbuzných skupin živočichů. Trup se jako jedna z částí těla popisuje už u polostrunatců (Hemichordata), kteří přitom nemají žádné končetiny ani hlavu v pravém slova smyslu. Uvnitř trupu se nachází coelomová dutina. Trup je dále typickou součástí těla všech strunatců, ačkoliv u většiny pláštěnců je trupovitá struktura patrná jen v larválním stadiu.\n\nV lidské anatomii je trup označení pro část lidského těla bez hlavy a končetin. Zahrnuje\n\n"}
{"id": "708322", "url": "https://cs.wikipedia.org/wiki?curid=708322", "title": "Fotbalová reprezentace Bosny a Hercegoviny", "text": "Fotbalová reprezentace Bosny a Hercegoviny\n\nFotbalová reprezentace Bosny a Hercegoviny reprezentuje Bosnu a Hercegovinu na mezinárodních fotbalových akcích, jako je mistrovství světa nebo mistrovství Evropy.\n\nČlenem UEFA se Bosna a Hercegovina stala v roce 1993 po rozpadu Jugoslávie. Na závěrečný turnaj ME však nikdy nepostoupila. Nejblíže k tomu měla v kvalifikaci na Euro 2012 a 2016, neboť zde došla až do baráže.\n\nV roce 2013 završila kvalifikaci na MS 2014 pod vedením trenéra Safeta Sušiće přímým postupem z prvního místa na mundial v Brazílii. Tým měl stejný počet bodů jako druhé Řecko (25), ale výrazně lepší skóre (30:6 oproti řeckému 12:4). Šlo o historicky první postup této balkánské země na světový šampionát.\n\nSeznam zápasů reprezentace Bosny a Hercegoviny na MS\n\n\nDresy pro národní tým Bosny a Hercegoviny zajišťuje od roku 2014 německý výrobce Adidas. Hlavním sponzorem týmu je BH Telecom ze Sarajeva.\nVysvětlivky:\nTabulka ukazuje historii výrobců dresů pro národní tým Bosny a Hercegoviny:\n"}
{"id": "708324", "url": "https://cs.wikipedia.org/wiki?curid=708324", "title": "Luisa Mountbattenová", "text": "Luisa Mountbattenová\n\nLouise Alexandra Marie Irene Mountbattenová (13. července 1889, zámek Heiligenberg v Hessensku – 7. března 1965, Stockholm) byla jako druhá manželka švédského krále Gustava VI. Adolfa švédská královna v letech 1950–1965.\n\nLuisa se narodila jako dcera Ludvíka Battenberga, admirála britského námořnictva; ten se za první světové války roce 1917 kvůli silným protiněmeckým náladám v Británii zřekl všech svých německých titulů a změnil si příjmení na \"Mountbatten\" (anglický překlad původního německého jména \"Battenberg\") a z Luisy se tehdy stala \"Lady Louise Mountbatten\".\n\nLuisinou matkou byla princezna Viktorie Hesensko-Darmstadtská, vnučka královny Viktorie, starší sestra ruské carevny Alexandry Fjodorovny. Luisa byla druhým dítětem svých rodičů a měla ještě dva bratry (jeden z nich byl Louis Mountbatten) a sestru Alici, matku prince Filipa, manžela britské královny Alžběty.\n\nJeště jako mladá princezna říkala Luisa, že si nikdy nevezme vdovce nebo krále. Splnilo se jí oboje v jedné osobě – 3. listopadu roku 1923 se provdala za švédského prince Gustava Adolfa, vdovce po Margaretě z Connaughtu, (vnučce královny Viktorie), který se v roce 1950 stal švédským králem. Bylo to šťastné manželství, třebaže jejich jediné dítě – dcera – se narodilo mrtvé a další děti již nepřišly. Luisa děti milovala a starala se pečlivě o děti Gustava Adolfa z prvního manželství a později i o jeho vnuky.\n\nKrálovna Luisa zemřela 30. března roku 1965 v nemocnici sv. Jiřího ve Stockholmu po operaci po sérii těžkých onemocnění. Naposledy před smrtí se na veřejnosti objevila v lednu roku 1964 při předávání Nobelových cen. Byla pochována po boku svého manžela v parku Haga u Stockholmu.\n\n"}
{"id": "708333", "url": "https://cs.wikipedia.org/wiki?curid=708333", "title": "Mohamed Zidan", "text": "Mohamed Zidan\n\nMohamed Zidan (* 11. prosince 1981, Port Said, Egypt; : محمد عبدالله زيدان) je bývalý egyptský fotbalový útočník. Předtím působil v německých klubech – Hamburgeru, Borussii Dortmund, Mainz 05 a Werderu Brémy a dříve i v dánských. Nastoupil k více jak čtyřem desítkám utkání za egyptskou reprezentaci a patřil k jejím největším oporám.\n\nZidan, narozen roku 1981 v egyptském městě Port Said, začal s fotbalem v roce 1989 v akademii klubu al-Masry Port Said.\n\nOd svých osmnácti let působil v dánském klubu Akademisk Boldklub, odkud po čtyřech letech přešel za 400 000 eur k jinému dánskému klubu – FC Midtjyllandu. V dresu Midtjyllandu nastoupil k 47 utkáním a vstřelil třicet branek. V prvních třech domácích utkáních na novém stadionu zaznamenal dánský tým 9 gólů a Zidan neměl přímý podíl jen na jediném z nich. Ve třetím domácím zápase proti FC Nordsjælland vyhrál Midtjylland 3-0, Zidan skóroval v 52. minutě a podílel se i na druhé brance. Fanoušci si jej oblíbili a na stadionu zavlála i egyptská vlajka. Svými výkony zaujal a čekal na pozvánku do reprezentace. V dresu Midtjyllandu se stal v sezóně 2003/04 s 19 góly nejlepším střelcem Superligaen (společně se třemi dalšími hráči).\n\nV létě 2005 přestoupil za 3 miliony euro do německého Werderu Brémy, čímž začalo jeho působení v německých klubech. Poté působil v Mainzu 05 a Hamburgeru SV a za tyto tři kluby nastoupil k 77 bundesligovým zápasům. Z Hamburku odešel v létě 2008 do Borussia Dortmund za Mladena Petriće, který putoval z Dortmundu do Hamburku.\n\nV A-týmu Egypta debutoval v roce 2005.\n\nZdroj:\nBorussia Dortmund\n\nEgypt\n\n\n"}
{"id": "708336", "url": "https://cs.wikipedia.org/wiki?curid=708336", "title": "Patrick Johnson", "text": "Patrick Johnson\n\nPatrick Johnson (* 26. září 1972 Cairns, Queensland) je bývalý australský atlet, sprinter. V současné době je stále držitelem rekordu Austrálie a Oceánie v běhu na 100 metrů časem 9,93 s. (5. května 2003 Mito, Japonsko). Až do roku 2011 byl také nejrychlejším sprinterem neafrického původu, nyní jej v této roli vystřídal Francouz Christophe Lemaitre (čas 9,92 s). Johnson reprezentoval svou zemi na domácí půdě během letních Olympijských her v Sydney v roce 2000.\n\nJohnson je dítětem etnicky smíšeného páru, jeho matka je domorodou australankou (aboriginkou) a otec pochází z Irska.\n"}
{"id": "708354", "url": "https://cs.wikipedia.org/wiki?curid=708354", "title": "Jekatěrina Kondraťjevová", "text": "Jekatěrina Kondraťjevová\n\nJekatěrina Sergejevna Kondraťjevová ( ; * 8. dubna 1982, Nižnij Novgorod) je ruská atletka, sprinterka. Její specializací je především běh na 200 metrů.\n\nJejím největším individuálním úspěchem na mezinárodní scéně je stříbrná medaile, kterou získala na světové letní univerziádě v jihokorejském Tegu v roce 2003. Společně s Taťjanou Firovovou, Nataljou Lavšukovou a Marijou Lisničenkovou vybojovala zlaté medaile ve štafetě na 4×400 metrů.\n\nV roce 2004 reprezentovala na letních olympijských hrách v Athénách, kde skončila v běhu na 200 metrů ve čtvrtfinále.\n\n29. ledna 2005 ve skotském Glasgow byla členkou štafety, která zaběhla nový halový světový rekord na méně často vypisované trati, běhu na 4×200 metrů. Jeho hodnota je 1:32,41. Na rekordu se dále podílely Irina Chabarovová, Julija Pečonkinová a Julija Guščinová. V témže roce na halovém ME v Madridu doběhla ve finále dvoustovky na 5. místě.\n\nZ Mistrovství Evropy v atletice 2006 z Göteborgu si odvezla zlatou medaili ze štafety, když pomohla Ruskám k postupu do finále (4×100 m). V něm však dostala namísto Kondraťjevové a Kruglové přednost Julija Guščinová a Jekatěrina Grigorjevová. Na stříbru se dále podílely Natalja Rusakovová a Irina Chabarovová, které běžely rozběh i finále. V individuálním závodě na 200 metrů postoupila do finále, kde doběhla v čase 23,58 s na 6. místě.\n\n\n"}
{"id": "708360", "url": "https://cs.wikipedia.org/wiki?curid=708360", "title": "Altamont Corridor Express", "text": "Altamont Corridor Express\n\nAltamont Corridor Express (také znám jako ACE, dříve Altamont Commuter Express) je regionální vlak v Kalifornii jezdící mezi San José a Stocktonem. Byl pojmenován po Altamontském průsmyku, kterým na trase projíždí.\n\nPrvní spoj vyjel 19. října 1998 a zpočátku jezdily vlaky každý pracovní den dvakrát v každém směru, koncem roku 2009 jezdily denně už tři vlaky. Na trase dlouhé 128 kilometrů je deset zastávek a cesta z konečné na konečnou trvá dvě hodiny a deset minut. Vlak je tvořen lokomotivou EMD F40PH táhnoucí vozy Bombardier BiLevel Coaches a jezdí po kolejích patřících společnosti Union Pacific.\n\nSpojení využije denně v průměru 5 900 cestujících (data z roku 2018).\n\n"}
{"id": "708363", "url": "https://cs.wikipedia.org/wiki?curid=708363", "title": "Choroš šupinatý", "text": "Choroš šupinatý\n\nChoroš šupinatý (\"Polyporus squamosus\") je houba z čeledi chorošovitých. Jedná se o patogena napadajícího živé rostlinné tkáně a dřevokaznou houbu rozkládájící mrtvou hmotu. Vyskytuje na stromech a jejich zbytcích v Evropě, Asii, Austrálii i Severní Americe. Mladé plodnice jsou jedlé. Choroš má specifickou vůni, která připomíná okurky.\n\nAutorem jejího současného pojmenování je Elias Magnus Fries, který ji popsal ve svém díle \"Systema Mycologicum\" z roku 1821. Již předtím v roce 1778 ji coby \"Boletus squamosus\" popsal William Hudson.\n\nPOLPSQ\n\nPodle EPPO a Biolib pro patogena \"Polyporus squamosus\" je používáno mnoho různých synonym, například \"Boletus cellulosus\" nebo \"Trametes retirugis\".\n\nChoroš šupinatý má jednoleté, kloboukaté až polokloboukaté s krátkým třeněm. Plodnice na živých stromech, nebo neživých částech dřevin vyrůstají jednotlivě nebo častěji v trsech. Třeň bývá většinou postranní, někdy centrální. Klobouk plodnice je až 10 – 60cm široký, vějířovitý, klínovitý, ledvinitý, nebo okrouhlý, uprostřed prohloubený. Masitý, žlutorezavý až okrově rezavý, na povrchu pokrytý hnědými šupinami. Tmavohnědé šupiny přitisklé, na konci dřípatě roztřepené nebo zahrocené.\n\nÚstí rourek bílé, později zažloutlé, nanejvýš 1 cm vysoké, s nepravidelnými, 1 – 2 mm širokými, zubatými, krémově nažloutlými až okrově hnědými póry. Tvar rourek je sbíhavý až labyrintický. Třeň je krémově nažloutlý, v horní části s hnědavou síťkou, v dolní části hnědý až černohnědý. Bývá středový nebo výstředný, u plodnic rostoucích z kmenů a větví nakonec postranní, bývá až 8 cm dlouhý, tlustý. Dužnina je v mládí masitá, šťavnatá, dosti měkká, bílá, má výraznou okurkově moučnatou vůni a chuť, časem je dost tuhá, později suše kožovitá a může získat i nepříjemný pach připomínající žluklý tuk.\nPlodnice rostou jednotlivě, střechovitě nad sebou nebo trsovitě, narůstají během celé vegetační sezóny, staré plodnice mohou přetrvávat celoročně, ale obvykle je v létě rychle zničí hmyz. Patogen způsobuje bílou hnilobu dřevní hmoty, která bývá černě ohraničena.\n\nMezi obvyklé hostitele patří listnaté dřeviny.\nPatogen se vyskytuje i v ovocných sadech na hrušních, ale byl nejčastěji popsán na rostlinách rodu (podle Atlas poškození dřevin):\n\nSymptomem je tvorba jednoletých plodnic kdekoliv na kmeni, na řezných ranách, na pařezech. Mezi příznaky napadení patří prosychání a lámání větví .\nZáměna je možná za choroš hlíznatý (\"Polyporus tuberaster\"), jenž je také jedlý.\n\nChoroba způsobuje úhyn napadených dřevin a je proto vhodné tyto dřeviny co nejdříve vykácet.\nChoroš šupinatý je jedlá houba, ale prakticky se používají pouze nejmladší plodnice, například jako přídavek do polévek. Starší houby bývají těžko stravitelné a nejsou ani příliš chutné. U některých osob může požití houby vyvolat i zvracení.\n\nJednotlivé stromy kdekoliv. Někdy lze příznaky nalézt i na kořenech v půdě.\n\nInfekce do rostliny podle dostupných informací proniká přes poranění.\n\nOkamžité vykácení.\n\n"}
{"id": "708364", "url": "https://cs.wikipedia.org/wiki?curid=708364", "title": "Potemník houbový", "text": "Potemník houbový\n\nPotemník houbový (\"Diaperis boleti\") je brouk z čeledi potemníkovitých. Je rozšířený zejména na dřevokazných houbách, zejména na březovníku obecném a sírovci žlutooranžovém. Tělo má délku šest až osm milimetrů, je vejčitého tvaru.\n"}
{"id": "708367", "url": "https://cs.wikipedia.org/wiki?curid=708367", "title": "Jižní Kalifornie", "text": "Jižní Kalifornie\n\nJižní Kalifornie (anglicky Southern California, SoCal) je geografický a kulturní region na jihu Kalifornie, ve Spojených státech amerických. Zahrnuje deset nejjižněji položených kalifornských okresů (\"counties\"): Imperial, Kern, Los Angeles, Orange, Riverside, San Bernardino, San Diego, San Luis Obispo, Santa Barbara a Ventura.\n\nJižní Kalifornie je spolu s metropolitní oblastí Sanfranciského zálivu hlavním ekonomickým a kulturním centrem státu Kalifornie. Po tzv. severovýchodním megalopolis, které zahrnuje metropolitní oblast New Yorku, je Jižní Kalifornie nejlidnatější oblastí Spojených států.\n\n"}
{"id": "708371", "url": "https://cs.wikipedia.org/wiki?curid=708371", "title": "Aleksander Skrzyński", "text": "Aleksander Skrzyński\n\nAleksander Józef Skrzyński (19. března 1882 – 25. září 1931) byl polský právník, politik, předseda polské vlády v letech 1925–1926.\n\nNarodil se v obci Zagórzany v Haliči. V letech 1900–1904 studoval práva na univerzitě ve Vídni a během let 1904–1906 v Krakově. Po tomto datu obdržel titul JUDr. Po ukončení studií pracoval ve Lvově, poté v Gorlicích. Později se připojil k rakouským diplomatickým službám. V roce 1912 byl jmenován komorníkem na dvoře císaře Františka Josefa a přestěhoval se na velvyslanectví v Haagu.\n\nBěhem první světové války sloužil v armádě, postupně byl povýšen z vojína až na poručíka. Působil po boku generála Tadeusze Rozwadowského. V roce 1916 byl přesunut do zálohy.\n\nPo válce vstoupil do Strany národní pravice. V červnu 1919 byl jmenován velvyslancem v Bukurešti. Ve vládě Władysława Sikorského se stal ministrem zahraničních věcí. Po pádu vlády byl velvyslancem v Londýně. Roku 1924 byl znovu jmenován ministrem zahraničí ve druhé vládě Władysława Grabského.\n\nPříští vládu sestavil on sám, vedl ji do roku 1926.\n\nPo diplomatických a politických aktivitách se věnoval podnikání v dřevařském průmyslu. Zemřel v nemocnici na následky zranění po autonehodě. Je pochován v Pałaci Skrzyńskich v obci Zagórzany, v malopolském vojvodství.\n\n\n"}
{"id": "708374", "url": "https://cs.wikipedia.org/wiki?curid=708374", "title": "Gustavia", "text": "Gustavia\n\nGustavia je hlavní a nejvýznamnější město francouzského zámořského společenství Svatého Bartoloměje, ležícího v Karibiku. Dle údajů z roku 2006 zde žije 2 300 obyvatel.\n\nGustavia byla založena roku 1785, když ostrov od Francie získali Švédové výměnou za obchodní práva v Göteborgu. Město je pojmenováno po švédském králi Gustavu III. Francii se město i ostrov vrátili po prodeji v roce 1878.\n"}
{"id": "708394", "url": "https://cs.wikipedia.org/wiki?curid=708394", "title": "Kondolence", "text": "Kondolence\n\nKondolence (z latinského \"con-\" ,spolu, sou-‘ a \"dolere\" ,trpět, truchlit‘) či vyjádření soustrasti je projev účasti a soucitu s utrpením druhých lidí, zejména v případě úmrtí blízké osoby nebo jiného velkého neštěstí. Může být vyjádřena osobně (například ostatními účastníky pohřbu blízkým pozůstalým), písemně (například pomocí soustrastných dopisů nebo kondolenčních knih), pomocí internetu („virtuální hřbitovy“ či sociální sítě) nebo pomocí vhodného symbolu, jako je květina či zapálená svíce.\n\nOsobní kondolence se vyjadřuje pevným stiskem ruky, který může být doplněný o krátký mluvený projev. Kondolence se nejčastěji vyjadřuje spojením \"Upřímná soustrast\", případně rozvitou větou \"\"Přijměte moji upřímnou soustrast ve Vašem hlubokém zármutku“ nebo „Upřímnou soustrast, cítím s vámi“ .\" S pietou je spojený také tišší projev, kondolující by neměl zmiňovat své vzpomínky na zesnulého. Písemná kondolence se nejčastěji vyjadřuje za pomoci dopisu, který je napsán na bílém papíře. Měli bychom volit přímá a jednoznačná slova. Nejpozději odesíláme svou kondolence dva týdny po tom, co jsme se dozvěděli o úmrtí.\n\n"}
{"id": "708396", "url": "https://cs.wikipedia.org/wiki?curid=708396", "title": "Přísaha Horatiů", "text": "Přísaha Horatiů\n\nPřísaha Horatiů (francouzsky \"Le Serment des Horaces\") je klasicistní obraz francouzského malíře Jacquese-Louise Davida, namalovaný roku 1784, který zachycuje starověkou legendární událost z dob války (kolem pol. 7. století př. n. l.) mezi městskými státy Římem a Albou Longou, kdy se tři bratři z římské rodiny Horatiů rozhodli ukončit válku tím, že se utkají se třemi bratry z albanské rodiny Curiatiů.\n\nDílo bylo sice vytvořeno v době před Velkou francouzskou revolucí, ale v jejím průběhu se stalo symbolem, který má ukázat Francouzům význam boje za vlast a jako takový byl tento obraz vydáván za vzor ctností každého francouzského vlastence.\n\nObraz byl namalován technikou oleje na plátně, která byla pro J.-L. Davida typická. Má rozměry 326 cm × 420 cm a je příkladem pestré barevné kompozice, která svého autora proslavila.\n\nNa obraze tři bratři Horatiové, kteří touží se proslavit bojem za Řím, zdraví římským pozdravem svého otce, který drží v ruce jejich tři meče. Samotný symbol římského pozdravu, který připomíná salutování či hajlování, je mnohými považován za důkaz toho, že pozdrav podobný modernímu hajlování, má antický původ. Pravici ale zdvíhá na obraze pouze nejbližší bratr, dva zbylí zdvíhají levici.\n"}
{"id": "708398", "url": "https://cs.wikipedia.org/wiki?curid=708398", "title": "František Xaver Chotek", "text": "František Xaver Chotek\n\nFrantišek Xaver Tadeáš Chotek, \"původní jméno\" Kotek, \"psán též\" Khotek (22. října 1800 Libhošť – 5. května 1852 Vídeň) byl český hudební skladatel.\n\nNarodil se jako František Xaver Kotek. Byl synem Václava Kotka prvního učitele v Libhošti. Otec jej naučil základům hry na housle, klavír a varhany. Dokonce otci vypomáhal i jako učitelský pomocník.\n\nVystudoval piaristické gymnázium v Příboře v roce 1818. Podařilo se mu získat hudební stipendium farního kostela \"Am Hof (U devíti kůrů andělských)\" ve Vídni. Vedle toho studoval filozofii a práva. Studium práv předčasně ukončil a zcela se věnoval hudbě. Jeho učitelem byl dvorní varhaník J. B. Henneberg a po jeho smrti Šimon Sechter (mj. učitel Ludwiga van Beethovena). Své jméno začal psát Chotek, patrně z důvodu německé výslovnosti. \n\nStal se učitelem hry na klavír a záhy si získal značnou oblibu i ve šlechtických rodinách. Několik skladeb nese věnování vídeňským šlechtičnám. Nadále byl varhaníkem v kostele \"Am Hof\". Zkomponoval pro něj svou nejslavnější skladbu, mši \"Tantum ergo\" a řadu menších chrámových skladeb.\n\nTiskem vydal okolo stovky skladeb. Spolupracoval s předními evropskými hudebními vydavateli. Jeho skladby vydávali Ricordi i Diabelli v Miláně, ale i vydavatelství ve Vídni, v Paříži i v Praze.\n\nVídeň již nikdy neopustil. Ve Vídni se oženil a ve Vídni, dne 5. května 1852, také zemřel na tuberkulózu plic. Byl pochován na hřbitově v 5. vídeňském okrese Matzleinsdorf, který však již dnes neexistuje. Na jeho místě je park.\n\nŽivot v prostředí vídeňské smetánky ovlivnil i jeho skladatelský vývoj. V jeho skladbách proto převažují úpravy tehdy populárních oper (Gaetano Donizetti, Saverio Mercadante, Gioacchino Rossini, Jacques Fromental Halévy, Giuseppe Verdi, Giacomo Meyerbeer, Giacomo Puccini) a zlidovělých písní nejčastěji v provedení pro klavír na čtyři ruce. Na operní témata komponoval i koncertní variace pro klavír.\n\nKromě toho složil a vydal řadu instruktivních skladeb pro potřeby svých žáků. Chrámové skladby zůstaly většinou v rukopise a řada jich je ztracena.\n\n\n"}
{"id": "708399", "url": "https://cs.wikipedia.org/wiki?curid=708399", "title": "Dračí srdce (knižní série)", "text": "Dračí srdce (knižní série)\n\nDračí srdce je knižní série od spisovatele Thomase Breziny. Je to příběh o tom jak se děti dostanou do pohádkové země, kde pomáhají místním obyvatelům. Jedním z nich je Leon, který dostal meč od svého dědečka. Je nazýván dračím rytířem.\n\n"}
{"id": "708401", "url": "https://cs.wikipedia.org/wiki?curid=708401", "title": "Cykloheptanon", "text": "Cykloheptanon\n\nCykloheptanon ((CH)CO, sumární vzorec CHO) je organická sloučenina, konkrétně alicyklický keton. Patří mezi hořlaviny III. třídy.\n\nCykloheptanon poprvé syntetizoval v roce 1836 francouzský chemik Jean-Baptiste Boussingault z vápenatých solí kyseliny suberové:\n\nCa(OC(CH)CO) → CaCO + (CH)CO.\n\nCykloheptanon se dosud vyrábí cyklizací a dekarboxylací kyseliny suberové nebo jejich esterů. Tato reakce se typicky provádí v plynné fázi při 400-450 °C za přítomnosti oxidu zinečnatého nebo oxidu ceričitého.\n\nCykloheptanon se také vyrábí reakcí cyklohexanonu s ethoxidem sodným a nitromethanem. Výsledkem je sodná sůl 1-nitromethylcyklohexanonu, ke které se přidá kyselina octová a plynný vodík za přítomnosti niklového katalyzátoru. Následně je přidán dusitan sodný a kyselina octová za vzniku cykloheptanonu.\n\nJinou možností výroby cykloheptanonu je rozšíření cyklického kruhu cyklohexanonu diazomethanem, který slouží jako zdroj methylenové skupiny.\n\nCykloheptanon se používá jako prekurzor farmaceutik a dikarboxylových kyselin, které se používají na přípravu vůní a některých polymerů.\n\nCykloheptanon patří mezi hořlaviny III. třídy, hoří takto:\n\n2 (CH)CO + 19 O → 14 CO + 12 HO.\n"}
{"id": "708408", "url": "https://cs.wikipedia.org/wiki?curid=708408", "title": "Canon EOS 600D", "text": "Canon EOS 600D\n\nCanon EOS 600D (v Severní Americe Canon EOS Rebel T3i a v Japonsku Canon EOS Kiss X5) je digitální zrcadlovka (DSLR) se snímačem 18 Mpix z řady fotoaparátů Canon EOS. Je to následovník fotoaparátu Canon EOS 550D/EOS Rebel T2i. Do prodeje byl uveden v únoru 2011.\n\n\n"}
{"id": "708410", "url": "https://cs.wikipedia.org/wiki?curid=708410", "title": "Přídatný nerv", "text": "Přídatný nerv\n\nPřídatný nerv (: \"nervus accesorius\"), jinak též XI. hlavový nerv, je hlavový nerv vyvinutý u amniotických obratlovců. Jeho jméno je odvozeno od skutečnosti, že je „přídatný“ k bloudivému nervu – vede totiž některé nervové dráhy, které u nižších obratlovců prochází bloudivým nervem.\n\nLidský přídatný nerv má zajímavou anatomii. Pouze část vláken je skutečně mozkového původu a vychází z jádra \"nucleus ambiguus\" v prodloužené míše. Velká část nervových svazků řazených k přídatnému nervu ve skutečnosti vychází z míšních kořenů krční míchy (C1–C6). Studie z roku 2007 dokonce ukázala, že u většiny lidských jedinců není možné najít žádné spojení mezi prodlouženou míchou a přídatným nervem.\n\nUdává se, že kraniální část přídatného nervu (tzn. ta vystupující z prodloužené míchy) inervuje svaly hrtanu. Část vycházející z krční míchy je tvořena motorickými nervy, které ovládají kývač hlavy (\"m. sternocleidomastoideus\") a trapézový sval (\"m. trapezius\"). Poškození příslušných drah může způsobit obrnu těchto svalů.\n"}
{"id": "708416", "url": "https://cs.wikipedia.org/wiki?curid=708416", "title": "Kostel svatého Petra a Pavla (Unhošť)", "text": "Kostel svatého Petra a Pavla (Unhošť)\n\nŘímskokatolický kostel svatého Petra a Pavla v Unhošti je původně gotický kostel (dnes barokní).\n\nZachovalá jednolodní stavba je zakončena trojbokým kněžištěm s přilehlou věží 42,5 metru vysokou. Loď na délku měří 16,6 m, na šířku 9,75 m. Rozměry kněžiště jsou: na délku 7,2 m a na šířku 4,2 m. Základní prostor lodi je členěn klenutými okny s pískovcovou šambránou a dvěma naproti sobě symetricky umístěnými vchody, na jižní a severní straně. Oba vchody zdobí barokní pískovcový portál s profilovaným ostěním a supraportou doplněnou o červený osmihrotý kříž s červenou šesticípou hvězdou při jeho úpatí, tedy znakem Křižovnického řádu. Zadní severní vchod, původně vedoucí ze hřbitova, je chráněn přistavěnou chrámovou předsíní z počátku 19. století. Loď je na západní straně ukončena hudební kruchtou, na kterou vedou šnekovité schody. Pod kruchtou se nacházejí dvě rokokové zpovědnice. V podlaze kostela jsou umístěny čtyři náhrobní kameny a vchod do krypty.\n\nPolygonální kněžiště je výškově sjednoceno s hlavní lodí, což je zdůrazněno průběžnou hlavní římsou. Zvenčí kostela se na zdi v místě kněžiště nachází pískovcová náhrobní deska Justiny Ros. Anny, dcery unhošťského měšťana Ondřeje Andrušky, z roku 1707.  Na severní straně kněžiště se nachází vchod do sakristie a vedle něj sanktuárium. Sanktuárium pochází ze 14. století a je vysoké 1,6 m. Tvoří jej pravoúhlý výklenek s profilovaným rámem kolem, nahoře vybíhajícím v trojúhelný štít. V něm je vytesán výše zmíněný erb vladyků z Braškova. Od lodi je kněžiště odděleno gotickým obloukem, minimálně jeden metr silným.  \n\nNároží západního barokního průčelí je opatřeno bosáží přesahující až do úpatí štítu. Přízemí průčelí zdobí pouze okno na kruchtu a po stranách dvě hladké niky bez soch. Štít je trojkřídlý, ukončený římsou pokrytou prejzy. Na vrcholu je osazen pískovcový kříž, po stranách barokní čučky.  Ve středu štítu je umístěno slepé obdélné okno po stranách doplněno o pilastry. Postranní křídla jsou umístěna níže a zakončena volutou. Na římse jsou rovněž zakončena pískovcovými pyramidami. \n\nVěž o výšce čtyř podlaží je propojená s kněžištěm. Nedílnou součást věže tvořily zvony, které však byly v obou světových válkách zrekvírované. Současných šest zvonů zhotovil Rudolf Manoušek.  Do věže se vstupuje severní hranolovitou přístavbou s točitým schodištěm. V přízemí s valenou klenbou se nachází sakristie. Zakončena je barokní cibulovitou střechou pokrytou šindelem, na vrcholu s křížem, jehož úpatí zdobí opět křižovnická hvězda. V prvním a třetím patře byla vybudována střílnová okna. Na pavlači je zavěšen zvonek umíráček. V ose nad ním je do báně cibule umístěn novodobý velký ciferník. \n\nInteriér kostela je zařízen spíše střídmě, kromě hlavního oltáře se uvnitř nachází i menší kazatelna a křtitelnice (obě z poloviny 18. století), oltářní mensa, dvě zpovědnice a varhany. Zdi jsou omítnuty, s jednoduchým plastickým dekorem připomínajícím římsu, umístěným téměř u stropu. Výzdoba je též jednoduššího charakteru, zahrnuje výše zmíněnou Křížovou cestu, sochu Panny Marie, další drobné plastiky andělíčků a několik obrazů. Do budoucna se plánuje navrátit interiéru původní vzhled vytvořením replik tehdejšího bohatšího stacionáře.\n\nKe kostelu náleží klasicistní fara z první poloviny 19. století a městský hřbitov, založený po morové epidemii roku 1680.  U severní zdi hřbitova byla koncem 17. století vystavěna barokní hřbitovní kaple sv. Barbory.  Na rozdíl od dochovaných původních interiérových maleb z 18. století vnější podoba kaple prošla ve druhé polovině 19. století úpravami.\n\nNa jižní straně kostela, obrácené k veřejné městské komunikaci, je v malém parčíku usazena nepřehlédnutelná socha sv. Václava, zatímco na dnes nepřístupné severní straně kostela lze jen s obtížemi spatřit sochu sv. Jana Nepomuckého z roku 1730, jelikož pozemek původního zde přiléhajícího hřbitova byl postupně obestaven městskou zástavbou. \n\nExistenci unhošťského kostela je možné doložit díky archeologickým výzkumům již v raném středověku, kdy na tomto místě stával menší dřevěný kostelík. Ve druhé polovině 13. století zde byl založen románsko-gotický jednolodní kostel, a to pravděpodobně Správou královského křivoklátského panství, pod které Unhošť spadala. Nejstarší zmínka o kostelu však pochází až z roku 1329 z darovací listiny krále Jana Lucemburského, který ho postoupil řádu Křižovníků s červenou hvězdou v Praze. V jejich vlastnictví včetně farnosti zůstal dodnes, s výjimkou období husitských válek. Katolická správa byla na faře zdárně obnovena až roku 1661 s návratem křižovnických farářů. Ve druhé polovině 17.století v kostele působilo literánské bratrstvo, doprovázející mše hudbou a zpěvem. \n\nPrvním doloženým působícím farářem z roku 1347 byl Bušek Linhartův. Uvnitř kostela byl nalezen štít s erbem, který mohl patřit rodu vladyků z Braškova, z něhož Bušek Linhartův nejspíše pocházel. Z tohoto rodu známe také farářova bratra či bratrance Buška Leonarda, kanovníka metropolitní kapituly pražské, jenž také mimo jiné zastával funkci prvního ředitele stavební huti svatovítské katedrály za její gotické přestavby. \n\nKostel prošel v průběhu staletí mnoha úpravami. Nejvýznamnější z nich se odehrála roku 1656, kdy byla k severnímu boku kněžiště přistavěna mohutná hranolovitá věž s cibulovitou bání v rámci oprav po třicetileté válce. Tato věž, s nahoře vybudovaným ochozem a světničkou pro strážného, kromě funkce zvonice (kterou do tehdejší doby splňovala starší zvonice na severní straně hřbitova), zastávala i funkci bezpečnostní. Strážný, který trvale pobýval v posledním patře, odtud mohl lépe přehlédnout případné hrozící nebezpečí pro město, jako požáry nebo průchozí vojska. Kostelní lodi přibyl malovaný strop a výzdoba stěn s císařským orlem, znakem měst a cechů.\n\nCharakter původní románsko-gotické stavby byl ovlivněn zejména barokním architektonickým slohem, kdy kostel v prvních dvaceti letech 18. století (1702-1724) prošel přestavbou pod vedením Františka Fortiniho. Pro kostel znamenala především umělecký přínos v podobě velmi hodnotné a dodnes zachované úpravy západního průčelí v barokním duchu.  Později, v jeho těsné blízkosti pouhých dvou až tří metrů byly necitlivě přistaveny obytné domy, zakrývající pohled na toto průčelí, které tím pozbylo na své velkoleposti a dnešnímu návštěvníkovi se jeho orientace jeví jako nelogická. \n\nVěž byla podepřena pískovcovými opěrnými pilíři, loď západně prodloužena o hudební kruchtu a zároveň výškově sjednocena s kněžištěm, okna byla doplněna pískovcovou šambránou se znamením kříže. Na jižní straně kostela, situované k náměstí, byl zřízen hlavní vchod s pískovcovým portálem a supraportou s křižovnickým znakem. Na severní straně byl zřízen vedlejší vchod, průchozí z tehdejšího hřbitova. Hřbitov byl později z hygienických důvodů přestěhován nedaleko od kostela, ale na okraj městyse.\n\nDalší úpravy kostela se týkaly spíše interiéru, který byl v 18. století obohacen o nové varhany od Jana Ferdinanda Schwabla. Konec 20. století pak kostelu přinesl nový pseudorenesanční hlavní oltář a úpravy kněžiště. Poslední větší úpravy proběhly v letech 1971-1972 v duchu nových liturgických ustanovení Druhého vatikánského koncilu. Akademický sochař Karel Stádník vytvořil plastiku zobrazující Poslední večeři Páně, která byla následně zakomponována do barokní oltářní mensy. Jeho dílem je také cínová Křížová cesta zdobící stěny po obou stěnách. \n\n\nNěkteří farní vikáři:\n\nNěkteří katecheti:\n\nPODLAHA, Antonín. \"Posvátná místa království českého.\" Praha, 1913.\n\nDr. ŠŤOVÍČEK, Jan. \"Chrám sv. Petra a Pavla v Unhošti\". Třetí svazek edice Památky našeho kraje. Kladno, 1994.\n\n\"Město Unhošť.\" [online]. [cit. 2018-6-5]. Dostupné z: <nowiki>http://www.muzeumunhost.cz/</nowiki> \"Město Unhošť\"\n\nFotodokumentace interiéru byla pořízena s laskavým svolením P. ThDr. Gabriela Rijada Mulamuhiče, Ph.D., O.Cr, administrátora farnosti Unhošť, Praha, 8.6.2018\n\n\nMelicharovo vlastivědné muzeum v Unhošti: Muzejní tiskovina „Město Unhošť“.\n\nFotodokumentace interiéru byla pořízena s laskavým svolením P. ThDr. Gabriela Rijada Mulamuhiče, Ph.D., O.Cr, administrátora farnosti Unhošť\n"}
{"id": "708428", "url": "https://cs.wikipedia.org/wiki?curid=708428", "title": "Karel Tannert", "text": "Karel Tannert\n\nKarel Tannert (30. ledna 1869, Černošín – 21. listopadu 1948, Velké Losiny) byl český římskokatolický kněz, papežský komoří, emeritní vicerektor pražského kněžského semináře, čestný kanovník kroměřížské kapituly a čestný rada arcibiskupské konzistoře.\n\nNa kněze byl vysvěcen roku 1893. Působil dlouhodobě jako vychovatel kněžského dorostu. Svým přístupem si zde získal pověst svědomitého a přátelského člověka. Věnoval se výuce katolické liturgie. Sepsal a vydal příručky pro výklad breviáře a mešních obřadů, také redigoval diecézní direktář, což vyžadovalo úplnou znalost nových i starších liturgických předpisů. Veřejně nevystupoval, ale zato se svědomitě věnoval povinnostem svého úřadu.\n\n"}
{"id": "708447", "url": "https://cs.wikipedia.org/wiki?curid=708447", "title": "Hedvika Šlesvicko-Holštýnsko-Gottorpská", "text": "Hedvika Šlesvicko-Holštýnsko-Gottorpská\n\nHedvika Šlesvicko-Holštýnsko-Gottorpská (plným jménem německy \"Prinzessin Hedwig Elisabeth Charlotta von Schleswig-Holstein-Gottorf\", švédsky \"Hedvig Elisabet Charlotta\"), (22. března 1759, Eutin – 20. června 1818,Stockholm) byla jako manželka švédského krále Karla XIII. švédskou královnou v letech 1809–1818.\n\nNarodila se jako poslední ze tří dětí lübeckého biskupa a oldenburského vévody Fridricha Augusta I. a jeho manželky Ulriky Frederiky Hessensko-Kaselské.\n\nJejí rodiště Eutin, kde v klidu prožila první roky svého života, se nacházelo ve vévodství Holsten-Gottorp, jež bylo územně natolik zredukované, že ztratilo téměř jakýkoli význam. Byla však neteří švédského krále Adolfa I. Frederika a jako taková sestřenice Gustava III. i svého manžela Karla XIII.\n\nV patnácti letech, 7. června roku 1774 se ve Stockholmu provdala za švédského prince Karla, vévodu ze Södermanlandu, mladšího bratra švédského krále Gustava III., který se po palácovém převratu v roce 1809 stal švédským králem. Dojednání tohoto dynastického spojení bylo v králově režii, manželství bylo tedy uzavřeno bez nadšení na obou stranách a oba manželé v něm byli nešťastní. Karel nenáležel k nejvěrnějším manželům – vedle dalších krátkých avantýr jeho poměr s hraběnkou \"Augustou Löwenhjelm\" trval řadu let a narodil se z něj syn \"Carl Axel Löwenhielm\" (1772–1861). Ani Hedvika se neodříkala mimomanželských potěšení – hovořilo se o jejím románku s hrabětem \"Axelem von Fersenem\", který byl pravděpodobně i milencem francouzské královny Marie Antoinetty.\n\nZ jejich manželství se narodily dvě děti, obě však zemřely jako novorozeňata:\n\nHedvika měla na dvoře Gustava III. dobrou pozici. Byla ženou rozhodnou a komunikativní a byla svým způsobem prostředníkem v rozepřích uvnitř královské rodiny. Udržovala jediné a pevné přátelství s hraběnkou \"Žofií von Fersen\".\n\nJejí vliv v královské rodině se zvětšil za panování Gustava IV. Adolfa. Po revoluci 13. března roku 1809, která Gustava Adolfa svrhla, se Hedvika zařadila mezi podporovatele jeho syna Gustava a napřela všechny síly k tomu, aby se stal dědicem trůnu pod poručnictvím vévody Karla ze Södermanlandu, jejího manžela. Její plány však se zhatily, neboť kromě toho, že byl Gustav Adolf IV. svržen z trůnu, odhlasoval Riksdag i vyloučení jeho potomků z následnictví. Novým králem byl zvolen vévoda Karel a Hedvika se stala královnou. Korunovace se uskutečnila 29. června roku 1809 korunována v stockholmské katedrále sv. Mikuláše. O pět let později, v roce 1814, když bylo Dánsko rozhodnutím Vídeňského kongresu sankcionováno za podporu Napoleonovi odtržením Norska a země byla přičleněna do unie se Švédskem, přidala ke svému titulu švédské královny i titul královny Norska. Korunovace ve Norsku se však již neuskutečnila pro špatný zdravotní stav jejího manžela, který zemřel 5. února roku 1818. Královna sama zemřela nedlouho po něm, 20. června téhož roku. Byla pochována po boku svého manžela v kostele Riddarholmen ve Stockholmu.\n\nProblémem ovšem byla otázka Karlova nástupce na trůn, neboť Karel neměl dědice a následníka. Zatímco Hedvika podporovala variantu, aby na trůnu setrvala rodina Holstein-Gottorp, její manžel byl jiného názoru, především však parlament striktně zamítl návrat rodiny Gustava IV. Adolfa na trůn a dal přednost následníkovi adoptivnímu. Karel XIII. tedy adoptoval hned v roce 1809 \"Kristiána Augusta von Schleswig-Holstein-Sonderburg-Augustenburg\" (1768–1810), který však po roce (28. května roku 1810) zemřel; poté Karel adoptoval napoleonského generála Jeana-Baptista Bernadotteho, který se stal následníkem a po Karlově smrti jako Karel XIV. Jan švédským králem, založiv tak novou dynastii, jež panuje ve Švédsku dodnes.\n\nPozornosti zasluhují publikované královniny deníky, které psala po celou dobu svého pobytu ve Švédsku, popisujíc v nich život na královském dvoře. Jsou cenným pramenem poznání soudobé politické situace a společenských poměrů ve Švédsku.\n\nDochovala se rovněž korespondence s Žofií von Fersen (od roku 1800), jež stejně jako její deník vypovídají o intrikách na švédském dvoře v této době.\n\n\n"}
{"id": "708454", "url": "https://cs.wikipedia.org/wiki?curid=708454", "title": "Vladimír Silovský", "text": "Vladimír Silovský\n\nVladimír Silovský (11. července 1891, Libáň – 26. dubna 1974, Praha) byl český grafik a výtvarný pedagog.\n\nNarodil se 11. srpna 1891 v Libáni. Studoval na Umělecké průmyslové škole v Záhřebu 1911–1913, poté na pražské Akademii výtvarných umění u prof. Maxe Švabinského.\n\nByl členem SVU Mánes, Umělecké Besedy a zakládající člen SČUG Hollar. Poslední autorská výstava se uskutečnila v r. 1971 v galerii Hollar v Praze. Ilustroval: Weinerovu knihu Ulice- Boulevard, Povídky A.E. Poe, P. Bezruče, Cyklus Vltava. Věhlas získal i díky své známkové tvorbě. Je znám jako představitel \"sociální grafiky\" – Práce v huti, Člověk v davu, Krajina.., Pracoval převážně technikou leptu a suché jehly.\n\n\n"}
{"id": "708456", "url": "https://cs.wikipedia.org/wiki?curid=708456", "title": "Ladislav Čepelák", "text": "Ladislav Čepelák\n\nLadislav Čepelák (25. června 1924 Veltrusy – 9. října 2000, Kralupy nad Vltavou) byl český grafik, kreslíř a ilustrátor.\n\nNarodil se ve Veltrusech, v období Protektorátu, v letech 1939—1942 se vyučil strojním zámečníkem. V období 1944—1945 studoval Bauchovu a Sychrovu večerní školu v Mánesu. Ve studiu pokračoval v letech 1945—1950 na Akademii výtvarných umění v Praze u prof. V. Rady, V. Silovského, V. Nechleby a J. Želibského. Po ukončení studií se od roku 1953 do roku 1962 stal odborným asistentem u profesora Silovského, v letech 1962—1967 u profesora Václav Tittlebacha. V roce 1964 byl pověřen vedením grafické dílny. V roce 1967 byl jmenován docentem pro obor grafiky a odborným asistentem se stal Miroslav J. Černý.\n\nProfesorem na Akademii byl jmenován v r. 1987. V r. 1990 vrátil tituly: „Zasloužilý učitel“ a „Zasloužilý umělec“ (udělen roku 1980).\n\nOd r. 1954 členem SČUG Hollar, působil též v Jednotě umělců výtvarných či ve Tvůrčí skupině Říjen. Zastoupen ve sbírkách NG Praha, Galerie hlavního města Prahy, soukromých sbírkách doma i v zahraničí. Umělecké zaměření: grafika (lept, akvatinta, mezzotinta), kresba, ilustrace, tvorba do architektury (např. sgrafito pro budovu čs. velvyslanectví v Káhiře – \"Tři horizonty české krajiny“.\n\nZabýval se převážně volnou grafikou a kresbou, užíval především tradičních technik – uhel, tužka, tuš, lept, akvatinta, mezzotinta. Nejdůležitější inspirací mu byla příroda (cykly: Pole, Hnízda, Motýli, Veltruský park, Krajiny Povltaví, Stromy, Horizonty) zajímala jej v krajinném celku i v detailech, v proměnách ročních období. Podstatnou částí jeho života byla hudba a hra na housle. Ladislav Čepelák tiskl na starém lisu z 18. století a hrál na houslích, které si sám zrekonstruoval a postavil.\n\n\"\"První grafika pochází z roku 1948. Upoutal na sebe pozornost cyklem Veltruský park (1949 – 1951). Dalším cyklem jsou Krajiny z Povltaví (1952 – 1955). Strukturální pojetí představuje cyklus Slánská krajina (1961 – 1963). V polovině 60. let vznikly dva soubory obloh (1964 – 1966), zaměřených na atmosférické proměny přírody. V téže době vznikl krajinářský cyklus Tání (1964 – 1965), jehož listy jsou tištěny ze silně zaleptaných desek. Vedle monumentálního pojetí krajiny jsou tu i komorní soubory (Pavučiny, 1963 – 1966). Výrazným motivem posledních let se stala motýlí křídla.\"\" Slovník Českých a slovenských výtvarných umělců, Ostrava, 1999\n\n\"\"Na jaře, v létě a na podzim kreslil a leptal, v zimě tisknul. Vana s leptadlem byla na dvorku. Jeho koncentraci neměřil, řídil se zkušeností. Podle potřeby přiléval koncentrovanou kyselinu dusičnou. Oblak štiplavé páry se spojoval s kouřem doutníku. Občas kyselinu lil přímo na desku. Kapky se rozstřikovaly kolem, pozorovatel nestačil uskakovat. V okruhu třech metrů se nedalo dýchat. Kyselina „hořela“ a leptané desky byly horké. Rituál.\"\" Magdalena Vovsová\n\n\nBěhem působení na Akademii výtvarných umění v Praze v letech 1954–1990 vychoval několik desítek žáků. Jeho ateliérem prošlo téměř pět desítek studentů. Většina z nich se ztotožnila s tvůrčí filosofií svého učitele. V 70. a 80. letech během jeho profesorského působení se vyhranil a formuloval pojem Čepelákovy školy vyznačující v dějinách moderní české grafiky zásadní estetický směr s kontemplativně-expresívním pohledem na přírodu, přírodní makro i mikrokosmos, s využitím minimalizovaných grafických prostředků, v omezené barevnosti, často jen v černé barvě, ale s bohatstvím lineárních struktur.\n\nK jeho žákům se hlásili Jiří Altmann, Ivan Tříska, Karel Žaluda, Miroslav Bravenec, Milan Kohout, Bohdan Jelínek, Josef Mžyk, Jaromír Knotek, Jindřich Růžička, Josef Saska, Jan Holoubek, Jiří Lindovský,Boris Tesař, Jan Otava, Vladimír Neuwirt, Emil Šmejkal, Jiří Lindovský, Lubomír Dušek, Václav Smejkal, Ludvík Vacek, Vratislav Ševčík či Ivan Špirk; k žákyním patřily Jaroslava Severová, Eva Činčerová, Zuzana Nováčková, Jana Truksová, Kamila Ženatá nebo Ludmila Jandová.\n\n\n\n\n"}
{"id": "708457", "url": "https://cs.wikipedia.org/wiki?curid=708457", "title": "Albánská fotbalová reprezentace", "text": "Albánská fotbalová reprezentace\n\nAlbánská fotbalová reprezentace (Albánsky: \"Kombëtarja e futbollit të Shqipërisë\") je mužský fotbalový tým, reprezentující Albánii od roku 1946 na mezinárodních fotbalových turnajích, kontrolovaný Albánskou fotbalovou asociací, řídícím fotbalovým orgánem v Albánii. Jako člen FIFA i UEFA soupeří na třech hlavních mezinárodních turnajích, FIFA Mistrovství světa, UEFA Mistrovství Evropy a v UEFA Lize národů. Albánie je vítězem Balkánského poháru 1946 a Maltského mezinárodního turnaje 2000. Na mistrovství světa se sice Albánie nikdy nedostala, ale v roce 2016 se jí podařilo poprvé v historii probojovat na mistrovství Evropy.\n\nAlbánie hrála po většinu své existence svá domácí utkání na Qemal Stafa Stadium, až do roku 2016, kdy byl stadion zbourán a na jeho místě se staví nová Arena Kombëtare, která by měla po dokončení na konci roku 2019 hostit jejich domácí zápasy. Týmové barvy jsou červená, bílá a černá a týmovým symbolem je dvojhlavý orel. Albánští fanoušci jsou známí jako \"Tifozët Kuq e Zi\".\n\nI přesto, že neodehrála žádný zápas, albánská fotbalová reprezentace existovala ještě předtím, než byla 6. června 1930 založena Albánská fotbalová asociace (\"Federata Shqiptare e Futbollit\"). O tom svědčí fakt, že se albánský tým v roce 1929 přihlásil na historicky první Balkánský pohár 1929/31. Tehdy se však z turnaje odhlásil ještě než začal. Dva roky po vzniku FSHF, v roce 1932 Albánie vstoupila do FIFA v průběhu kongresu, konajícího se od 12. do 16. června. Do roku 1946 však nebyly zaregistrovány žádné zápasy. Toho roku albánská reprezentace odehrála první neoficiální zápas proti Černé Hoře, který vyhrála 5:0 a o necelé dva měsíce později se utkala ve svém prvním oficiálním mezinárodním zápase s Jugoslávií a utrpěla prohru na domácím Qemal Stafa Stadium 2:3. Hned v tom samém roce, 1946, se Albánie také poprvé zúčastnila obnoveného poválečného Balkánského poháru, který se jí hned při soutěžním debutu podařilo vyhrát o rozdíl skóre před Jugoslávií. V roce 1954 byla Albánie jedním ze zakládajících členů UEFA.\n\nAlbánie se nezúčastnila kvalifikace na mistrovství Evropy 1960, ale o čtyři roky později se jí v kvalifikaci na mistrovství Evropy 1964 podařilo dostat mezi nejlepších 16 po tom, kam díky odstoupení Řecka z politických důvodů postoupila bez boje. V prvním kole osmifinále proti Dánsku však Albánie prohrála 0:4 a i přes vítězství 1:0 v odvetě byla z kvalifikace vyřazena. To je dodnes nejlepší výsledek Albánie na mistrovství Evropy, přestože se tehdy na finálový turnaj nedostala, protože za finálový turnaj byla tehdy považována kola až od semifinále. Kvalifikace na mistrovství světa se Albánie poprvé zúčastnila v edici pro rok 1966, konající se v Anglii. Tým byl nalosováno do 5. skupiny společně s Nizozemskem, Severním Irskem a Švýcarskem a skončil na posledním místě s jedním bodem z remízy 1:1 se Severním Irskem v Tiraně a dvěma vstřelenými góly v šesti zápasech. V kvalifikaci na mistrovství Evropy 1968 se Albánii podařilo vybojovat remízu 0:0 se Západním Německem, která Němcům znemožnila postup na finálový turnaj. V následujících letech se pro neznáme politické důvody Albánie nezúčastnila kvalifikace na mistrovství světa 1970, mistrovství Evropy 1972, mistrovství Evropy 1976, mistrovství světa 1978 a mistrovství Evropy 1980.\n\nPo šesti letech bez mezinárodních zápasů se Albánie vrátila do mezinárodního fotbalu a zúčastnila se kvalifikace na mistrovství světa 1982, kde se jí poprvé v historii podařilo neskončit na posledním místě v kvalifikační skupině. Po jediném bodovém zisku při vítězství nad Finskem 2:0 v září roku 1980 se Albánie umístila na předposledním místě právě před Finy díky gólovému rozdílu. V kvalifikaci na mistrovství Evropy 1984 se albánský tým umístil na posledním místě kvalifikační skupiny se dvěma body díky dvěma remízám, se Severním Irskem a Tureckem, a šesti prohrám v osmi zápasech. V kvalifikaci na mistrovství světa 1986 se albánské reprezentaci podařilo v šesti zápasech jednou vyhrát a dvakrát remizovat. Po prohře 1:3 s Belgií v Bruselu si Albánci připsali bod po šokující remíze 2:2 s pozdějšími vítězi skupiny v Polsku. O necelé dva měsíce později hostili Albánci Belgičany a doma je překvapivě dokázaly porazit 2:0. po prohře v sousedním Řecku a doma s Polskem získala Albánie poslední bod v této kvalifikaci po domácí remíze s Řeckem. Kvalifikace na mistrovství světa 1990 byla pro Albánce pravděpodobně nejhorší kvalifikací v jejich historii, když v šesti zápasech nezískali ani bod.\n\nV kvalifikaci na mistrovství Evropy 1996 Albánie získala v deseti zápasech dvě výhry a dvě remízy a na posledním místě skončila pouze kvůli horším vzájemným zápasům s Walesem. Albánii se také podařilo prohrát s Německem v obou zápasech pouze o gól a výhra nad Moldavskem v Kišiněvě 3:2 znamenala pro Albánii historicky první venkovní výhru v kvalifikačních zápasech. Do šestičlenné skupiny v kvalifikaci na mistrovství světa 1998 byla Albánie nalosována společně s Arménií, Německem, Portugalskem, Severním Irskem a Ukrajinou a umístila se poslední se čtyřmi body po několika slušných výsledcích proti velkým týmům. Ve dvou zápasech proti Německu prohrála 2:3 na neutrální půdě a 3:4 v Hannoveru, přičemž v obou zápasech držela vedení. Albánci v této kvalifikaci také porazili Severní Irsko 1:0 a remizovali 2:2 s Arménií. V kvalifikaci na mistrovství Evropy 2000 byli nalosováni do poměrně lehké skupiny, avšak z deseti zápasů vyhráli pouze jeden, 2:1 doma proti Gruzii, připsali si remízy 0:0 doma s Řeckem, 2:2 v Norsku, 0:0 v Lotyšsku a 3:3 doma s Lotyši a skončili se sedmi body na předposledním místě.\n\nV kvalifikaci na mistrovství světa 2002 se po prohře s Finskem Albánii podařilo porazit Řecko díky vlastnímu gólu a gólu Ervina Fakaje 2:0. Poté však následovalo šest proher v řadě a Albánská fotbalová asociace se tak poprvé od roku 1959 rozhodla zaměstnat zahraničního trenéra. Kvalifikaci na mistrovství Evropy 2004 skončila Albánie doma s dvěma výhrami a dvěma remízami neporažena, avšak na venkovních hřištích nezískala ani bod. Doma porazili Rusko i Gruzii shodně 3:1, se Švýcarskem remizovali 1:1 a s Irskem 0:0. Dva měsíce poté co Řekové vyhráli Mistrovství Evropy 2004 je dokázala Albánie v kvalifikaci na mistrovství světa 2006 doma porazit 2:1, čímž značně ztížila jejich možnost se kvalifikovat. Po jedné výhře v následujících šesti zápasech přišlo zklamání, ale nakonec se jim ještě podařilo porazit Gruzii 3:2, Kazachstán 2:1 a remizovat 2:2 na Ukrajině. Albánie tak celkem ve skupině získala tehdy rekordních 13 bodů, ale skončila 5. ze sedmi.\n\n"}
{"id": "708458", "url": "https://cs.wikipedia.org/wiki?curid=708458", "title": "Wimmerova kašna", "text": "Wimmerova kašna\n\nWimmerova kašna je klasicistní nemovitá památka a vodní zdroj v Praze na Starém Městě, uprostřed náměstí Uhelný trh v městské části Praha 1.\n\nKašna je vytesaná z křemičitého šedého pískovce. Vodní nádrž má přibližně čtvercový půdorys o rozměrech 3 x 3 metry, s plasticky profilovanou zídkou poprsně a zaoblenými rohy. Střední sloup kašny je stylizovaný jako kmen palmy a obtočený ratolestí vinné révy. Vrcholek skulptury tvoří stojící postava vodního ptáka (patrně labutě), která ze vztyčeného zobáku tryská vodu vzhůru. Proud vody se otáčí a stéká mezi listy koruny palmy dolů po kmeni.\n\nVýznam sousoší bývá vykládán dvěma způsoby. Podle prvého výkladu představuje milence z biblické Písně písní, podle druhého je alegorií zemědělství nebo vinařství, případně sadařství, neboť stojící chlapec podává sedící dívce vinný hrozen, u nohou jim stojí kohout.\n\nKašnu vytesal jeden z oblíbených pražských sochařů doby klasicismu František Xaver Lederer.\n\nMecenáš, původně kolář či koželuh Jakub Wimmer, zbohatl armádními zakázkami v době napoleonských válek, nechal tuto kašnu postavit před svým palácem na dnešní Národní třídě čp. 37/II, snad v roce 1797.\n\nKašna původně stála na pražském korzu v Nových alejích, tj. na dnešní Národní třídě, odkud byla z dopravních důvodů o několik metrů posunuta na Jugmannovo náměstí, kde ji nakreslil Vincenc Morstadt.\nOdtud se později odstěhovala na Betlémské náměstí, kde stávala do roku 1882, kdy byla opět přestěhována do parku před pražským Hlavním nádražím do Vrchlického sadů. Teprve v roce 1951 v souvislosti s úpravou prostranství pro veřejné záchodky byla instalována na dnešní místo na Uhelném trhu, kde nahradila uhlířský domek a starší kamennou dvounádobovou kašnu, která zde stávala do roku 1894. Originál střední, sochařsky zpracované části kašny je umístěn v Lapidáriu Národního muzea (v 7. sále) na Výstavišti a na Uhelném trhu nahrazen kopií.\n\nV letech 1989 až 1998 byla kašna úplně rozebrána a dočasně odstraněna, neboť překážela probíhající výstavbě podzemního kolektoru a po jeho dokončení vrácena na původní místo.\n\nV roce 1974 sousoší poprvé vážně poškodili vandalové. Byli to opilí studenti pražského Gymnázia Budějovická, kteří na ně vylezli a část skulptury ulomili. Při opravě byla sochařská část původního díla nahrazena replikami, originál byl přenesen do lapidária.\n\nDruhý vandalský útok se odehrál 19. března 2011, podnikl jej dvacetiletý syn pražského primátora a politika Pavla Béma Jáchym. Když vyšplhal na kašnu, její část se ulomila a pádem jej poranila tak, že přišel o ruku.\n\n\n"}
{"id": "708460", "url": "https://cs.wikipedia.org/wiki?curid=708460", "title": "Friends of Israel", "text": "Friends of Israel\n\nThe Friends of Israel Initiative (FOII) je iniciativa bývalého španělského premiéra José María Aznara na podporu Státu Izrael, která vznikla v roce 2010 jako protireakce protiizraelským náladám v Evropě. \n\nMezi spoluzakladatele iniciativy patří celá řada významných evropských a amerických osobností jako bývalý český prezident Václav Havel, bývalý premiér Severního Irska a držitel Nobelovy ceny za mír David Trimble nebo bývalý vyslanec Spojených států při OSN John Bolton.\n\nIniciativa je protireakcí na antisemitské nálady především v Evropě, ale i na ne tolik přátelskou politikou Baracka Obamy vůči Izraeli. Podle zakladatele José Maríi Aznara je \"obrana Izraele nejlepší způsob jak chránit západ\" a \"pokud padne Izrael, padne s ním i západní svět.\"\n\n"}
{"id": "708461", "url": "https://cs.wikipedia.org/wiki?curid=708461", "title": "Linie následnictví rumunského trůnu", "text": "Linie následnictví rumunského trůnu\n\nNáslednictví rumunského trůnu může být předmětem sporů o to kdo je právoplatným následníkem trůnu, protože Rumunské království bylo zrušeno v roce 1947, kdy byl sesazen poslední král Michal a od té doby je královská rodina nevládnoucí. Problém následnictví zrušeného trůnu tkví v tom, že král Michal nemá žádných synů ani vnuků v mužské linii, ale 5 dcer a 2 vnuky. Ale podle poslední rumunské demokratické ústavy (za existence monarchie) z roku 1923 může být dědice trůnu pouze mužský potomek v mužské linii, podle tzv. salického práva. Podle této ústavy by trůn připadl s největší pravděpodobností současné hlavě rodu knížat z Hohenzzolernu, princi Karlu Fridrichovi, ten se ale vyjádřil, že o rumunský trůn nemá zájem. V praxi tedy k žádnému sporu o následnictví trůnu nedochází a ten tak zůstává v rovině teoretické. Král Michal I. i jeho rodina, především jeho žena, nejstarší dcera korunní princezna Margarita a králův vnuk princ Mikuláš jsou v zemi relativně populární a tudíž jako následníci přijímáni. \n\nKrál sám byl v Rumunsku i ve vysokém věku nesmírně populární a obecně uznávanou osobností. Přestože je státním zřízením Rumunska republika, povolil rumunský parlament králi Michalovi oficiálně užívat svůj titul \"král Rumunů\" a statut bývalé hlavy státu.\n\nBývalý král Michal změnil následnický řád ze salického práva na mužskou primogenituru (kognatickou tj. muži mají přednost před ženami, následnický systém používaný ve Spojeném království, Monaku, Španělsku, Thajsku a dříve v Portugalsku), to ale jako nevládnoucí panovník nemůže a pravomoc měnit zákony neměl ani jako vládnoucí panovník. Podle nového následnického řádu by se měla pretendentem trůnu stát Michalova nejstarší dcera Margarita (Markéta), jelikož nemá žádné děti tak po její smrti či vzdání se práva na trůn by se pretendentem stala její mladší sestra Elena a poté její syn Nicolas de Roumanie Medforth-Mills, který byl 30. prosince 2007 Michalem I. ustanoven rumunským princem s titulem \"královská Výsost\" s platností od 1. dubna 2010 (den kdy bylo Nicolasovi 25 let).\n\nDíky změnám po 29. říjnu 2013, již není třetí dcera krále Michala, princezna Irena a její potomci v následnické linii.\n\nK dalším překvapivým změnám v linii následnictví došlo 1. srpna 2015, kdy král Michal podepsal dokument zbavující jeho vnuka prince Mikuláše hodnosti prince a titulu \"královská výsost\" a navíc ho odstranil z linie následnictví trůnu. Na rozdíl od předchozí změny (vzhledem k aktivitám bývalé princezny Ireny a jejího manžela) je vyřazení Mikuláše (Nicolase) a zbavení ho titulů (uděleny v roce 2010) zvláštní a neočekávaným krokem. Mikuláš, který se nacházel v linii nástupnictví hned za svou bezdětnou tetou a svou matkou byl považován za budoucího nástupce svého děda a tety. Což bylo podpořeno tím, že žije trvale v Rumunsku, mluví rumunsky, reprezentuje královskou rodinu na oficiálních akcích a mezi veřejností.\n\nLinie následnictví na rumunský trůn podle primogenitury je následující:\n\nLinie následnictví na rumunský trůn podle salického práva a ústavy z roku 1923 je následující:\n\n\n"}
{"id": "708469", "url": "https://cs.wikipedia.org/wiki?curid=708469", "title": "Votská pětina", "text": "Votská pětina\n\nVotská pětina ( – \"Vodskaja pjatina\") byla jedním ze starých správních obvodů Novgorodské republiky a existovala až do konce 18. století. Její název se odvozuje od ugrofinského národa Votů, kteří v ní žili. Rozprostírala se na severní polovině Novgorodské republiky, na území Ingrie a části Karélie. Jejími hranicemi byla na východě řecha Volchov a na západě řeka Luga.\n\nVotská pětina se dělila na šest ujezdů ( ), které se dále dělily na pogosty a stany:\n"}
{"id": "708470", "url": "https://cs.wikipedia.org/wiki?curid=708470", "title": "Darwinius masillae", "text": "Darwinius masillae\n\nDarwinius masillae je druh dávno vymřelých adapiformů, vývojově níže stojících primátů z období eocénu. Zkamenělina tohoto malého primáta byla objevena v roce 1983 v sedimentech proslulého německého naleziště Messel. Fosílie, která byla označena přídomkem \"Ida\", má stáří asi 47 milionů let. Patří mladé (nedospělé) samičce o celkové délce 58 cm (z toho tělo a hlava měří 24 cm). Dle odhadů tvoří tato míra asi 80-85 % maximální délky v dospělém věku.\n\nJméno pravěkého primáta bylo zvoleno jako pocta otci evoluční teorie Charlesi Darwinovi, od jehož narození v roce popisu uplynulo právě 200 let. Druhové jméno \"massilae\" pak odkazuje k lokalitě objevu, Messelu. Ida představuje kontroverzní fosílii, o jejímž významu se vědci stále přou. Autoři popisné studie zastávají názor, že jde o přechodný článek mezi primitivnějšími primáty a vyspělejšími \"antropoidními\" zástupci. S tím však mnozí další paleontologové nesouhlasí.\n\n\n"}
{"id": "708472", "url": "https://cs.wikipedia.org/wiki?curid=708472", "title": "Ferdinand Heidler", "text": "Ferdinand Heidler\n\nFerdinand Heidler (8. prosince 1881 Dolní Chvatliny – 3. listopadu 1928 Praha) byl československý národohospodář a politik; meziválečný poslanec Revolučního národního shromáždění a ministr obchodu. Byl funkcionářem Československé strany národně socialistické.\n\nVystudoval gymnázium v Kolíně, práva v Praze a Vídni, obchodní vědy v Kolíně n. Rýnem. V letech 1906–1909 vyučoval národohospodářství na Českoslovanské akademii obchodní v Praze. Za 1. světové války byl členem Maffie a účastnil se domácího odboje.\n\nV roce 1918 se stal ředitelem České cukerní komise. Se svým bratrem Gustavem Heidlerem (1883–1930) byl předním organizátorem československého cukerního průmyslu a obchodu. Je autorem \"Příručky národního hospodářství.\"\n\nV letech 1919–1920 byl ministrem obchodu v první vládě Vlastimila Tusara. Po odchodu z vlády se věnoval obchodu s obilím. V letech 1918–1920 zasedal v Revolučním národním shromáždění. Takto je uváděn v databázi poslanců. V jmenném rejstříku poslanců je ovšem výslovně uvedeno, že členem parlamentu nebyl (vystupoval nicméně coby ministr často na jeho zasedání).\n\nZemřel v listopadu 1928 po delší nemoci na hnisavou angínu.\n\nNarodil se v rodině správce šternberského velkostatku v Polici. Jeho děd Ferdinand Heidler i strýcové Josef Koudela a Friedrich Heidler byli poslanci moravského zemského sněmu. Jeho bratry byli historik Jan Heidler, národohospodář Gustav Heidler a advokát Artur Heidler, jeho synovcem teolog Alexander Heidler, prasynovcem potom politik Cyril Svoboda.\n"}
{"id": "708475", "url": "https://cs.wikipedia.org/wiki?curid=708475", "title": "Cyril Horáček", "text": "Cyril Horáček\n\nCyril Horáček (7. listopadu 1862 Praha nebo Horní Počernice – 9. květen 1943 Praha) byl český a československý národohospodář, politik, poslanec, senátor a ministr financí za Republikánskou stranu československého venkova (později známá jako Republikánská strana zemědělského a malorolnického lidu).\n\nNarodil se 7. listopadu 1862 jako třetí dítě do rodiny, otec Antonín Horáček byl bohatý řezník, který nedokončil akademické gymnázium. Sám byl politicky angažovaný, jako člen Národní strany byl v roce 1862 byl zvolen do pražského zastupitelstva a městské rady, byl i členem dalších spolků jako Národního divadla, Měšťanská beseda, Svatobor či Matice česká. Matka Julie, rozená Homolková, pocházela z vlivné úřednické rodiny. Rodina vlastnila a provozovala řeznický obchod v tehdejších\nnovoměstských masných krámech v domě „U Helmů“ v dnešní Lazarské ulici. Dále vlastnila činžovní dům čp. 319 na rohu Karlova náměstí a ulice Na Moráni, také usedlost v Michli.\n\nPři svých návštěvách v Chvalech, kam se jeho rodiče přestěhovali, se ještě jako student gynázia seznámil se svou budoucí manželkou Růženou Bělehradskou, dcerou velkoobchodníka. Před nástupem na vysokou školu se vydal na tři týdny do Itálie, kde se mj. seznámil s Rudolfem Horským. Vojenskou službu absolvoval spolu s prvním ročníkem vysoké školy. Do manželství s Růženou Bělehradskou vstoupil v únoru 1892, jejich manželství přetrvalo až do její smrti v roce 1939. V roce 1892 se jim narodil syn Vladimír a v roce 1896 syn Cyril (nakonec se stal též vysokoškolským profesorem). \n\nZemřel poměrně nečekaně na mrtvici 9. května 1943, pochován je po boku své manželky na Vyšehradském hřbitově.\n\nVystudoval akademické gymnázium v Klementinu na Starém Městě v Praze. Poté absolvoval práva na právnické fakultě české univerzity v Praze, kde se stal v roce 1886 doktorem práv. V praxi byl nejdříve advokátním koncipientem v Hradci Králové a Praze, pak mezi lety 1889–1902 pracoval jako tajemník v Městské spořitelně Pražské. V roce 1898 se se spisem \"Nauka o námezdním fondu\" habilitoval, v prosinci roku 1901 byl jmenován mimořádným profesorem politické ekonomie s právní účinností od 1. dubna 1902 a v březnu 1907 řádným profesorem národního hospodářství. V roce 1914 se stal členem České akademie věd a umění. Mezi roky 1908 až 1909 byl děkanem právnické fakulty a v letech 1923–1924 celou univerzitu jako rektor vedl. Stal se také spoluzakladatelem Společnosti pro vědy státní a sociální.\n\nPůvodně byl aktivní ve staročeské straně. Koncem 19. století se angažoval v realistickém hnutí a byl spojencem Tomáše Masaryka. Hnutí později přerostlo v politickou stranu, když roku 1900 po hilsneriádě byla založena Česká strana lidová (neboli \"Realistická strana\"). Horáček se podílel na vypracování jejího hospodářského a sociálního programu. V roce 1905 se ovšem kvůli finanční aféře Jana Herbena se stranou rozešel a vrátil se ke staročechům. Počátkem 20. století se podílel na programu rodícího se agrárního politického tábora a působil v deníku Venkov.\n\nPo vzniku samostatného Československa byl v letech 1918–1920 členem Revolučního národního shromáždění. Od 8. července do 9. října 1919 byl ministrem financí v první vládě Vladimíra Tusara. Funkce byl ale na vlastní žádost zproštěn. Ve volbách v roce 1920 byl zvolen senátorem Národního shromáždění ČSR, jímž byl v letech 1920–1925. V roce 1920 byl krátkou dobu i jeho prvním předsedou.\n\nV letech 1918–1925 byl členem agrární strany. Ze strany v roce 1925 vystoupil po tom, kdy na kandidátní listině strany do voleb v roce 1925 se ocitl na špatně volitelném místě.\n\nPo vystoupení požádal o vstup do Československá národní demokracie, svou žádost však stáhl. O vstup znovu požádal v roce 1929, tehdy však již byla jeho žádost odmítnuta. Nadále politicky publikoval, názorově se posouval ke krajní pravici. Po mnichovské krizi pozitivně vnímal Emila Háchu. V dubnu 1939 přestal publikovat.\n\nCyril Horáček psal a publikoval knihy, učebnice, články, spisy, monografie, spolu s Josefem Gruberem se podílel na vydávání spisů Albína Bráfa. Jeho učebnice národohospodářské politiky měla být původně pětidílná, ale po vzniku Československa se začal více věnovat politické činnosti. Byl příznivce Rašínovy peněžní politiky, v teorii tzv. katedrového socialismu a odmítal keynesiánství. Rozepsal též vlastní životopis, který však nedokončil.\n\n\n\n"}
{"id": "708480", "url": "https://cs.wikipedia.org/wiki?curid=708480", "title": "František Kejla", "text": "František Kejla\n\nFrantišek Kejla (23. listopadu 1914, Lišany — 26. června 1981, Měšice u Prahy) byl dlouholetý učitel katedry matematiky a deskriptivní geometrie na stavební fakultě Českého vysokého učení technického v Praze.\n\nKrátce po jeho narození jeho otec odešel do bojů na haličské frontě, kde se stal od května 1915 nezvěstným, takže František svého otce nikdy nepoznal. Jeho matka se o něj nadále starala sama. Po obecné škole v Lišanech (1920—1925) studoval na státní reálce v Rakovníku (1925 — 1932), od zimního semestru 1932 po maturitě se zapsal na přírodovědeckou fakultu University Karlovy v Praze. Učitelskou aprobaci získal v roce 1938 složením II. státní zkoušky z matematiky a deskriptivní geometrie.\n\nJiž na reálce získával kondicemi prostředky ke studiu, obdobně tomu bylo na vysoké škole, kdy k tomu od roku 1937/38 přistoupila výuka těsnopisu, který si oblíbil již za studií na reálce, na soukromé obchodní škole. K tomu účelu také vykonal potřebnou státní zkoušku z těsnopisu. Po ukončení studií bydlel dále ve Studentské kolonii na Letné a proto byl v akci proti českým vysokým školám 17. listopadu 1939 okupanty uvězněn s dalšími studenty v koncentračním táboře Sachsenhausen, odkud byl propuštěn po 13 měsících na Vánoce v roce 1940. Po návratu vyučoval opět těsnopis na obchodních školách a v některých velkých podnicích v Praze až do května 1945. Během 2. světové války se seznámil s prof. Dr. Františkem Vyčichlem, který poznal jeho pedagogické schopnosti a hluboké znalosti z matematiky, a proto si jej vybral za jednoho ze svých asistentů. Potom František Kejla 35 let pracoval jako vysokoškolský učitel nejdříve v I. ústavu matematiky, poté na katedře matematiky a deskriptivní geometrie. Během těchto let vedl cvičení z matematiky, konzultace v dálkovém studiu a posléze přednášel matematiku pro obor konstrukce a dopravní stavby.\n\nVedle své pedagogické práce vykonával mnoho funkcí na vysoké škole (ať již šlo o funkce pedagogické, odborářské či stranické), své pedagogické snahy uplatnil také mimo školu, zejména v Socialistické akademii.\n\nOdbornou literární činnost začal články týkajícími se výuky těsnopisu, dále uveřejnil pro středoškolské studenty několik zajímavých sdělení v Rozhledech matematickofyzikálních a ve Sborníku prací pro průmyslové školy. Dále byl spoluautorem skript pro studenty přicházející do I. ročníku vysokých technických škol, příp. pro 1. ročník jejich studia na stavebním oboru. Je též jedním z autorů „Přehledu užité matematiky\", který je velmi znám právě mezi pracovníky z praxe. Neméně významná byla jeho posudková činnost, která vždy vedla k metodickému a didaktickému zpřesnění textu.\n\nZa svou celoživotní práci pro výchovu stavebních inženýrů byl v roce 1979 vyznamenán Medailí ČVUT I. stupně.\n"}
{"id": "708482", "url": "https://cs.wikipedia.org/wiki?curid=708482", "title": "Tore Eikeland", "text": "Tore Eikeland\n\nTore Eikeland (18. května 1990, Osterøy, Norsko – 22. července 2011, Utøya) byl norský politik a předseda mládežnické sekce (Arbeidernes Ungdomsfylking, AUF) norské Dělnické strany v regionu Hordaland. \n\nO politiku se zajímal od svých čtrnácti let. Jeho politického talentu si cenil norský premiér Jens Stoltenberg. Eikeland byl kandidátem do regionálního sněmu za norské sociální demokraty. Jeho vystoupení na národním kongresu strany vyvolalo bouřlivý aplaus. Jeden den v týdnu pracoval jako učitel ve vzdělávacích kurzech pro dospělé. Věnoval se rovněž fotbalu, působil jako hráč a rozhodčí v týmu Valestrand Hjellvik a byl velkým fanouškem týmu Newcastle United.\n\nByl zastřelen 22. července 2011 během útoků na ostrově Utøya. 24. července 2011 ho při bohoslužbě za oběti útoků v katerále v Oslu zmínil premiér Stoltenberg: \"\"Jedním z těch, kteří odešli, byl Tore Eikeland. Eikeland byl předsedou dělnické mládeže v Bergenu a jedním z nejtalentovanějších mladých politiků. Pamatuji si, jak na národním kongresu Norské dělnické strany vyvolal ovace posluchačů svým příspěvkem proti eurounijní poštovní směrnici - a vyhrál. Teď je mrtev. Odešel navždy. Je to k nevíře.\"\" \n\n"}
{"id": "708484", "url": "https://cs.wikipedia.org/wiki?curid=708484", "title": "Takahiro Sunada", "text": "Takahiro Sunada\n\nTakahiro Sunada (nar. 19. ledna 1973) je bývalý japonský běžec na dlouhé vzdálenosti (ultramaratonec). V současnosti je držitelem světového rekordu v běhu na vzdálenost 100 kilometrů časem 6:13:33 hodin. Tento rekordní výkon vytvořil na jezeře Saroma-Tokoro dne 21. června 1998. Každý ze sta kilometrů tehdy běžel průměrně za 3:44 minuty, neboli rychlostí 16,1 km/h.\n\nNa maratónské trati má Sunada osobní rekord 2:10:07 hod. z Berlína (10. září 2000), kde doběhl na čtvrtém místě.\n"}
{"id": "708485", "url": "https://cs.wikipedia.org/wiki?curid=708485", "title": "Vorvaňovcovití", "text": "Vorvaňovcovití\n\nVorvaňovcovití (Ziphiidae) je čeleď středně velkých ozubených savců z řádu kytovců.\n\nJsou to druhy s protáhlými čelistmi mající téměř zobákovitý tvar. Na hrdle mají dvě až šest protáhlých rýh seřazených do písmene V. Ploutve na hrudi jsou úzké a dlouhé, hřbetní ploutev posunutá až k ocasu je trojúhelníkovitého tvaru a relativně malá, ocasní je naopak široká a mohutná. Dosahují délky okolo 12 m a váhy 11 500 kg. Barva těla je hnědá až šedá, mohou mít i bílé kontrastní znaky. Počet jejich zubů u jednotlivých druhů kolísá, od dvou až po několik desítek. Samci všech druhů mají po 1 až 2 velkých funkčních zubech v dolní čelisti, u samic zůstávají všechny zuby skryté v dásních.\n\nŽijí ve skupinách po 3 až 40 jedincích, za potravou která se skládá z ryb a hlavonožců se potápějí poměrně hluboko. Vorvaňovcovití jsou poměrně různorodá skupina a ekologické a sociální vztahy nejsou dobře prozkoumány.\n\nTaxonomie čeledi není dosud plně sjednocena, zde jedna z posledních variant podle které se do ní řadí 21 druhů v šesti rodech.\n"}
{"id": "708487", "url": "https://cs.wikipedia.org/wiki?curid=708487", "title": "Idiolekt", "text": "Idiolekt\n\nIdiolekt (z řeckého \"idios\" \"vlastní\" a \"leksis\" „řeč“; někdy také ideolekt) je jazyk jednotlivce projevující se individuálním výběrem slovní zásoby, gramatiky nebo výslovnosti z národního jazyka. Vzniká pod vlivem příslušnosti k nějaké sociální skupině, stupni vzdělání, apod. Svůj idiolekt má každý člověk, avšak jeho unikátnost spočívá spíše v propojení slov a vět v řeči.\n\n"}
{"id": "708490", "url": "https://cs.wikipedia.org/wiki?curid=708490", "title": "Bulharská fotbalová reprezentace", "text": "Bulharská fotbalová reprezentace\n\nBulharská fotbalová reprezentace reprezentuje Bulharsko na mezinárodních fotbalových akcích, jako je mistrovství světa nebo mistrovství Evropy. Domovským stadionem je národní stadion Vasil Levski v Sofii. V současnosti tým trénuje Ivaylo Petev. Nejlepší výsledek dosáhli bulharští fotbalisté v roce 1994, když skončili čtvrtí na mistrovství světa ve fotbale ve Spojených státech, když ve čtvrtfinále překvapivě vyřadili Německo. Bulharsko má bronzovou medaili z olympijských her 1956 v Melbourne, a stříbrnou z olympijských her 1968 v Mexiku.\n\nSeznam zápasů bulharské fotbalové reprezentace na MS\n\nSeznam zápasů bulharské fotbalové reprezentace na ME\nZdroj:, stav k 12. červnu 2015.\n\nZdroj:, stav k 12. červnu 2015.\n"}
{"id": "708494", "url": "https://cs.wikipedia.org/wiki?curid=708494", "title": "Kitty Wells", "text": "Kitty Wells\n\nKitty Wells, rodným jménem Ellen Muriel Deason (30. srpna 1919, Nashville, Tennessee, USA – 16. července 2012) byla americká countryová zpěvačka a skladatelka, členka Grand Ole Opry.\n\nJejí hit z roku 1952 \"It Wasn't God Who Made Honky Tonk Angels\" pak způsobil, že se jako první country zpěvačka\nse stala i první opravdovou ženskou pěveckou countryovou hvězdou, která byla označována lichotivým přídomkem \"Královna County Music\". Vrchol její kariéry nastal v 50. a 60. letech 20. století. Společně s Dolly Parton, Loretta Lynn, Reba McEntire, Tammy Wynette, Patsy Cline a Tanya Tucker patří mezi největší legendy ženské části americké country scény.\n\nV roce 1976 byla uvedena do americké countryové síně slávy Country Music Hall of Fame, jejíž je i nejstarším doposud žijícím členem.\n\n\n"}
{"id": "708500", "url": "https://cs.wikipedia.org/wiki?curid=708500", "title": "Seznam zaniklých chráněných území v Česku", "text": "Seznam zaniklých chráněných území v Česku\n\nToto je seznam míst v České republice, která pozbyla statusu zvláště chráněného území nebo která byla v souvislosti se zrušením stávající formy ochrany zahrnuta do jiného chráněného celku. Seznam byl aktualizován k lednu 2014.\n\n"}
{"id": "708502", "url": "https://cs.wikipedia.org/wiki?curid=708502", "title": "Ian Crocker", "text": "Ian Crocker\n\nIan Lowell Crocker (* 31. srpna 1982, Portland, Maine, USA) je bývalý americký plavec. Je trojnásobným olympijským vítězem, pětinásobným olympijským medailistou a čtyřnásobným mistrem světa .\n\nSpecializoval se na krátké tratě stylem motýlek, byl také členem amerických štafet na 4x100 metrů polohově i volný způsob. Právě ve štafetových závodech získal své největší úspěchy. Jako osmnáctiletý zvítězil s polohovou štafetou na olympijských hrách 2000 v Sydney. V následujícím roce na mistrovství světa 2001 se prosadil v individuálním závodě na 100 metrů motýlek a skončil druhý za Larsem Frölanderem. \nV roce 2003 se stal světovým rekordmanem i mistrem světa na 100 m motýlek. Na olympiádu v Aténách 2004 odjížděl jako favorit na této trati. Musel se však sklonit před novou hvězdou - krajanem Michaelem Phelpsem. Společně však získali zlato ve štafetě 4x100 m polohově a bronz ve štafetě 4x100 m volný způsob. Na mistrovství světa byl v individuálních závodech také nejčastěji stříbrný. Po olympijských hrách 2008, kde byl potřetí členem zlaté americké štafety na 4x100 m polohově, oznámil konec aktivní kariéry.\n\n\n"}
{"id": "708503", "url": "https://cs.wikipedia.org/wiki?curid=708503", "title": "Kamenka (Podněstří)", "text": "Kamenka (Podněstří)\n\nKamenka (rusky: \"Каменка\", moldavsky: \"Каменка/Camenca\", ukrajinsky: \"Кам'янка\") je město na levém břehu Dněstru náležející k mezinárodně neuznané Podněsterské moldavské republice, administrativní centrum Kamenského rajonu, nejsevernějšího rajonu Podněstří. Roku 2010 zde žilo 9 400 obyvatel, především Rusové, Moldavané a Ukrajinci.\n\nPrvní zmínka o Kamence pochází z 13. století, patřila k Litevskému velkoknížectví. Roku 1793 byla spolu s levým břehem Dněstru připojena k Rusku, po Velké říjnové socialistické revoluci součást Ukrajinské SSR. Rozhodnutím Prezidia Nejvyššího sovětu Ukrajinské SSR byl Kamence roku 1938 udělen status sídla městského typu. V srpnu 1940 připojena k nově vzniklé Moldavské SSR. Mezi lety 1941 až 1944 byla okupována rumunskými a německými vojsky, součást rumunské provincie Zadněstří. Během okupace zde působila odbojová organizace složená z členů KSSS pod vedením J. A. Kučerova. Roku 1944 Kamenku osvobodil partyzánský oddíl \"Sovětská Moldávie\", poté byla znovu začleněna do Moldavské SSR. V období rozpadu Sovětského svazu se občané Kamenského rajonu v referendu vyslovili pro vstup do nově utvářené Podněsterské moldavské SSR, kterou vedení Moldavské SSR označilo za protiústavní. Roku 2002 byla Kamenka povýšena na město.\n\nKamenka je převážně zemědělské sídlo, průmysl zastupují pouze dva potravinářské závody - mlékárna a konzervárna. Ve městě působí střední škola vinařská.\n"}
{"id": "708505", "url": "https://cs.wikipedia.org/wiki?curid=708505", "title": "Elektronické tržiště", "text": "Elektronické tržiště\n\nElektronické tržiště (anglicky e-marketplace) je v podstatě virtuální místo, kde se střetává poptávka mnoha odběratelů s nabídkou mnoha dodavatelů. Na elektronickém tržišti, stejně jako na tržišti klasickém, dochází k nejrůznějším jednáním mezi dodavateli a odběrateli, která vedou k uzavírání konkrétních obchodů.\n\nProvozovatelem tohoto typu e-tržiště je společnost nezávislá na účastnících obchodování na e-tržišti. Funguje jako zprostředkovatel, který poskytuje oběma stranám informace o příležitostech uzavřít obchod. Jeho hlavním smyslem je spojovat poptávku s nabídkou a umožnit oběma stranám vyjednat podmínky uzavření obchodu.\nProvozovatelem privátního e-tržiště je firma nebo skupina firem, které jeho prostřednictvím komunikují se svými obchodními partnery. Většinou se jedná o rozšířený systém elektronického nákupu (e-procurement) nebo spolupráce v uzavřeném odběratelsko-dodavatelském řetězci (Supply Chain Management).\n\nTato tržiště nemají zaměření na konkrétní průmyslové odvětví, ale naopak zapojují do obchodování firmy napříč všemi odvětvími. Obchodovanými komoditami jsou v tomto případě především takové výrobky, které nakupuje téměř každá firma. Jedná se většinou o nepřímý materiál, jako jsou kancelářské potřeby, výpočetní a kancelářská technika apod.\nJsou zaměřena na konkrétní průmyslový obor, např. na chemický průmysl, hutní a kovodělnou výrobu, zdravotní potřeby, a zapojují do svého obchodování firmy podnikající v daném průmyslovém odvětví.\nJsou určeny pro on-line obchodování pouze s konkrétními komoditami.\nZájemci o účast na obchodování na zahraničních e-tržištích se mohou obrátit na adresu https://web.archive.org/web/20061119120606/http://www.emarketservices.com/, kde najdou seznam e-tržišť členěných podle oboru spolu se základními informacemi o každém z nich a také souhrn podstatných informací o způsobech registrace a obchodování na e-tržištích.\n\nV České republice existují elektronické tržiště, které jsou určeny pro veřejné zakázky od 50 000 Kč povinně pro vybrané veřejné zadavatele\na určené komodity. Provoz těchto tržišť je podmíněn koncesí.\n\nToto elektronické tržiště je webová aplikace, která umožňuje elektronické zadávání veřejných zakázek ve stanovených zadávacích řízeních. E-tržiště je plně elektronický systém, všechny úkony v zadávacím řízení provádí zadavatel i dodavatel v elektronické podobě. V rámci soustavy Národní infrastruktury pro elektronické zadávání veřejných zakázek (NIPEZ) bude existovat několik e-tržišť. Ministerstvo pro místní rozvoj v roce 2011 udělilo pět koncesí pro provoz elektronických tržišť.\n\nOd 1.7.2012 platí pro ÚOSS a jejich podřízené organizace povinnost zadávat zakázky pro určené komodity prostřednictvím koncesovaných e-tržišť:\n\n\nV provozu nadále zůstává e-tržiště, které mohou využívat zadavatelé, na které se nevztahuje povinnost vyplývající z usnesení vlády č. 343/2010 Sb.:\n\nOd září 2013 je v provozu první firemní elektronické tržiště v ČR Softrade.cz, na kterém mohou obchodovat podnikatelské subjekty z České republiky\n2.9.2013 spustila společnost BB Pro, s.r.o. firemní elektronické tržiště (B2B aukční portál), který slouží k pořádání nákupních a prodejních aukcí a tendrů\n\nmezi podnikatelskými subjekty.\n"}
{"id": "708507", "url": "https://cs.wikipedia.org/wiki?curid=708507", "title": "Seznam přítoků Mūši", "text": "Seznam přítoků Mūši\n\nToto je seznam přítoků Mūši, která sama po soutoku s řekou Nemunėlis dostává název Lielupe. Další informace o této řece viz článek Mūša.\n"}
{"id": "708513", "url": "https://cs.wikipedia.org/wiki?curid=708513", "title": "Eduard Limonov", "text": "Eduard Limonov\n\nEduard Limonov (rusky: \"Эдуард Вениаминович Лимонов\", pravým jménem Eduard Veniaminovič Savenko,* 22. únor 1943, Dzeržinsk, Nižněnovgorodská oblast) je ruský spisovatel a politik Národně bolševické strany Ruska. V současnosti je předsedou této strany a jedním z vůdců protiputinovské formace Jiné Rusko.\n\nV roce 2007 Christian Kracht napsal Davidu Woodardovi: \"Solženicyn popisuje Limonova jako 'malý hmyz, který píše pornografii', zatímco Limonov popisuje Solženicyna jako zrádce své vlasti, který přispěl k pádu SSSR.\"\n\n\n"}
{"id": "708514", "url": "https://cs.wikipedia.org/wiki?curid=708514", "title": "Hipodrom Vincennes", "text": "Hipodrom Vincennes\n\nHipodrom Vincennes je dostihové závodiště v Paříži. Leží ve 12. obvodu na jihovýchodním okraji Vincenneského lesíka, od něhož je odvozen jeho název. Hipodrom byl založen v roce 1863. Jeho hlavní cenou je \"Prix d'Amérique\". Konají se zde klusácké dostihy v sulkách a dostihy klusáků pod sedlem (monté dostihy) . Každoročně zde proběhne 153 dostihových dní a 1255 dostihů.\n\nZávodiště bylo otevřeno 29. března 1863 při steeplechase za účasti více než 100 000 diváků. Během prusko-francouzské války 1870-1871 byl hipodrom velmi poškozen a po válce byl renovován. Od roku 1920 se jezdí hlavní závod \"Prix d'Amérique\". Překážkové dráhy zmizely z programu v roce 1934.\n\n20. června 1952 se konaly první noční závody z podnětu Reného Ballièra. Závod nyní nese jeho jméno \"Prix René Ballière\". V období 1976-1983 byly tribuny a stáje renovovány.\n\nNa hipodromu se v létě konají koncerty. Vystoupili zde např. Queen, U2, Bruce Springsteen, Michael Jackson, Genesis, Guns N' Roses, Soundgarden a také se zde koná festival \"Monsters of Rock\", který navštěvuje 50-70 000 diváků.\n\n"}
{"id": "708516", "url": "https://cs.wikipedia.org/wiki?curid=708516", "title": "Sola gratia", "text": "Sola gratia\n\nSola gratia (latinsky \"pouhou milostí\") je jedním ze základních teologických postojů protestantismu (tzv. \"particulae exclusivae\"; dále k nim patří sola fide, sola scriptura, solus Christus). Základem tohoto učení je, že člověk je za každých okolností sobecký a zlý (\"incurvatus in se\" – do sebe zakroucený) a dosahuje proto ospravedlnění nikoliv svou zásluhou a svými dobrými skutky, ale výlučně Boží milosti , která je nezaslouženým darem, motivovaným pouze Boží láskou a dobrou vůlí. Zásluhy (\"meritum\") a dobré skutky nemají na spásu člověka žádný vliv, jsou důsledkem milosti a nikoliv její příčinou. Tento protestantský postoj byl jedním ze základů středověké kritiky odpustků. Zásadní význam milosti, z níž dobré skutky pramení, však uznává i římskokatolická církev. \n"}
{"id": "708517", "url": "https://cs.wikipedia.org/wiki?curid=708517", "title": "Hipodrom Auteuil", "text": "Hipodrom Auteuil\n\nHipodrom Auteuil je dostihové závodiště v Paříži. Leží v 16. obvodu v jihovýchodní části Boulogneského lesíka. Jeho název je odvozen od bývalé obce Auteuil. Areál má rozlohu 44 ha. Konají se zde překážkové běhy. Hlavní závod \"Velká pařížská steeplechase\" se odehrává každoročně v květnu.\n\nV roce 1863 byla založena společnost \"Société des Steeple-Chases\". Až do prusko-francouzské války se závody odehrávaly na hipodromu Vincennes. Po válce bylo rozhodnuto vytvořit nové závodiště v Boulogneském lesíku. Hipodrom byl otevřen 1. listopadu 1873.\n\n"}
{"id": "708518", "url": "https://cs.wikipedia.org/wiki?curid=708518", "title": "Soupis poddaných podle víry z roku 1651", "text": "Soupis poddaných podle víry z roku 1651\n\nSoupis poddaných podle víry z roku 1651 je prvním pokusem státní moci sepsat veškeré obyvatelstvo v Čechách. Obsahuje seznamy svobodných a poddaných obyvatel ve městech a vesnicích, v některých případech i vrchností. Originál je uložen v Národním archivu v Praze. Od roku 1997 vycházejí edice tohoto historického pramene podle jednotlivých historických krajů, od roku 2017 jsou edice přístupné i v digitální podobě.\n\nSoupis vznikl na základě patentu místodržících z 16. listopadu 1650, vydaného 4. února 1651, kterým se krajským hejtmanům ukládalo zajistit soupis obyvatel na základě příslušnosti ke katolické víře. Přes všechna rekatolizační opatření v průběhu třicetileté války bylo totiž zřejmé, že v Čechách žily početné skupiny obyvatel, hlásící se skrytě nebo i veřejně k nekatolickým konfesím. Zároveň vydal arcibiskup Harrach instrukci, podle níž měla každá farnost sepsat počet farníků a jejich konfesi. Cílem obou opatření bylo zjistit, do jakých oblastí se má katolická církev zaměřit v misijní činnosti.\n\nKrajští hejtmané dostali šestitýdenní lhůtu na odevzdání soupisu. Ten měl podchytit nejen poddané, ale i vrchnosti, vrchnostenské úředníky, měšťany královských měst, poddanských měst a svobodníky, tj. lidi osobně svobodné. Na jednotlivých panstvích zpracovávaly seznamy vrchnostenské kanceláře, ve městech městské kanceláře. Asi dvě třetiny panství a měst soupisy odevzdaly do léta roku 1651. 3. června 1651 vydala místodržitelská kancelář další patent. Upouštěla v něm od vypracování podrobného jmenného soupisu a nařizovala vypracovat pouze seznamy nekatolíků. To je důvod, proč nebyl Soupis vyhotoven kompletně pro celé Čechy.\n\nOriginál Soupisu je uložen v Národním archivu, ve fondu Stará manipulace, pod signaturou R (Religio) 109/45. Písemnosti jsou uspořádány podle krajů, dále pak abecedně podle jednotlivých panství. Protože Soupis nezachycuje pouze poddané, je jeho celý název nepřesný. Jedná se však o terminus technicus používaný v historiografii.\n\nSoupis se vyplňoval do stanovených formulářů. Do předepsaných rubrik se zapisovalo jméno osoby, stav (zda je poddaná či svobodná), povolání, věk a údaj o náboženském vyznání. U nekatolíků se poznamenávalo, zda je u nich naděje na konverzi. Základní jednotkou soupisu byla rodina. U jejích členů se zapisoval vztah vůči hospodáři. Čeleď a podruzi se zaznamenávali spolu s rodinou. Na konec Soupisu se připojovala poznámka o stavu kostelů, farních budov a záduší. V edici Soupisu je toto členění respektováno, jednotlivé rodiny jsou graficky odděleny.\n\nSoupis je především využíván ke genealogickým účelům. Jeho možnosti využití jsou však mnohem širší. Soupis je důležitým pramenem pro hospodářské dějiny, sociální dějiny, historickou demografii, mikrohistorii, dějiny jednotlivých lokalit a památkovou péči. K soupisu je třeba přistupovat kriticky, zejména pokud jde o věk osob. Ačkoliv vedení matrik přikázal katolické církvi již tridentský koncil, v převážně nekatolických Čechách se před rokem 1618 vedly matriky jen výjimečně. Se systematickými matričními zápisy začali katoličtí faráři až v rámci konzolidace duchovní správy po třicetileté válce. Věk, který udávali obyvatelé, nemusel vždy odpovídat skutečnosti. Kromě toho nebylo ujednoceno, od kdy se do Soupisu zaznamenávaly děti. Někdy jsou zachyceny všechny, jindy až od jednoho nebo dvou let a občas také od devíti nebo deseti, kdy začaly chodit ke zpovědi. Údaje ze Soupisu je možné porovnávat s informacemi z berní ruly z roku 1654 a se Soupisem duší ( \"status animarum\") z roku 1651.\n\n\n\n\n"}
{"id": "708523", "url": "https://cs.wikipedia.org/wiki?curid=708523", "title": "Dionysios Kasdaglis", "text": "Dionysios Kasdaglis\n\nDionysios Kasdaglis, řecky: Διονύσιος Κάσδαγλης, (10. října 1872 Salford – 1931) byl řecko-egyptský tenista, dvojnásobný stříbrný olympijský medailista. Na Letních olympijských hrách 1896 v Athénách reprezentoval ve dvouhře Řecko, jako člen nově založeného Athénského tenisového klubu. Do čtyřhry nastoupil jako člen smíšeného týmu. Žil v egyptské Alexandrii.\n\nKasdaglis byl na olympijských hrách v Athénách reprezentantem Řecka a smíšeného týmu. Pocházel z Alexandrie a měl britské občanství. Probojoval se do finále mužské dvouhry i čtyřhry.\n\nNa cestě do singlového boje o titul postupně vyřadil Francouze Deferta, Řeka Konstantinose Akratopoulose a Maďara Momcsilla Tapavicze. Nakonec přišel na řadu John Pius Boland, kterému podlehl. Mezinárodní olympijský výbor potvrdil jeho členství v řeckém týmu, když medaili z dvouhry později přičetl Řecku.\n\nDo čtyřhry nastoupil s Řekem Demetriosem Petrokokkinosem. Nejprve porazili řecký pár Konstantinos Paspatis a Evangelos Rallis. Poté přešli přes britsko-australskou dvojici George S. Robertson a Edwin Flack. Ve finále však nestačili na s britsko-německý pár Boland a Traun, a skončili druzí.\n"}
{"id": "708525", "url": "https://cs.wikipedia.org/wiki?curid=708525", "title": "Johana Anglická (1321–1362)", "text": "Johana Anglická (1321–1362)\n\nJohana Anglická ( \"Joan of The Tower\", 5. července 1321 Londýn – 7. září 1362 Hrad Hertford) byla skotská královna z dynastie Plantagenetů.\n\nNarodila se jako nejmladší potomek anglického krále Eduarda II. a Izabely, dcery francouzského krále Filipa Sličného. Již v útlém dětství se na základě mírové dohody z Northamptonu 17. července 1328 stala manželkou Davida, čtyřletého následníka skotského trůnu. O rok později se David stal králem a ke korunovaci došlo v listopadu 1331 ve Scone.\n\nJohanin bratr, král Eduard III. začal prosazovat na skotský trůn Eduarda Balliola. Po bitvě u Halidon Hill v červenci 1333 byl mladý královský pár poslán kvůli zajištění bezpečnosti do francouzského azylu ke králi Filipovi . V květnu 1334 byli v Boulogne a až do roku 1341 obývali hrad Gaillard. Poté se vrátili do Skotska a David se ujal vlády.\nRoku 1346 jako francouzský spojenec vpadl do Anglie a v říjnu byl poražen v bitvě u Neviles Cross. Byl odveden do Londýna a strávil příštích jedenáct let ve vězení. Johana ho se svolením bratra mohla několikrát navštívit. Roku 1357 byl David po slíbení obrovského výkupného propuštěn a vrátil se do Skotska.\n\nJohana manžela nedoprovázela, rozhodla se zůstat v Anglii. Stala společnicí své matky Isabely a ošetřovala ji v posledních dnech života. Přežila ji o čtyři roky, zemřela v září 1362 a byla pohřbena ve františkánském kostele Greyfriars v Londýně, který podlehl roku 1666 požáru.\n"}
{"id": "708526", "url": "https://cs.wikipedia.org/wiki?curid=708526", "title": "Zneužívaný", "text": "Zneužívaný\n\nZneužívaný (2011) je časosběrný dokumentární film Ivanny Benešové z Filmové akademie Miroslava Ondříčka v Písku.\n\nJde o první studentský film této školy, který půjde do distribuce, jedna kopie bude nasazena i v kinech USA.\n\nFilm pojednává o současném životě třicátníka Filipa Zahradila, který byl jako malý zneužíván svou matkou, kterou potom zabil a strávil 10 let ve vězení, odkud byl propuštěn v únoru 2009. Obrazy z Filipovy minulosti jsou do filmu vloženy formou hraných pasáží.\n\n"}
{"id": "708527", "url": "https://cs.wikipedia.org/wiki?curid=708527", "title": "Musée de la Légion d'honneur", "text": "Musée de la Légion d'honneur\n\nMusée de la Légion d'honneur (česky \"Muzeum Čestné legie\"), celým názvem Musée national de la Légion d'honneur et des ordres de chevalerie (\"Národní muzeum Čestné legie a rytířských řádů\") je národní muzeum v Paříži věnované rytířským a záslužným řádům, vyznamenáním a medailím, jak francouzským tak zahraničním. Muzeum se nachází v bočním křídle paláce Hôtel de Salm v 7. obvodu. V roce 2010 muzeum navštívilo 45 000 návštěvníků. Muzeum má výstavní plochu 1000 m.\n\nMuzeum bylo založeno z iniciativy generála Augusta Dubaila, kancléře Čestné legie, a financováno ze sbírky mezi členy Čestné legie a oceněnými válečnými medailemi. Bylo otevřeno v roce 1925 v křídle postaveném v letech 1922-1925 na místě starých stájí paláce Salm, s výhledem na nádvoří Musée d'Orsay. Počáteční jádro sbírky tvořil fond kancléřství legie, doplněný později sbírkami národních muzeí, dary mnoha sběrateli a nákupy.\n\nMuzejní sbírka dnes čítá na 28 000 kusů, z nichž vystaveno je asi 10 000. Stálá expozice je rozdělena na jednotlivá témata:\n\nMuzeum rovněž pravidelně pořádá dočasné tematické výstavy.\n\n"}
{"id": "708529", "url": "https://cs.wikipedia.org/wiki?curid=708529", "title": "Čtvrtě Paříže", "text": "Čtvrtě Paříže\n\nČtvrtě Paříže (francouzsky \"Quartiers de Paris\") jsou v současnosti nejmenší územně správní jednotky, na které se rozděluje Paříž. Každý z 20 městských obvodů je rozdělen na čtyři čtvrtě, takže se Paříž člení do 80 administrativních čtvrtí. V běžné řeči se za čtvrtě označují i urbanistické celky, které vznikly na území dnešního města a jsou specifické svým historickým (Marais), sociologickým (Latinská čtvrť), demografickým (Asijská čtvrť) nebo architektonickým (Beaugrenelle) vývojem. Nemají proto žádné administrativní funkce a tedy ani jejich územní vymezení není přesné. A konečně se jako čtvrtě označují i správní celky (\"conseil de quartier\" – rada čtvrtě) vytvořené na základě zákona z roku 2002, kterých je v Paříži 121.\n\nPůvodně se Paříž v raném středověku dělila na čtyři čtvrtě. Před postavením hradeb Filipa II. Augusta to byly ostrov Cité a na pravém břehu čtvrtě \"Saint-Jacques-de-la-Boucherie\", \"Verrerie\" a \"Grève\". Oblast na levém břehu byla v držení klášterů. Po postavení hradeb se počet čtvrtí zvýšil na osm, protože se připojily \"Sainte-Opportune\" a \"Saint-Germain-l'Auxerrois\" na pravém a \"Saint-André\" a \"Maubert\" na levém břehu. Dalších osm čtvrtí pak vzniklo po dostavění hradeb za Karla V. v roce 1383. Až do konce 16. století tak byla Paříž rozdělena do šestnácti čtvrtí: \"Cité\", \"Grève\", \"Halles\", \"Maubert\", \"Verrerie\", \"Saint-André\", \"Saint-Antoine\", \"Saint-Denis\", \"Saint-Eustache\", \"Saint-Germain-l'Auxerrois\", \"Saint-Gervais\", \"Saint-Honoré\", \"Saint-Jacques-de-la-Boucherie\", \"Saint-Martin\", \"Sainte-Avoye\" a \"Sainte-Opportune\". Názvy čtvrtí byly většinou odvozeny od názvů příslušných farních kostelů. V každé čtvrti byl jmenován správce (tzv. \"quartinier\") odpovědný za administrativní úkoly a plukovník za bezpečnost a pořádek. Úřad těchto plukovníků čtvrtí se za vlády Ludvíka XIV. rozšířil do všech francouzských měst.\n\nPo Frondě bylo městské opevnění zbořeno a královská moc se snažila omezit městskou samosprávu v Paříži. To vedlo k vytvoření funkce policejního poručíka (1667) a reformě úřadu quarteniera (1681), který již znamenal jen čestnou funkci. V roce 1702 byl také zvýšen počet pařížských čtvrtí na dvacet:\n\nČtvrtě byly pod dohledem policejních poručíků, kteří měli pod sebou dva inspektory v každé čtvrti (od roku 1708). Funkce quartierů se omezovala na výběr některých daní, desátků apod.\n\nV dubnu 1789 bylo město rozděleno na 60 obvodů kvůli volbě delegátů do generálních stavů. Každá bývalá čtvrť byla rozdělena do tří nebo čtyř obvodů a každý z nich během roku po vypuknutí Velké francouzské revoluce sestavil oddíl Národní gardy.\n\n21. května 1790 byl počet obvodů snížen na 48 tzv. sekcí, ze kterých se v roce 1795 stalo 48 čtvrtí. Vždy čtyři čtvrtě tvořily jeden městský obvod, kterých bylo 12.\n\nToto rozdělení trvalo až do 1. ledna 1860, kdy se území Paříže rozšířilo a byly připojeny některé okolní obce. Tím se zvýšil počet obvodů i čtvrtí. Nově vzniklo 20 městských obvodů a 80 administrativních čtvrtí, některé z nich přijaly jména bývalých obcí. Toto územní rozdělení platí do současnosti.\n\nRada čtvrtě (\"conseil de quartier\") může být utvořena za základě zákona z roku 2002. Radu mohou vytvořit obyvatelé města, aby lépe prosazovali návrhy týkající se života v jejich okolí. Tyto rady jsou vždy připojeny k radnici příslušného obvodu. Územní rozsah těchto rad ovšem nemusí nutně odpovídat hranicím administrativních čtvrtí. Proto je Paříž rozdělena do 121 těchto čtvrtí. Počet rad určují jednotlivé radnice obvodů většinou podle voličských obvodů. Fakticky tak množství rad závisí především na velikosti populace v daném obvodu. Takže zatímco 3. obvod má jen 3 rady čtvrtí, 15. obvod jich má deset.\n\n"}
{"id": "708531", "url": "https://cs.wikipedia.org/wiki?curid=708531", "title": "Plaček", "text": "Plaček\n\nPříjmení Plaček (Plačková) může označovat:\n\n\n\n"}
{"id": "708532", "url": "https://cs.wikipedia.org/wiki?curid=708532", "title": "Emanuel Chvála", "text": "Emanuel Chvála\n\nEmanuel Chvála (1. ledna 1851 Praha – 28. října 1924 tamtéž) byl český hudební kritik a skladatel.\n\nStudoval na reálce v Praze a poté železniční inženýrství ve Vídni. Stal se úředníkem Buštěhradské dráhy a hudbou se zabýval pouze ve svém volném čase, ale na profesionální úrovni. Hru na klavír studoval u C. Müllera a J. Cainera. Ve skladbě a hudební teorii byl žákem Josefa Förstera a Zdeňka Fibicha.\n\nZabýval se i organizací hudebního života. Byl funkcionářem Umělecké besedy, členem \"Jednoty pro zvelebování hudby v Čechách\", členem České akademie věd a umění a předsedou spolku \"J. Dalcroze\". Na podnět Josefa Václava Sládka se začal věnovat hudební publicistice a kritice. Přispíval do hudebních časopisů (\"Lumír, Dalibor\"), ale i do denního tisku (\"Národní politiky\") a to nejen českého, ale i německého.\n\nZ díla Emanuela Chvály jsou nejvíce ceněny jeho písně. Ostatní skladby se dnes na koncertních pódiích objevují jen zřídka.\n\n\n\n\n\n\n\n\n\n\n"}
{"id": "708533", "url": "https://cs.wikipedia.org/wiki?curid=708533", "title": "Moon Unit Zappa", "text": "Moon Unit Zappa\n\nMoon Unit Zappa nebo jen Moon Zappa (* 28. září 1967, New York City, New York, USA) je americká herečka a hudebnice. Od roku 2002 je jejím manželem kytarista skupiny Matchbox Twenty Paul Doucette. Její otec byl Frank Zappa, také kytarista. Podílela se na několika písních svého otce, jednou z nich je například „Valley Girl“ z roku 1982.\n\n"}
{"id": "708536", "url": "https://cs.wikipedia.org/wiki?curid=708536", "title": "Francis Leggatt Chantrey", "text": "Francis Leggatt Chantrey\n\nFrancis Leggatt Chantrey (7. dubna 1781 – 25. října 1841) byl anglický sochař georgiánské éry, který určil, že všechen jeho majetek připadne po smrti ženy Akademii umění, aby ho využila na nákup uměleckých děl.\n\nNarodil se v Nortonu blízko Sheffieldu (v době, kdy to byla ještě část Derbyshiru), kde měl jeho otec, tesař, malou farmu. Bylo mu teprve dvanáct let, když jeho otec zemřel a jeho matka se znovu vdala. V patnácti letech pracoval u hokynáře v Sheffieldu, když byl zaujat řezbářstvím a požádal o to, aby se stal řezbářským učněm. Začal se tedy učit u pana Ramsayho, sheffieldského řezbáře a zlatiče. Jeho umělecké nadání objevil kreslič a rytec John Raphael Smith, jenž mu poté dával hodiny kreslení. Roku 1802 zaplatil Chantrey 50 liber, aby se vykoupil z učňovského místa u Ramsayho, a okamžitě si v Sheffieldu založil studio, ve kterém maloval portréty. Měl slušné příjmy, a tak si našetřil dost peněz na to, aby se přestěhoval do Londýna.\n\nZískal práci na pozici řezbářského asistenta, ale současně si přivydělával malováním portrétů, vytvářením bust a modelováním z hlíny. Odcestoval do Dublinu, kde vážně onemocněl a ztratil všechny vlasy. Poté se vrátil do Londýna a od roku 1804 v Akademii umění vystavoval své obrazy. Ovšem v roce 1807 se rozhodl zaměřit více na oblast sochařství. Jeho první obrazotvorné dílo byl model satanovy hlavy, která byla v Akademii vystavena roku 1808. Pak vytvořil pro Greenwichskou nemocnici obrovské busty admirálů Duncana, Howea, Vincenta a Nelsona. Jeho reputace rapidně vzrostla a další zakázkou byla busta Johna Hornea Tookea, za níž získal odměnu v hodnotě dvou tisíců liber.\n\nOd té chvíle byl téměř stále zaměstnán dobře placenými zakázkami. Roku 1808 se stal členem Akademie umění, také obdržel tituly magistr umění z Cambridge a doktor občanského práva z Oxfordu, a o rok později navštívil Itálii, kde se seznámil s nejvýznamnějšími sochaři Říma a Florencie. V roce 1835 byl povýšen do rytířského stavu. Zemřel roku 1841 a byl pohřben ve své rodné vesnici, v hrobce, kterou si sám vytvořil.\n\nChantreyho dílo je velmi rozsáhlé. Zde je přehled některých jeho soch: George Washington ve státním domě v Bostonu, Jiří III. v Guildhall v Londýně, Jiří IV. v Brightonu, William Pitt (mladší) na Hanover Square v Londýně, James Watt ve Westminsterském opatství a v Glasgow, William Roscoe a George Canning v Liverpoolu, John Dalton na manchesterské radnici nebo busta Williama Murdocha v Kostele panny Marie v Handsworthu. Z jezdeckých soch jsou nejslavnější Thomas Munro v Kalkatě, vévoda z Wellingtonu před Královskou burzou a Jiří IV. na Trafalgar Square. Také mnoho monumentů v Katedrále svatého Pavla vytvořil Chantrey. Nejlépe hodnocené jsou však Chantreyho busty a zobrazení dětí. Socha \"Spící děti\", zobrazující dvě sestry, zdobí Lichfieldskou katedrálu. V Derbském muzeu se nachází neobvyklá busta vynálezce Williama Strutta.\n\nPodle závěti z 31. prosince 1840 odkázal bezdětný Chantrey všechen svůj majetek (až na několik určitých věcí) po smrti nebo druhém sňatku své ženy Královské akademii věd (nebo, v případě jejího zániku, společnosti, která ji nahradí). Majetek měl být využit k nákupu obrazů a soch vysoké kvality. Roku 1875 zemřela Chantreyho žena a o dva roky později byl kapitál přístupný pro nákup uměleckých kusů. Do roku 1905 bylo nakoupeno 203 děl (z toho 187 obrazů a 16 soch) v ceně téměř 68 000 liber.\n\n"}
{"id": "708543", "url": "https://cs.wikipedia.org/wiki?curid=708543", "title": "Michal Jareš", "text": "Michal Jareš\n\nMichal Jareš (* 19. listopadu 1973 Liberec) je český básník, literární historik, kritik, publicista a editor.\n\nŽije v Praze. Vyučil se mechanikem strojů a zařízení v podniku LIAZ v Jablonci nad Nisou, v tomtéž podniku v Liberci následně před vojnou dva měsíce pracoval jako dělník. V letech 1993–1998 vystudoval teorii a dějiny dramatických umění na Univerzitě Palackého v Olomouci.\n\nOd roku 1999 pracuje v Ústavu pro českou literaturu Akademie věd České republiky – nejprve pracoval pro Oddělení 20. století, posléze v Oddělení pro výzkum literární kultury a v posledních letech v Oddělení literární lexikografie. Zabývá se českou a slovenskou literaturou 20. a 21. století, její prózou, poezií i populární literaturou, dějinami komiksu, dějinami nakladatelství a lexikografií. Je členem redakční rady časopisu Aluze a také Slovenská literatúra (dlouhodobě spolupracuje s Ústavom slovenskej literatúry SAV). Od roku 1999 spolupracuje s časopisem Tvar a od roku 2000 do konce roku 2012 byl jeho redaktorem. Otiskuje zde odborné články a studie, podílí se na přípravách rozhovorů. Literární minulosti se věnoval v rubrikách \"Knihovraždy\" a \"Mladé cesty – ohlasy\". V nepravidelné rubrice \"Jedním okem tam, druhým ven\" psal filmové recenze, v současnosti se věnuje pravidelnému recenzování poezie v rubrice \"Slova o poezii\". Mezi výrazné profilační prvky Tvaru patří i Jarešův komiksový strip \"Zlá ovce\".\n\nEdičně se podílel mj. na vydání díla Michala Mareše - \"Přicházím z periferie republiky\" (2009), Vladimíra Burdy – \"Lyrické minimum\" (2004) či spisů Vladimíra Körnera – \"Anděl milosrdenství, Život za podpis\" (2006), \"Psí kůže, Kámen nářku\" (2002) či slovenského básníka Štefana Strážaye – \"Štefan Strážay – Básnické dielo\" (2011). Účastnil se týmových prací na \"Dějinách české literatury 1945–1989\" (2007–2008) a \"Slovníku české literatury po roce 1945\" (2006–2011) . V letech 2003–2008 provozoval blog \"Básní (nejen) pro všední den\". Jako poeta je zastoupen v několika básnických antologiích.\n\nMichal Jareš vstoupil do literatury v roce 1994, kdy si vlastním nákladem vydal tři básnické sbírky \"Tanec v začínajícím létě\" (1994), \"Plameny vody\" (1996) a \"Prospal jsi hedvábí\" (1998). Jarešova poezie bývá často dávána do souvislosti s poezií Dálného východu. Například sbírka \"Prospal jsi hedvábí\" je příkladem propojení českého prostředí s básnickou formou sidžo, volněji se k poezii Dálného východu hlásí sbírky \"Brzo je k lásce, pozdě je k řečem\" a \"Kdo dnům rozumí\".\n\nPátá sbírka Michala Jareše z roku 2006 se volně inspiruje poetikou Dálného východu a zároveň navazuje na hodnoty tradičního křesťanství. Skládá se z pěti oddílů - \"Nálada postdušičková, Rozhovory, Špatné melodie a fragmenty, Věštby a Ubývání.\" Jednotlivé části jsou věnovány reflexivní, přírodní a symbolistické lyrice sevřené z větší části do miniaturní veršované formy. Mezi stěžejní motivy patří makrokosmický pohled na cyklický pohyb přírody, kontrast smrti a života a dualita těla a duše. Sbírka se vyznačuje jemnou ironií, skepticismem a filozofickým náhledem na svět.\n\n\n\n"}
{"id": "708544", "url": "https://cs.wikipedia.org/wiki?curid=708544", "title": "Hôtel de Salm", "text": "Hôtel de Salm\n\nHôtel de Salm (česky \"Salmův palác\"), též nazývaný Palais de la Légion d'honneur (\"Palác Čestné legie\") je palác v Paříži, ve kterém sídlí Řád čestné legie a muzeum Čestné legie (Musée de la Légion d'honneur). Nachází se v 7. obvodu v těsném sousedství Musée d'Orsay. Od roku 1985 je budova chráněná jako historická památka.\n\nV letech 1782 a 1783 postupně koupil německý šlechtic a plukovník Fridrich III. kníže von Salm-Kyrburg (1746-1794) pozemky na břehu Seiny, aby zde nechal postavit palác. Realizací byl pověřen architekt Pierre Rousseau. Výstavba začala v říjnu 1782. Finanční těžkosti Fridricha III. však vedly ke zdržení stavby, takže se kníže mohl nastěhovat až v roce 1788. Nicméně drobné řemeslné práce pokračovaly až do roku 1792.\n\nAvšak 2. dubna 1794 byl Fridrich III. zatčen a odsouzen k smrti jako německý agent. Jeho majetek byl znárodněn. V následujícím roce byl Fridrich III. rehabilitován a palác byl vrácen dědicům a věřitelům.\n\nV roce 1802 založil Napoleon Bonaparte Řád čestné legie a přírodovědec Bernard Germain de Lacépède (1756-1825), který byl roku 1803 jmenován hlavním kancléřem řádu, měl nalézt vhodné místo pro jeho sídlo. Dne 13. května 1804 byl hôtel de Salm zakoupen pro potřeby řádu, který v paláci sídlí dodnes.\n\nV letech 1922-1925 bylo postaveno nové křídlo paláce, ve kterém je umístěno Musée de la Légion d'honneur.\n\n\n"}
{"id": "708550", "url": "https://cs.wikipedia.org/wiki?curid=708550", "title": "Beat the Boots III", "text": "Beat the Boots III\n\nBeat the Boots III je box set Franka Zappy, který byl k dostání jen na serverech Amazon, iTunes a Napster. Jedná se o ilegální nahrávky z koncertů. Disky 1 a 2 byly vydány 25. ledna 2009, disky 3 a 4 byly vydány 31. ledna 2009 a poslední dva disky byly vydány 1. února 2009.\n\n"}
{"id": "708552", "url": "https://cs.wikipedia.org/wiki?curid=708552", "title": "Jeddah Tower", "text": "Jeddah Tower\n\nJeddah Tower (dříve zvaný také jako Mile-High Tower, nebo Kingdom Tower, česky \"Džidda Tower\") je název mrakodrapu, jehož výstavba byla zahájena v saúdskoarabském městě Džidda na pobřeží Rudého moře dne 1. dubna 2013. Očekávaný termín dokončení je listopad 2019. Po dokončení by se mělo jednat o nejvyšší stavbu světa s minimálně 167 patry a výškou přibližně 1000 metrů. Budova bude součástí nového městského komplexu Jeddah Economic City. Její stavba bude stát více než 1,2 miliard dolarů a bude vyrobena z více než 80 tisíc tun oceli. Stavba byla v únoru 2018 pozastavena a její budoucnost je nejistá.\n\nPrvní informace o projektu byly zveřejněny v roce 2008. Původní návrh počítal s výškou jedné míle, tedy více než 1600 metrů. V roce 2010 bylo oznámeno, že výška budovy bude nejméně 1000 metrů. Dne 2. srpna 2011 podepsala investiční firma Kingdom Holding Co. (KHC) dohodu s firmou Saudi Binladen Group o výstavbě budovy za 4,6 miliardy rialů (cca 20,8 miliardy korun). Architekty stavby jsou Gordon Hill a Adrian Smith, který navrhl současný nejvyšší mrakodrap světa Burdž Chalífa pro dubajskou developerskou společnost Emaar Properties. Na stavbě se podílí i pardubická výtahová firma PEGA.\n\nJeddah Tower budou tvořit tři „křídla\", mezi nimi bude jedno technické jádro pro zázemí věže, jako jsou výtahy a rozvod sítí. Křídla doplní sada zoubků připomínající žábry. Budova je koncipována tak, že si budou jednotlivé část jako například křídla a žábry stínit, což celkově ochladí budovu v extrémních teplotách Saúdské Arábie. Budova bude mít speciální izolační zdi, které by měly zajistit úsporu energie. V 157. podlaží se bude nacházet 30 metrů široká kruhová vyhlídka.\n\n\n"}
{"id": "708576", "url": "https://cs.wikipedia.org/wiki?curid=708576", "title": "Tajemství staré bambitky", "text": "Tajemství staré bambitky\n\nTajemství staré bambitky je česká televizní pohádka Iva Macharáčka z roku 2011. Hlavní roli prince Jakuba hraje Tomáš Klus, jenž také pro pohádku nazpíval několik písniček, které jsou součástí scénáře, a nesložil je tedy on.\n\nNatáčení probíhalo na přelomu července a srpna 2011 na Bítově, Lemberku (a v okolních lesích) a ve skanzenech v Kouřimi a v Přerově nad Labem.\n\nDěj pohádky vtipně satiruje politicko-ekonomickou situaci v České republice v době své premiéry.\n\nVe scéně, v níž si přijde princ Jakub za rádcem Lorencem pro peníze \"na dárek\", je vidět na stěně i historická Seutterova mapa Moravy z 18. století.\n\n"}
{"id": "708581", "url": "https://cs.wikipedia.org/wiki?curid=708581", "title": "Momcsilló Tapavicza", "text": "Momcsilló Tapavicza\n\nMomcsilló Tapavicza (14. říjen 1872, Nadalj – 10. leden 1949, Pula) byl srbský tenista, vzpěrač, zápasník a architekt. Na olympijských hrách v Aténách v roce Letní olympijské hry 1896 reprezentoval Maďarsko. Získal tu v mužské tenisové dvouhře bronz a stal se prvním srbským držitelem medaile.\n\nTapavicza začal sportovat, když bydlel v městečku Novi Sad. Poté pokračoval i v Budapešti, kde studoval architekturu na vysoké technické škole.\nBronzovou medaili na olympijských hrách v roce 1896 získal, když porazil v prvním kole Řeka D. Frangopoulose a v semifinále ho porazil Egypťan Dionysios Kasdaglis. Tapavicza v mužské čtyřhře nesoutěžil.\nNa hrách skončila také poslední z šesti závodníků v obouručné vzpěračské soutěži, dnes známé jako trh a nadhoz. Kolik Trpavicza zvedl není známo, ale bylo to méně než 90 kilogramů.\nV zápasu byl Trpavicza poražen hned v prvním kole Řekem Stephanos Christopoulos. Po návratu z Budapešti do Nového Sadu v roce 1904 nastoupil do veslařského klubu Danubijus.\n\nV roce 1908 Tapavicza odjel do Černé Hory, kde navrhl několik budov. Během první světové války žil v Maroku, ale později se vrátil do Nového Sadu, kde si založil architektonickou firmu.\nBěhem té doby navrhl budovu Matica srpska, budovu německého konzulátu nebo Boka Hotel v Herceg Novi, který byl zničen při zemětřesení v roce 1977. Tapavicza zemřel v roce 1949 a byl pochován v městečku Pula.\n"}
{"id": "708582", "url": "https://cs.wikipedia.org/wiki?curid=708582", "title": "Taseografie", "text": "Taseografie\n\nTaseografie (také známá jako \"tasseomantie\" nebo \"tassologie\") je metodu věštění, která interpretuje vzory v čajových lístcích nebo kávové sedlině. Její původ sahá až do starověké Číny. V Evropě tento zvyk, spolu s pitím čaje, zdomácněl až v 17. století. Termíny pocházejí z francouzského slova \"tasse\" (pohár), který podle pořadí pochází z arabského slova \"tassa\" (příbuzný), a řeckých přípon \"-graf\" (psaní), \"-logy\" (studium) a \"-mancy\" (věštění).\n\nVýběr šálku, z kterého se bude věštit, by měl být pečlivý, stejně tak jako výběr čaje, který se bude pít. Je třeba dbát na to, aby šálek byl na dně trochu užší než u ústí. Je vhodné se vyhnout se používání různých přísad, jako je cukr, mléko apod.\n\n\n\n\nMnoho lidí se domnívá, že věštění s pomocí předepsaných symbolů není příliš subjektivní, proto profesionální vykladači dávají přednost intuitivnímu výkladu.\n"}
{"id": "708585", "url": "https://cs.wikipedia.org/wiki?curid=708585", "title": "Světlušky v zahradě", "text": "Světlušky v zahradě\n\nSvětlušky v zahradě (orig. \"Fireflies in the Garden\") je americký film z roku 2008 režiséra a scenáristy Dennise Lee v hlavních rolích s Willemem Dafoem, Ryanem Reynoldsem a Julií Robertsovou. Film měl premiéru na Mezinárodním filmovém festivalu v Berlíně.\n\nDěj se odehrává v současnosti, ale film obsahuje rozsáhlé flashbacky. Děj se točí okolo tří generací jedné rodiny, kde dominuje otec Charles. Ten má za ženu Lisu, společně mají syna Michaela a dceru Ryne. Film sleduje také Lisinu mladší sestru Jane a její děti Christophera a Leslie, sleduje také Michaelovu bývalou manželku Kelly.\n\nCharles a Michael mají a vždy měli napjaté vztahy, každý z nich rozčiluje druhého. Ve flashbacku z Michaelova dětství Michael předstírá, že ztratil brýle, i když věděl, že je měl pouze v kapse. Aniž by o tomto podvodu věděl, nechal Charles za trest jít Michaela pěšky domů v dešti. Charles celé své rodině vytváří pravidla a tresty za jejich porušení jsou pak ve stylu \"oko za oko\". I jeho švagrové Jane jeho rozkazovačná nátura vadí. Jane s Michaelem vytvoří jakýsi pakt proti otci. Když Michael zesměšní otce před jeho kolegy, když tvrdí, že napsal báseň, která je ve skutečnosti básní \"Světlušky v zahradě\" od Roberta Frosta, je potrestán tím, že musí držet vzhůru své obtěžkané ruce, což ho bolí tak, že si později ani není schopen podat jídlo do úst, a tak ho nakrmí Jane. Když vyrůstají, konflikty eskalují. Michael zasahuje i do konfliktů mezi rodiči, jednou na Charlese zaútočí a srazí ho k zemi.\n\nPo letech, když Charles a Lisa jedou na rodinné setkání do Janina domu na oslavu Lisina absolvování vysoké školy, dojde k tragické události. Charles rychle řídí a když se vyhýbá Christopherovi, který přechází bezstarostně silnici, auto narazí do stromu. Lisa zemře, Charles je zraněn a cítí za nehodu stejně jako Christopher vinu.\n\nMichael vezme Janiny děti Christophera a Leslie na ryby. Snaží se je rozveselit lovem ryb pomocí petard, jak to dělal s Jane, když byli malí. Znepokojený tím, co by tomu řekli Jane a Charles, řekne dětem, aby matce o jejich výletu lhali. Jak předpokládal, Charles a Jane považovali jeho chování za nevhodné. Vztahům uvnitř rodiny nepomůže ani Michaelův hlučný sex s jeho bývalou ženou Kelly, která přijede na pohřeb Lisy.\n\nNásledkem všech události Christopher uteče z domu. Najde ho Michael, který ho ujistí, že on není odpovědný za Lisinu smrt. Christopher po jejich rozhovoru trvá na tom, že se domů vrátí sám a Michael mu dá svůj mobilní telefon, kdyby změnil názor. Christopher telefon hned vyřadí a domů se nevrátí po několik dalších hodin. Jane opět vynadá Michaelovi za to, že nechal Christophera samotného. Ten se nakonec v pořádku vrátí. Následují další odhalení a další obviňování. Michael zjistí, že jeho matka měla poměr se svým mladším profesorem Addisonem a měla v plánu Charlese opustit po absolvování školy. Jane během pátrání po Christopherovi přijde na to, že je Kelly těhotná a Michael o tom neví. Michael a Kelly se pak vrátí k sobě a novinu oznámí rodině. Když mluví s Ryne a Kelly o jménech pro dítě, Michael se zmíní o tom, že by se mu líbilo jméno Max. Tak chtěla Lisa pojmenovat Ryne, pokud by byla chlapcem.\n\nFilm byl natáčen v Austinu (včetně University of Texas), Bastropu a Smithvilleu v Texasu. Film byl z velké části natáčen v T. A. Hasler House v Bastropu.\n\n\"Světlušky v zahradě\" sklidily negativní reakce kritiky. Server Rotten Tomatoes dává filmu na základě 25 hodnocení kritiků skóre 28%. Oproti tomu uživatelé tohoto serveru hodnotí film průměrnými 47%. Uživatelé ČSFD snímek hodnotí průměrně 72%.\n\n"}
{"id": "708590", "url": "https://cs.wikipedia.org/wiki?curid=708590", "title": "Kollam", "text": "Kollam\n\nKollam ( ) je město na Malabárském pobřeží ve státě Kérala v Indické republice, sídlo stejnojmenného okresu. Je čtvrté největší město Kéraly a obchodní centrum jižní části státu. Má 349 033 obyvatel (2011).\n\nMěsto bylo kvetoucím obchodním centrem Malabárského pobřeží známým i Římanům. Své postavení si udrželo za čérské vlády i jako středisko samostatného státu Venad. Začátkem 16. století ho dobyli Portugalci. Roku 1663 Kollam přešel do nizozemských rukou, roku 1795 do britských.\n"}
{"id": "708591", "url": "https://cs.wikipedia.org/wiki?curid=708591", "title": "Kóčin", "text": "Kóčin\n\nKóčin ( ) je město na Malabárském pobřeží ve státě Kérala v Indické republice. Má 601 574 obyvatel (2011).\n\nMěsto bylo od roku 1102 centrem nevelkého knížectví a důležitým obchodním střediskem Malabárského pobřeží. Roku 1500 se zde usadili Portugalci (vedení Pedrem Cabralem, jako první stálí evropští usedlíci v Indii). Roku 1502 zde Vasco da Gama zřídil faktorii, o rok později Afonso de Albuquerque pevnost. Portugalská nadvláda trvala do roku 1663, kdy město přešlo do nizozemských rukou. Koncem 18. století oblast ovládli Britové a Nizozemci se roku 1814 vzdali města výměnou za ostrov Bangka.\n\n"}
{"id": "708599", "url": "https://cs.wikipedia.org/wiki?curid=708599", "title": "Jan Kvíčala (rozcestník)", "text": "Jan Kvíčala (rozcestník)\n\nJan Kvíčala se jmenovaly tyto osoby:\n\n"}
{"id": "708600", "url": "https://cs.wikipedia.org/wiki?curid=708600", "title": "Diskuse o českém údělu", "text": "Diskuse o českém údělu\n\nDiskuse o českém údělu probíhala v letech 1968 – 1970 na stránkách časopisů Listy, Plamen, Tvář a Host do domu a jejím předmětem byl význam liberalizačního pokusu v době pražského jara a reakce veřejnosti na vojenskou intervenci jako možných dokladů světovosti malého národa. Diskuse se zúčastnili Milan Kundera, Václav Havel, Karel Kosík, Lubomír Nový, Emanuel Mandler, Milan Uhde a Jaroslav Střítecký.\n\nDebatu zahájil spisovatel Milan Kundera statí \"Český úděl\", otištěnou o Vánocích 1968 v Listech (č. 7–8/ 1968). Kundera vysoce vyzdvihl význam pražského jara a chování národa po 21. srpnu. Kundera v článku rekapituluje, jak v řadě rozhovorů po invazi vojsk Varšavské smlouvy docházel \"„znovu a znovu k tomu, že není na světě hned tak národ, který by v podobné zkoušce obstál jako my a prokázal takovou pevnost, rozum, jednotu.“\" Samotné pražské jaro pak hodnotí jako \"„pokus vytvořit konečně (a poprvé v jeho světových dějinách) socialismus bez všemoci tajné policie, se svobodou psaného i mluveného slova, s veřejným míněním, jež je slyšeno, a s politikou, jež se o ně opírá, s moderní kulturou svobodně se rozvíjející a s lidmi, kteří ztratili strach.“\" podle Kundery tak \"„Češi a Slováci poprvé od konce středověku stanuli opět ve středu světových dějin a adresovali světu svou výzvu“.\" \n\nNa Kunderův esej zareagoval v časopise Tvář (č. 2/1968) Václav Havel polemickou statí \"Český úděl?\", v níž ironizuje Kunderův patos a význam liberalizčního pokusu hodnotí mnohem střízlivěji. Podle Havla v případě Kunderova článku \"„máme co činit s jakousi novou a velmi líbivou variantou jakési staré a velmi krátkozraké kamufláže“.\" Kundera, \"„byť by se stokrát oháněl kriticismem,\" (...) \"od kritiky uniká k iluzi.“\" Podle Havla, \"„budeme-li si namlouvat, že země, která chtěla zavést svobodu slova – cosi, co je ve většině civilizovaného světa samozřejmostí – a která chtěla zabránit zvůli tajné policie, stanula kvůli tomu ve středu světových dějin, nestaneme se vážně ničím jiným než samolibými šmoky, směšnými se svým provinciálním mesianismem!“\"\n\nPolemika mezi Kunderou a Havlem odstartovala širší diskusi o smyslu československé reformy a údělu českého národa, která probíhala během roku 1969 a již fakticky ukončilo zastavení posledních kulturních časopisů, které byly ochotny v ní pokračovat. V časopise Host do domu reagoval Milan Kundera článkem \"Radikalismus a exhibicionismus\", v Plameni se připojil Karel Kosík textem \"Váha slov\", v Hostu do domu do debaty dále zasáhli brněnský sociolog Jaroslav Střítecký (\"Úděl proměny a tvář sebeklamu\"), filozof Lubomír Nový (\"Metakritika krize\") a Milan Uhde (v \"Trialogu o radikalismu\", spolu s Havlem a Stříteckým). Vstoupil do ní i Havlův kolega z Tváře Emanuel Mandler článkem \"Naše světové stíny\" (Tvář, č. 6/1969). K debatě se vraceli v 70. a 80. letech rozmanití autoři publikující v exilu i v samizdatu i v později vydaných vzpomínkách (Milan Jungmann v knize \"Literárky – můj osud\"). Pozice vyjádřené Kunderou a Havlem se staly východisky rozdílných hodnocení československého pokusu o společenskou reformu. V roce 2008 se někdejší diskusi pokusil oživit týdeník Literární noviny, který zveřejnil řadu esejů, úvah a vzpomínkových textů věnovaných této debatě a rozvíjejících ji.\n"}
{"id": "708603", "url": "https://cs.wikipedia.org/wiki?curid=708603", "title": "Herbie Mann", "text": "Herbie Mann\n\nHerbie Mann (* jako Herbert Jay Solomon; 16. dubna 1930, Brooklyn, New York, USA – 1. července 2003, Santa Fe, Nové Mexiko, USA) byl americký jazzový flétnista. Byl zakladatelem hudebního vydavatelství Embryo Records, u kterého svá alba vydávali například Miroslav Vitouš nebo Phil Woods.\n\n"}
{"id": "708605", "url": "https://cs.wikipedia.org/wiki?curid=708605", "title": "Counter-Strike: Source", "text": "Counter-Strike: Source\n\nCounter-Strike: Source (známý také pod zkratkou CS:S) je multiplayerová hra pro hráče starší 16 let vyvíjená a vydaná společností Valve v roce 2004. Hra patří do série her Counter-Strike. Změnou oproti původním verzím je přechod na nový engine Source a změna názvů zbraní. Hra se hraje přes program Steam, který slouží také jako ochrana před piráty. V balení hry Counter Strike: Source jsou k nalezení ještě další 3 hry: (DoD:S), Half-Life 2 – Deatmatch a .\n\n"}
{"id": "708614", "url": "https://cs.wikipedia.org/wiki?curid=708614", "title": "Oreopithecus bambolii", "text": "Oreopithecus bambolii\n\nOreopithecus bambolii (z řeckého \"ὄρος\" - hora a \"πίθηκος\" - opice, tj. „horská opice“) je druh vyhynulých hominoidů, žijících ve svrchním miocénu (před 7 - 9 miliony let) na území dnešní Itálie (Toskánsko a Sardinie). Jedná se o nejmladšího známého zástupce evropských hominoidů a zároveň o obtížně zařaditelného primáta, který byl v minulosti považován mimo jiné i za předka lidí.\n\n\"Oreopithecus\" je jedním z nejdéle známých hominoidů. První ostatky byly zachyceny v jižním Toskánsku již koncem 60. let 19. století. Francouzský paleontolog Paul Gervais je v roce 1872 popsal pod názvem \"Oreopithecus bambolii\". Druhový přívlastek přitom zvolil podle místa nálezu na vrchu \"Monte Bamboli\" u Florencie.\n\n2. srpna 1958 byla v dole v obci Baccinello u města Grosseto nalezena unikátně dochovaná, téměř kompletní, i když zdeformovaná kostra rodu Oreopithecus, která dostala přezdívku Sandrone. Poskytla početné anatomické detaily tváře, zubů, mozkovny, páteře i končetin, které do té doby nebyly u žádného z miocénních hominoidů známé.\n\nV současnosti je Oreopithecus patrně nejlépe doloženým evropským hominoidem. Ostatky více než 50 jedinců byly zachyceny v hnědouhelných dolech oblasti Maremma v jižním Toskánsku, na lokalitách \"Acquanera\", \"Baccinello\", \"Casteani\", \"Monte Bamboli\", \"Montemassi\", \"Ribolla\" a \"Serrazzano\". Na konci 20. století bylo nalezeno několik izolovaných zubů také na lokalitě \"Fiume Santo\" v severní Sardinii.\n\n\"Oreopithecus\", dosahující hmotnosti asi 35 kg a výšky 120 cm, je na rozdíl od mnoha jiných miocénních hominoidů známý nejen ze zlomků lebky, ale i z kostí trupu a končetin. Přesto stále zůstává mezi vyhynulými primáty jedním z nejzáhadnějších. Jeho kostra nese podivnou směs znaků, které jej spojují s kočkodany, prvními hominoidy i s nejstaršími homininy.\n\nCelkovou stavbou těla se \"Oreopithecus\" blížil moderním hominidům. Výrazně prodloužené paže, dlouhé zakřivené prsty, široký zploštělý hrudník, zkrácená bedra, chybějící ocas i plně pohyblivé klouby končetin odpovídají obratnému pohybu v korunách stromů pomocí šplhání a ručkování v závěsu na pažích. Tím se Oreopithecus nijak výrazně neliší od jiných evropských hominidů pozdního miocénu, například od rodu Dryopithecus.\n\nZcela odlišný ráz však mají lebka a zuby, které nesou zvláštní směsici primitivních a autapomorfních znaků. Mnohé z nich odkazují na starobylé primáty a jsou velmi neobvyklé u hominidního tvora ze závěru miocénu. Lebka se svým celkovým tvarem podobá lebkám žijících i vyhynulých hominidů, objevují se však na ní četné konzervativní znaky. Pozoruhodná je zejména velikost mozku, která je při srovnání s ostatními hominidy neúměrně malá. Oreopithecus měl také zřetelně vystupující čelisti, výrazné nadočnicové valy a lehce stavěné kosti obličeje. Masivním čelistem, které umožňovaly efektivní žvýkání vláknité potravy, odpovídají i poměrně výrazné úpony pro spánkový sval.\n\nVelmi zajímavý je také chrup, který se blíží rodu Dryopithecus slabou vrstvou skloviny, jinak je ale zcela unikátní. Oreopithecus byl spíše mikrodontním druhem, to znamená, že jeho zuby byly v poměru k celkové velikosti těla relativně malé. Zvětšené špičáky samců přesto ukazují na výrazný pohlavní dimorfismus. Zcela specifické jsou spodní stoličky, které mají zvláštní centrální hrbolek, takže připomínají spíše zuby kočkodanovitých. Jediný další primát s tímto znakem je Apidium, žijící na přelomu eocénu a oligocénu v egyptské oáze Fajjúm. Oreopithecus je tak jediným hominoidem, který nemá stoličky s \"Y-5\" (tzv. dryopitekovým) vzorem. Také další detaily chrupu patří mezi starobylé znaky, které již u mladších úzkonosých a hominoidů vymizely. Takový chrup je zřejmě výsledkem silné specializace na konzumaci listů. Podle nejnovějších analýz byl ale jídelníček rodu Oreopithecus zřejmě mnohem pestřejší a jeho součástí mohl být kromě nejrůznějších rostlin také drobný hmyz.\n\nOd 50. - 60. let 20. století probíhají debaty o možnosti bipední chůze u rodu Oreopithecus. Dochovaný materiál ukazuje, že bipedie mohla být pro Oreopitéka podstatnou součástí pohybu, zároveň si ale uchovával schopnost obratného ručkování ve větvích. Tento názor ovšem zastává jen malá část odborníků, podle většiny badatelů se Oreopithecus způsobem pohybu nevymykal ostatním hominidům. Chůzi po dvou tak využíval podobně jako moderní lidoopi jen zřídka, aby dosáhl na výše položené větve nebo k občasným přesunům na krátké vzdálenosti.\n\nŽivotním prostředím Oreopitéků byly podle nálezu ostatků v uhelných slojích vlhké, bažinaté lesy. Toskánsko a Sardinie byly před 7 - 9 miliony let součástí sítě ostrovů na jihu Evropy. Oreopithecus byl tak patrně silně specializovaným endemickým druhem, který se vyvinul v izolované oblasti středomořského ostrova s omezenými zdroji potravy, ale také s minimálním množstvím predátorů. Přizpůsobil se životu v korunách stromů, kde se pohyboval pomocí brachiace. Přemísťoval se spíše pomaleji, aby kvůli minimu potravy šetřil energii, protože neměl důvod rychle unikat nepříteli. V úspoře energie mohl napomáhat i výrazně zmenšený mozek. Potravní zdroje mohl lépe využít díky adaptaci chrupu a snad i díky schopnosti příležitostného pohybu po zadních končetinách.\n\nPo opětovném spojení ostrovů s pevninou při poklesu mořské hladiny před 6 - 7 miliony let bylo životní prostředí rodu Oreopithecus narušeno přílivem nových druhů živočichů. Zástupci evropské megafauny vytvořili pro Oreopitheca silnou potravní konkurenci a jeho vyhynutí napomohli také nově příchozí dravci (například Machairodus).\n\n\"Oreopithecus\" je jedním z nejobtížněji zařaditelných druhů pozdního miocénu, který byl již různými studiemi umístěn snad do všech myslitelných taxonů úzkonosých, od kočkodanovitých po homininy. Přestože je k dispozici hojný a poměrně kompletní kosterní materiál, je určení fylogenetických a taxonomických vazeb nesnadné kvůli zvláštní kombinaci primitivních a odvozených znaků a velkému počtu autapomorfií. Většina znaků na lebce a zubech řadí rod Oreopithecus mezi nejčasnější známé primáty, zatímco postkraniální kostra se podobá nejmodernějším miocénním hominidům.\n\nV současnosti je \"Oreopithecus\" nejčastěji chápán jako silně specializovaný hominid, snad příbuzný nebo i potomek rodu \"Dryopithecus\". Přežil patrně jako reliktní druh a poslední zástupce evropských hominidů na izolovaném ostrově ve Středomoří až do doby jeho spojení s pevninou. Mnohé zvláštní znaky tak mohou být jen druhotné, vzniklé v důsledku adaptace na specifické místní podmínky.\n\nOreopithecus je často dočasně řazen do vlastní čeledi Oreopithecidae v rámci nadčeledi Hominoidea.\n"}
{"id": "708617", "url": "https://cs.wikipedia.org/wiki?curid=708617", "title": "Louis Agassiz", "text": "Louis Agassiz\n\nJean Louis Rodolphe Agassiz (28. května 1807 Haut-Vully, Švýcarsko– 14. prosince 1873 Cambridge, Massachusetts) byl švýcarský paleontolog, glaciolog, geolog, ichtyolog a přírodopisec, který pozdější část života strávil ve Spojených státech. Je známý především teorií o době ledové a odporem k evoluci. Byl zastáncem polygenismu, víry o nejednotném původu lidských ras, a kreacionistou.\n\nStudoval na Univerzitě v Curychu, Heidelberské univerzitě, Mnichovské univerzitě a Univerzitě Erlangen-Norimberk. Na poslední zmíněné obdržel titul doktor filosofie a v Mnichově titul Doktor všeobecného lékařství. Poté se přestěhoval do Paříže, kde se začal zabývat geologií a zoologií. V té době se také začal zajímat o ichtyologii.\n\nV roce 1832 se stal profesorem na univerzitě v Neuchâtelu. Tam se zabýval převážně výzkumem ryb a během deseti let sepsal pětidílnou knihu \"Výzkum fosílií ryb\". Za tuto práci získal v roce 1836 Wollastonovu medaili a v roce 1838 se stal zahraničním členem Královské společnosti.\n\nV roce 1837 byl jedním z prvních lidí, kteří přišli s myšlenkou doby ledové a podpořili ji důkazy. Ten rok se také stal zahraničním členem Královské švédské akademie věd.\n\nV roce 1846 se vydal do Spojených států studovat tamější geologii. Poté se rozhodl tam zůstat a bydlel tam až do své smrti. V roce 1847 se stal profesorem zoologie a geologie na Harvardově univerzitě a v roce 1859 tam založil Muzeum srovnávací zoologie, jehož ředitelem byl až do své smrti v roce 1873. Kromě práce na Harvardu byl také externím přednášejícím na Cornellově univerzitě. \n\nJsou po něm pojmenovány např. jezero Agassiz a želva Agassizova, hora Agassizhorn (3946 m n. m.) v Bernských Alpách, kráter na Marsu a další.\n\n"}
{"id": "708628", "url": "https://cs.wikipedia.org/wiki?curid=708628", "title": "Nestraníci (politické hnutí)", "text": "Nestraníci (politické hnutí)\n\nNestraníci (zkratka NK) je politické hnutí.\n\nPředsedkyní hnutí je (v září 2015) Věra Rybová z Chocně, na jejíž adrese má hnutí sídlo, místopředsedy pak David Šimek ze Svitav a Petr Hájek z Ústí nad Orlicí.\n\nK roku 2011 se jednalo o parlamentní subjekt. V říjnových volbách 2010 byla do Senátu Parlamentu ČR zvolena za toto hnutí nestranice Miluše Horská, a to v obvodu č. 43 - Pardubice. Mandát obhájila roku 2016 za stejné hnutí v koalici s KDU-ČSL.\n"}
{"id": "708641", "url": "https://cs.wikipedia.org/wiki?curid=708641", "title": "Brazilský ostrov", "text": "Brazilský ostrov\n\nBrazilský ostrov (portugalsky \"Ilha Brasileira\", španělsky \"Isla Brasilera\") je říční ostrov na soutoku řek Uruguay a Quaraí. Je dlouhý cca 2,5 km a široký 0,7 km. Leží na hranici mezi Brazílií, Argentinou a Uruguayí. Ostrov je předmětem brazilsko-uruguayského hraničního sporu – oba státy jej nárokují jako součást svého území.\n"}
{"id": "708644", "url": "https://cs.wikipedia.org/wiki?curid=708644", "title": "Quaraí", "text": "Quaraí\n\nQuaraí či Cuareim (portugalsky \"Rio Quaraí\", španělsky \"Río Cuareim\") je řeka na brazilsko-uruguayské hranici. Teče západním směrem a vlévá se do řeky Uruguay. Je dlouhá 351 kilometrů. V ústí řeky leží Brazilský ostrov, nárokovaný Brazílií i Uruguayí.\n"}
{"id": "708650", "url": "https://cs.wikipedia.org/wiki?curid=708650", "title": "Andorrská fotbalová reprezentace", "text": "Andorrská fotbalová reprezentace\n\nAndorrská fotbalová reprezentace reprezentuje Andorru na mezinárodních fotbalových akcích, jako je mistrovství světa nebo mistrovství Evropy, přesněji v kvalifikacích na tyto akce. Na žádné mistrovství světa či Evropy se nikdy nekvalifikovala a pokaždé skončila na posledním místě ve své kvalifikační skupině až do kvalifikace na Mistrovství Evropy 2020 kde ve skupině H skončili na 5. místě před Moldavskem se 4 body (výhra nad Moldavskem 1:0 a remíza s Albánií 2:2) a skóre 3:20. Za celou svou historii vyhrála pouze ve třech kvalifikačních zápasech:\n\n"}
{"id": "708653", "url": "https://cs.wikipedia.org/wiki?curid=708653", "title": "Podjazykový nerv", "text": "Podjazykový nerv\n\nPodjazykový nerv (: \"nervus hypoglossus\"), jinak též XII. hlavový nerv, je hlavový nerv, který se evolučně vyvinul u některých pokročilejších obratlovců splynutím několika týlních nervů. Je to poslední lidský hlavový nerv a jeho hlavní funkcí je motorická inervace jazyka.\n\nTento nerv vychází z mozkového jádra \"nucleus nervi hypoglossi\" uloženého v prodloužené míše na spodině IV. komory. Z prodloužené míchy vystupuje celá řada kořenových vláken, které se následně spojují a vytváří kmen podjazykového nervu. Ten prochází otvory v kondylech týlní kosti. Následně přijímá některé vlákna z prvních tří krčních nervů a také několik parasympatických a sympatických vláken důležitých pro regulaci cévního systému v jazyku. Nejprve se z nervu odštěpují provazce původem z krčních nervů C1–C3, které inervují různé podjazylkové svaly v krku. Konečné větve podjazykového nervu inervují téměř všechny svaly jazyka, a to jak intraglosální, tak extraglosální (vyjma \"m. palatoglossus\").\n\nPři poškození tohoto nervu může na příslušné straně jazyka dojít k obrně jazykových svalů, což se projevuje vykláněním jazyka určitým směrem při jeho vypláznutí.\n"}
{"id": "708658", "url": "https://cs.wikipedia.org/wiki?curid=708658", "title": "Ratibořice (zámek)", "text": "Ratibořice (zámek)\n\nStátní zámek Ratibořice je národní kulturní památka (NKP) v Babiččině údolí v turistickém regionu Kladské pomezí, ve správě Národního památkového ústavu. Zámek je znám osobou spisovatelky Boženy Němcové a jejím dílem Babička, stejně tak postavou paní kněžny – vévodkyně Kateřiny Vilemíny Zaháňské.\n\nPanské sídlo je v Ratibořicích listinně doloženo ve 14. století. Tvrz však již ke konci 15. století nebyla obývána a v 16. století postupně zpustla. Spolu s Rýzmburkem statek roku 1582 zakoupili Smiřičtí ze Smiřic a připojili jej k náchodskému panství. Po Bílé hoře panství získali Trčkové z Lípy, ovšem Adam Erdman Trčka z Lípy byl již roku 1634 zavražděn v Chebu spolu se svým švagrem Albrechtem z Valdštejna.\n\nCísař Ferdinand II. téhož roku náchodské panství postoupil Ottaviu knížeti Piccolomini. Lorenzo Piccolomini si pak vystavěl roku 1702-1708 v Ratibořicích po vzoru italských letohrádků barokní zámeček jako letní lovecké sídlo.\n\nRoku 1792 koupil náchodské panství Petr Biron, vévoda kuronský a zaháňský. Po jeho smrti zdědila Náchod s Ratibořicemi roku 1800 nejstarší dcera Kateřina Frederika Vilemína Benigna, vévodkyně zaháňská a kuronská (1781-1839). Ratibořice si zvolila za stálé letní sídlo, které v letech 1825-1826 přebudovala ve stylu klasicismu a empíru. V okolí zámku založila přírodně krajinářský park, postupně rozšiřovaný do dalších částí údolí Úpy. Ve veřejnosti získala proslulost především jako „paní kněžna“ z románu Babička od Boženy Němcové.\n\nPo smrti Kateřiny Vilemíny panství odkoupil roku 1840 hrabě Octavian Lippe-Biesterfeld a již roku 1842 kníže Jiří Vilém, kníže ze Schaumburg-Lippe. Tomuto rodu panství patřilo až do zestátnění v roce 1945.\n\n"}
{"id": "708659", "url": "https://cs.wikipedia.org/wiki?curid=708659", "title": "Grigoriopol", "text": "Grigoriopol\n\nGrigoriopol (moldavsky: \"Григориопол/Grigoriopol\"; rusky: \"Григориополь\", Grigoriopol; ukrajinsky: \"Григоріополь\", Hryhoriopol) je město na levém břehu Dněstru pod kontrolou mezinárodně neuznané Podněsterské moldavské republiky, administrativní centrum Grigoriopolského rajonu Podněsterské moldavské republiky. Roku 2010 zde žilo 9 500 obyvatel, především Moldavané, Rusové a Ukrajinci.\n\nVe středověku oblast dnešního Grigoriopolu byla pod kontrolou Kyjevské Rusi, posléze Haličsko-volyňského knížectví, Zlaté hordy a Osmanské říše . Po Jaském míru v roce 1791 získalo území Rusko. Stát organizoval osidlování kraje, které v oblasti jižní Ukrajiny včetně Podněstří vedl kníže Potěmkin. Samotné město založili roku 1792 arménští osídlenci, kteří sem přišli z Izmailu. Posléze začali přicházet i noví moldavští, ukrajinští a židovští obyvatelé. V lednu 1918 získala kontrolu nad městem sovětská vláda, město se stalo součástí Ukrajinské sovětské socialistické republiky, roku 1924 Moldavské autonomní SSR v rámci sovětské Ukrajiny. Roku 1940 Grigoriopol připadl k nově utvořené Moldavské SSR. Mezi lety 1941 až 1944 území okupovala rumunská a německá armáda, Podněstří se stalo součástí rumunské provincie Zadněstří. Po osvobození bylo opět začleněno do Moldavské SSR. Roku 1990 se občané Grigoriopolského rajonu v referendu rozhodli pro vstup do nově se utvářející Podněsterské moldavské SSR, jejíž vznik vedení Moldavské SSR neuznalo a označilo za protiústavní. O rok později vyhlásilo Podněstří jednostranně samostatnost, kterou dosud uznaly pouze státy se sporným statusem. V roce 2002 udělil Nejvyšší sovět Podněsterské moldavské republiky Grigoriopolu status města.\n\nV okolí města provozováno vinařství, těžba štěrku na pobřeží Dněstru.\n\n"}
{"id": "708664", "url": "https://cs.wikipedia.org/wiki?curid=708664", "title": "Válečná kořist", "text": "Válečná kořist\n\nVálečná kořist je majetek hmotné i nehmotné povahy, který byl zabaven během války a jehož se jedna z válčících stran zmocnila na úkor druhé válčící strany. Podle mezinárodních dohod podléhá konfiskaci.\n\nVálečná kořist není válečná trofej, což jsou předměty, které byly získány přímo na bojišti a přispěly k vítězství jedné ze stran. Jako trofej může být považována například zbraň nepřítele, ozdoby, součást výstroje, znak, zástava a jiné.\n\n\n\n"}
{"id": "708667", "url": "https://cs.wikipedia.org/wiki?curid=708667", "title": "Bernard Arnault", "text": "Bernard Arnault\n\nBernard Arnault (* 5. března 1949, Roubaix, Francie) je francouzský podnikatel. Je nejbohatším Francouzem a nejbohatším Evropanem s celkovým majetkem v hodnotě 76 miliard amerických dolarů v roce 2019. Tím se umístil na čtvrtém místě Forbesova seznamu nejbohatších lidí světa.\n\nVystudovaný inženýr Arnault je předsedou představenstva koncernu LVMH, do kterého patří značky jako výrobci koženého zboží \"Louis Vuitton\", šampaňského vína \"Moët & Chandon\" a koňaku \"Hennessy\". Z jeho holdingu \"Groupe Arnault\" mu patří 47,5 % akcií (64 % hlasů).\n\nBernard Arnault je od roku 1991 po druhé ženatý s Hélène Mercierovou, mají tři děti - Alexandra, Frédérica a Jean.\n\nBernard Arnault sbírá současné umění a hraje na piano.\n\nJe přítelem Nicolase Sarkozyho a byl svědkem na jeho svatbě s druhou chotí Cécilií (1996).\n\nArnault je rytířem Řádu čestné legie.\n"}
{"id": "708671", "url": "https://cs.wikipedia.org/wiki?curid=708671", "title": "Serényfalva", "text": "Serényfalva\n\nSerényfalva je obec na severovýchodě Maďarska v župě Borsod-Abaúj-Zemplén, v okrese Putnok. Leží 2 kilometry od hranic se Slovenskem.\n\nRozkládá se na ploše 19,64 km² a v roce 2009 zde žilo 998 obyvatel.\n"}
{"id": "708672", "url": "https://cs.wikipedia.org/wiki?curid=708672", "title": "Miloslav Štědrý", "text": "Miloslav Štědrý\n\nMiloslav Štědrý (29. ledna 1914, Tovéř - 9. července 1966, Dolany) byl protikomunistický bojovník a významný představitel 3.odboje na Olomoucku.\nPůvodním povoláním byl chemik, autor mnoha zlepšovacích návrhů v oblasti chemie, člen Československé strany národně socialistické. Je známý svým ozbrojeným odbojem proti komunistickému režimu na Olomoucku (Československo) v letech 1950 - 1951.\n\nŠtědrého rodiče, Eduard a Marie, vychovávali všechny své děti Boženu, Jiřinu, Vladimíra a Miloslava v duchu nové Masarykovy Československé republiky, tj. se silným zaměřením na pročeské národní cítění, smysl pro myšlenkovou svobodu a demokracii. Eduard Štědrý dokonce delší dobu působil v Tovéři v době tzv. „první republiky“ v zastupitelstvu obce. Miloslav byl jako dítě významně ovlivňován okolím, kde vyrůstal a pochopitelně též svou rodnou obcí, která v té době patřila k bohatým hanáckým vesnicím. Štědrý byl velmi talentovaný zejména v oblasti rozvíjejícího se oboru moderní chemie. Jeho schopnosti v této vědní oblasti si všimli i nadřízení při konání vojenské prezenční služby. Bohužel však Štědrého plánovanou kariéru v prvorepublikové armádě zhatil 15. březen 1939 a příchod německých vojsk. Další ránou pak pro něj bylo uzavření vysokých škol 17. listopadu 1939, kdy musel nuceně přerušit studium. V průběhu 2. světové války pracoval v závodě Milo a později jako výpravčí u ČSD v Olomouci. Okupaci Československa nesl stejně těžce jako většina obyvatelstva. Netrvalo dlouho a Štědrý se aktivně zapojoval do různých činností, kterými mohl v rámci svých omezených možností poškozovat nacistický režim. Pro podezření z ukrývání hledané osoby byl několikrát vyslýchán na olomouckém gestapu.\n\nAčkoliv se Tovéř nenacházela v oblasti tzv. Sudet, poválečná situace nedala sedlácké obci příliš klidu. Štědrý s nelibostí vnímal celorepublikové napětí vyvolávané mocenským vlivem Sovětského svazu, které v konečném důsledku mělo zásadní vliv právě i na hanáckou vesničku. Ihned v roce 1945 vstupuje do (v té době jediné povolené „pravicověji“ smýšlející strany) Československé strany národně socialistické. Po válce je povýšen do hodnosti poručíka v záloze, avšak vzhledem k situaci, která se pomalu vyostřovala již neusiluje o kariéru v armádě. V soukromém životě začíná pracovat jako chemik v Brně, Olomouci a později v Ostravě. V tomto oboru podal celou řadu zlepšovacích návrhů a byl spoluautorem patentů v chemické výrobě. Se svým bratrem Vladimírem Štědrým pomáhá mnohým sedlákům v okolí s opravou zemědělských strojů. Po vzoru svého otce se taktéž částečně angažoval ve veřejném životě. Podle hodnocení nadřízených měl výborné analytické myšlení, v práci byl neobyčejně vytrvalý a houževnatý. Jistou nevýhodou pro pozdější dobu strávenou v komunistických lágrech byla jeho přímost v osobním styku, nekompromisní a sebevědomý postoj, který nemusel vždy každému zcela vyhovovat. \n\nMiloslav Štědrý působil v odbojové skupině Ervína Nejdla jako radiotelegrafista. Organizace byla napojena na francouzskou tajnou službu SDECE se sídlem v rakouském Innsbrucku. Bohužel skupina však byla řízena vysoce postavenými tzv. dvojími agenty pracujícími pro Státní bezpečnost Metodějem Skopalem a Bohumilem \"Bernardem\" Hruškou (později oba, pravděpodobně pod novou identitou, kterou od StB získali za zásluhy, zmizeli ve Francii a USA). Postupem času Štědrý rozpoznal léčku a začal rozplétat a odkrývat aktivity StB v rámci této skupiny. Zjistil, že se vlastně jednalo o důmyslnou akci StB s cílem kontroly podřízených složek krajského velitelství StB Olomouc a Brno. Bohužel však již bylo příliš pozdě na to, aby dokázal včas zmizet. Přesto se mu však podařilo v květnu 1951 uprchnout estébákům při zatýkání v Ostravě. Na vlastní pěst se pak pustil do ozbrojené odbojové činnosti a snažil se zprostředkovaně upozornit ostatní členy organizace na rafinovanost vedoucích představitelů tzv. odbojové skupiny. Tou dobou přespával někdy nepozorovaně, ale někdy s plným vědomím u mnoha toveřských občanů. Zároveň připravoval akce, které měly zásadním způsobem narušit kolektivizaci v Tovéři a znepokojit tak komunisty v obci. Za pomoci rafinované zpravodajské hry StB (k dopadení Štědrého využila StB také Ervína Nejdla), byl však odzbrojen a zadržen v červnu 1951 u Přerova při odchodu do Rakouska. \n\nNa vlastní kůži poté poznal drastické vyšetřovací metody vyhlášených sadistů Housírka či Drabiny v olomoucké vyšetřovací vazbě StB. Vyšetřovatelé se snažili získat ze Štědrého informace o lidech, kteří mu byli nápomocni. Štědrý však nikdy nesdělil estébákům víc než to, co sami již věděli. Po jednom z krutých výslechů, při kterém mu byly hašeny cigaretové nedopalky o obličej a dřevěnou tyčí rozbíjena chodidla, uvolnil ve své cele mříž a v noci 11. července 1951 se mu podařilo, jako jedinému v celé historii olomoucké vyšetřovací vazby (v současnosti Žižkovo náměstí), uprchnout. Využil nepozornosti strážců a momentu překvapení. Po útěku přes městské kanály se dostal do relativního bezpečí. \n\nPrvní dny přežil prakticky jen díky bezmezné podpoře známých v Tovéři. Poté se nějakou dobu skrýval ve stodolách v Dolanech či Tovéři. Rodný dům čp. 4 byl neustále ve dne i v noci hlídán, a to jak příslušníky StB tak některými z místních pomocníků. Později se přesunul do lesů nad obec, kde si vybudoval úkryty. Po nocích pozoroval příslušníky StB jak chystají léčky a provádí domovní prohlídky. Pomocí mrtvé schránky umístěné na rodinném hrobě v Dolanech komunikoval se svojí sestrou a získával informace o dění v obci. Opět začal připravovat akce, kterými by narušil co možná nejvíce komunistické represe v obci. Nikdo nikdy nevěděl, kde se vyskytuje a kdy a kde se opět objeví. Mezi příslušníky StB vyvolávala jeho činnost obavy. 3. srpna 1951 narazil při noční návštěvě svého bydliště, kam pronikl přes zahradu, na příslušníky StB, kteří na něj číhali v zahradě u domu. Z přestřelky, která následovala, dokázal uprchnout; podle archivních záznamů Státní bezpečnost od tohoto data zintenzívnila střežení obce a povolaly se další jednotky. Okruh spolehlivých (pro Štědrého) lidí se však nadále zužoval. Je nutné podotknout, že také díky ochotným spolupracovníkům StB z Toveře a Dolan. Štědrý si v důsledku docházející munice a chybějících zdrojů naplánoval odchod do západního sektoru, kde chtěl západní zpravodajské agentury informovat o dvojitých agentech a praktikách StB. Tuto svou cestu plánoval zrealizovat za pomoci kamaráda z Tovéře, který pracoval u ČSD. Požadoval umožnit cestu rychlíkem do Českých Budějovic, kde hodlal proniknout přes hranice. „Kamarád“ však vše ohlásil na StB v Olomouci a tak byl dne 11. října 1951 zatčen na nádraží v Zábřehu na Moravě.\n\nV červnu 1952 mu byl v procesu v rámci akce „Mýtina“ a „Štědrý“ původní navrhovaný trest smrti zmírněn a byl odsouzen k doživotnímu trestu odnětí svobody a doživotní ztrátě občanských práv za velezradu, vyzvědačství, pokus o vraždu a maření úředního rozhodnutí. Je nutné podotknout, že následovaly další procesy ve kterých byla souzena spousta jeho spolupracovníků, ale také lidí, kteří mu tzv. „jen dali chléb“ odsouzena k mnoha letům odnětí svobody. StB měla své lidi prakticky všude a tak se postupně dozvídala o jeho spolupracovnících, ačkoliv Štědrý sám nic zásadního neprozradil. Jako vězeň A05852 poznal Jáchymovské doly, odkud se neúspěšně v roce 1952 a 1954 pokusil utéct. Byl také vězněn v táboře Vojna u Příbrami, ve Valdicích či v Leopoldově. Nikde se věznitelům nepodařilo zlomit jeho demokratické smýšlení a víru v osvobození ČSR západními státy. I ve vězení se snažil neustále narušovat komunistické hospodářství. Za cenu fyzických trestů, nekonečných samovazeb a korekcí odmítal plnit předepsané pracovní normy při těžbě uranu nebo v brusírně skla. Jeho povaha byla mnoha bachařům trnem v oku. Ve vězení byl spíše samotářský a nestýkal se s ostatními spoluvězni. Mnohokrát byl svědkem toho, kdy někteří z řad vězňů byli „donašeči“ a proto si udržoval od ostatních jistý odstup. V roce 1957 zrealizoval pomocí vlastního paklíče útěk z věznice ve Valdicích. Byl však později chycen a zadržen.\n\nZ vězení byl propuštěn až 6. dubna 1964 po 13 letech v době, kdy už v ČSSR bylo patrné určité uvolnění. Mnoho obyvatel obce však nadále žilo v obavách z možné perzekuce a tak se Štědrému raději vyhýbali. Po svém propuštění byl neustále (nejen) pod dohledem StB a musel se v pravidelných intervalech hlásit na stanici SNB. Nicméně i tak Štědrý nebyl zlomený a chtěl si dodatečně vyřídit neuzavřené účty s lidmi, kteří v padesátých letech informovali Státní bezpečnost a dostali tak spoustu obyvatel Tovéře včetně jeho samotného do vězení. Život Miloslava Štědrého však 9. 7. 1966 za záhadných okolností ukončil pád ze stromu při sbírání lipového květu v Dolanech na návsi. Podle některých verzí se mezi obyvateli Dolan mluvilo o autě, které se znenadání vyřítilo od Bělkovic, Štědrému podrazilo žebřík a ujelo. U neustále sledovaného člověka, který byl i nadále některým lidem nepohodlným, byl v podmínečném trestu a který mohl doživotně pracovat pouze v těžkém průmyslu, nebyl žádný zájem na prošetření.\n\nZačátkem šedesátých let (ještě v době, kdy byl vězněn) byl příběh této odbojové skupiny vylíčen, avšak tendenčně značně zkreslen a ideologicky upraven, ve hvězdně obsazeném filmu Kohout plaší smrt s Josefem Bekem, Karlem Högrem a Janem Třískou.\n\nJeho případ byl vyšetřován a prostudován Úřadem pro dokumentaci a vyšetřování zločinů komunismu v roce 2006. V témže roce byla otevřena expozice s jeho případem Štědrého v rámci výstavy „Lidé proti lidem“ v Muzeu Čs. opevnění K-S 14 \"Cihelna\" Králíky.\n\nSpolečnost Člověk v tísni uveřejnila v rámci cyklu „Příběhy bezpráví“ v Lidových novinách medailonek o Miloslavu Štědrém. Na cyklus Příběhy bezpráví navázala v roce 2007 výstava o třetím odboji, která byla umístěna na pražském Václavském náměstí. Zde byl presentován Štědrého případ mezi ostatními významnými představiteli tzv. třetího odboje. Česká televize natáčela přímo v Tovéři a okolí v roce 2007 dokument o Miloslavu Štědrém. Byl odvysílán v rámci cyklu \"V zajetí železné opony\".\n\nV zajetí železné opony\n"}
{"id": "708676", "url": "https://cs.wikipedia.org/wiki?curid=708676", "title": "Air – Transport Europe", "text": "Air – Transport Europe\n\nAIR – TRANSPORT EUROPE, spol. s r.o. (zkratka ATE) je slovenský letecký dopravce se specializací na provoz letecké záchranné služby (LZS; , VZZS). Společnost sídlí v Popradu a je jediným provozovalem LZS na Slovensku a od roku 2017 provozovatelem LZS v Olomouckém kraji. Kromě činností se zajištěním chodu LZS se ATE věnuje nepravidelné letecké přepravě a speciálním leteckým pracím. Je také autorizovaným servisním střediskem pro vrtulníky AgustaWestland a Eurocopter a certifikovanou základnou pro generální opravy strojů Mil. Společnost ATE vznikla 5. dubna 1991 a stala se jednou z prvních soukromých leteckých společností na území Československa. Pro leteckou záchrannou službu využívá dvoumotorové vrtulníky Agusta A109K2 a Bell 429.\n\nLetecká záchranná služba je na Slovensku organizována, podobně jako ve většině evropských zemí, ve spolupráci s nestátními provozovateli. Slovenská republika je v současnosti pokryta sítí sedmi stanic letecké záchranné služby. Společnost ATE vznikla v roce 1991 a jejím nosným programem se stal provoz LZS. Se vznikem převzala chod stanice HEMS v Popradě. Ta byla do provozu uvedena 8. prosince 1987 pod názvem Kryštof 03 jako třetí stanice HEMS v Československu. Pro LZS byly před rokem 1991 nasazeny vrtulníky Mil Mi-2 a od roku 1991 stroj Aérospatiale Alouette III. V roce 1991 měla společnost ATE pronajaty další vrtulníky ze zahraničí (např. vrtulník Mil Mi-8 z Ukrajiny), které sloužily k leteckým pracím – těžba dřeva, stavební a montážní práce a další. \n\nS rozdělením Československa v roce 1993 došlo k přeznačení slovenských stanic HEMS, jejichž názvy jsou ve formátu \"Krištof x\", kde x je číslo. Dalších šest stanic provozovali různí provozovatelé, postupně však docházelo ke sjednocení a všechny stanice převzala do roku 2009 společnost ATE. Stanice Krištof 01 v Bratislavě a Krištof 02 v Banské Bystrici převzala společnost ATE shodně 15. srpna 2001, stanice Krištof 04 v Košicích a Krištof 05 v Nitře provozuje od roku 2006 a stanice Krištof 06 v Žilině a Krištof 07 v Trenčíně provozuje od roku 2009. Středisko v Trenčíně bylo znova otevřeno 10. prosince 2009 – do roku 1995 existovalo pod označením Kryštof 16. Znovuotevřená byla v roce 2001 také stanice v Bratislavě.\n\nOd počátku činnosti využívala společnost ATE různé typy vrtulníků, především stroje Mil Mi-2 a Mil Mi-8, ale také Eurocopter AS 355N Ecureuil 2 nebo PZL Kania. Zlom přišel v březnu 2003, kdy byl do služby nasazen první stroj Agusta A109K2. Vrtulník nebyl nový, již dříve létal ve službách letecké záchranné služby Rega ve Švýcarsku. 26. února 2004 byly představeny další tři stroje Agusta A109K2. Všechny vrtulníky byly nasazeny do služby. Společnost ATE má celkem osm vrtulníků Agusta A109K2 ve špičkové zdravotnické konfiguraci (imatrikulace OM-ATA, OM-ATD, OM-ATE, OM-ATF, OM-ATG, OM-ATJ, OM-ATK, OM-ATL) a jeden vrtulník Bell 429 (OM-ATR), který byl do služby uveden v roce 2014. Jelikož zasahují vrtulníky často v Tatrách, jsou vybaveny navijákem s nosností 205 kg o délce 50 m. \n\n2. ledna 2006 došlo k nehodě vrtulníku Agusta A109K2 s imatrikulací OM-ATC v obci Janova Lehota v okrese Žiar nad Hronom. Všichni tři členové posádky zahynuli. \n\nK další nehodě záchranářského vrtulníku Agusta A109K2 registrační značky OM-ATB došlo 17. července 2015. Vrtulník odstartoval na pomoc desetiletému německému chlapci ze základny Krištof 03 v Popradě. Nedaleko obce Hrabušice se však stroj zachytil do drátů elektrického vedení a zřítil se z výšky přibližně 50 metrů do řeky Hornád v rokli Prielom Hornádu ve Slovenském ráji. Na místě nehody zahynula celá čtyřčlenná osádka vrtulníku – pilot, lékař, zdravotnický záchranář a záchranář horské služby. \n\nVrtulníky se na jednotlivých základnách po určité době střídají. Žádný vrtulník není tedy trvale nasazen na některé ze základen, jako je tomu například v Česku.\n\nDalší vrtulníky, jež společnost ATE využívá, jsou stroje Mil Mi-8 (OM-EVA) a Eurocopter AS 355 N Ecureuil 2 (OM-ATH). Tyto stroje však slouží pro komerční účely.\n\n\"Data podle lzs.sk\".\nMezi další činnosti, které společnost ATE provozuje, patří speciální letecké práce. Tyto zahrnují hašení lesních požárů, stavební a montážní práce, těžbu dřeva, údržbu a opravy stožárů vysokého napětí a transport nákladu. ATE provozuje také nepravidelnou leteckou osobní dopravu, ke které využívá letoun Cessna Citation 560 Encore (OM-ATM) a vrtulník Eurocopter AS 355N Ecureuil 2 (OM-ATH).\n\n\n"}
{"id": "708680", "url": "https://cs.wikipedia.org/wiki?curid=708680", "title": "Seznam rozhleden v Jihomoravském kraji", "text": "Seznam rozhleden v Jihomoravském kraji\n\nSeznam rozhleden v Jihomoravském kraji představuje výčet rozhleden a vyhlídkových věží, které se nachází v Jihomoravském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "708686", "url": "https://cs.wikipedia.org/wiki?curid=708686", "title": "Staré vinohrady", "text": "Staré vinohrady\n\nStaré vinohrady jsou návrší v Pracké pahorkatině s vrcholem o výšce 297 m n. m. Návrší se nachází na pomezí okresů Brno-venkov a Vyškov a dělí se mezi katastry obcí Blažovice, Jiříkovice, Křenovice, Prace a Zbýšov, přičemž vrchol se nalézá v katastru Blažovic.\n\nNávrší se stalo významným místem v bitvě u Slavkova 2. prosince 1805, kdy zde zrána stálo spojenecké velení, aby bylo během dne vystřídáno Napoleonem. V těchto místech došlo ke krvavému střetnutí francouzské a ruské gardy.\n\nV roce 1805 na Starých vinohradech již dávno nebyly žádné vinice, které mu dříve daly jméno. Před bitvou u Slavkova, 29. listopadu, návrší jako strategicky výhodnou pozici ovládala lehká jezdecká divize francouzského brigádního generála Margarona, avšak Napoleon dal pokyn k ústupu před spojeneckými vojsky přicházejícími od Olomouce dále na západ, k linii Zlatého potoka. Její místo na návrší v předvečer bitvy, 1. prosince, zaujímala ruská 3. kolona pod velením genpor. Przybyszewského a za ní východněji smíšená rusko-rakouská 4. kolona velitelů genpor. Miloradoviče a podmaršálka hraběte Kolovrata.\n\n3. kolona již časně zrána prostor opustila k jihozápadu přes Pracký kopec do údolí Zlatého potoka, aby se podle spojeneckého plánu připojila k silnému frontálnímu útoku na francouzské jižní křídlo. 4. kolona zde ještě kolem 8. hodiny ranní vyčkávala, spolu s vrchním velitelem spojenců generálem Kutuzovem a také oběma panovníky Alexandrem I. a Františkem I. Někdy v té době i 4. kolona zahájila postup k Prackému kopci, avšak byla překvapena nečekaným útokem francouzského III. armádního sboru maršála Soulta z údolí od Jiříkovic a Ponětovic.\n\nSpojenecká 4. kolona náporu neodolala a po dvouhodinovém boji už bylo území kolem Starých vinohradů ovládnuto Francouzi, zatímco Kolovratovi vojáci ve zmatku prchali k východu. Soultův 3. sbor se začal stáčet k jihu, aby vpadl do týla prvních tří ruských kolon v údolí Zlatého potoka. Za ním vystoupala na Staré vinohrady Napoleonova císařská garda vedená maršálem Bessièrem a doprovázená samotným císařem, zatímco z východu od Křenovic jí v ústrety přicházela ruská garda pod velením carova bratra Konstantina Pavloviče. Asi kolem půl dvanácté zde stihli ruští gardisté obrátit na ústup 4. řadový a 24. lehký pěší pluk, přičemž 1. prapor 4. pluku přišel o svého „orla“ – jedinou zástavu Francouzů, která v bitvě padla do rukou nepřátel.\n\nPak už došlo k potyčce, která je připomínána vojenskými historiky i umělci: V prostoru na východ od hřebenu Starých vinohradů a v místech dnešní křižovatky silnic se střetly nejelitnější útvary obou armád, francouzská a ruská císařská garda. Malíř François Gérard roku 1808 zachytil na známém monumentálním plátně umístěném dnes ve Versailles situaci, kdy generál Rapp přivádí před Napoleona zajatého knížete Repnina. K situaci došlo právě na Starých vinohradech, kde byl Repnin zajat po téměř úplném zničení své 4. eskadrony kavalergardy Rappovými jízdními myslivci, jízdními granátníky a mameluky.\n\nRuská garda po své porážce ustoupila ke Křenovicím a Slavkovu, Napoleon po poledni zastavil útok a spolu se svými vojsky se vydal od Starých vinohradů jihozápadně k Prackému kopci. Bitva u Slavkova byla rozhodnuta.\n\nVrchol návrší je osazen poškozenou kamennou plastikou s datováním ze 70. let 19. století.\n\nJihovýchodně od vrcholu, na křižovatce cest z Prace do Křenovic a z Blažovic do Zbýšova a v nejjižnějším cípu blažovického katastru stojí boží muka. Původní stavba ze 17. století přečkala neporušená i boje během slavkovské bitvy, avšak v 50. letech 20. století byla zcela pobořena. 2. prosince 1992 byla na jejím místě odhalena a vysvěcena nová boží muka, která podle návrhu Miroslava Pražáka postavil zedník Jan Holoubek z Prace. Naproti přes silnici je litinový kříž z roku 1863.\n\nJeště jižněji, už v katastru Zbýšova stojí u silnice památník Tří císařů. Nachází se na kótě 293, kudy v minulosti procházely cesty z Blažovic a Křenovic k Prackému kopci. Těmito místy v různých hodinách během 2. prosince 1805 prošli ruský car Alexandr I., rakouský císař František I. a francouzský císař Napoleon I. Památník byl postaven z iniciativy a na paměť Ing. Jana Špatného péčí Československé napoleonské společnosti a obce Zbýšov ke 200. výročí bitvy u Slavkova. Odhalen byl 17. září 2005.\n\nPamátník sestává ze tří sloupů završených symbolickým slavkovským sluncem, které představují tři panovníky. Materiálem jsou tři druhy kamene: francouzská, ruská a německá žula. Osazen je tabulemi s textem v češtině, francouzštině, ruštině a němčině ve znění:\n\nAutory památníku jsou Václav Pyllmajer a Martin Hotárek; umělecké zpracování kamene provedl Aleš Zlatohlávek.\n\n\n"}
{"id": "708695", "url": "https://cs.wikipedia.org/wiki?curid=708695", "title": "Islámské hnutí Východního Turkestánu", "text": "Islámské hnutí Východního Turkestánu\n\nIslámské hnutí Východního Turkestánu je islamistická organizace usilující o nezávislost Východního Turkestánu a o obrácení všech Číňanů na islám. Své sídlo má mimo Čínu v Pákistánu a upozorňuje na sebe teroristickými útoky, při kterých zahynulo již nejméně 162 osob a více než 440 bylo zraněno.\n\nVe Východním Turkestánu se opírá o muslimy z řad ujgurského obyvatelstva.\n\nMezi „teroristické skupiny“ ji řadí Organizace spojených národů a vlády Čínské lidové republiky, Kazachstánu, Kyrgyzstánu a Afghánistánu.\n"}
{"id": "708705", "url": "https://cs.wikipedia.org/wiki?curid=708705", "title": "Komandant", "text": "Komandant\n\nKomandant může být:\n\n"}
{"id": "708710", "url": "https://cs.wikipedia.org/wiki?curid=708710", "title": "Brielle", "text": "Brielle\n\nBrielle, také Den Briel, je město v Nizozemí, v severní části ostrova Voorne-Putten. K městu přísluší také menší obce Vierpolders a Zwartewaal.\n\nBrielle je staré opevněné město, název pochází z keltského slova \"broglio\" (loviště, obora), městská práva získalo v roce 1306. Ve středověku mělo město vlastní přístav a bylo významným obchodním střediskem, mělo dokonce své obchodní osady ve Švédsku.\n\nObsazení města mořskými geusy 1. dubna 1572 bylo klíčovou bitvou Nizozemské revoluce, na památku této události se v předvečer 1. dubna slaví tzv. \"kalknacht\", křídová noc, kdy mládež z celého města vyjde do ulic a pomalovává okna křídou či na ně píše různé nápisy. Zvyk je oficiálně zakázán, vzhledem k obrovské popularitě je ale přes pokuty a napomenutí policie prováděn nadále. \n\n9. července 1572 bylo v Brielle oběšeno devatenáct katolíků z města Gorkum (dnes Gorinchem), převážně františkánských mnichů, kteří přes výhrůžky povstalců odmítli přejít k protestantismu. Katolická církev je dnes ctí jako gorkumské mučedníky a Brielle je tak katolickým poutním místem.\n\nBrielle je od roku 1985 partnerským městem Havlíčkova Brodu.\n"}
{"id": "708711", "url": "https://cs.wikipedia.org/wiki?curid=708711", "title": "Chlorid cíničitý", "text": "Chlorid cíničitý\n\nChlorid cíničitý je bezbarvá kapalná látka, jejíž výpary při kontaktu se vzduchem vytvářejí nepříjemný zápach. Jde, společně s chloridem cínatým, o jeden z chloridů cínu. Cín má zde oxidační číslo +IV, chlór má oxidační číslo -I.\n\nChlorid cíničitý se průmyslově vyrábí reakcí cínu s plynným chlórem.\n\nTuto látku je možno vyrobit z koncentrované kyseliny chlorovodíkové a cínu, avšak vzniká větší či menší množství chloridu cínatého, podle schématu:<br>\n\nPři reakci vzniká jen malé množství chloridu cíničitého, proto tato reakce nemá praktické využití. <br>\nLaboratorně lze tuto látku vyrobit reakcí chloridu cínatého s oxidačními činidly, lze použít například chlorid železitý.<br>\n\nLze použít i jiná činidla.\n\nBezvodý chlorid cíničitý je silnou Lewisovou kyselinou.\nS kyselinou chlorovodíkovou reaguje za vzniku aniontu [SnCl], který vytváří kyselinu hexachlorcíničitou H[SnCl].\n\nV první světové válce byl používán jako nesmrtící chemická zbraň, jelikož jeho výpary při kontaktu se vzduchem vytváří nepříjemný kouř. Ke konci války byl nahrazen směsí chloridu křemičitého SiCl a chloridu titaničitého TiCl.\nTato látka se využívá na výrobu organocíničitých solí.\n"}
{"id": "708712", "url": "https://cs.wikipedia.org/wiki?curid=708712", "title": "Vepsové", "text": "Vepsové\n\nVepsové jsou ugrofinský národ žijící v Rusku v oblasti Ladožského a Oněžského jezera v Karélii a na území Leningradské a Vologdské oblasti. Vepsové se rozdělují na tři skupiny a ačkoliv jsou mezi nářečími vepštiny znatelné rozdíly, všechny tyto tři skupiny jsou schopny se mezi sebou dorozumět. Jejich národním jazykem je vepština, kterou mluví zhruba tři čtvrtiny Vepsů. Téměř všichni umí mluvit i plynně rusky.\n\nV raných ruských kronikách byli Vepsové nazývání jako \"Весь\" (Ves’) nebo jako Čudové a v některých arabských pramenech také \"Wisu\".\n\n"}
{"id": "708713", "url": "https://cs.wikipedia.org/wiki?curid=708713", "title": "Malá Pěna", "text": "Malá Pěna\n\nMalá Pěna(, ) je řeka v jihozápadním Polsku, pravý přítok Odry. Protéká Slezským a Opolským vojvodstvím. Pramení nedaleko města Koziegłowy. Na dolním toku řeky mezi Turawou a Ozimkem byla postavena retenční vodní nádrž Turawská přehrada (polsky \"Jezioro Turawskie\", původně německy \"Hitlersee\", místně \"Hitleszy\"). Soutok s Odrou se nachází na pomezí Opolí a obce Dobrzeń Wielki.\n"}
{"id": "708715", "url": "https://cs.wikipedia.org/wiki?curid=708715", "title": "Dějiny anglického krajinářského parku", "text": "Dějiny anglického krajinářského parku\n\nDějiny anglického krajinářského parku jsou historií proměny stylu anglický park (původní název \"English gardening\"), který vznikl v Anglii na počátku 18. století, a rozšířil se po celé Evropě.\nZahradničení do Británie přinesli Římané, o čemž lze jen málo pochybovat. Strabón (zhruba 25 před n.l.) píše „\"Lid Británie je obecně nevědomý co se týče umění zahradnictví a pěstování rostlin, stejně jako dalších částí zemědělství.\"“ (sv.III str. 200), ale Tacitus o půlstoletí později (79 př.n.l.), poznamenává, že „\"půda a klima je velmi vhodné pro všechny druhy štěpů, s výjimkou révy a olivy; a pro všechny rostliny a jedlou zeleninu, kromě několika, které jsou vlastní žhavějším zemím.\"“ (Vita Agric., kap. XIV.) Později byly nalezeny různé části země hodící se pro révu a víno bylo prokazatelně vyrobeno v Anglii ke konci 3. století, za vlády císaře Probuse. Zbytky římských vil objevených v různých částech země mohou být považovány za existující důkaz z období, kdy v Británii bylo zavedeno římské zahradnictví, stejně jako umění zahradní architektury, ale i kulturní pěstování a šlechtění plodin pod dohledem státní správy. Plinius například výslovně praví, že třešně byly pěstovány v Británii asi od poloviny prvního století, přičemž v Itálii jejich pěstování zavedl Lucullus jen o století dříve. Z uvedeného faktu vyplývá zásadní vliv římského zahradnictví a tedy nepochybně i umění architektury na starověkou Británii. Vzhledem k znalostem římského zahradnictví není tedy divu, že archeologické důkazy prokázaly v Británii pěstování šlechtěných květin (např. růží), stálezelených a vůbec okrasných dřevin pěstovaných také v Římě. Stejně jako v Římě byly v Británii stříhané živé ploty ze zimostrázu (zahrada ve Fishbourne). Jsou také známy římské zahrady u vil bohatých majitelů s volně rostoucími stromy a keři, které byly podobné přírodně krajinářským parkům. Sloužily jako obory pro zvěř. Britské zahradnictví, coby umění vkusu, bylo však po pádu Římské říše ztraceno na následujících tisíc let. Z jedenáctého století se dochovaly určité písemné zmínky týkající se Anglie, z patnáctého století se zmiňuje několik údajů o zahradní architektuře ve Skotsku a ze sedmnáctého století o zahradnickém umění v Irsku. Moderní zahradničení v Británii se v období po pádu Římské říše začalo více rozvíjet až během vlády Jindřicha VIII. Další silné podněty pak přišly v období vlády Karla II., s pravidelným stylem barokních zahrad architekta Le Nôtre a během vlády Jiřího II. K dalšímu rozvoji pak došlo v období vlády Jiřího III. s rostlinami dováženými ze Severní Ameriky, a nakonec díky organizaci \"Horticultural Society\".\n\nJindřich I. (1100 n.l.), třetí král po Vilému Dobyvateli, měl podle Henry Huntingdona krajinný park ve Woodstocku. Není složité dovodit, že tento park původně patřil k velkolepé římské vile, jejíž rozsáhlé rozvaliny, zabírající téměř 2,5 hektaru (šest akrů), byly nedávno odhaleny v sousedství pozemku vévody Marlborougha. O období panování Jindřicha II. (1154) píše Daines Barrington (podle Fitzstephena), že občané Londýna měli zahrady u svých vil, „\"velké, krásné, a osázené stromy\"“. V díle od Du Cerceaua, \"Architektura\", publikovaném v době Jindřicha III., stěží najdeme parcelu, kterou nezdobí květinový sad nebo labyrint.\n\nLeland ve svém díle \"Itinerary\" popisuje, že na konci 15. století byly ve Wresehill Castelle v Yorkshire zahrady větší než by bylo správné. A v sadech na kopcích se nacházely udržované \"topiari\" (stromy či keře zastřihované do specifických tvarů). Takový kopec ještě existuje v blízkosti hradu v Marlborough. Je pokrytý starověkými tisy, které jsou dávno udržovanými \"topiari\". Leland se také zmínil o zahradách v Morli v hrabství Derbach. Během vlády Jindřicha VII. Holingshed poznamenává, že velké parky nebo ohraničené lesy, velké několik mil v obvodu, jsou poměrně běžné. Jejich počet v Kentu a Essexu čítá více než sto (s. 204). Hrabě z Nor­thumberlandu měl v Northumberlandu, Cumberlandu a Yorkshire dvacet parků (obor) s 5771 kusy černé zvěře a daňků. Vlastnil také parky v hrabství Sussex a dalších jižních okresech. Tyto parky byly vytvářeny spíše z nezbytnosti než z luxusu. Nájemců půdy nebylo podle těchto údajů tolik jako v dřívějších dobách.\nBěhem vlády Jindřicha VIII. byly v Nonsuche založeny královské zahrady. V Nonsuche, říká Hentzner, jsou háje zdobené trelážemi, altány a chodníky krytými stromy, se sloupy a pyramidami z mramoru, dvě fontány, které chrlí vodu, jedna kulatá, další jako pyramida, na které jsou všude malí ptáci, již chrlí vodu ze svých zobáků. Tyto zahrady jsou uvedeny také v přehledu z roku 1650, století po smrti Jindřicha VIII. Byly ohraničeny a rozděleny na několik alejí, oddělení a okruhů, rozprostírajících se mezi živými ploty z trnitých keřů. Na severní straně se nacházela zelinářská zahrada, velmi prostorná, obklopená čtrnáct stop vysokými zelenými stěnami. Na západě byla divočina oddělená od malého parku živým plotem, který vedl okolo desetiakrového pozemku. V západní zahradě byly pyramidy, fontány a nádrže z mramoru, z nichž jedna byla „\"obklopena šesti fialovými stromy, které nenesou žádné ovoce, ale jen velmi příjemně voní.\"“ V západní části zahrady rostlo kromě šeříků 144 ovocných stromů, dva tisy, a jeden jalovec. V zelinářské zahradě se nacházelo sedmdesát dva ovocných stromů a jedna lípa. Později byl před palácem založen trávník pro bowling, ohraničený kamenným okrajem. „\"V této zahradě\",“ poznamenal Daines Barrington, „\"najdeme četné takové ozdoby starých anglických zahrad, které se udržely až do moderní doby ve stylu představeném Kentem\".“\nBěhem vlády královny Alžběty I. byly založena sídla Hatfield, Lord Treasurer Burleigh's, Holland House a další, u kterých nechyběly rozsáhlé zahrady. O Hatfieldu Hentzner říká, „\"…zahrady jsou obklopeny vodní plochou, s loďkou lze veslovat skrze aleje dobře ořezávaných stromů a skrz labyrinty vytvořené ze cenu ohromných nákladů. Jsou zde vodotrysky a letohrádky, s mnoha příjemnými a pěknými rybníky\".“ Sochy byly velmi hojné. Gardener's Labyrinth (Zahradníkův průvodce), vydaný během období vlády Alžběty I., obsahuje obrázky „knots“ a bludišť chytře vedených pro zkrášlení zahrad.\n\"Knots\" byly obrazce pravidelné podle více os, v hrubých obrysech tvořené z úzkých, do malé výšky stříhaných živých plotů, vyplněných letničkami. Tyto zahradní prvky byly v Anglii zavedeny za vlády královny Alžběty I.\n\nBěhem vlády Jakuba I. byly založeny zahrady v Theobalds a Greenwichi. Zahradu v Theobalds popisuje Mandelso, cestovatel, který navštívil Anglii asi v roce 1640, jako „\"velké nádvoří, jehož všechny jeho zdi jsou pokryty trelážemi, a ve středu jej zdobí \"krásné vodotrysky\". Parter má četné příjemné chodníky, část je osazena živými ploty a jiné oblouky. Některé ze stromů jsou citrusy a jilmy a na konci je malá hora, nazvaná \"Mount of Venus\", která je umístěna uprostřed labyrintu, a je jedním z nejkrásnějších míst na světě.\"“ (Voyages de Mandelso, sv. 1, str. 598.) Lord Bacon zkoušel v této době napravit vkus Angličanů, ale zřejmě s malým úspěchem. Přál si udržet stříhané stromy a živé ploty, ale zároveň navrhoval použití zimní, nebo stálezelené zahrady s hrubými či zanedbanými místy, jako části divoké přírody. Pokud jde o vytváření \"knots\" (stříhaných obrazců) nebo \"topiari\" (tvarovaných stromů a keřů), říká, že „\"tak jako odlišně zbarvené substráty, jsou to jen hračky. Nemám rád obrazce vystřižené z jalovce nebo dalších zahradních materiálů - jsou jen pro děti\".“ (Lord Bacon, \"Essay on Gardens\"). Sir Henry Wotton říká – „\"…zahrada lorda Verulama byla jednou z nejlepších, které jsem viděl, mezi těmi doma i v cizině\".“ Lawsonův spis \"New Orchard\" byl zveřejněn v roce 1626. Lawson zde dává mimo jiné pokyny pro zakládání a údržbu květinových sadů a labyrintů. Jak uvádí, tento pozoruhodný nápad se tehdy dostal do módy. „\"V bludišti dobře založeném do výšky člověka, mohou vaši přátele při sbírání bobulí zabloudit a nemohou se samotní, bez vaší pomoci, dostat ven\".“\n\nBěhem vlády Karla II. dostala anglická zahradní architektura nový významný podnět. Tento panovník, jak píše Daines Barrington, poslal pro věhlasné francouzské zahradní architekty Peraulta a Le Nôtreho. První odmítl přijet do Anglie, druhý založil parky Greenwich a St. James. Karel začal vysazovat oblouk Hampton Courtu, jak píše Switzer, veliký design však nikdy nebyl dokončen. Lord Capel a hrabě z Essexu jsou zmíněni Switzerem pro jejich vynikající podporu zahradničení během vlády Karla II. Hrabě z Essexu poslal svého zahradníka, Rose, studovat oslavované krásy Versailles. Ten byl po návratu jmenován královským zahradníkem.\n\nEvelyn v této době vydává známou knihu \"Sylva\" a další zahradnické knihy. Následující informace o vzhledu a vkusu pochází z jeho pamětí a popisují stav zahradnické architektury v jeho době: Groom's-bridge, blízko Tunbridge (Tonbridge), popisuje jako pěkné místo plné melancholie. Zahrada Lady Brook's v Hackney je podle něj jedna z nejhezčích a nejoslavovanějších zahrad v Anglii. Melancholie byla v období baroka znakem vznešenosti a v tomto duchu byly tvořeno prostředí v anglických parcích té doby. Popisuje panství lorda Essexe v Hertfordshire.„\"Nikdo není pilnější než majitel panství (Essex) při výsadbě kolem jeho sídla. Všude jsou chodníky, rybníky, a další elegantní úpravy. Tyto zahrady jsou velmi vzácné. Ten kdo je založil a řídil, musí být schopný umělec, tak jako Cooke, který je znalý práce s nástroji, nikoliv neznalý matematiky a předstírající znalosti astrologie. V zahradě je vynikající sbírka nejvybranějšího ovoce\".“ V okrasných zahradách v Anglii byly stále ještě hojně používány ovocné dřeviny, obvykle byly vhodně udržovány a často šlo o cizokrajné druhy. Při údržbě byli preferováni odborníci.\n\nWilton, zahrada Lorda Pembroka, Wiltshire. „\"Zahrada, dosud považovaná za nejvznešenější v Anglii, nacházející se na rozlehlé krásné rovině, s jeskyní a vodními díly, by působila mnohem příjemněji, pokud by řeka, která skrz ní prochází, byla vyčištěna a její břehy upraveny. Všechny efekty jsou výsledkem pouhé síly\".“ Při tvorbě byl preferován elegantní styl pravidelných zahrad s matematicky precizní konstrukcí, technicky dokonalým provedením ozdobných prvků a romantickými napodobeninami, jako jsou umělé jeskyně.\n\nHampton Park v Middlesexu: „\"Dříve plochý a holý kus země je nyní osázen sladkými řadami citrusů. Systém vodních kanálů byl doveden skoro k dokonalosti, podobně i zaječí park. V zahradě se nachází velká a vznešená fontána\" park\", se Sirénami a dalšími sochami z mědi od Fanelliho, avšak s málem vody. Je zde květinový sad, který nazývají 'Paradise', v kterém je pěkná budova pro pořádání hostin nad jeskyní či sklepem\".“ Oblíbené jsou sochy, ceněna je výzdoba kvetoucími rostlinami. Parky jsou používány nejen k dekoraci a procházkám, ale i jako místo k stolování.\n„\"Jistý Loader, kovář kotev v Greenwichi, velmi zbohatl tím, že vybudoval městský dům, se zahradami, oranžeriemi, kanály, a další nádherou, a tento dům pronajímal\".“ Bushnell Wells v Enstone: „\"Bushnell byl sekretářem lorda Verulama. Byl výstřední samotář. Měl zde dvě mumie a jeskyni a choval se jako Ind. \" \"Později odešel do Ditchley, starověkého sídla Lees. Bushnellovy zahrady s vodními prvky ještě existují, a jsou ukazovány jako kuriozity cizincům.\" Výstavní parky a zahrady jsou přístupné i vrstvám bohatých obchodníků, řemeslníků a dokonce výše postaveným služebníkům. Anglické zahrady a parky byly srovnávány s francouzskými a italskými, které byly v tomto období jejich vzorem.\n\nHam House a především přilehlá zahrada vévody z Lauderdale v Middlesexu je popisována následovně “\"…dosahuje vznešenosti nejvybranějších italských vil. Dům je vybaven jako nejlepší knížecí sídlo: květinové sady, květinové zahrady, oranžerie, háje, aleje, rozlehlé trávníky, sochy, výhledy do dálky, fontány, voliéry. Všechno toto na břehu nejsladší řeky na světě musí být obdivováno\".“ Některá sídla ovšem z různých důvodů podléhala zkáze. Loudon popisuje Beddington, sídlo starobylého a známého rodu Carew ze Surrey, v 18. století se rozpadající, „\"dosud vyzdobeno rozsáhlými zahradami a prvními pomerančovníky, které byly spatřeny v Anglii, zasazenými ve volné půdě a chráněnými před chladem jen prkny a kameny, stojícími zde již stodvacet roků. Velké a krásné stromy, obtížené ovocem, v současnosti podléhají zmaru, stejně jako jeskyně a fontány. Majiteli altánů a dalších kuriozit zde a v okolí jsou nyní nezletilé děti a jsou udržovány jedním, nebo dvěma zaměstnanci před další zkázou. Sídlo a park okolo je také v rozkladu\".“\n\nBěhem vlády Karla II. byly učiněny poznámky o některých ze zahrad okolo Londýna J. Gibsonem, které byly následně publikovány v jeho díle \"Archeologia\" (sv. XII.). Mnoho z toho, jež bylo zmíněno Evelynem je obsaženo a popisováno téměř stejně Gibsonem. Terasy, živé ploty z jehličnanů, stříhané keře ze zimostrázu, pomerančovníky a myrty jsou zmiňované jako hlavní pozoruhodnosti. Je popisován květinový sad v Hampton Court.\n\nBěhem vlády Viléma a Marie, bylo v zahradnictví v Anglii podle Switzera dosaženo nejvyšší dokonalosti. Král Vilém, jak píše Daines Barrington (1727 – 1800), přivedl do módy stříhané tisy, v architektuře pak velkolepá vrata a železné ploty, nikoli neobvyklé v Holandsku, a asi v tuto dobu (viz Huetiana, autor Pierre Danile Huet, 1630–1721) moderní ve Francii. Tam, s odkazem na neprůhledné kamenné zdi, které tyto ploty nahradily, byly nazývány \"clairs-voyees\". Nejrozsáhlejší železné oplocení tohoto druhu v Anglii, mimo těch v Hampton Courtu, bylo vytvořeno Switzerem v Leeswoldu ve Flintshire. V zahradách založených tímto umělcem ve smíšeném stylu. Tento smíšený styl bývá též nazýván Bridgemanův první způsob. Hampton Court byl v této době proměněn na skutečné sídlo královské rodiny a zahrady byly značně vylepšeny. Ke konci tohoto století byly stálezelené skulp­tury a zkrášlení květinovými sady pravděpodobně na vrcholu módy, podle prací architekta Le Blonda, Jamese, Switzera, a dalších. Kniha sira Wiliama Templa (Sir William Temple, 1st Baronet) \"Essay on the Gardens of Epicurus\" byla vydána ve stejné době. Temple zde popisuje svoji představu perfektní zahrady, která je plochá nebo jemně skloněná, protáhlého tvaru, ležící před domem, se schody sestupujícími z terasy prodloužené na celou délku domu. Je založena jako zelinářská zahrada a okrasný sad. Taková zahrada se nachází v Moor Park, Hertfordshire. Byla založena na pokyn komtesy z Bedfordu. Zahrada je oslavovaná Dr. Donnem, popisuje ji jako \"\"nejsladší místo, které jsem ve svém životě dosud viděl, ať už doma, či jinde.\"\" Lord Walpole ve svém nadšení pro modernu poznamenal k tomuto popisu, že jakákoli zahrada bude připadat sladká tomu, kdo nikdy nevytáhl paty z Holbornu. Zmíněná zahrada však byla dávno zničena, místo zarostlo trávou a stromy.\n\nBěhem vlády královny Anny hlavní změny pocházely od Dainese Bar­ringtona, který přijal místo v královských zahradách a pokryl plochu před ohromnou terasou ve Windsoru trávníkem.\n\nSwitzer se zmiňuje o tom, že Její Veličenstvo dalo odstranit staré zahrady v Kensingtonu, založené králem Vilémem. Wise, který byl učněm zahradního mistra Rose, a stal se také královským zahradníkem, přeměnil štěrkoviště na křoviny s vinutými cestami, které Addisona ohromily. Wise a London se později zaměřili na školkařství a zahradní architekturu. Později objemem prací pokrývali téměř tak ohromnou poptávku, jako později oslavovaný 'Capability' Brown. Ještě před Londonem a Wisem jako zahradní architekt uspěl Bridgeman. Bridgeman byl, zdá se, opatrnější umělec než kdokoliv z jeho předchůdců. Odstranil tvarované stálezelené dřeviny a cizozemské divoké scenérie z ploch v Richmondském parku, ale stále ještě ponechal stříhané aleje. Ačkoliv ponechal přirozenému vývoji střední části skupiny dřevin, kterými aleje procházely. V Blenheim, Castle Howard, Cranbourne, Bushy Park, Edger, Althorpe, New Park, Bowden, Hackwood, Wrest, a vskutku téměř všechny (v 19. století) starobylá sídla a jejich zahrady, jenž byly majetkem významných šlechticů, byly navržena během této, předcházející a části následující vlády. Tedy zhruba mezi léty 1660 a 1713. Wise navrhl Blenheim za tři roky, Wansted a Edger byly poslední z Londonových návrhů (podle Switzera). Během vlády Jiřího I. byly (podle všeho bez větších změn) dokončeny královské zahrady. Konec období formálního stylu se však blížil. Vanbrugh byl jmenován geometrem vod a zahrad koruny, ale v úřadu setrval jen rok nebo dva.\n\nZa vlády Jiřího II. lze sledovat u šlechty vzestup obliby volnějších úprav, což postupně vyústilo ve styl přírodně krajinářských zahrad. Královna Karolína zvětšila a znovuvysadila Kensington Gardens a vytvořila to, co je nyní nazýváno Serpentine River, řetězec oddělených rybníků. To byl odvážný krok vedoucí směrem vedoucí k blížící se změně módy. Lord Bathurst informoval Dainese Barringtona, že on byl první, kdo se odchýlil od přímky ve vytvořených vodních nádržích, následováním přirozených linií údolí, při vedení potoka v Ryskins, blízko Colebrooku. Tehdy lord Strafford myslil, že tak lord Bathurst učinil z chudoby nebo ekonomických důvodů, a požádal jej, aby spravoval svůj majetek řádně a zaplatil si vyhloubení přímé strouhy. Z korespondence lorda Walpolea (publikována 1819) se dozvídáme, že královna Karolína navrhovala rovněž zavřít St. James's Park (veřejný park v Londýně) a přeměnit jej na vznešené zahrady pro palác toho jména. Když se Její Veličenstvo dotazovalo otce lorda Walpoleho, kolik to může pravděpodobně stát, Walpole odpověděl „\"Jen tři koruny\"“.\n\nSpolečnost byla v 17. století přesycena přehnanou, stále se opakující pravidelností francouzských zahrad, které byly kritizovány ještě za života Le Nôtreho, a to i lordem Francisem Baconem, což potvrzuje například esej \"Of the Garden\" V eseji Bacon obdivuje původní krajinu a kritizuje architektonické prvky zahrady. Byla hledána nová vhodná forma. Ideovými otci a zároveň zarytými kritiky pravidelných zahrad byli především filosof Joseph Addison a básník Alexander Pope. Ve francouzské zahradě nacházejí prvky absolutismu a scholastiky a proti pravidelně uspořádané zahradě stavějí krásu nespoutané přírody.\n\nPodle některých teorií byla důvodem vzniku koncepce anglického parku v Anglii, podle některých autorů, i blízkost Golfského proudu a tedy častá přítomnost hustých mlh v tamější krajině. Mlha naprosto znehodnocovala hlavní kvality francouzského parku – využití perspektivy a širokého rozhledu do barevné a členité zahrady.\n\nDalší možnou uváděnou příčinou byly ekonomické důvody a také záliba v kvetoucích keřích, které se stále ve větším množství dovážely z cizích krajin a jejichž krása se v stříhaných zahradách nemohla uplatnit.\nJeden z hlavních podnětů k vytvoření anglického přírodně krajinářského parku tak dala sama příroda. Měkce zvlněné nížiny a trávníky dokonalé díky stálé vlhkosti daly základ jeho typickým rysům.\n\nByl to i způsob života britské šlechty, který ovlivnil odlišnou úpravu panství a okolí venkovských sídel. Anglický (ale i francouzský) feudál věnoval převážnou část svého času přímé péči o svá sídla, honitbě a vyjížďkám na koni. Úprava okolí panského sídla se v 18. století odlišovala od úprav zemědělské krajiny. Část v blízkosti budovy byla určena funkci společenskoreprezentační. Ta byla upravena jako francouzská zahrada a část byla určena volnočasovým aktivitám. Tato část, obora, nazývaná ve Francii zpravidla „park“, byla výsekem upravené volné přírody. Více než francouzské zahrady byly v Anglii 18. století oblíbené italské zahrady vázané na bezprostřední blízkost domu. Angličané v nekritickém používání nůžek prý překonávali i samotnou Itálii a to samozřejmě vyvolalo i kritické hlasy a odpor k používání nůžek. Potřeby feudální společnosti byly ale jistě důležitější pro úspěšný rozvoj anglického krajinářského parku než ostré výpady teoretiků.\n\nStyl, který se stal známý jako anglické zahrady, byl ve větším měřítku prakticky použit krajinářskými architekty Williamem Kentem a Charlesem Bridgemanem, kteří pracovali pro bohaté mecenáše umění jako Richard Temple, Richard Boyle, bankéř Henry Hoare II, muže, kteří měli velká panství a byli členy protimonarchistické strany Whigů. Tito mecenáši měli klasické vzdělání, byli patrony umění, a cestovali často do Itálie, kde obdivovali římské ruiny a italskou krajinu a chtěli je napodobit ve svých zahradách. Již dlouho před praktickým použitím zahradních úprav, které směřovaly k stylu anglických zahrad se objevovala sílící touha po změně pravidelných zahradních úprav a to u některých laiků jako byli Addison a Pope vyvolalo praktické pokusy o úpravy blízké přírodě.\n\nModerní zahradní architektura přírodních krajinářských parků v Anglii začala vznikat v raném období osmnáctého století. Počátek tohoto stylu, a kým a kde byl poprvé vynalezen, vyvolal mnoho diskuzí. Kontinentální národy obecně tvrdí, že angličtí zahradní architekti jej zkopírovali od Číňanů. Vznik anglických zahrad je podle některých autorů popisován jako reakce na zprávy o čínských a japonských zahradách, které pronikly nejdříve do Anglie a přispěly ke vzniku nepravidelně řešených zahrad. Tyto zahradní styly se však od anglického parku přesto dosti zásadně liší, protože evropské a asijské filosofické a mystické směry, jejich hodnoty a kritéria úspěšnosti a měřítka krásy jsou a vždy byly značně odlišné.\n\nGabriel Thouin a Malacame Angličanům upírají i zásluhy, že jako první okopírovali nebo vymysleli tento styl, s tím, že nárokují původ pro jejich zemi. Gabriel Thouin tvrdí (plány Raisonnes, Předmluva), že první příklad byl dán Dufresnoyem, pařížským architektem, v Faubourg Saint Antoine, na počátku osmnáctého století. Malacame tvrdil, že prvenství náleží Padově, v v prospšch Karla I. vévody Savojského, ke konci šestnáctého století. Co se týče literatury, Loudon se domnívá, že první zmínky o přírodně krajinářském stylu v Itálii jsou nesporně od Tassa (viz Dissertazione su i Giardini inglese, od Hippolyta Pondemonteho, Verona, 1817). Delcuze, historik botaniky a okrasných rostlin, (Annates du muzea, svazek VIII., 1806) se obšírně snaží dokázat, že tento nový styl zahradního umění vznikl z nutnosti nalézt prostor pro velké množství okrasných keřů a stromů nově dovážených z Ameriky v první polovině osmnáctého století. Boettinger, v jeho \"Racemazionem Zur Gartenkunst der Alten\" přináší popis jeskyně Calypso Homérem, popis údolí Tempe od Aeliana (možná Claudius Aelianus), a Vaucluse Petrarcou v polovině osmnáctého století.\n\nBritští autoři z počátku 19. století n.l. mají různé názory, co se týče počátků přírodně krajinářského stylu. Básník Gray (\"Life and Letters, letter to Mr. How\", 1763) míní, že zručnost v zahradničení, nebo spíše návrhy zakládání parků (projektování parků), je jediný vynález, který můžou Britové nazývat svým vlastním. Je jediným důkazem originálního talentu v záležitostech potěšení a je jistě nemalá čest, že Francie ani Itálie neměla nejmenší představu o možnosti projektovat výsadby. Warton a Lord Walpole, ve své \"Essay on Pope\", a později ve své \"History of Modern Gardening\" (Historie moderního zahradničení) přisuzuje první myšlenku anglického parku Miltonovi a Warton dodává, že dílo \"Seasons\" od Thomsona možná mělo velmi značný vliv na vznik přírodně krajinářského stylu.\n\nGeorge Mason, autor \"Essay on Design in Gardening\" (Eseje o zahradnickém designu), která byla vydána v roce 1768 a je jednou z nejranějších próz o tomto moderním stylu, zde píše „\"…pokud by záleželo jen na radách uznávaných autorit, lze stěží předpokládat že by už od nejranějších věků zvítězila nějaká významná změna vkusu.\"“ (Essay on Design in Gardening, str. 27). O čínském stylu zahradní architektury říká: „\"Stěží si mohl Sir William Temple představit, že za méně než půlstoletí se čínský styl zahradních úprav stane základem vkusu jeho země, nebo že by tak mnoho prospěchářů dokázalo ohromnou oprávněnost jeho pozorování, a prokázalo svou prací, jak obtížné je uspět v tomto oboru. Tomuto vrtošivému cvičení rozmarů, může být moderní pokrok v zahradničení především připsán\".“ (Essay on Design in Gardening, str 50). Nikdo nebyl nadšenější obdivovatel klasiky, vřelejší vlastenec, nebo přísnější kritik, než tento autor, což vyplývá i z další části jeho práce (Discussion on Kent, str. 105). Byl si velmi dobře vědom, když psal výše uvedené pasáže, že počátky přírodně krajinářského stylu je možné obecně vystopovat právě u Kenta. Odtud by měl být otevřeně a nezaujatě odvozován původ pokusů anglických architektů o čínský zahradnický styl.\n\nPrincipy moderní zahradní architektury byly nesporně položeny pracemi anglických spisovatelů. Addison a Pope připravili pro nový zahradnický směr pevný základ filozofických principů. Addisonova \"Imagination\" byla zveřejněna v roce 1712 a Popeho oslavovaný \"Guardian on Ver­dant Sculpture\" v roce 1713. Pope zde útočil na zelené sochy a formální háje starověkého stylu výsměchem. V jeho dopise Lordu Burlingtonovi dal základ skutečným principům zahradnického umění, studiem přírody, genia loci a úsilím nikdy neztratit dobrý vkus.\n\nPope a Addi­son ilustrují rovněž první praktické příklady moderní zahradní architektury. Tak dalece, jak bylo možné na ploše necelých dvou akrů, Pope v praxi předvedl, co psal. Jeho známá zahrada v Twickenhamu obsahovala v roce 1716 (podle jiných 1790) několik malebných a přírodních scenérií, popisovaných různými autory. Jiné zdroje ji popisují jako divočinu s přemírou přírodních prvků a naivních doplňků. Popeho zahrada však nyní zůstává už jen jako půda (viz kniha \"Beauties of England and Wales\"). Addison měl malý pozemek v ústraní v Biltonu (Bilton Hall, Church Walk, Rugby, Warwickshire CV22 7), blízko Rugby, upravený ve stylu, který může být nazván přírodním. Místo ještě existuje a velmi málo se změnilo od těch dob, tvrdí Loudon. Plošky přírody Addison údajně propojil se zelinářskou zahradou a záhony květin. Podle popisu se mohly podobat pozdější rokokové nebo holandské zahradě. Dům Bilton Hall také ještě existuje.\n\nSbírku nákresů zahrad směšujících volné křivky a pravidelné vzory lze najít v sadovnickém vzorníku Batty Langleye z roku 1728. Přechod mezi formálním stylem úprav barokního parku a nepravidelným stylem anglického parku lze vidět nejlépe v dílech W. Kenta, v Chiswicku, nebo v zahradě u Stowe House. Jen o málo přísnější úprava by park zařadila mezi díla pokračovatelů Le Nôtreho a více rozvolněná struktura a odstranění symetrie by park zařadila naopak mezi anglické přírodně krajinářské parky. Až na výjimky byly tyto klasicistní zahrady postupně přebudovány na parky ve stylu anglického přírodně krajinářského parku.\n\nPředchůdcem anglického přírodně krajinářského parku v Anglii byly velké parky vytvořené sirem Johnem Vanbrughem (1664-1726) a Nicholasem Hawksmoorem na zámku Howard (1699-1712), Blenheimském paláci (1705-1722) a zahrady Claremont Landscape Garden na Claremont House ( 1715-1727). Tyto parky obsahují rozlehlé trávníky, lesy, a kousky architektury, jako je například mauzoleum navržené Nicholasem Hawksmoorem na hradě Howard. V centru kompozice byl dům, za kterým byly symetrické zahrady ve stylu francouzské zahrady, zdobené květinovými záhony a ohraničené stěnami živých plotů, ozdobené sochami a fontánami. Tyto zahrady modelované podle zahrad ve Versailles, byly navrženy tak, aby působily dojmem velikosti a vznešenosti.\n\nRozšíření koncepce anglického přírodně krajinářského parku je reakcí na změnu filosofie a lidského myšlení, na principy renesance, humanismu a nastupujícího romantismu. Je projekcí tohoto snivého, pohádkového vidění světa do zahradní architektury. Anglické zahrady proto vždy zobrazovaly idealizovaný pohled na přírodu, ale nikoli spoutaný pravidly, ale nesený představami. Předlohy parků byly často inspirovány obrazy krajin Clauda Lorraina a Nicolase Poussina. Obvykle bylo součástí parku i jezero, vysoko sekané trávníky, souvislé skupiny stromů a napodobeniny chrámů, gotických zřícenin, mostů a další malebné architektury, nebo i jeskyní. Jako celek byl park navržen tak, aby dával dojem idylické krajiny. Do konce osmnáctého století anglický park částečně napodoboval park francouzský (například v parcích v Petrohradu v Rusku, v Carském Selu, zahradách Kateřiny Veliké). Měl velký vliv na podobu veřejných parků a zahrad po celém světě.\n\nPrvní přírodně krajinářské parky byly jen stěží rozeznatelné od francouzské zahrady, která při rozšíření do okolí, zvláště ve svém pozdním období, s rostoucí vzdáleností od ústředního sídla zpravidla ztrácí na přísnosti a mizí i přísně stříhané keře. Změny přicházely pomalu, ale byly zásadní. Odklon od jednoduchosti geometrie a hledání vyváženého návrhu, kde keře nebyly přísně stříhané a bylo tedy nutné znát jejich růst a přirozený habitus bylo náročné na znalosti botaniky. Nepravidelný tvar vodních toků a jezer je zase náročný na umělecké cítění. Zahradní architekt nemohl být nyní pouhý matematik a zeměměřič držící se několika stereotypů. Musel se stát umělcem, básníkem, citlivým pozorovatelem přírody, dobrým botanikem se snahou hledat něco nového, cizokrajného, romantického, nebo překvapivého, čím by udělal své dílo jedinečným. Proto přírodně krajinářské parky v průběhu jejich vývoje obohacovaly stavby evokující hrdinské a romantické příběhy historie, představu prostého venkovského života, nebo atmosféru vzdálených krajin.\n\nPrvními umělci, kteří aplikovali moderní přírodně krajinářské úpravy, byli Bridgeman a Kent. Bridgeman byl zahradní architekt na počátku 18. století a může být považován za následovníka architektů Londona a Wise. London zemřel v roce 1713. Lord Walpole se domnívá, že Bridgeman byl „ohromen a reformován“ Guardianem. Odstranil topiari a vytvořil segmenty, jevící se lesními scenériemi, na zahradě v Richmondu „\"ale stále se neodchýlil od přísné souměrnosti.\"“ To bylo dílem Kenta, přítele Lorda Burlingtona, říká Daines Barrington, který uvedl šířeji do praxe Popeho myšlenky. Jemu bylo vyhrazeno „\"realizovat krásné popisy básníků, pro které on byl zvláště vhodný jako malíř. Jako úspěšný výsledek v testu dokonalosti v moderním zahradničení bylo hodnoceno, když si vybral malíř - krajinář tento styl jako kompozici.\"“ Kent, společně s lordem Walpolem, tento způsob aplikovali bezprostředně poté, co Bridgeman začal provádět inovativní úpravy starého pravidelného stylu. Mezi těmito inovacemi bylo velkou změnou odstranění zdí, které tvořily hranice, zavedení \"„Ha!- Ha!“\", vytvoření souladu trávníku s výsadbou parku následovaly. Kent poznal v tomto okamžiku že veškerá příroda je zahradou: „\"malíř s nedostatkem vkusu k ocenění krás krajiny, smělý a neústupný dost na to, aby se odvážil diktovat, a zrozený s geniální schopností bořit ohromující systém, ze soumraku nedokonalých esejí, si uvědomil kompozici největších malířských mistrů.\"“ Lord Walpole píše: „\"Kent nebyl ani bez pomoci ani bez chyb. Pope přispěl k vytvoření jeho vkusu a (Kentovy) zahrady v Carleton House byly pravděpodobně vytvořeny podle básníkovy zahrady v Twickenhamu.\"“\nPůvod a zavedení přírodně krajinářských zahrad v Anglii se, jak se jeví, nalézá u Addisona, Popeho, Bridgemana a Kenta. Různé odchylky z přísné jednotnosti, nebo lépe, různé pokusy o úspěch v napodobení čínského zahradního slohu, získaly nový a rozhodující charakter pod vedením Kenta.\n\nMalebná krása byla málo rozeznána v Británii, s výjimkou malířů, do časů Popeho, který byl malířem a básníkem pokračujícím po cestě moderního stylu očištěného od čínských kudrlinek. Přijetí a rozšíření moderní zahradní architektury v Anglii je nadále jednotné. Prostředky, kterými rychle rostla popularita nového stylu v Británii a následně v celé Evropě, byly příklady umělců a autorů. První zahrady upravené v přírodně krajinářském stylu popsali Shenstone, G. Mason a Whately v jejich pracích o zahradničení. Stowe, jak se zdá, je prvním rozsáhlým sídlem, ve kterém byl použit moderní styl.\n\nLord Cobham, jak se zdá, se poprvé věnoval rekonstrukci parku Stowe ve stejné době, kdy Pope navrhoval úpravy své zahrady v Twickenhamu. Jeho lordstvo započalo s vylepšováním panství v roce 1714 a zaměstnalo Bridgemana, jehož plány a moderní názory proměnily starý Stowe z přísné kompozice starého (barokního) stylu na otevřenější a nepravidelný vzhled. Kent byl zaměstnán o pár let později. Nejdříve vymaloval halu, později zde působil jako architekt a zahradní architekt. Nejlepší budovy a scény jsou jeho dílem.\n\nPark u Stowe House v Buckinghamshire (1730-1738) byl radikálním odklonem od klasických pravidel francouzské zahrady. Společnost Charlese Bridgemana vytvořila formální zahradu, s architektonickou výzdobou Johna Vanbrugha. Bridgeman do projektu zahrnul tehdy používaná symetrická osmiboká jezera a Rotondo (1720-21) navržené Vanbrughem. O nejstarším stavu zahrady ve Stowe píše J.C.Loudon v \"Encyklopedii\" z roku 1822. Píše, že úkolem Ch. Bridgemana bylo nahradit přísný charakter staré zahrady volnější nepravidelnější formou. Analýza plánů ukazuje původní zahradu ve francouzském stylu. Její obvod tvoří nepravidelný mnohoúhelník, plochu zahrady člení paprskovitá stromořadí na polygonální boskety a boční partery.\n\nCharakter Stowe byl zřejmý, píše Loudon, příroda představovala malou část, ale uměleckou část kompozice tvořila řada velkolepých budov. Výsledek byl jedinečný, ale spíše, jak se vyjádřil Pope, „\"úsilí o div světa\"“ než o dílo okouzlující představivost. Přátelé lorda Cobhama, jak se zdá, považovali jeho park za první v Anglii postavený v novém stylu, pokud lze soudit podle závěrečné řádky epitafu k jeho památce, umístěném na zahradě – „\"ET ELEGANTIORI HOTORUM CULTU HIS PRIMUM IN AGRIS ILLUSTRATO PATRIAM ORXAVIT, 1747\"“.\n\nPředpokládá se, že ferme ornée Woburn farm (majitel Philip Southcote) blízko Weybridge v Surrey bylo jedním z prvních malých míst, kde byl styl anglického parku Kentem realizován. Southcote, říká G. Mason, byl posedlému géniu v mnohém ohledu velmi nakloněn. Ovšem také přespříliš mrhal květinovými ozdobami. Rozsah pozemků byl stopadesát akrů, třicetpět z nich bylo ozdobeno do nejvyšší míry. Dvě třetiny zbytku byly pastviny na svažujících se pozemcích a zbytek byl zorán. Ozdoby sestávaly z širokého pásu křovin, štěrkových chodníků a plotů, ale v rozmanitém souboru stylů, budov a podobně. Pozemek je podrobně popsán Wheatleym v „\"Observations\"“ jako příklad ozdobné farmy. G. Mason považuje ozdobný pruh zeleně často za příliš úzký, a někdy nevhodný, protože často neumožňuje zakrýt plot. Tomuto ohraničení chodníků zde, domnívá se Mason, pravděpodobně může být připsán původ rozšíření pásu křovin (takzvaný \"\"belt\"\"). Masonovy poznámky pochází z roku 1768. Ovšem po roce 1803, když pozemek opětovně změnil vlastníky, zůstala stěží stopa, která by jej odlišila od běžného hospodářství.\n\nBridgemanovy úpravy Stowe z druhé čtvrtiny 18. století tvoří klasicistní etapu vývoje zahrady. Tehdy byly upraveny velkorysé prostory, pravidelné nádrže, boskety a travnaté partery bez dekoru. Prostory byly oživeny památníky a plastikami. Především však na rozdíl od starého půdorysného pojetí výsadby v parku nabývají nepravidelných rysů typických pro přírodně krajinářský park. Od roku 1730, William Kent a James Gibbs spolupracovali na Stowe House s Bridgemanem, který zemřel v roce 1738. Kent přepracoval jezera na více přírodní tvar a vytvořil nový typ zahrady, kterou návštěvníci viděli jako malebnou krajinu. Tuto krajinu postupně ozdobil Palladianský most (1738), Chrám Venuše v podobě palladianské vily (1731), Chrám antické ctnosti (1737) se sochami slavných Řeků a Římanů, Chrám britských hrdinů (1734 – 1735) se sochami z britské historie a Chrám moderní ctnosti. Ten byl záměrně ponechán v troskách, obsahoval také bezhlavou sochu Roberta Walpoleho, Cobhamova politického rivala. Na Stowe, pod vlivem nové módy, v době mezi lety 1740 a 1753, přidává Capability Brown nový prvek parku, tzv. Hawkwelle Hill a gotickou promenádu s gotizujícími stavebními prvky.\n\nZahrada ve Stowe v tomto období přitahovala návštěvníky z celé Evropy, včetně Jeana-Jacquese Rousseaua. Stala se inspirací pro krajinářské zahrady ve Velké Británii a na evropském kontinentu.\n\nPains Hill je malý park vytvořený Charlesem Hamiltonem, devátým synem Jamese, šestého hraběte z Abercomu. Předpokládá se, že byl jednou z dalších ukázek moderního stylu. Hamilton prý k tomu, aby upravil pozemky, studoval malby. Pains Hill je obklopen malebnou scenérií. Mimo pohledu z domu zde není žádná vyhlídka do daleka, ale povrch je značně zvlněný, výhledy z chodníků napříč parkem mají několik variant a jsou vždy příjemné. Toto místo je jedním z mála popisovaných Wheatleym, které je ještě v dokonalém stavu dodnes. Vždy byl považován za jedinečný evropský park a zůstává jím stále.\n\nHagley, jak se zdá, byl upraven ve stejné době jako Pains Hill, na provedení čehož lord Lyttelton mohl pravděpodobně přijmout nějaké rady od básníka Thomsona, který byl jeho hostem. Pozemky jsou rozmanité a vzdálené vyhlídky malebné. Velmi malý potůček, který protéká pozemky v jakémsi úzkém údolíčku, byl obklopen křovinami a chodníky, které scenérii v parku vytvořily jakési popředí a někdy krajinný prvek ve střední vzdálenosti na pozadí, takže mísily nejlepší z výhod parku a zahrady. Pěkné stromy a vzdálené vyhlídky. South Lodge byl upraven ve stejné době jako Leasowes, ale po čase byly zahradnické kompozice porostlé nálety.\n\nLeasowes byl poetickým pozemkem s pastvinami, farmou s chodníky vedenými skrz několik ohrad, napodobující běžnou hospodářskou usedlost. Ale selská stavení (ozdobné domy z kamenů), odpočívadla, vázy a nápisy byly příliš časté na to, aby celý pozemek vyvolával dojem běžné nebo dokonce upravené či zdobené anglické farmy. Ve skutečnosti to však bylo zamýšleno jako symbolické scény s častými narážkami na rustikální poezii venkova. Pokud na to pohlédneme v tomto světle, jako na sentimentální farmu, tak byla právě tím, čím měla být. J.C. Loudon píše, že lituje, že Repton zaútočil na vkus Williama Shenstonea (1714 – 1763), „tohoto přívětivého muže“, pro špatný vkus a bezplánovitost, která, jak Loudon předpokládá, právě byla jeho záměrem. H. Repton vyčítá básníkovi Shenstonemu, že neozdobil „\"okolí svého domu takovým množstvím ozdobného trávníku nebo parku, které by odpovídalo velikostí sídla či rozsahu majetku\"“ a místo vkusné běžné úpravy vytvořil okrasnou farmu, první „\"ferme ornée\"“. Repton byl v tomto soudu veden ohledem na přiměřenost, smysluplnost a ovšem také na běžný standard. Repton také upozorňoval na výsměch sedláků, kteří vidí jak majitel špatně zachází se zděděnou půdou, a výsměch šlechticů, kteří majitelem v ústraní opovrhují, protože jeho sídlo není obklopeno parkem. J.C. Loudon se obává, že Leasowes by nikdy nebyl tak významným, pokud by Shenstone provedl takové úpravy, které H. Repton doporučoval, veden běžnou odbornou ru­tinou. Básník Shenstone později díky chybám birminghamského advokáta, do jehož rukou vložil správu dokumentů svého majetku, o tyto své nemovitosti nakonec přišel. Farma byla již za jeho života zanedbaná, ačkoli cesty a mnoho odpočívadel a selských stavení ještě zůstalo. V roce 2009 jsou části parku rekonstruovány.\nClaremont a Esher jsou dobře známé parky. Oba byly upravovány Kentem. Claremont byl později zvětšen. Dům a zelinářské zahrady byly přidány Brownem. Walpole a Whately chválí oba parky. Esher je opěvován Wartonem v jeho básni „\"The Enthusiast or Lover of Nature\"“ (1740). J.C. Loudon píše, že Esher už v jeho době neexistuje. Claremont je zřejmě jedním ze dvou zachovaných příkladů přírodně krajinářské zahrady tohoto druhu v Evropě. V 21. století je Claremont popisován jako významný krajinářský park upravovaný Vanbrughem, Bridgemanem a později Kentem pro vévodu z Newcastlu. Zachovala se pouze část krajiny, zbytek a dům je dnes upraven jako škola. Místní obyvatelé však dnes netuší již absolutně nic o významu místa. Park v Persfield byl založen kolem roku 1750. Byl to malý park, se zajímavými chodníky, které procházely podél strání romantického skalnatého břehu řeky Wye, tak jak nejlépe povaha místa dovolovala. „\"Nemohu znovu vylíčit,\"“ říká G. Mason, popisující toto místo v roce 1768, „\"jakoukoliv ze scén na Wye, bez toho, abych její krásu přinejmenším nezředil uvedením jakéhokoliv dětinského přívlastku.\"“ V současné době již park neexistuje.\n\nUmělci a mistři, kteří dali pevné rysy přírodnímu a přírodně krajinářskému stylu, byli podle Loudona Charles Bridgeman, William Kent, Thomas Wright (astronom z Durhamu, 1711 – 1786), Lancelot \"Capability\" Brown a William Eames.\n\nMezi významné publikace, které přichází v tomto období na trh, patří \"Spectators\" od Addisona a Popeho \"Epistle\" určené Lordu Burlingtonovi, podrobně se novým stylem zabývá také Shenstone v \"Unconnected Thoughts\" které publikoval v roce 1716 a znovu v 1764. \"Essay on Design in Gardening\" od G. Masona, které jsou v tomto období často citovány, byly poprvé publikovány v roce 1768 a později v roce 1795. Jsou však spíše historickou a kritickou prací než didaktickým dílem. V roce 1770 publikoval Whately \"Observations on Modern Gardening\", které jsou významnou prací pokládající základy a standardy tohoto stylu anglických zahrad. Analyticky se zabývá prací s materiály, kompozicemi a nakonec objekty. Jeho styl byl označen Ensorem (George Ensor J.P., 1769 – 1843) za nenapodobitelný. Popisy, kterými své studium doprovázel ve svém díle \"Essays on the Nature and Principles of Taste\", byly velkou měrou kopírované a oceňované (např. knězem a spisovatelem Archibaldem Alisonem, 1757–1839). Kniha byla brzy přeložena do evropských jazyků na kontinentu a vychválena v \"Mercure de France\", \"Journal Encyclopedique\" a \"Journal\". G. Ma­son však nesouhlasil s Whatelyho hlavními názory kvůli několika málo chybám či spíše zvláštnostem, které se v knize nalézaly. Whately byl tajemníkem hraběte ze Suffolku a vlastník Nonsuch Parku v Surrey, vydal pouze tuto práci a brzy nato zemřel.\n\n\"The English Garden\" (Anglická zahrada), báseň kněze W. Masona, byla zveřejněna ve čtyřech různých knihách, v první z nich se objevila v roce 1772. S výjimkou čtvrté knihy byla přijata s ohromným potleskem. Pokyny pro výsadby jsou zvláště poučné. Jeho dílo může bývá srovnáváno s \"Observations on Modern Gardening\" od Whatelyho. Obě tyto knihy daly jasný pohled na moderní styl. Jako první je následovali liberálně smýšlející a kultivovaní Angličané, zatímco \"Dissertation on Oriental Gardenings\" (Pojednání o orientálním zahradnictví) od sira Williama Chamberse, publikované v roce 1772, vyvolalo posměch absurdními imitacemi nevzdělaných amatérů a mistrů, kteří neměli žádnou jinou kvalifikaci než tu získanou prací s rýčem pod vedením oslavovaných umělců.\n\nLancelot \"Capability\" Brown byl rodák z Northumberlandu a původně pracoval jako zahradník – zelinář v malém městě blízko Woodstocku, v Oxfordshire. Následně pracoval jako hlavní zahradník v Stowe až do roku 1750. Byl doporučen vévodovi Graftonovi, do Wakefield Lodge, Northampton­shire, kde prosadil vytvoření velkého jezera, což položilo základ jeho slávy a bohatství. Lord Cobham pro něj později získal místo královského zahradníka v Hampton Courtu a Windsoru. H.Repton vydal seznam jeho hlavních prací, mezi něž patří Croome (včetně budov) a Fisherwicke. Daines Barrington říká: „\"Kent byl následovaný Brownem, který má bezpochyby ohromné schopnosti v úpravách parků, když ale pozoruji některý z jeho plánů, vidím spíše dílo zelináře ze starého Stowe, než Poussina nebo Clauda Lorraina. Přál bych si, aby Gainsborough navrhl vzhled, a Brown provedl realizaci\". Práce Browna byly napadeny Knightem a Pricem, a byly usilovně bráněny Reptonem, který jej nazývá \"velkým samoukem a předchůdcem.\" „\"Browna\",“ píše G. Mason, „\"jsem vždy považoval za ohavného manýristu. Měl pověst génia, kterou si získal díky dovednosti v tvarování povrchů, ale časem propadl zálibě ukazovat svůj talent bez rozumného ohledu na přírodu a zanechával stopy svých úprav kudykoliv šel. Jeho nové výsadby obecně již postrádají genialitu, vkus, a slušnost. Viděl jsem příklady jeho starších úpravy, které jsou mnohem lepší.\"“\n\nReptonem je Brown považován za génia, nepochopeného nepraktickými teoretiky. Sám se těžko vyrovnává s jeho absolutně přesným smyslem pro krásu architektury přírodního stylu, zejména pro terénní úpravy a práci s vodními prvky, i po jeho smrti stále hledá její zdroj nebo vysvětlení. Pokouší se stále vysvětlovat Brownovy způsoby úprav a je překvapen, když najde nedokonalosti v jeho pracích. Ale i pro Brownovy kritiky je zdroj jeho famózních schopností záhadou. Během svého života upravil nejméně 170 soukromých zahrad a parků.\nLoudonova averze k Brownovi jde tak daleko, že obdivovaného mistra Browna Loudon ani nejmenuje mezi zahradními architekty, kteří popularizovali a rozšířili styl anglického parku, jakkoliv je nepochybně nejznámější osobou celého stylu. Loudon zdroj Brownovy geniality hledá ve smyslu pro malebnou krásu, kterým se proslavily významné práce Kenta, Hamiltona a Shenstonea, a také upozorňuje, jak mnoho se od nich liší. Ve stejném odstavci kritizuje, že v krátkém čase byly všechny zahrady a parky v Anglii stejné – kolem hranic pozemku obklíčeny pásem dřevin a na holině uprostřed se nacházelo několik shluků stromů a keřů, nebo dvě řeky na různých místech. „Tento popis je zkrátka možné použít na téměř každé místo v Británii upravené asi od roku 1740, kdy vznikla móda upravovat panství podle nového stylu, do roku 1785 nebo 1790, kdy ve velké míře upadla.“ Sir William Chambers napsal, že díky mánii pro rušení alejí nebylo po několika letech možné nalézt tři stromy v řadě za sebou. Brown podle Loudona říká, že nikdy neopustil Anglii, ale poslal žáky a plány do Skotska a Irska, a říká se, že Paulowsky, císařské sídlo nedaleko Petrohradu, je podle jeho návrhu. Brown neuměl zřejmě kreslit, ale měl asistenty, kteří dělali plány toho, co zamýšlel. Brown uzavíral kontrakty na práce a nahromadil pěkné bohatství, jeho syn Lancelot byl členem několika parlamentů. Přímým následníkem Browna byl jeho synovec, Holland, který však více pracoval jako architekt než jako zahradní architekt.\n\nPrvní zkomolení, zkažení anglického stylu, přírodně krajinářského parku, říká Loudon, nastalo, když se tento styl stal módním a oblíbeným. Mělo se tak stát prokázanou pravdou, že „\"ve všech svobodných uměních je měřítkem míra geniality, nikoliv houf falešných následovníků poplatných době\".“ Bláznění po úpravách ve stylu přírodně krajinářského slohu bylo takové, že poptávka po skutečných umělcích s vkusem brzy převýšila jejich nabídku. Umění bylo zjednodušeno na mechanické úpravy a z nové podoby umění zobrazujícího jednoduchost, eleganci, přirozenou přírodu se stal systém přidávání doplňků a uplatňování pevných forem, který v podstatě byl méně různorodý, než prehistorické formální styly. Umění přírodně krajinářských úprav bylo degradováno na tři formy úprav – „chomáče“, „pásy“, a jednotlivé stromy (clump, belt, solitera). Pravidla byla jednoduchá: umístěte pás po obvodu, rozmístěte shluky a jednotlivé stromy uvnitř. Pokud výsledek vypadá jako les, je náročná práce zahradního architekta ukončena. Tyto plány byly vytvářeny nejen místními umělci, ale hlavně hlavně jistým anglickým mistrem (míněno Lancelotem \"Capability\" Brownem), který na svých cestách sbíral zakázky na tyto plány, které kreslil po návratu. Neliší se od sebe úpravou, pouze velikostí. Jednotvárné produkty těchto mechanických úprav anglickému stylu brzy přinesly špatnou pověst. Vlastníci byli zesměšňováni, že vynakládají nesmírné částky k ničení starých alejí a lesů, a vysazují na jejich místech malé shluky mladých stromů, z žádného jiného důvodu, než že je to moderní.\n\nPrvní symptomy nesouhlasu, které byly proneseny proti degradaci nového vkusu, jsou, zdá se, obsažený v dopisovém románu \"Village Memoirs\" (1775). Lze zmínit i báseň v Dodsleyově sbírce s názvem \"Some Thoughts on Building and Planting\" (Myšlenky nad výstavbou a výsadbou) jejímž adresátem je Sir James Lowther, publikovanou v roce 1783, kde básník doporučuje: „Móda nemůže vést práce, ale jen smysly architekta“. \"Essay on Prints\" a různé malebné cestopisy Gilpina (1724–1804), pub­likované v různých intervalech od roku 1768 do roku 1790, měly hlavní vliv na formování vkusu. Krásy světla a stínu, obrysu, tvoření sledu a další přísady malebné krásy, nebyly nikdy předtím předvedeny anglické veřejnosti v podobně populárních spisech. Tyto práce byly s nadšením čteny a to zejména mladou generací a působily směrem k formování smyslu pro harmonii a vkusu pro přírodní scenérie, což je podle Loudona jediný bezpečný protijed proti obrození jednotvárnosti, kterou byly charakteristické zmiňované mechanické architektonické úpravy. Jednotvárný styl podle Loudona dovedně ukázali Richard Payne Knight a Uvedale Price v \"Essays on the Picturesque\". \"The Object of the Landscape\" (Objekty krajiny) je didaktická báseň, jenž učí „\"umění tvořit scenérie více harmonické a malebné, než to, s čím se lze setkat v únavných a monotónních scénách tzv. pleasuregroundu\".“ \"Essays on the Picturesque, and on the use of studying Pictures, with a View to the Improvement of Real Landscape\" (Básně o malebnosti a použití studia maleb s přihlédnutím k úpravám skutečné krajiny) jsou psány se stejným záměrem, ale, jak lze očekávat od prózy, předmět je zpracován mnohem šířeji. Za účelem zjištění, zda současný systém architektonických úprav je založen pouze na zásadách vkusu, se Price začíná ptát, zda existuje nějaký standard, kterým se lze v bodě seskupení a obecné skladby při pracích tohoto druhu řídit, nebo jakýkoliv jiný orgán, vyšší než osoba, která získala nejvíce všeobecnou a populární pověst pro svá díla, a jejíž způsob provedení prací má nejrozsáhlejší vliv na obecný vkus.\nTento standard Price nalézá ve výtvorech „\"těch ohromných umělců, jež nejpilněji studovali přírodní krásy, v jejich největších a nejdůležitějších efektech, a v jejich nejmenších detailech. Ten, kdo pozoroval každou různorodost formy a barvy, byl schopen vybrat a spojit, a potom, kouzlem svého umění, přenést na plátno všechny tyto různorodé krásy.\"“ Price doporučuje studium principů malování. Ilustruje dva druhy krásy v krajině – malebnost, charakterizovanou hrubostí, trhaností a náhlými kontrasty, a další krásu, v běžném významu, charakterizovanou hladkostí, vlněními, přesto však s jistou mírou hrubosti a střídáním, produkováním spletitosti a různorodosti. Dává za příklad malby krajiny od Claude Lorraina.\n\nRepton na tuto práci reaguje a jako spisovatel, zahradní architekt a především praktik tvrdí, že „\"Je ohromný rozdíl mezi scénami v přírodě a obrazy na plátně. 1) Bod, odkud je veden pohled, je stav, situace, kterou zachycuje malíř na plátno, ale zahradník provádí průzkum scény, která se pohybuje, a je nazírána z různých oken v stejné přední straně, takže vidí objekty v různých situacích. 2) Velikost pohledu, nebo zorného pole, je mnohem větší než kterýkoliv obraz dovoluje. 3) Výhled z vyvýšeniny, pohled dolů z příkrého kopce, se v malbě nevyskytuje, ačkoli to je často jedna z nejpůvabnějších scenérií přírodní krajiny. 4) Světlo, které malíř může přinášet z jakékoliv světové strany, musí ve skutečné scenérii, záviset na denní době. Světlo v obrazu může být pouze vytvořeno silnější oproti stínu. 5) Popředí, které je formujícím pohledem, naprosto nezbytné u obrazu, je ve skutečnosti často totálně nedostačující, nebo zřídka si malíř takové popředí vybere. Ozdobný štěrk, chodníček nebo pravidelně nízce kosený trávník by byl malíř nemohl potřebovat při malbě trouchnivějícího stromu, doků, nebo rozbité cesty, stezky mezi příkrými svahy, pokrytými vřesy, kopřivami, a rozedranými bodláky.\"“ a Priceho názory v poznámkách zesměšňuje. Jako argument Repton cituje Masona: „\"Skutečnou krajinu, nebo tu, kterou mé umění zdokonaluje, není vždy možné zachytit na papíře nebo plátně, ačkoli vzory a pravidla pro dobrou přírodní krajinu mohou být nalezeny v nejlepších pracích malířů, u kterých nikdy nenajdeme těžkopádnou jednotvárnost, podivné výmysly, nebo pracnou malost, ale zřetelné kontrasty a bezstarostné linky, jejichž vlnění prostupuje plátnem v hravé proměnlivosti.\"“ H. Repton je považován za nejvýznamnějšího zahradního architekta pozdního období stylu anglického parku, období po smrti Browna.\n\nNejlepší zkušenosti svých předchůdců využívají H.Repton a J.Nash. Obzvláště Humphry Repton dokázal vytvářet architektonická díla s vkusem a řemeslnou jistotou.\n\nVkus zahradních úprav v Anglii na konci 18. století a na začátku 19. století Loudon považoval za významně zlepšený, vybroušený diskusemi, chybami a opravami, a velkým množstvím hezkých příkladů. Poznamenává, že je také více liberální než půlstoletí předtím, a připouští použití krás každého stylu, dokonce i geometrických, podle vhodnosti. Největší umělec té doby, od smrti Browna a Eamese, byl Humphry Repton. Tento džentlmen začal svou kariéru jako mistr ozeleňování asi v roce 1788. Ačkoli nejdříve zjevný obhájce a stoupenec Browna, v porovnání s jeho dřívějšími pracemi je jeho \"Observations on the theory and practice of the landscape gardening\", publikovaná v roce 1817, více dílem samostatně smýšlejícího a praktického architekta, který výhodnost a použitelnost řadí v zahradní úpravě na stejnou úroveň jako krásu a stylovost. Jeho literárními pracemi (a zásluhou jeho kritiků) byly dány základy jasných a praktických pravidel, které zdůvodňují a formulují smysl a způsob zahradních úprav, sice především přírodních stylů, ale zahradních a parkových úprav všeobecně vzato bez ohledu na styl. Věnuje se jak charakteru úprav, tak používaným nástrojům úprav a jejich vlastnostem. Reptonovy knihy byly šířeny po celé Evropě a pro ty, kteří je dokázali i pochopit, se staly zdrojem poučení. Z Reptonových knih například čerpal své znalosti zahradní architektury Goethe. Reptonovy názory, poznatky, jím shrnuté zákonitosti byly ještě o sto let později nejen označeny jako stále platné a cenné, ale pro svoji platnost a hodnotu dále interpretovány (např. Frank Albert Waugh). Za největšího z Reptonových následovníků je považován Frederick Law Olmsted , jak na začátku 20. století v úvodu k americkému vydání Reptonových knih píše i John Nolen, který rovněž tvořil v přírodně krajinářském stylu, ve stylu anglického parku.\n\nStyl, který byl původně pojmenován anglický park, anglická zahrada, přírodně krajinářský styl, i se svými nezměněnými ideály přerostl s osobou F.L. Olmsteda do dnešní podoby krajinného inženýrství a urbanismu. Olmsted byl jednou z nejvýznamnějších osob tohoto stylu v 19. a 20. století. Jeho předchůdcem v USA byl Andrew Jackson Downing (1815-1852), známý školkař, spisovatel a zahradní architekt, který pokračoval v tradici anglického parku v Americe. V roce 1841 vydává svoji první knihu \"A Treatise on the Theory and Practice of Landscape Gardening, Adapted to North America\", která se setkala s velkým úspěchem, byla první knihou tohoto druhu vydanou v USA. Downing byl propagátorem novogotického (pseudogotického) stylu v zahradních úpravách anglického parku. Je nazýván otcem americké zahradní architektury (\"The Father of American Landscape Architecture\"). Jeho práce měly přímý vliv na F.L. Olmsteda.\n\nZastánci úprav, které byly více „malebné“ (picturesque garden), už během vývoje stylu anglického parku postupně vytvářeli proudy, které byly více romantizující anebo určené pro menší plochy. To souviselo zejména s obeznámením veřejnosti s krásami a stylem moderních zahradních úprav. Hlavními osobnostmi nového romantizujícího přírodního stylu v Anglii byli William Robinson a Gertrude Jekyll, kteří se snažili o více malebnějších úprav, po kterých volali už v 18.století Gilpin, Loudon, Richard Payne Knight a Uvedale Price. Ti svými pracemi, které se lišily od pozdních přírodně krajinářských parků, jejichž hlavním zastáncem byl v této době Repton, dali postupně ideový základ zcela samostatnému proudu, založenému na hromadění atraktivních objektů, silných kontrastech, velmi nápadných a romantických úpravách, napodobujících obrazy. Tento dekorativní styl je blízký stylu venkovské zahrady propagovanému v 19. století sdružením \"Arts and Crafts Movement\". Hlavní představitelé tohoto hnutí otevřeně staví na názorech zastávaných Addisonem, odmítají pravidelně řezané tvary a stojí proti zastáncům zahrad formálního stylu.\n\nKe konci 19. století byla koncepce anglických parků napadána s tím, že jde o samoúčelnou krásu nebo bezobsažné kopie přírody. Ve stejné době přichází posun tvorby parků směrem k vyšší efektivnosti kompozice pro účely rekreace a volnočasových aktivit.\n\nVe dvacátém století v mnoha ohledech čerpají z prací mistrů anglického parku parkové úpravy Jense Jensena, včetně prvků, pohledů, spletitosti a vedení cest a vodních toků. Přírodně krajinářské parky ochuzené o romantizující prvky byly vzorem i pro stavbu parků a zahrad během celého 20. století. Přírodně krajinářské zahrady se staly přelomem v architektuře zahrady. Mnohé prvky a principy, které zavedli architekti přírodně krajinářských zahrad, přežívají dodnes. Zejména jde o kompozici skupin dřevin, práci s vodou a terénem v zahradě, důkladné plánování průhledů a nerovné cesty. V průběhu 20. století jsou však úpravy zahradních architektů zjednodušovány, zkušenosti a znalosti zapomínány. Do popředí zájmu se dostávají jednodušší okázalé dekorativní úpravy.\n\nStaré anglické parky, včetně parků ve slohu anglického parku, jsou rekonstruovány a navštěvovány. Mezi rekonstruovanými parky vynikají úpravy s romantizujícími napodobeninami, pitoreskními stavbami, nevkusnými nesmysly, směsí cizokrajných dřevin. Přehlídka nesmyslů tak přehlušuje kvalitní díla a původní krásu stylu pramenícího z touhy po přírodě a přirozenosti.\n\nČínský dům byl postaven v zahradě při Stowe House roku 1838, a zahájil tak módu exotické architektury v zahradách. Čínské architektonické prvky získaly popularitu díky Williamu Chambersovi (1723-1796), který žil několik let v Číně, 1745 – 1747 a napsal knihu \"The Drawings, buildings, furniture, habits, machines and untensils of the Chinese\", která byla zveřejněna v roce 1757. Ve stejném roce byla postavena zahradní pagoda a čínský dům v Kew, v Londýně. Zahrada včetně zahradní architektury symbolizovala všechny kouty světa a všechna historická období. Anglo-čínský zahradní styl se stal populárním na konci 18. století a čínské pavilony se objevily v anglických zahradách po celé Evropě (například zahrady Bagatelle v Paříži mají čínské domy a je zde i čínská pagoda). Před Chambersem byl propagátorem čínských zahrad W. Halfpenny, který úspěšně propagoval čínské pavilony a drobné doplňky. Díla obou zahradních architektů jsou předlohou mnoha zahrad se sentimentálními čínskými (pagody), nebo islámskými (minarety) motivy po celé Evropě. Teoretik C.C.L. Hirrschfeld ve svém díle \"Theorie der Gartenkunst\" upozorňuje na charakter jejich díla a T. Whateley poznámkami v práci \"Observation on Modern Gardening\" z roku 1770 přispívá k šíření jejich stylových změn po Evropě.\n\nKolem roku 1750 se v anglické zahradě ke klasické čínské architektuře připojily gotické zříceniny. To bylo z velké části výsledkem vlivu básníka Horace Walpola, který oživil gotické prvky na svém domě a zahradě na Strawberry Hill v Twickenhamu. Gotizující vlivy\nu staveb, pro soulad s kompozicí parku, si oblíbil H.Repton, avšak postupoval při svých doporučeních s důrazem na pohodlnost uživatele a možnost použití moderního komfortu.\n\nKlasicizující pojetí přírodně krajinářského parku představují H. Hoare a W. Shenstone. Shenstone prosazoval tzv. „ornamented farm“, okrasný statek, nazývaný též „\"ferme ornée\"“. Pole, louky, stromořadí a rybníky se podílejí na estetickém díle. Výsledkem je záměrně kultivovaná krajina sloužící jak ozdobným, tak hospodářským cílům. Okrasný statek je podle některých zdrojů podnětem i pro dnešní krajinotvorbu.\n\nJeden z největších architektů anglického parku, H.Repton, si dovolil kritizovat ve svém díle ferme ornée, kterou založil a udržoval Shenstone, nejen jako dílo, ale i jako nesmysl a nevkus, za což jej odsoudilo mnoho jeho významných současníků. O mnoho let později jdouce v jeho stopách další velká osobnost, jeden z nejvýzanmnějších amerických krajinářských architektů Frederick Law Olmsted, došel ke stejnému názoru. \n\nFrank Albert Waugh, americký krajinářský architekt, v knize Book of Landscape Gardening v roce 1922 píše: na hospodářském dvoře (ferme ornée), „\"kde jsou často dělány dobré pokusy v ozdobném zahradničení je řádný ohled na čistotu také předpokládán, trakař by neměl být zanechán postavený před domem týden nepoužitý, kurníky, psí boudy, brusky a další zemědělská výbava by měla být za hlavním obytným domem nebo přinejmenším uloženy mimo trávník. Na nějakých pozemcích se více nebo méně smetí v omezeném množství nezbytně hromadí, a to se může včas shromažďovat, aby nebyl zničen tak velmi pracně vytvořený efekt jednoty, různorodosti, charakteru a vhodnosti.\"“\n\nNázorným příkladem vývoje zahrad od francouzských k anglickým přírodně krajinářským parkům jsou zahrady ve Stowe. Tytéž vývojové fáze sledujeme na kontinentu. Popis anglické zahrady poprvé uvedl ve Francii Abbe Le Blanc, který zveřejnil své zápisy z plaveb do Anglie v letech 1745 a 1751. Spisovatele a architekty v Evropě ovlivnil spis o anglické zahradě, \"Observations on Modern Gardening\" (Postřehy z moderního zahradnictví), který napsal Thomas Whately a publikoval v Londýně v roce 1770. Kniha byla přeložena do francouzštiny již v roce 1771. Po ukončení sedmileté války v roce 1763 mohla francouzská šlechta plout do Anglie, kde během svých návštěv měla možnost zhlédnout zahrady v novém stylu. V tomto moderním stylu byly následně upravovány francouzské zahrady. Nový styl měl i tu výhodu, že vyžadoval méně zahradníků, a byl tedy méně náročný na údržbu, než byla francouzská zahrada.\nOd druhé poloviny 18. století se anglický park s romantickými stavbami rychle prosazuje po celé Evropě, zejména v Rusku, Rakousko-Uhersku, Německu a Francii. Na propagaci anglického přírodně krajinářského parku se podíleli i Voltaire, Jean-Jacques Rousseau, Arthur Schopenhauer nebo Johann Gottfried Herder. Filosofové i přírodovědci vítali přírodně krajinářský park. V letech 1770-1788 vycházel v Paříži na pokračování velký sborník grafických listů „\"Jardins Anglo-Chinois\"“, shrnující nejrůznější realizace krajinářských parků i zahrad a obsahující i ukázky čínských zahrad. V roce 1774 vyšly Wateletovy “Essaye”, které opěvují “okrasný statek”.\n\nVoltaire byl na návštěvě Anglie v roce 1726 okouzlen naivními hříčkami raných protoromantických parčíků a imponovala mu prostota nového slohu proti strohosti a okázalosti francouzských zahrad. Jedním z prvních anglických parků na evropském kontinentu byl Ermenonville ve Francii, postavený markýzem René Louisem de Girardinem v letech 1763-1776. Je založen na ideálech Jeana Jacquese Rousseaua, který zde byl později dokonce pohřben. Rousseau a zakladatel zahrady navštívili o několik let dříve Stowe. Jiné příklady prvních anglických parků na starém kontinentu jsou Désert de Retz v Yvelines (1774-1782), Parc de Bagatelle u Château de Bagatelle v Bois de Boulogne na západ od Paříže (1777-1784), Folie Saint James v Neuilly-sur-Seine (1777-1780) a Château de Méréville v Essonne (1784-1786). Dokonce i ve Versailles, vzoru všech francouzských zahrad, byl malý anglický krajinářský park s římským chrámem Petit Trianon a napodobeninou vesnice, Hameau de la Reine, vytvořenou pro Marii Antoinettu.\n\nNový styl se také rozšířil do Německa. Central Wörlitzer Park, v blízkosti městečka Wörlitz, byl založen v letech 1769 až 1773 vévodou Leopoldem III. na základě modelů Claremontu, parku ve Stourheadu a Stowe. Dalším pozoruhodným příkladem byla Anglická zahrada v Mnichově, v Německu, vytvořená v roce 1789 sirem Benjaminem Thompsonem (1753-1814).\n\nStyl se rychle rozšířil i do Ruska, kde v roce 1774 Kateřina Veliká upravila podle nového stylu park svého paláce v Carském Selu s kompletním modelem čínské vesnice a Palladianským mostem, vytvořeným podle Wilton House.\n\nVe druhé polovině 18. století se nové zahrady ve francouzském stylu zakládají už jen zřídka a obhajují je jen jejich tvůrci. Jen někteří se rozhodli jít proti novému proudu a pokračovat v tradici francouzských zahrad. Takovým oponentem anglického parku byl například zahradník a botanik Jan Prokop Mayer, autor würzburských rokokových zahrad.\n\nSmířlivý postoj k ostrým sporům zaujal Johann Wolfgang von Goethe, přívrženec krajinářského parku, který neodsoudil francouzskou zahradu a pochopil nesmyslné spory o znásilňování nebo neznásilňování přírody, snad vlivem Reptonových prací, které (podle Loudona) důkladně studoval a kde lze tento liberální přístup najít také. V letech 1770 vychází listy \"Jardins Anglo-Chinois\" shrnující pestrou evropskou tvorbu ve stylu anglických zahrad v sentimentálním stylu a v roce 1774 také \"Essaye\" od Wateleta.\n\nEvropské \"anglické zahrady\" jsou obvykle vytvořeny v menším měřítku a jsou plné atraktivních doplňků, čímž se liší od většiny anglických přírodně krajinářských zahrad. Evropský anglický park obsahuje řadu romantických prvků. Vždy je přítomen rybník, nebo jezírko s molem či mostem. Na rybník je výhled z kulatého nebo šestiúhelníkového pavilonu, často napodobujícího monopteros, římský chrám. Někdy má park také „čínský pavilon“. Hlavní součástí anglické zahrady v Anglii jsou sekané trávníky v kontrastu k vodním plochám na lesním pozadí, se shluky stromů a háji.\n\nDruhá vlna stylu napodobování anglických zahrad, která se stala populární během dvacátého století ve Francii a severní Evropě, začala na konci devatenáctého století a napodobuje anglickou venkovskou zahradu.\n\nHlavní proud architektury anglického parku byl revidován na počátku devatenáctého století. Ve snaze být více „zahradeskní“ („gardenesque“), efektní, obsahoval keře a stromy uspokojující botanickou zvědavost, takové, které by byly více pozoruhodné. Znamenalo to i návrat květin v tvarovaných květinových záhonech. Tato verze anglického přírodně krajinářského parku byla nejvíce napodobována v Evropě v 19. století. Anglické parky budované od roku 1840 byly více omezené do rozsahu a umístěné bliže obytným budovám. Jeden z nejlepších známých anglických parků v Evropě je Anglická zahrada (Mnichov) v Mnichově.\n"}
{"id": "708716", "url": "https://cs.wikipedia.org/wiki?curid=708716", "title": "Tomáš Týn", "text": "Tomáš Týn\n\nTomáš Týn OP (3. května 1950 Brno – 1. ledna 1990 Heidelberg) byl moravský římskokatolický kněz, profesor morální teologie v Bologni a člen České dominikánské provincie.\n\nNarodil se jako první ze tří dětí MUDr. Zdeňka Týna a MUDr. Ludmily Týnové. Díky svému kmotrovi MUDr. Josefu Konupčíkovi se malý Tomáš Týn dostal k dílům křesťanských filosofů sv. Augustina a sv. Tomáše Akvinského a četl i časopis Na hlubinu. Začal ministrovat a roku 1959 přistoupil k prvnímu svatému přijímání. Už v jedenácti letech uvažoval o tom, že se stane řeholním knězem. V průběhu gymnázia získal stipendium na dokončení studia v prestižním gymnáziu Lycee Carnot ve Francii, díky tomu zde pak cestoval a navštívil benediktinské opatství Pierre-qui-Vire, a o něco později navázal kontakty s dominikánem Henri Féretem. Zde se rozhodl, že se stane dominikánem.\n\nV roce 1968 jeho rodina emigrovala do Německa a Tomáš vstoupil do dominikánského noviciátu ve Wartburgu 28. října 1969. Roku 1972 odešel do Bologne a zde se stal 7. října 1973 členem České dominikánské provincie. Jáhnem byl vysvěcen v roce 1974 a na kněze byl vysvěcen roku 1975 papežem Pavlem VI. Roku 1978 získal na papežské univerzitě Angelicum doktorát z teologie.\n\nOd roku 1978 v Bologni vyučoval morální teologii a filosofii. Dále pokračoval v řeholním životě, jeho kázání měla velký ohlas a věnoval se literární tvorbě. Roku 1989 však u něj propukla nemoc a byl převezen do nemocnice v Heidelbergu. Dne 1. ledna roku 1990 zde zemřel a pohřben byl v nedalekém Neckargemündu. Jeho hrob zdobí nápis: Vystoupím k oltáři Hospodinovu (v originále Introibo ad altare Dei).\n\nJeho rodný dům je hojně navštěvován poutníky a v současné době je zkoumán jeho život a skutky za účelem blahořečení.\n\n\n"}
{"id": "708720", "url": "https://cs.wikipedia.org/wiki?curid=708720", "title": "Anabisetia", "text": "Anabisetia\n\nAnabisetia (podle argentinské archeoložky Any Bisetové) byl rod malého, asi 2,1 metru dlouhého a 20 kg vážícího býložravého dinosaura z infrařádu Iguanodontia. Žil na počátku svrchní křídy, před asi 95 až 92 milióny let na území dnešní Argentiny (provincie Neuquén). V současnosti jsou známé čtyři exempláře tohoto bipedního dinosaura. \n\nZkameněliny byly objeveny náhodně roku 1993 farmářem Robertem Saldiviou (odtud druhový název dinosaura). Druh \"A. saldiviai\" popsali v roce 2002 argentinští paleontologové Rodolfo Coria a Jorge Calvo. Příbuzným druhem anabisetie byla zřejmě \"Gasparinisaura\", \"Notohypsilophodon\", \"Morrosaurus\", \"Trinisaura\" a možná také severoameričtí ornitopodi rodu \"Thescelosaurus\" a \"Parksosaurus\".\n\n"}
{"id": "708721", "url": "https://cs.wikipedia.org/wiki?curid=708721", "title": "Lauga (rozcestník)", "text": "Lauga (rozcestník)\n\nLauga má několik významů:\n"}
{"id": "708723", "url": "https://cs.wikipedia.org/wiki?curid=708723", "title": "Auta5P", "text": "Auta5P\n\nAuta5P je česká internetová automobilová encyklopedie, postupně vytvářená od roku 2000. Její snahou je podchytit vývoj osobních automobilů od prvních parních samohybů z roku 1769 až po poslední současné modely automobilů všech světových značek. Každá značka má uvedenu historii firmy a její logo. Jednotlivé modely obsahují fotografie, technické údaje a popis modelu. Jsou zde uváděny nejen velkosériově vyráběné vozy, ale i speciály, postavené jako jediný exemplář. Encyklopedie dále obsahuje přehled typů motorů (včetně animace pohybu jejich vnitřních částí), podvozkových orgánů i karosérií. Jsou v ní reportáže z automobilových výstav, desítky testů, přehled pozemních rychlostních rekordů, historie volby auta roku, vysvětlení zkratek z oboru automobilů, automobilová muzea, srazy veteránů, kreslené vtipy a mnoho dalšího. Encyklopedie není jen pouhou fotogalerií nebo souhrnem tabulkových údajů, ale poskytuje komplexní pohled na automobilovou historii i současnost.\n\nZ encyklopedie čerpá mnoho článků na internetu, včetně článků na české Wikipedii (např. Škoda 743) i na jejích anglických stránkách (např. ).\n\nAutorem encyklopedie je Zdeněk Patera, který se sběru dat o automobilech věnuje již od šedesátých let dvacátého století. V encyklopedii jsou desetitisíce fotografií osobních automobilů, většinu z nich autor vlastnoručně pořídil na výstavách, srazech, závodech, v muzeích i na ulicích.\n\n"}
{"id": "708724", "url": "https://cs.wikipedia.org/wiki?curid=708724", "title": "Masakr v Oděse", "text": "Masakr v Oděse\n\nMasakr v Oděse bylo vyhlazování Židů v Oděse a okolních městech v Podněstří během podzimu 1941 a zimy 1942. Šlo o série masakrů a vražd během holokaustu spáchaných rumunskými silami pod německou kontrolou. V závislosti na definici to může odkazovat jak na události 22. - 24. října 1941, kdy bylo zastřeleno nebo zaživa upáleno něco mezi 25 000 – 34 000 Židy, tak i k vraždám více než 100 000 ukrajinských Židů, které byly spáchány ve městě a v oblastech mezi řekami Dněstr a Bug během rumunské a německé okupace.\n\nPřed válkou měla Oděsa vysokou židovskou populaci přibližně 180 000, což bylo 30 % z celkového počtu. Od té doby, co Rumuni ovládli město, zůstalo ve městě 80 000 – 90 000 Židů, ostatní uprchli nebo byli evakuováni Sověty. Jak nastaly masakry, Židé z okolních vesnic byli soustředěni v Oděse a v rumunských koncentračních táborech v okolních oblastech.\n\n16. října se Němci a Rumuni zmocnili Oděsy. 22. října v rumunské centrále opožděně vybuchla sovětská bomba, která zabila 67 lidí včetně generála Glogojeanu, rumunského velitele, 16 dalších rumunských úředníků a 4 německé námořní důstojníky.\n\nŽidé a komunisté byli obviňováni z výbuchu bomby, a tak rumunské jednotky již tentýž večer začaly s odvetami. V poledne následujícího dne, 23. října, bylo zadrženo a zastřeleno 5 000 civilistů, většina Židů. 23. října ráno bylo přes 19 000 Židů svoláno na náměstí blízko přístavu, postříkáno benzínem a spáleno zaživa.\n\nOdpoledne bylo přes 20 000 obyvatel vedeno ve velkém zástupu pryč z města směrem k obci Dalnik. Když dorazili do Dalniku, byli svázáni do skupin o 40 – 50 lidech, vhozeni do protitankového příkopu a zastřeleni. Když Rumunům vzrostly obavy, že by zabíjení mohlo trvat moc dlouho, přestěhovali zbytek Židů do čtyř velkých skladů, ve kterých vytvořili díry pro kulomety. Dveře byly zamčené a vojáci stříleli do budov. Ve snaze zajistit, aby byli všichni uvnitř budov opravdu mrtví, v 17:00 následujícího dne zapálili tři budovy, ve kterých byly převážně ženy a děti. Ti, kdo se pokusili utéct okny nebo dírami ve střechách, byli zastřeleni nebo se střetli s ručními granáty. 25. října byla odstřelena čtvrtá budova, která byla plná mužů. Tyto masakry byly provedeny na příkazy Lieutenant-Colonel Nicolae Deleanu a Lieutenant-Colonel C.D. Nicolescu. Němečtí vojáci se také účastnili střelby.\n\nKolem 35 000 – 40 000 zbylých Židů bylo přesunuto do ghetta na předměstí Slobodky, kde byla zničena většina budov. Židé strávili venku 10 dní (25. října – 3. listopadu), spousta z nich umrzla.\n\n28. října byl zahájen další masakr, kdy bylo 4 000 – 5 000 Židů hnáno do stájí a zastřeleno. Do konce prosince bylo zabito 50 000 Židů z koncentračního tábora Bogdanovka. Dalších 10 000 Židů se účastnilo pochodu smrti do třech koncentračních táborů blízko Golty: Bogdanovka, Domanovka a Acmecetca. Ti, kteří cestu přežili, byli o dva měsíce později zavražděni spolu s desítkami tisíc dalších Židů, kteří byli do těchto táborů přivedeni ze severního Podněstří a Besarábie.\n\nV lednu 1942 skončilo vyhlazování zabitím těch, kteří zůstali ve Slobodce. Od 12. - 23. ledna bylo posledních 19 582 Židů deportováno v dobytčích vozech do Berezovky, odkud byli převezeni do koncentračních kempů v Goltě. Do 18 měsíců téměř všichni zemřeli.\n\nI když tyto skutečnosti nejsou historiky zpochybňovány, vs.; některé záznamy se často velmi liší v číslech částečně kvůli rozdílným definicím toho, co představují masakry v Oděse ve srovnání s jinými akty genocidy v Podněstří prováděných Rumuny, Němci a jejich spojenci (včetně místních ukrajinských úřadů).\n\nOficiální zpráva o rumunské roli v holokaustu uvádí, že ve městě Oděsa od 18. října 1941 do poloviny března 1942 zavraždila rumunské armáda podporovaná místními orgány až 25 000 Židů a deportovala 35 000 Židů, kteří byli později zabiti. Zpráva také popisuje 50 000 Židů zabitých v Bognanovce a o desítky tisíc více v Goltě a okolních oblastech. Židovská virtuální knihovna uvádí 34 000 Židů zavražděných během 22. - 25. října. Muzeum holocaustu v USA dochází k závěru, že „rumunské a německé síly zabily v Oděse téměř 100 000 Židů během okupace města.“ Jiné zdroje uvádí, že v Podněstří bylo zabito 115 000 Židů a 15 000 Romů.\n\n\n"}
{"id": "708725", "url": "https://cs.wikipedia.org/wiki?curid=708725", "title": "Ollanta Humala", "text": "Ollanta Humala\n\nOllanta Moisés Humala Tasso (* 27. června 1962 v Limě) je peruánský politik a bývalý prezident Peru. Na tuto pozici kandidoval už v roce 2006, ale vyhrál až v roce 2011 v druhém kole. Byl prezidentem v letech 2011–2016.\n\nPůvodním povoláním je vojenský důstojník, sloužil v letech 1982–2005, účastnil se v roce 1992 bojů proti Světlé stezce a o tři roky později Cenepské války proti Ekvádoru. Armádu posléze opustil v hodnosti podplukovníka. Ještě předtím ale v roce 2000 vedl neúspěšnou vzpouru 39 vojáků v městě Tacna proti tehdejšímu prezidentovi Albertovi Fujimorovi.\n"}
{"id": "708728", "url": "https://cs.wikipedia.org/wiki?curid=708728", "title": "Hodně štěstí, Charlie (2. řada)", "text": "Hodně štěstí, Charlie (2. řada)\n\nDruhá řada televizního seriálu Hodně štěstí, Charlie je pokračování první řady téhož seriálu. Má celkem 30 dílů, které byly uvedeny americkou televizní stanicí Disney Channel v premiéře od 20. února 2011 do 27. listopadu téhož roku. Díly nebyly vysílány podle pořadí produkce.\n\nBridgit Mendler, Jason Dolley, Bradley Steven Perry, Mia Talerico, Leigh Allyn Baker a Eric Allan Kramer účinkovali ve všech dílech.\n\n"}
{"id": "708730", "url": "https://cs.wikipedia.org/wiki?curid=708730", "title": "Wang Ťün-sia", "text": "Wang Ťün-sia\n\nWang Ťün-sia (: pchin-jin \"Wáng Jūnxiá\", znaky zjednodušené , tradiční ; * 19. ledna 1973) je bývalá čínská atletka, běžkyně, která se specializovala na střední a dlouhé tratě.\n\nJe olympijskou vítězkou (Atlanta 1996), mistryní světa (Stuttgart 1993) a juniorskou mistryní světa (Soul 1992). V současnosti je stále světovou rekordmankou na tratích 3000 metrů a 10 000 metrů časy 8:06,11 min. a 29:31,78 min. z roku 1993. Jako první žena v historii překonala půlhodinovou hranici na desetikilometrové trati a přiblížila se k osmiminutové hranici na trati 3000 metrů. Skvělý osobní rekord má také na trati 1500 metrů (3:51,92 min, 4. nejlepší čas historie).\n\nNa tyto výkony však poněkud padá stín podezření z používání nedovolených podpůrných prostředků. Wang totiž patří do skupiny kontroverzního trenéra Ma Ťün-žena, který byl z těchto nelegálních tréninkových metod a postupů usvědčen o několik let později. Této možnosti nasvědčuje i extrémní kvalita jejích dvou světových rekordů. Na trati 3000 metrů překonala předchozí maximum o celých 16 sekund, na delší trati pak o 42 sekund. Dodnes se k těmto časům žádná běžkyně výrazněji nepřiblížila.\n\n\n"}
{"id": "708732", "url": "https://cs.wikipedia.org/wiki?curid=708732", "title": "Hilda z Whitby", "text": "Hilda z Whitby\n\nSvatá Hilda z Witby se narodila roku 614 v Northumbrii a zemřela roku 680 ve Streaneshalchu v Anglii. Hilda byla zakládající abatyší opatství ve Whitby. Pokřtěna byla ve 13 letech a do kláštera vstoupila o dvacet let později. Bylo o ní známo, že byla zodpovědnou abatyší a vedla opatství svědomitě. Proslula i tím, že byla nejen dobrým správcem opatství, ale také učitelkou. Byla velmi populární mezi tehdejšími učenci, řeholníky, vládci i mezi prostým lidem, který k ní nezřídka chodil pro radu. Je uznávána za svatou v katolické i anglikánské církvi.\n\n"}
{"id": "708733", "url": "https://cs.wikipedia.org/wiki?curid=708733", "title": "Robert Bakalář", "text": "Robert Bakalář\n\nRobert Bakalář (6. června 1940 – 3. srpna 2011) byl český a československý sportovní novinář, televizní redaktor a sportovní komentátor. Jeho oborem byla cyklistika, které se jako novinář věnoval od roku 1965 až do své smrti. Šlo o bývalého sportovního redaktora a komentátora někdejší Československé televize (od roku 1980 do roku 1990), který poté působil 15 let jako komentátor české verze televizní stanice Eurosport. Jako sportovní komentátor Hlavní redakce sportu Československé televize odkomentoval 10 ročníků Závodů míru (na televizní motorce), později pak na televizní stanici Eurosport i 15 ročníků nejznámějšího cyklistického závodu světa Tour de France. Krátkodobě spolupracoval i s televizí Nova Sport.\n\nRobert Bakalář je autorem celkem 13 knih ze sportovního prostředí, ta první pojednávala o Janu Kodešovi. Mezi nejpozoruhodnější díla patří jeho poslední kniha \"Ztracená léta – příběh hokejového zločinu\", což je původně soubor reportáží pojednávajících o politické perzekuci československých hokejistů v 50. letech 20. století, která byla původně psána pro časopis \"Stadion\", v ucelené formě vyšla knižně až v roce 1990 po Sametové revoluci.\n\nZemřel dne 3. srpna 2011 na následky onemocnění rakovinou, jen nedlouho poté, co s vypětím všech sil odkomentoval všechny etapy svého posledního ročníku Tour de France 2011.\n\nBakalář byl dříve členem KSČ. Na otázku „jestli jsem byl v KSČ? Byl, ale nemám pocit, že mám lepru,“ odpověděl Bakalář v jednom rozhovoru. Podle Cibulkových seznamů byl také spolupracovníkem StB. Že spolupracoval s tajnou policií ale označil za nepravdu.\n\n"}
{"id": "708734", "url": "https://cs.wikipedia.org/wiki?curid=708734", "title": "Řezák (rozcestník)", "text": "Řezák (rozcestník)\n\nŘezák může být:\n\n"}
{"id": "708736", "url": "https://cs.wikipedia.org/wiki?curid=708736", "title": "Zjednodušené řízení drážní dopravy", "text": "Zjednodušené řízení drážní dopravy\n\nZjednodušené řízení drážní dopravy je v českých předpisech zakotvený termín pro způsob řízení provozu vlaků a posunu mezi dopravnami na tratích jednokolejných s jednoduchými provozními poměry, kdy dopravny nejsou obsazeny dopravním personálem ani vybaveny proměnnými návěstidly a souhlas s jízdou je získáván jiným způsobem. Různé obdoby tohoto způsobu řízení drážní dopravy existují i v jiných zemích.\n\nTratě se zjednodušeným řízením drážní dopravy provozované SŽDC jsou řízeny dle předpisu D3, proto se tyto tratě často nazývají zkráceně \"tratě D3\". Na těchto tratích platí odlišná ustanovení, než na tratích s běžným řízením provozu podle předpisu SŽDC D1 (dopravní a návěstní předpis). Místa na trati, která jsou určená k řízení jízdy vlaků, nejsou obsazena výpravčím a nenazývají se železniční stanice, nýbrž dopravny D3.\n\nProvoz vlaků na tratích D3 může být řízen pouze dirigováním - drážní doprava je organizována dle Grafikonu vlakové dopravy (GVD) a pokynů dirigujícího dispečera. Možnost organizování drážní dopravy bez dirigování (kdy drážní doprava byla organizována pouze podle GVD) bylo zrušeno 1. 7. 2013 novelizací předpisu SŽDC D3. \n\nŘídí-li dopravu dirigující dispečer, zakresluje údaje o jízdě vlaku do \"Grafikonu splněné vlakové dopravy.\" Křižování, příp. předjíždění a dostižení vlaků je stanoveno jízdním řádem a dovoleno pouze v dopravnách D3 určených prováděcím nařízením (PND3) a při mimořádnostech může dirigující dispečer nařídit změnu - vydává strojvedoucím \"rozkaz PvD3\", kterým jsou strojvedoucí zpraveni o změně v křižování, odříkání a zavádění jiných vlaků, změně určení kolejí v dopravnách D3 a dalších skutečnostech, týkajících se jejich jízdy. Strojvedoucí komunikují s dirigujícím dispečerem traťovým telefonem nebo vysílačkou v dopravnách, ve kterých je to nařízeno jízdním řádem.\n\nNa tratích D3 se používají pouze krycí návěstidla, a to pro krytí přejezdů. Obvod dopraven D3 je vymezen \"Lichoběžníkovou tabulkou\". Při křižování v dopravnách D3, kde jsou současné vjezdy zakázány, se určí pořadí vlaků (vlak první a vlak druhý). Výhybky a výkolejky jsou přestavovány ručně strojvedoucím (nebo vlakovým doprovodem). Jsou vybaveny výměnovými zámky a obsluha má k dispozici soupravu hlavních klíčů. Na některých tratích byly také osazeny výhybky se samovratným přestavníkem. Jazyky takové výhybky se přestavují/obsluhují jízdou vlaku (k přestavení dochází jízdou vlaku směrem po hrotu, tedy rozříznutím jazyků výměny. Samovratný přestavník pak jazyky po projetí vozidel automaticky přestaví/vrátí do základní polohy). Typickým příkladem využití v dopravně D3 je křižování vlaků, kdy personál výhybky ručně neobsluhuje. Tak se zjednoduší a urychlí zmíněné křižování vlaků a pobyt vlaků v dopravně se může zkrátit. Výhybky se samovratným přestavníkem jsou v základní poloze postaveny tak, že vlaky opačného směru vjedou do dopravny proti hrotu výhybky a oba zastaví. Každý z nich obsadil \"svoji\" volnou dopravní kolej. Při odjezdu z dopravny na trať pak přejedou výhybky směrem po hrotu, výměny se přestaví jízdou vlaku (rozříznutím) a automaticky se vrátí do základní polohy.\n\n"}
{"id": "708737", "url": "https://cs.wikipedia.org/wiki?curid=708737", "title": "Mezinárodní most Juárez-Lincoln", "text": "Mezinárodní most Juárez-Lincoln\n\nMezinárodní most Juárez–Lincoln (anglicky \"Juaréz-Lincoln International Bridge\", španělsky \"Puente Internacional Juaréz-Lincoln\") je jeden ze čtyř mezinárodních mostů pro silniční dopravu, vedoucích přes Rio Grande a spojujících americké město Laredo a mexické město Nuevo Laredo. Je dlouhý 481 metrů a široký 22 metrů. Byl otevřen v roce 1976 a je pojmenován po mexickém prezidentovi Benito Juárezovi a americkém prezidentovi Abrahamu Lincolnovi. Je otevřen 24 hodin denně. \n"}
{"id": "708741", "url": "https://cs.wikipedia.org/wiki?curid=708741", "title": "Michigan State University", "text": "Michigan State University\n\nMichiganská státní univerzita (Michigan State University, MSU) je veřejná výzkumná univerzita v East Lansingu v Michiganu. Byla založena v roce 1855 a původně se zaměřovala na zemědělství. Dnes je její program studia v zahraničí největší ze všech amerických univerzit s jedním kampusem – nabízí více než 200 programů studia ve více než 60 zemí na všech kontinentech, a to včetně Antarktidy. Je to devátá největší univerzita ve Spojených státech, studuje na ní 47 131 studentů.\n\nUniverzitní kampus je velký 21 km² a je na něm rozmístěno 556 budov. Mezi nejznámější absolventy patří např. Alfred Hershey, Liberty Hyde Bailey, James Caan, Timothy Zahn, Dee Dee Bridgewater, Kelly Miller, Rod Brind'Amour, Russell Kirk a Jose Llera.\n\n"}
{"id": "708744", "url": "https://cs.wikipedia.org/wiki?curid=708744", "title": "Čchü Jün-sia", "text": "Čchü Jün-sia\n\nČchü Jün-sia (: pchin-jin Qǔ Yúnxiá, znaky zjednodušené 曲云霞, tradiční 曲雲霞; * 25. prosince 1972) je bývalá čínská atletka, běžkyně, která se věnovala středním tratím.\n\nJe mistryní světa z roku 1993 a bronzovou olympijskou medailistkou z Barcelony 1992. V roce 1990 se stala v bulharském Plovdivu juniorskou mistryní světa v běhu na 1500 metrů. V současnosti je stále světovou rekordmankou na trati 1500 metrů časem 3:50,46 min., který zaběhla v Pekingu dne 11. září 1993. Skvělý osobní rekord má také na dvojnásobné trati (8:12,18 min., druhý nejlepší výkon historie). Stejně jako její tréninková kolegyně Wang Ťün-sia (světová rekordmanka na tratích 3000 a 10 000 metrů) je však podezřelá z užívání dopingových podpůrných prostředků (jejich trenérem byl kontroverzní Ma Ťün-žen, v roce 2000 bylo pozitivně testováno 6 jeho svěřenkyň).\n"}
{"id": "708745", "url": "https://cs.wikipedia.org/wiki?curid=708745", "title": "Nos es muy conocida", "text": "Nos es muy conocida\n\nNos es muy conocida (latinsky Firmissimam constantiam, česky Je nám dobře známa) je encyklika papeže Pia XI.. Byla vydána dne 28. března 1937 a je věnována náboženské situaci v Mexiku v době postupné normalizace nábožensko-politických poměrů po občanské válce. Adresována je mexickým arcibiskupům, biskupům a dalším ordinářům. Pius XI. ji vydal krátce poté, co v encyklikách Divini redemptoris a Mit brennender Sorge odsoudil ostrými slovy komunismus a proticírkevní politiku nacistického Německa. \n\nJiž dříve tento papež zveřejnil dvě encykliky věnované situaci v Mexiku, a to Iniquis afflictisque (1926) a Acerba animi (1932). Ve srovnání s nimi \"Nos es muy conocida\" volí vzhledem k nadějnému politickému vývoji v zemi umírněnější tón.\n\nEncyklika nabádá ke spolupráci biskupů, kléru a laikátu, doporučuje činnost Katolické akce a vyzývá katolíky k účasti ve volbách. Papež se distancuje od \"\"nespravedlivých povstání a násilí proti legální vládě\"\" a vyzývá katolíky, aby plnili \"\"své občanské a společenské závazky\"\". Na argumenty, že \"\"církev je lhostejná k sociálním otázkám,\"\" odpovídá výzvou k respektování katolické sociální nauky, které může vyřešit\" \"závažné sociální problémy, s nimiž se potýká vaše země, jako je například agrární otázka, zmenšení latifundií, zlepšení životních podmínek pracujících a jejich rodin.\"\" \n\n\n"}
{"id": "708747", "url": "https://cs.wikipedia.org/wiki?curid=708747", "title": "Cheshire", "text": "Cheshire\n\nCheshire je anglické nemetropolitní, ceremoniální a tradiční hrabství. Jeho administrativním centrem je město Chester, ale největším městem je Warrington. Dalšími městy v tomto hrabství jsou Congleton, Crewe, Ellesmere Port, Macclesfield, Northwich, Runcorn, Widnes Winsford, a Wilmslow. Hrabství sousedí s Merseyside a Velkým Manchesterem na severu, Derbyshire na východě, Staffordshire a Shropshire na jihu, a Flintshire and Wrexham ve Walesu na západě.\n"}
{"id": "708753", "url": "https://cs.wikipedia.org/wiki?curid=708753", "title": "Augustin Žalud", "text": "Augustin Žalud\n\nAugustin Žalud (21. prosince 1872 Praha – 25. září 1928 Ústí nad Orlicí) byl český levicový novinář, spisovatel, etnograf a knihovník. Byl autorem oceňovaných spisů o české vesnici a Janu Husovi. Vedl Českoslovanskou společnost národopisnou a Národopisné muzeum v Kinského zahradě. Političtí příznivci i odpůrci jej respektovali pro jeho vzdělání, taktní vystupování a organizátorskou činnost. Vystupoval i pod pseudonymy Gustav Mach, Gusta Žalud nebo Spektator.\n\nRoku 1902 založil se Z. V. Tobolkou týdeník \"Přehled\" v rámci realistické strany. Později přešel do reformované mladočeské strany a stal se spolupracovníkem \"Národních listů\" pod pseudonymem Spektator.\n\nRedigoval rovněž časopisy \"Pražská revue\" a \"Národopisný věstník\". Stal se sekretářem Českoslovanské společnosti národopisné a Národopisného muzea v Kinského zahradě.\n\nPo vzniku ČSR vstoupil do sociální demokracie a stal se knihovníkem Ministerstva sociální péče. Věnoval se rovněž sociologickým studiím. Ve Svazu osvětovém (později přejmenovaném na Masarykův lidovýchovný ústav) tvořil literárně-knihovnické práce.\n\nZemřel na zdravotním pobytu v Ústí nad Orlicí následkem infekce růže po prodělané operaci. Byl zpopelněn v olšanském krematoriu.\n\nZ jeho prací vyšly knižně:\n\nBěhem první světové války redigoval jubilejní spis \"M. Jan Hus v památkách lidu českého\". Také psal a překládal básně.\n\n"}
{"id": "708767", "url": "https://cs.wikipedia.org/wiki?curid=708767", "title": "Hang Tvah (F76)", "text": "Hang Tvah (F76)\n\nHang Tvah (F76) je fregata Malajsijského královského námořnictva, sloužící v současnosti jako cvičné plavidlo. Původně se jednalo o britskou fregatu HMS \"Mermaid\" stavěnou pro Ghanu, zakoupenou Malajsií v roce 1977.\n\nLoď byla postavena loděnicí Yarrow Shipbuilders pro Ghanu podle upraveného projektu fregat typu \"41\" a typu \"61\". Ghana však plavidlo neodebrala pro jeho vysokou cenu a proto bylo po úpravách zařazeno do stavu britského královského námořnictva jako HMS \"Mermaid\" (F76). Malajsie plavidlo koupila v květnu 1977 a 22. července téhož roku ho zařadila do služby.\n\nKvůli snížení ceny byla loď postavena s omezenou výzbrojí a elektronickou výbavou. Původní sestavu výzbroje plavidla tvořila dvoudělová věž se 102mm kanóny na přídi, dva 40mm protiletadlové kanóny a nakonec jeden vrhač hlubinných pum Limbo. Sonary typů 170 a 176 doplňoval radar Plessey AWS-1. Na počátku 80. let byla příďová věž nahrazena novou s jedním 100mm kanónem.\n"}
{"id": "708777", "url": "https://cs.wikipedia.org/wiki?curid=708777", "title": "Daugyvenė", "text": "Daugyvenė\n\nDaugyvenė je řeka na severu Litvy, pravý přítok řeky Mūša. Je dlouhá 61,1 km. Vytéká z mokřadu Ežerbalos pelkė 5 km na jihozápad od města Šeduva. Protéká okresy Radviliškis a Pakruojis.\n\nTeče převážně směrem severovýchodním. Protéká rybníkem Raudondvario tvenkinys (plocha 8,6 ha), který je na 50,7 km toku. Horní tok až do 26 km toku je součástí říční rezervace Daugyvenės hidrografinis draustinis. V suchých létech počátek horního toku vysychá. Do řeky Mūša se vlévá u východního okraje vsi Petrašiūnai, 91,4 km od jejího soutoku s řekou Nemunėlis (a odkud začíná Lielupe), jako její pravý přítok. Plocha povodí je 487,8 km², průměrný průtok je 2,50 m³/s. Celková plocha říčního koryta je 46,8 ha, jeho šířka je 5 - 13 m, hloubka 0,4 - 1,1 m, rychlost proudu 0,1-0,3 m/s.\n\nRaudondvaris, Pakalniškiai, Rozalimas, Klovainiai\n"}
{"id": "708778", "url": "https://cs.wikipedia.org/wiki?curid=708778", "title": "Ghetto v Mizoči", "text": "Ghetto v Mizoči\n\nGhetto v Mizoči bylo součástí města Mizoč ( ), které se nacházelo v oblasti, jenž dříve patřila východnímu Polsku, dnes západní Ukrajině. Nejbližší velké město je Rovno.\n\n12. října 1942 bylo ghetto o 1 700 lidech obklopeno ukrajinskou pomocnou policií a německými policisty v rámci přípravy na likvidaci židovských obyvatel. Židé se začali bránit, jejich obrana trvala dva dny. Asi polovině obyvatel se podařilo uprchnout nebo se skrýt ve velkém zmatku do té doby, než byla vzpoura potlačena. Ti, co byli chyceni, byli převezeni do rokle a zastřeleni.\n\nStřelby byly fotografovány. Fotografie byly publikovány a staly se velmi známé. Často se říká, že fotografie zachycují další střelby. Historikové se vyjádřili k brutalitě zobrazené na fotografiích střelby v ghettu Mizoč:\n\nDále dva ze snímků ukazují „akci“ v průběhu (zřejmě ne, jak je často uvedeno v mnoha zdrojích, „dorazit“ lidi, kteří přežili). Fotografie poskytují jasný důkaz o praktikách poprav běžných na Ukrajině. Oběti jsou přineseny na místo poprav obvykle v malých skupinkách po pěti, jsou položeny mezi předchozí oběti a střeleny jednou kulkou do zadní části krku nebo hlavy.\n\nMizočské fotografie byly údajně použity jako důkaz o zločinech proti lidskosti spáchaných ve vyhlazovacím táboře Treblinka. Tento postup byl kritizovaný jako nehistorický.\n\n\n"}
{"id": "708782", "url": "https://cs.wikipedia.org/wiki?curid=708782", "title": "Operační program Životní prostředí", "text": "Operační program Životní prostředí\n\nOperační program Životní prostředí (OPŽP) je jedním z dotačních programů, který umožňuje České republice čerpat prostředky Evropské unie na ochranu a zlepšování kvality životního prostředí. OPŽP je druhým největším operačním programem v České republice a v letech 2007–2013 nabízel z Fondu soudržnosti a Evropského fondu pro regionální rozvoj téměř 5 mld. eur.\n\nProgram je zaměřený na zlepšování kvality životního prostředí a tím i zdraví obyvatelstva. Přispívá ke zlepšování stavu ovzduší, vody i půdy, řeší problematiku odpadů a průmyslového znečištění, podporuje péči o krajinu a využívání obnovitelných zdrojů energie a budování infrastruktury pro environmentální osvětu.\n\nOperační program připravilo Ministerstvo životního prostředí a Státní fond životního prostředí ve spolupráci s Evropskou komisí. Finanční prostředky jsou určeny na podporu konkrétních projektů v sedmi oblastech, tzv. prioritních osách.\n\n\nŽadatelem o dotace z OPŽP mohou být obce a města, organizace státní správy a samosprávy, vysoké školy, právnické a fyzické osoby i neziskové organizace. Žádosti o dotace mohou být podávány pouze v rámci výzvy vyhlášené pro danou oblast podpory. Žadatelům radí profesionálně vyškolení pracovníci v jednotlivých regionech nebo na bezplatné Zelené lince OPŽP s číslem 800 260 500, dotazy lze také posílat na emailovou adresu dotazy@sfzp.cz.\n\n"}
{"id": "708791", "url": "https://cs.wikipedia.org/wiki?curid=708791", "title": "Pískorypka vrbová", "text": "Pískorypka vrbová\n\nPískorypka vrbová (\"Andrena vaga\") je blanokřídlý hmyz z čeledi pískorypkovitých.\n\nJe dlouhý 11-14 milimetrů, přičemž samičky jsou o něco větší než samečkové. Žije v Evropě zejména podél říčních údolí, ale i na okrajích silnic a v zahradách, zejména v písčitých a bahnitých oblastech. Léta od března do května.\n"}
{"id": "708797", "url": "https://cs.wikipedia.org/wiki?curid=708797", "title": "Arménská fotbalová reprezentace", "text": "Arménská fotbalová reprezentace\n\nArménská fotbalová reprezentace reprezentuje Arménii na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se zatím neprobojovala. První akcí, které se Arménie jako samostatný stát účastnila, byla kvalifikace na Mistrovství Evropy ve fotbale 1996.\n\nV kvalifikaci na MS 2014 ztratila arménská reprezentace naději (byť velmi malou) na postup do baráže až v posledním utkání proti domácí Itálii (remíza 2:2). Ve vyrovnané skupině B s Itálií, Českou republikou, Dánskem, Bulharskem a Maltou dokázali Arméni brát body favorizovaným týmům a nakonec jich získali 13.\n\n"}
{"id": "708802", "url": "https://cs.wikipedia.org/wiki?curid=708802", "title": "Lycée Carnot", "text": "Lycée Carnot\n\nLycée Carnot (česky \"Carnotovo lyceum\", dříve též \"Lycée Royal de Dijon\") je významná veřejná francouzská střední škola sídlící v Dijonu. Byla založena v roce 1802, o rok později na ni nastoupili první studenti. Rozkvět škola zažívala za krále Ludvíka Filipa i za druhého císařství, kdy začala studenty připravovat na bakalářské zkoušky. Ve společenském prostředí Dijonu bylo lyceum začleněno do systému místní Akademie v čele s univerzitou, uznávanou ve Francii za jednu z nejlepších. V současné době na lyceu studuje přibližně 850 studentů ve 23 třídách, studium trvá tři roky, je gymnaziálního typu a je zakončeno maturitou. Škola se pyšní sbírkou starobylých vědeckých přístrojů a historickým mobiliářem v původních učebnách.\n\nMezi francouzskými absolventy školy vynikli například dominikánský teolog Henri Lacordaire, stavitel Gustave Eiffel, filozof Maurice Blondel a politik Robert Poujade. Ten na škole později vyučoval, stejně jako dávno před ním spisovatel Henry Miller.\n\nPo vyhlášení Československa v roce 1918 se stalo jedním z center československo-francouzské spolupráce v oblasti školství. O tom, kdo stál u vzniku československé sekce na Carnotově lyceu, existují dvě verze. Jedna z nich připisuje zásluhy o vznik budoucímu prezidentovi Československé republiky Edvardu Benešovi, který v roce 1908 studoval na Dijonské univerzitě. Druhá verze říká, že při vzniku československé sekce sehrál významnou roli především úředník ministerstva školství Ferdinand Špíšek. Důležitou osobou, která se také zasloužila o možnost studia Čechoslováků ve Francii, byl historik Ernest Denis, který po vzoru jiných států, jež ve Francii už své středoškolské sekce měly, založil v Paříži Institut slovanských studií. Chystaný projekt na diplomatické úrovni zaštítil generál Pellé. Založení československé sekce nenarazilo na komplikace ani v Burgundsku, a tak brzy po podpisu dohody mezi Francií a Československem mohla do Dijonu odjet první skupina československých studentů, kteří získali stipendium. Přes nepříznivý politický vývoj koncem 30. let byl i v roce 1938 vypsán další konkurz na stipendia. Skupina nových studentů do Dijonu odjela šest týdnů po podepsání Mnichovské dohody. V červnu 1939 byla československá sekce v Dijonu a s ní i další sekce jiných francouzských městech zrušeny. Do protektorátu se vrátili jen někteří studenti a pracovníci z československé sekce. Část se jich rozhodla zůstat ve Francii. V meziválečném období na škole studovali například Václav Černý, Jiří Voskovec, Čestmír Císař nebo herec Raoul Schránil . \n\nJiří Voskovec odjel do Dijonu nedlouho po návratu svého otce z Ruska. Na lyceu studoval tři roky, v letech 1921 až 1924. Mezi jeho spolužáky patřil Václav Černý. O tom, jakým byl studentem, mnoho informací není. Je zřejmé, že přechod do nového prostředí nebyl jednoduchý. Po prvním ročníku, jak sám později napsal, \"\"byl otrávený a nejistý\"\". Kromě studia se Voskovec setkával se svým přítelem malířem Josefem Šímou. \"\"Voskovec ho vodil po městě a těšil se z jeho přítomnosti. Nebo za ním jezdil do Paříže.\"\" S Šímovým přičiněním se seznámil s architektonicko-výtvarnou revue \"l'Esprit nouveau\". Už za svých studií ve Francii začal prostřednictvím Devětsilu publikovat své básně, ovlivněné především futurismem. Jeho láska k divadlu se projevila už na lyceu. Během studií založil tradici, podle které studenti na Vánoce nejezdili domů, ale hráli kabaret. Jedna z kabaretních revue představovala Ramesse II., který se probudí a je konfrontován se současným světem. Ač Voskovcovy studijní začátky byly zřejmě nejednoduché, nakonec úspěšně odmaturoval a vrátil se do Čech, kde se rozhodl pro studium práv.\n\nVáclav Černý pojednal tuto etapu svého života ze všech českých studentů lycea nejobšírněji, a to v prvním díle svých \"Pamětí\". Ty jsou proto jedinečným pramenem poznání, který\nzachycuje život na lyceu a glosuje francouzské státní školství ve 20. letech. Vysvětluje komplikovaný systém výběru studijních cyklů (stejně jako Voskovec se rozhodl pro latinu a živé jazyky), všímá si klasifikace, rozdílného přístupu k žákům ze strany jednotlivých profesorů a srovnává francouzský a československý studijní systém ve prospěch prvního z obou. Přesto z jeho líčení vyplývá, že na škole panovala přísná, až vojenská disciplína. Po maturitní zkoušce, kterou skládal podle místních zvyklostí ve dvou částech (v červenci 1923 a v červnu 1924) se vrátil do Prahy studovat romanistiku a bohemistiku na FF UK. Jeho studium na Carnotově lyceu nepochybně přispělo k jeho suverénní orientaci ve francouzské kultuře a k jeho badatelským úspěchům na poli romanistiky.\n\nRaoul Schránil studoval tři roky na internátní střední škole v německém městě Niesky u Zhořelce (Görlitz), a když studia končila, poslal jej otec přímo z Nieskeho na radu svého přítele Jožky Davida, pozdějšího předsedy Národního shromáždění, studovat do Dijonu. Schránil uměl trochu francouzsky, což byla podmínka pro přijetí do Carnotova lycea. Využil období mezi koncem školního roku v Nieském (po Velikonocích) a zahájením školy v Dijonu (v září), ubytoval se ve studentské koleji, a aby jazyk dohnal, chodil na vyučování nejmladších žáků a jen poslouchal. Sedával v poslední lavicí, neboť byl nejvyšší. Vzpomínal také, jak se seznámil s dcerou místního pekaře, Suzanne, která mu pak byla milou a trpělivou učitelkou francouzštiny.\n\nStudenti ve volných chvílích hráli často kopanou a Schránil patřil k nejlepším hráčům. Vzpomínal, jak po jednom turnaji ulehl vyčerpán se zápalem plic a teplotami přes 41° C. Lékař mu naordinoval neobvyklý lék: šampaňské pro posilnění srdce. Lékař povolal k lůžku telegraficky i jeho otce, který se vydal do Dijonu vlakem, stav pacienta se pak radikálně zlepšil.\n\nS Jiřím Voskovcem, který byl o pět let starší než Schránil a s nímž se v Dijonu míjel, se poprvé setkal při jedné oslavě Nového roku, kterou výjimečně prožil v Praze u rodičů v Mělnické ulici (jinak na Vánoce zůstával v Dijonu a věnoval se se spolužáky tradičním kabaretním představením). Strýc z matčiny strany malíř Václav Rabas pozval do společnosti i Voskovce a Wericha z nedaleké Malostranské besedy. Ze dvojice celý večer oči nespustil a jeho bratranec režisér Karel Anton Schránilovi o nich dále vyprávěl a později mu doporučil také zkusit divadlo.\n\nTaké Čestmír Císař je autorem obsáhlých vzpomínek, ve kterých se vrací i do časů svých dijonských studií, jakkoli se těžiště jeho memoárů nalézá až v poválečném období. Přesto je jeho líčení studia na lyceu bohaté na fakta. Impulz k tomu, aby se Císař vypravil studovat do Francie, vyšel od jeho profesora francouzštiny Josefa Pelikána a rozhodnutí o úspěšném absolvování konkurzu zaslalo budoucímu politikovi ministerstvo školství v polovině srpna 1936 s výzvou k nástupu od září téhož roku. \"\"Ovzduší v učebnách,\"\" evokuje Císař, \"\"bylo stále nabito typickou francouzskou intelektualitou.\"\" Všímá si i politických postojů svých profesorů: \"\"Nikdy nezapomenu, jak hněvivě reagoval\" (profesor dějepisu) \"Mairey na Mnichovský diktát. Odsuzoval Daladierovu vládu jako podílníky na nejpodleším spiknutí reakčních sil Evropy.\" (...) \"Neváhal nikdy projevit úctu a solidaritu s těžce zkoušeným a zrazeným Československem.\"\" Přestože se politická situace v Evropě zhoršovala, Císařovi se nakonec podařilo studium završit bakalářskými zkouškami na Dijonské univerzitě. Okupaci a válku prožil v Praze, kde se živil jako účetní v pojišťovně a poté pracoval u soukromé firmy.\n\nO obnovení československé sekce se jednalo ještě před koncem války. Po jejím skončení byl 8. prosince 1945 podepsán dodatkový protokol k \"Prohlášení o vědeckých, literárních a školských stycích mezi Československem a Francií\" a československá sekce mohla obnovit svou činnost. Po únoru 1948 Československo tuto dohodu z prosince 1945 vypovědělo. Možnost studovat na Carnotově lyceu se tak pro Čechy a Slováky uzavřela na dalších dvacet let.\n\nV době politického uvolnění v polovině 60. let myšlenka na obnovení spolupráce znovu ožila. V roce 1965 během oficiální cesty do Francie navštívil Dijon Čestmír Císař, který v té době již byl ministrem školství a kultury. Tehdy se také v přátelském duchu setkal se svým profesorem Maireyem, který mezitím povýšil na státního tajemníka na ministerstvu vnitra. Díky Císařově aktivitě byla v červnu 1965 mezi oběma vládami podepsána \"Dohoda o vědecké a technické spolupráci\" a se zahájením školního roku 1966/67 přijeli do Dijonu noví studenti z Československa. Ani toto obnovení spolupráce ovšem nemělo dlouhého trvání. V době postupující normalizace po násilném ukončení pražského jara se možnost studia na lyceu rychle ztížila: v roce 1971 nebyl vypsán nový konkurz a poslední čeští a slovenští žáci ukončili studium v roce 1973. Mezitím ovšem stihl studium absolvovat romanista a spisovatel Václav Jamek, kterého ke zkouškám připravila jeho učitelka z Kladna Věra Štefanová-Joklová, nebo budoucí režisér Zdeněk Troška.\n\nPolitické změny po roce 1989 umožnily i obnovení středoškolské sekce na Carnotově lyceu, nyní však už jen české. Tak jako v 60. letech, i po sametové revoluci sehrála stěžejní roli aktivita někdejšího studenta školy Čestmíra Císaře, kterého v prosinci 1989 Václav Havel jmenoval velvyslancem se zvláštním posláním, mj. s úkolem obnovit kulturní spolupráci s Francií (Císař předtím zvažoval možnou prezidentskou kandidaturu, ale upustil od ní). Ve školním roce 1990/91 tak mohlo na škole zahájit studium několik českých studentů. Zásadní změnou oproti předchozím obdobím je umožnění studia dívkám. Výběrová řízení probíhají na MŠMT a vybraní studenti se stávají stipendisty Regionální rady Burgundska a francouzské vlády. Škola pro české studenty je i dnes internátní. Na víkendy pak chodí do francouzských rodin.\n\n"}
{"id": "708803", "url": "https://cs.wikipedia.org/wiki?curid=708803", "title": "Knihovna Václava Havla", "text": "Knihovna Václava Havla\n\nKnihovna Václava Havla sbírá a shromažďuje všechny materiály (obrazové, zvukové i písemné), další artefakty a myšlenky dramatika, disidenta komunistického režimu, posledního československého a prvního českého prezidenta Václava Havla za účelem jejich digitalizace, dokumentace a výzkumu a propagace této osobnosti. Organizuje přednáškovou činnost, uskutečňuje konference, pořádá edukativní akce pro středoškolský stupeň a podílí se na vydávání publikací.\n\nMezi hlavní poslání Knihovny Václava Havla patří zpřístupnění dokumentů ze spisovatelské, myslitelské a politické tvorby Václava Havla; vybudování digitální studovny pro domácí i zahraniční badatele, studenty vysokých a středních škol a zájemce z široké veřejnosti; pořádání společenských a kulturních akcí pro veřejnost zpřístupňující dílo a tvorbu Václava Havla a pořádání diskusních klubových setkání na společensky aktuální témata.\n\nInstituce byla založena 26. července 2004 ve formě obecně prospěšné společnosti, inspirována americkou tradicí prezidentských knihoven. K roku 2011 se podle oficiálních stránek jednalo o jediný takový projekt na evropském kontinentu. Sídlila v ulici Kateřinská 18, Praha 2. Na jaře 2011 představil podnikatel Zdeněk Bakala plán přesunout sídlo knihovny do svého domu U Drahomířina sloupu na Loretánském náměstí, po rekonstrukci, kterou navrhl Ricardo Bofill. Jelikož nebyla rekonstrukce realizována, přestěhovala se v roce 2015 knihovna do Ostrovní 30, Praha 2, kde pořádá semináře, autorská čtení, výstavy, koncerty a divadelní představení.\n\nV prostorách Knihovny v ulici Ostrovní 13 se nachází stálá expozice „Václav Havel: Český mýtus aneb Havel v kostce“.\n\nOd roku 2008 byl ředitelem literární kritik a pedagog docent Martin C. Putna, kterého 1. června 2011 na jeden rok nahradil bývalý diplomat a disident docent Martin Palouš.. V letech 2012–2015 zastávala funkci ředitelky Marta Smolíková. V září 2015 se ředitelem se stal Michael Žantovský. Programovým ředitelem je spisovatel a novinář Jáchym Topol.\n\nU zrodu knihovny stáli Dagmar Havlová, Karel Schwarzenberg a Miloslav Petrusek. Správní radu k roku 2015 tvořili Dagmar Havlová, Michal Horáček, Bessel Kok, Michaela Bakala, Martin Palouš, Jacques Rupnik, Nina Smitová a Mark Vydra. Členy dozorčí rady byli Emil Holub, Dita Stejskalová a Ondřej Jonáš.\n\nKnihovna se podílí na udílení „Ceny Václava Havla za lidská práva“, která vznikla v roce 2013 a nahradila „Cenu lidských práv Parlamentního shromáždění Rady Evropy“, udělovanou jednou za dva roky od 2007. K roku 2014 laureát obdržel prémii 60 tisíc eur.\n\nKnihovna také od roku 2013 organizuje „Cenu Knihovny Václava Havla za studentský esej“, v níž jsou oceněny tři nejlepší eseje.\n\nV květnu 2012 byla otevřena pobočka knihovny v New Yorku, a to ve formě nadace (The Vaclav Havel Library Foundation). Její činnost podporují bývalá americká ministryně zahraničí Madeleine Albrightová a američtí velvyslanci v Praze Craig Stapleton, William Cabaniss a John Shattuck.\n\nKnihovna vytvořila projekt Lavička Václava Havla. V roce 2013 byly zhotoveny a instalovány postupně ve Washingtonu, D.C. (District of Columbia), Dublinu, roku 2014 v Barceloně, Praze a Českých Budějovicích a o instalaci rozhodl i Nový Bor.\n\n"}
{"id": "708804", "url": "https://cs.wikipedia.org/wiki?curid=708804", "title": "Ázerbájdžánská fotbalová reprezentace", "text": "Ázerbájdžánská fotbalová reprezentace\n\nÁzerbájdžánská fotbalová reprezentace reprezentuje Ázerbájdžán na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se zatím neprobojovala. První akcí, které se Ázerbájdžán jako samostatný stát účastnil, byla kvalifikace na Mistrovství Evropy ve fotbale 1996.\n\n\n"}
{"id": "708810", "url": "https://cs.wikipedia.org/wiki?curid=708810", "title": "Běloruská fotbalová reprezentace", "text": "Běloruská fotbalová reprezentace\n\nBěloruská fotbalová reprezentace reprezentuje Bělorusko na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se zatím neprobojovala. První akcí, které se Bělorusko jako samostatný stát účastnilo, byla kvalifikace na Mistrovství Evropy ve fotbale 1996.\n\n"}
{"id": "708811", "url": "https://cs.wikipedia.org/wiki?curid=708811", "title": "Lenka Maňhalová", "text": "Lenka Maňhalová\n\nLenka Maňhalová (* 28. října 1974, Liberec) je bývalá česká plavkyně. Specializovala se zejména na prsařské závody, díky své všestrannosti reprezentovala také v polohových závodech. Startovala na olympijských hrách 1992 a 1996, jejím maximem z olympiády je jedenácté místo v závodě na 200 metrů prsa z Atlanty 1996. Medaile si přivezla ze Světových univerziád v letech 1995 (stříbro na 200 m polohově) a 1997 (dvakrát bronz na 200 metrů prsa a polohově).\nByla členkou Vysokoškolského sportovního centra MŠMT ČR. Celkem sedmkrát překonala české rekordy na prsařských tratích i v polohovém závodě. Po ukončení aktivní kariéry se věnuje trenérství.\n\n"}
{"id": "708819", "url": "https://cs.wikipedia.org/wiki?curid=708819", "title": "Na západ od ráje", "text": "Na západ od ráje\n\nNa západ od ráje je kniha amerického spisovatele a autora sci-fi Harry Harrisona. Vyšla v roce 1984 (česky v roce 1995) a má ještě dvě pokračování (\"Zima v ráji\" a \"Návrat do ráje\"). Základní zápletku tvoří hypotetický scénář, ve kterém nedojde k dopadu smrtícího meteoritu \"Chicxulub\" na konci křídy před 65 milion let. Dinosauři i další pravěcí plazi tedy přežijí a v období geologické současnosti vytvoří civilizaci, zvanou \"Yilané\". Její příslušníci jsou potomky mosasaurů, dravých mořských plazů (kteří ale nepatří mezi dinosaury).\n\nVe stejné době na amerických kontinentech vzniká také člověk. Děj jej zastihne na vývojové úrovni pozdního paleolitu (jako kromaňonce). Civilizace inteligentních plazů je podstatně vyspělejší a dokáže geneticky modifikovat mnohé organismy ke svému prospěchu (chová například bojové dinosaury, ichtyosaury apod.). Děj neodvratně směřuje k válečnému střetu mezi oběma světy – savčím a plazím a plazi mají zpočátku jasně navrch. Hlavním lidským hrdinou je chlapec Kerrick, který je \"Yilané\" zajat a vyrůstá jako jejich zajatec a později i druh. Nakonec však od cizího druhu uteče a stane v čele odporu lidí proti plazům. Kniha končí (dočasným) vyhnáním \"Yilané\" ze světa lidí.\n\n\n"}
{"id": "708821", "url": "https://cs.wikipedia.org/wiki?curid=708821", "title": "Třída Laksamana", "text": "Třída Laksamana\n\nTřída Laksamana je třída korvet Malajsijského královského námořnictva. Všechny čtyři postavené jednotky jsou stále v aktivní službě.\n\nTřída je odvozena od raketových člunů modelu Fincantieri Tipo 550. Podle tohoto konceptu byly postavena ekvádorská třída \"Esmeraldas\" a libyjská třída \"Assad\", přičemž Irák objednal několik dalších člunů pro své potřeby. Po napadení Kuvajtu však byly na Irák uvaleny sankce, což zabránilo dodání plavidel. V roce 1995 čtyři plavidla zakoupila Malajsie. Korvety poté byly upraveny dle malajsijských požadavků. Zatímco \"Hang Nadim\" a \"Tun Abdul Jamil\" byly dodány v roce 1997, druhý pár \"Muhammad Amin\" a \"Tun Pusmah\" v roce 1999.\n\nNa přídi se nachází dělová věž s jedním dvouúčelovým 76mm kanónem OTO Melara Super Rapid. Na nástavbě je umístěno čtyřnásobné vypouštěcí zařízení protiletadlových řízených střel MBDA Aspide. Za nástavbou jsou dále umístěny dva trojhlavňové 324mm protiponorkové torpédomety Alenia ILAS-3, užívané pro lehká protiponorková torpéda Whitehead A244S a šest kontejnerů italských protilodních střel MBDA Otomat Mk 2. Na zádi je umístěna věž systému blízké obrany OTO Breda DARDO se 40mm kanóny.\n\nPohonný systém tvoří čtyři diesely MTU 20 V 956 TB 92. Nejvyšší rychlost lodí dosahuje 34 uzlů.\n\n"}
{"id": "708824", "url": "https://cs.wikipedia.org/wiki?curid=708824", "title": "Elizabeth Banksová", "text": "Elizabeth Banksová\n\nElizabeth Maresal Mitchell, v uměleckém světě známá jako Elizabeth Banks (* 10. února 1974, Pittsfield, Massachusetts) je americká herečka. Filmovým debutem byl pro ni v roce 1998 nízkorozpočtový nezávislý snímek \"Surrender Dorothy\". Známou se stala především rolemi ve filmech \"Určitě, možná\", \"Zack a Miri točí porno\", \"W.\", \"Velcí bratři\", \"Léto k nepřežití\", \"Nezvaná,\" akční trilogii o \"Spider-Manovi \", filmovou sérií \"Hunger Games\" a \"Ladíme!\".\n\nV televizi ztvárňuje vracející se roli Avery Jessupové v sitcomu \"Studio 30 Rock\", která ji vynesla nominaci na cenu Emmy. V letech 2006–2009 se objevovala jako lékařka Kim Briggsová v seriálu \"\".\n\nNarodila se v roce 1974 v massachusettském Pittsfieldu jako nejstarší ze čtyř potomků do rodiny Anny a Marka Mitchellových. V dětství hrála baseball a provozovala jezdectví.\n\nOtec byl dělníkem v továrně General Electric, matka pracovala v bance. Jako malá dívka se na televizní stanici Nickelodeon zúčastnila dětské soutěže \"Finders Keepers\". V roce 1992 odmaturovala na střední škole Pittsfield High School a ve studiu pokračovala na pensylvánské univerzitě, kde se stala členkou spolku \"Delta Delta Delta\". Roku 1996 získala bakalářský titul s hodnocením \"magna cum laude\" a o dva roky později ukončila Americkou divadelní konzervatoř (American Conservatory Theater) v San Franciscu s titulem magistr umění (Master of Fine Arts; MFA).\n\n5. července 2003 se vdala za sportovního novináře a producenta Maxe Handelmana, se kterým navázala partnerský vztah 6. září 1992, již v první den kdy se vzájemně poznali na univerzitní koleji. Kvůli sňatku konvertovala k judaismu. Do manželství se v březnu 2011 narodil syn Felix, kterého v těhotenství odnosila a porodila náhradní matka. V listopadu 2012 oznámila narození druhého syna Magnuse Mitchella, který se také narodil náhradní matce.\n\nJejím hereckým debutem byla v roce 1998 role v nezávislém filmu \"Surrender Dorothy\" jako Elizabeth Casey. Zvrat v její kariéře přišel s filmem \"40 let panic\" z roku 2005. V srpnu roku 2005 si zahrála v divadelní hře \"Bus Stop \"od Williama Ingeho roli Cherie na divadelním festivalu. Ve stejném roce se objevila v seriálu \"Stella.\"\n\nV květnu 2006 získala roli doktorky Kim Briggs ve finálové epizodě páté série seriálu stanice NBC \"\". Postavu si zahrála během šesté, sedmé a osmé sérii. Získala roli v americkém fotbalovém dramatickém filmu \"Nepřemožitelný\", kde hrála přítelkyni postavy Marka Walhberga. Dvojice byla nominována na cenu MTV Movie Award v kategorii Nejlepší polibek. Objevila se také v komediálním hororovém filmu \"Slimák.\"\n\nV roce 2007 získala hlavní roli v komediálním filmu \"Bill\", ve kterém si zahrála po boku Aarona Eckharta a Jessicy Alby. Ten samý rok získala menší roli ve vánoční komedii\" Santa má bráchu\". V roce 2008 hrála přítelkyni hlavní postavy ve filmu \"Určitě, možná\", s Islou Fisher a Ryanem Reynolsem. Po boku Setha Rogena získala hlavní roli ve filmu \"Zack a Miri točí porno\" a roli první dámy Spojených států Laury Bush si zahrála ve filmu \"W.\".\n\nV roce 2009 se objevila v hororovém filmu \"Nezvaná\", remaku korejského filmu \"A Tale of Two Sisters. \"Roli Avery si zahrála ve třinácti epizodách televizního seriálu \"Studio 30 Rock.\" Za roli obdržela pět nominací na cenu Primetime Emmy Award a na Emmy Award.\n\nElizabeth se objevila jako Effie Trinket ve filmu \"Hunger Games\". Roli si znovu zahrála v pokračování filmu \"\" z roku 2013 a ve filmu \"\" z roku 2014. V roce 2014 si také zahrála ve filmu Love & Mercy.\n\n"}
{"id": "708827", "url": "https://cs.wikipedia.org/wiki?curid=708827", "title": "MBDA", "text": "MBDA\n\nMBDA je evropský výrobce raketových zbrojních systémů operující ve Velké Británii, Francii, Německu, Itálii a USA. Společnost vznikla v prosinci 2001 sloučením zbrojních koncernů Aérospatiale-Matra Missiles (tehdy součást koncernu EADS), Finmeccanica a Matra BAe Dynamics. Její centrála sídlí v Paříži. Vlastníky společnosti jsou společnosti BAE Systems (37,5%), EADS (37,5%) a Finmeccanica (nyní Leonardo) (25%).\n\n\n\n\n\n"}
{"id": "708830", "url": "https://cs.wikipedia.org/wiki?curid=708830", "title": "Bánréve", "text": "Bánréve\n\nBánréve je obec na severovýchodě Maďarska v župě Borsod-Abaúj-Zemplén, v okrese Putnok. Leží těsně u hranic se Slovenskem. Obec je vzdálena od okresního města, Putnoku, zhruba 5 km.\n\nRozkládá se na ploše 6,63 km² a v roce 2009 zde žilo 1376 obyvatel.\n\nNa území obce se napojuje hlavní silnice č.25 na silnici č.26, na které je hranični přechod Kráľ / Bánréve na Slovensko. Také je zde velká železniční stanice s hraničním přechodem Lenártovce / Bánréve.\n\nV blízkosti jižního okraje obce protéká řeka Sajó (slovensky Sľaná).\n"}
{"id": "708833", "url": "https://cs.wikipedia.org/wiki?curid=708833", "title": "Zuřící býk", "text": "Zuřící býk\n\nZuřící býk (v anglickém originále Raging Bull) je americký dramatický životopisný film z roku 1980 režiséra Martina Scorseseho. Scénář Paula Schradera a Mardika Martina je adaptací memoáru Jakea LaMotty \"\". Robert De Niro ztvárnil v hlavní roli boxera střední váhy Jakea LaMottu, jehož sadomasochistické běsnění, sexuální žárlivost a zvířecí chtíč posunuly hranice boxu, ale také zničily jeho vztah s manželkou a rodinou. V roli Jakeova bratra a manažera s dobrými záměry Joeyho, který pomáhal Jakeovi bojovat s jeho vnitřními démony, se objevil Joe Pesci. Jakeovu týranou manželku Vickie ztvárnila Cathy Moriarty.\n\nPo počátečních smíšených reakcích kritiky (a kritice kvůli násilnému obsahu) začal být snímek kritiky uznávaný a je dnes zařazován mezi nejlepší filmy všech dob mj. Rogerem Ebertem z \"Chicago Sun-Times\", časopisy \"Time\", \"Variety\", \"Entertainment Weekly\", \"Empire\" a dalšími.\n\nPo svém uvedení sklidil \"Zuřící býk\" nejdříve smíšené reakce kritiky. Jack Kroll z \"Newsweeku\" nazval film \"nejlepším filmem roku\". Vincent Canby z \"The New York Times\" řekl, že Scorsese \"vytvořil svůj nejambicióznější a zároveň nejlepší film\" a vyzdvihl herecký výkon Cathy Moriarty s tím, že se \"buď jedná o jeden z největších filmových objevů desetiletí nebo je pan Scorsese Svengali. Možná obojí.\" Časopis \"Time\" zase vyzdvihoval herecký výkon Roberta De Nira. Mnoho kritiků ale odradilo násilí ve filmu a nesympatická hlavní postava. Například Kathleen Carroll z \"The New York Daily News\" kritizovala postavu Jakea LaMotty jako \"jednu z nejodpudivějších postav v historii filmu\", kritizovala také Scorseseho, že \"ignoruje to, že La Motta pobýval v polepšovně a nenabízí žádné vysvětlení jeho asociální chování.\n\nKe konci 80. let ale získal \"Zuřící býk\" pověst moderní filmové klasiky. V mnohých anketách mezi kritiky byl zvolen nejlepším filmem 80. let a často je pokládán za nejlepší Scorseseho film a zároveň jeden z nejlepších amerických filmů všech dob. Například Roger Ebert prohlásil, že se film stal okamžitě klasikou. Ebert film jmenoval nejlepším filmem 80. let i jedním z nejlepších filmů všech dob. Film je pokládán Knihovnou Kongresu za \"kulturně, historicky a esteticky významný\" a v roce 1990 byl vybrán k uložení v National Film Registry. Snímek je na serveru Rotten Tomatoes, který shromažďuje filmové recenze, hodnocen 98%. Na podobném serveru Metacritic drží film 92 bodů ze 100. Uživatelé ČSFD snímek hodnotí průměrně 87% a je hodnocen jako 138. nejlepší film všech dob.\n\n\"Zuřící býk\" byl nominován na Oscara v osmi kategoriích - za nejlepší film, režii, mužský herecký výkon v hlavní roli (Robert De Niro), ženský herecký výkon ve vedlejší roli (Cathy Moriarty), mužský herecký výkon ve vedlejší roli (Joe Pesci), kameru, zvuk a střih. Ceremonie se konala den po neúspěšném atentátu na Ronalda Reagana spáchaného Johnem Hinckleyem, který tak chtěl zapůsobit na Jodie Foster, která ztvárnila dětskou prostitutku v dalším Scorseseho filmu \"Taxikář\". Kvůli obavám z útoku byl Scorsese na ceremoniál doprovázen bodyguardy z FBI přestrojenými za hosty, kteří ho vyvedli před vyhlášením ceny za nejlepší film, tu získal snímek \"Obyčejní lidé\". \"Zuřící býk\" byl oceněn cenami pro nejlepšího herce a nejlepší střih. De Niro byl za svůj herecký výkon oceněn i Zlatým glóbem.\n\n"}
{"id": "708839", "url": "https://cs.wikipedia.org/wiki?curid=708839", "title": "Worcestershire", "text": "Worcestershire\n\nWorcestershire je anglické nemetropolitní, ceremoniální a tradiční hrabství. Jeho administrativním centrem je město Worcester. Hrabství sousedí s hrabstvími Herefordshire, Shropshire, Staffordshire, West Midlands, Warwickshire a Gloucestershire. V roce 2015 v hrabství žilo 578 600 obyvatel.\n\nWorcestershire se stal známý díky bitvě u Eveshamu, ve které dne 4. srpna 1265 zemřel Šimon z Montfortu, 6. hrabě z Leicesteru, a také díky anglické občanské válce, kdy zde roku 1651 proběhla bitva u Worcesteru. Ve městě Droitwich Spa na severu hrabství se již od časů Římské říše těžila sůl. Městem Droitwich Spa probíhala důležitá římská cesta. V hrabství byly vydávány od roku 1690 nejstarší celosvětově nepřetržitě vydávané noviny zvané \"Berrow’s Journal.\" Worcestershire bylo mezi lety 1974 až 1998 spojeno s hrabstvím Herefordshire do jednoho hrabství Hereford and Worcester. Rozlohy hrabství po rozdělení již neodpovídaly těm před rokem 1974.\n\nHrabství Worcestershire se skládá ze šesti distriktů: Worcester, Malvern Hills, Wyre Forest, Bromsgrove, Redditch a Wychavon.\n\n"}
{"id": "708841", "url": "https://cs.wikipedia.org/wiki?curid=708841", "title": "Kung Čen", "text": "Kung Čen\n\nKung Čen () byl Číňan, jeden z účastníků plaveb Čeng Chea vypravených v první třetině 15. století vládou říše Ming do Indického oceánu. O plavbách napsal knihu. \n\nNarodil se nedaleko Nankingu v dnešní čínské provincii Ťiang-su ve vojenské rodině, data narození a úmrtí nejsou známa. Poprvé je připomínán jako jeden z poradců císaře Süan-teho, roku 1431 se stal sekretářem Čeng Chea.\n\nDoprovázel Čeng Chea na jeho sedmé plavbě v letech 1431–1433. Působil jako jeho poradce a překladatel. O plavbě si vedl deník, který zpracoval do díla \"Zápisky o barbarských zemích v Západním oceánu\" () vydaného roku 1434.\n"}
{"id": "708843", "url": "https://cs.wikipedia.org/wiki?curid=708843", "title": "Nottinghamshire", "text": "Nottinghamshire\n\nNottinghamshire ([ˈnotiŋəmˌšiə(r), ˈnotiŋəmˌšə(r)], zkráceně Notts [nots]) je anglické nemetropolitní, ceremoniální a tradiční hrabství.\nNa severozápadě sousedí se South Yorkshire, na východě s Lincolnshire, na jihu s Leicestershire a na západě pak s Derbyshire.\n\nDle odhadu z roku 2011 žilo v hrabství 785 800 lidí.\n\n"}
{"id": "708845", "url": "https://cs.wikipedia.org/wiki?curid=708845", "title": "Delirium (rozcestník)", "text": "Delirium (rozcestník)\n\nDelirium má více významů:\n\n"}
{"id": "708846", "url": "https://cs.wikipedia.org/wiki?curid=708846", "title": "Herefordshire", "text": "Herefordshire\n\nHerefordshire je ceremoniální a tradiční hrabství v Anglii. Administrativním centrem je město Hereford. \nHerefordshire sousedí s ceremoniálními hrabstvími Shropshire na severu, Worcestershire na východě, Gloucestershire na jihovýchodě, a s Welšskými zeměmi Gwent na jihozápadě a Powys na západě.\n\nV letech 1974­–1998 bylo území částí nemetropolitních hrabství Hereford a Worchester.\n\nV roce 2019 byla vyhlášena veřejná soutěž na vlajku hrabství, do které se sešlo 692 návrhù. Do závěrečného vyhodnocení bylo vybráno pět návrhů. 2. listopadu 2019 byl vybrán jeden z návrhů (autorem byl Jason Saber) a tím i změněna vlajka hrabství.\n\nVlajka je tvořena tmavočerveným listem (připomínající obvyklou barvu půdy hrabství) o poměru stran 3:5. V horní části listu vlajky je bílá býčí hlava Herefordského skotu, pro který je typická tmavě červenohnědá barva a široká, bílá hlava. V dolní části listu jsou tři vlnité pruhy – bílý, modrý a bílý, symbolizují řeku Wye, protékající hrabstvím. Odstíny barev vlajky jsou v Heraldickém registru stanoveny: Pantone – Dark Red 201, White, Blue 300 a Dark Red 484.\n"}
{"id": "708847", "url": "https://cs.wikipedia.org/wiki?curid=708847", "title": "Seznam přírodně krajinářských parků", "text": "Seznam přírodně krajinářských parků\n\nPřírodně krajinářské parky a zahrady jsou člověkem upravené plochy, vytvořené částečně, nebo zcela v přírodně krajinářském stylu stylu úprav terénu, rostlin a umělých doplňků nazývaném souhrnně a obecně anglický park.\n\nKent vytvořil jedny z prvních opravdových anglických přírodně krajinářských parků v Chiswick House pro Richarda Boyle, 3. hraběte z Burlingtonu. První zahrada, která byla založena mezi lety 1724 a 1733 měla mnoho formálních prvků francouzské zahrady , včetně alejí měla něco nového - napodobeninu jónského chrámu na pozadí stromů. Mezi lety 1733 a 1736, byla přeměněna zahradu opět byly upraveny, trávníky svažující se k okraji řeky a malá kaskáda. Poprvé byla podoba zahrady inspirována ne architekturou staveb, ale idealizovaný verzí přírody.\n\nRousham v Oxfordshire je považován některými jako nejvíce dokončená a významná práce Williama Kenta. Patronem byl hlavní správce, který vedl Bridgemanovu společnost a zahájil úpravy zahrady v roce 1727, a rekonstruoval ji v Kentu v roce 1737. Bridgeman vybudoval řadu zahrad, včetně jeskyně Venuše, na svahu podél řeky Cherwell, které jsou propojeny napříč alejí. Kent obrátil aleje k ukončení cesty, a vytvořil řadu průhledů zdobených alegorickými sochami Apollona a zraněných gladiátorů, lvů útočicích na koně, a jiné předměty. Umístil nápadné motivy klasické architektury k ozdobení krajiny. Použil příkop aby skryl oplocení, takže zahrada se zdá, jako by pokračovala do velké vzdálenosti. Nakonec přidal kaskády po vzoru zahrad Aldobrandini a Pratolino v Itálii, které kompozici dodaly pohyb a drama.\n\n \n\nStourhead ve Wiltshire (1741-80), kterou vytvořil bankéř Henry Hoare II, byla jednou z prvních 'malebných' zahrad, inspirovaných obrazy Claude Lorraina. Hoare cestoval do Itálie na Grand Tour a vrátil se s obrazem Claude Lorraina. Hoare dal vytvořit jezero, a kolem jezera se krajinu a architektonické stavby ukazující jednotlivé kroky na cestě Aenease. \n\n\n\nAnglická zahrada v Mnichově je 4,17 km velká plocha zeleně. Je jedním z největších parků na světě. Její podobu jí dal především Friedrich Ludwig von Sckell.\n\nMnichovská Anglická zahrada byla jednou z prvních velkých kontinentálních parků volně přístupných veřejnosti. Je jedním z největších městských parků na světě, je větší než Central Park v New Yorku nebo Hyde Park v Londýně, ale menší než ve Stockholmský národní park. Je jedním z nejnavštěvovanějších míst v Mnichově a také velmi oblíbeným cílem turistů.\n\nV únoru 1789 dal bavorský kurfiřt Carl Theodor příkaz vybudovat v každém posádkovém městě bavorské armády vojenskou zahradu. Zahrada měla dát vojákům zemědělské dovednosti, poskytnout příležitost k rekreaci, ale měla by být rovněž zpřístupněna veřejnosti. V srpnu 1789 Carl Theodor nařídil přepracovat oblasti východně od zahrady na veřejný park (). Jednalo se o první zařízení svého druhu v Evropě. Provedení návrhu bylo svěřeno zahradníkovi Friedrich Ludwig von Sckell, který zahradu vytvořil pod vedením ministra války Benjamina Thompsona (narozený v Massachusetts, změnil si jméno v roce 1792 na hrabě von Rumford). Veřejný park byl nejprve nazýván \"\", ale brzy se ujal název \"\" podle nového, moderního přírodu napodobujícího stylu zahrady. Na jaře roku 1792 byl park otevřen. Mnichov měl v tu dobu přibližně 40.000 občanů. V prosinci 1799 byla zahrada rozšířena o oblasti Hirschau, v lednu 1800 byly přidány dnes již zaniklé vojenské zahrady. Sckell vytvářel až do své smrti v roce 1823, podobu dnešní anglické zahrady.\n\n\nVe ferme ornée jsou dobře propojeny pásy lužní krajiny podél Vltavy s uměle založenými remízky a rozlehlými zemědělskými plochami. Propojení kultivované krajiny s parkovými plochami inspiruje dodnes architekty k myšlence, že lze pojmout a navrhnout zemědělskou krajinu jako park.\n\nJan Rudolf Chotek ve Veltrusích realizoval moderní anglický park podle teoretických východisek „\"ferme ornée\"“ Ch. L. Hirschfelda. V parku tak bylo možné spatřit nejen les, oboru, ale také 100 hektarů polí, pastvin a sadů. Poradcem mu byl ředitel schönburských zahrad, Richard van der Schott. Tzv. okrasný statek, „nejdokonalejší krajinářskou úpravu“, která poskytuje nejen potěšení, ale i užitek. Součástí okrasné koncepce se staly i zemědělské práce, stáda hospodářských zvířat, snopy obilí nebo třeba seno svážené na žebřiňácích.\n\nNárodní památkový ústav, územní odborné pracoviště středních Čech v Praze, prostřednictvím projektu Centra pro implementaci evropské úmluvy o krajině, Ferme ornée - Statek zahradou, v letech 2009-2013 přemění část areálu ve Veltrusích znovu ve „\"ferme ornée\"“ , aby předvedl ukázkové řešení obnovy člověkem přetvářené přírody a pomohl při výchově k úctě k tradicím a k šetrnému a citlivému zemědělskému využívání přírody.\n\nPark Lednice patří díky pokračování parku do okolí v podobě Lednicko-valtického areálu k nejcennějším krajinářským parkům na světě. Původně klasicistní (francouzská) zahrada byla nákladně přebudována na rozlehlý anglický park napojený na okolní krajinu. V okolí parku byly upraveny vodní toky a vybudovány romantické stavby.\n\nZámecký park Průhonice je přírodně krajinářský park typický pro pozdní období evropského přírodně krajinářského parku. Arboretum založil hrabě Arnošt Emanuel Silva-Tarouca, botanik a milovník přírody. Park byl vytvořen v údolí podél toku potoka Botiče a je součástí Výzkumného ústavu okrasného zahradnictví v Průhonicích, který spravuje i Dendrologickou zahradu v Průhonicích.\n\nPrůhonický park je Národní kulturní památkou ČR a památkou UNESCO.\n\n\n"}
{"id": "708848", "url": "https://cs.wikipedia.org/wiki?curid=708848", "title": "Kostel Notre-Dame-du-Travail", "text": "Kostel Notre-Dame-du-Travail\n\nKostel Notre-Dame-du-Travail (tj. česky \"Panny Marie (patronky) Práce\") je katolický farní kostel ve 14. obvodu v Paříži na ulici \"Rue Vercingétorix\" postavený v letech 1897-1902.\n\nKostel vznikl na místě staršího kostela ve čtvrti Plaisance, který již svou kapacitou nedostačoval. Byl vybudován v letech 1897-1902 pro značné množství dělníků, kteří pracovali na výstavbě výstaviště pro světovou výstavu 1900, a byli ubytovaní ve 14. obvodu. Na jejich počest má kostel neobvyklé zasvěcení. Autorem stavby je architekt Jules-Godefroy Astruc (1862-1955). Kostel je pozoruhodný použitím kovových nosníků v interiéru.\n\n"}
{"id": "708849", "url": "https://cs.wikipedia.org/wiki?curid=708849", "title": "Prosincoví kluci", "text": "Prosincoví kluci\n\nProsincoví kluci (orig. \"December Boys\") je australský film z roku 2007 režiséra Roda Hardyho natočený podle stejnojmenné novely spisovatele Michaela Noonana. Jedná se o první film Daniela Radcliffea netýkající se Harryho Pottera od snímku \"Agent z Panamy\" z roku 2001.\n\nFilm sleduje čtyři australské chlapce z 60. let v dospívání během jedněch prázdnin, kdy se změní jejich život. Všichni chlapci jsou vychováváni v římskokatolickém sirotčinci v australské pustině, všichni se narodili v prosinci a jako dárek k narozeninám jsou posláni na prázdniny na pláž k panu a paní McAnshovým. Tam se seznámí s Ranařem, mužem, který tvrdí, že je kaskadér na motorce v nedalekém cirkuse, a jeho manželkou Teresou. Misty, Spark a Spit se s Teresou sblíží, ale nejstarší Maps s ní stále nechce moc mluvit. Místo toho tráví čas s teenagerkou jménem Lucy, která na pláž přijela na prázdniny ke svému strýci. Často se setkávají v místních skalách.\n\nJednou chlapci sledují oknem Teresu, jak se převléká, ale Misty, nejzbožnější z nich, hodí na střechu kámen, aby je přinutil odejít. Misty se pak vrátí do domu McAnshových a škvírou mezi dveřmi se podívá, kdo se sprchuje v koupelně. Tam uvidí nemocné tělo paní McAnshové. Chlapci brzy přijdou na to, že má rakovinu prsu.\n\nJednoho večera Misty náhodou uslyší Ranařův rozhovor s přáteli o možnosti, že by s Teresou někoho z nich adoptovali. Nadšený z toho, že by konečně mohl mít rodiče, si to nechá pro sebe. Nakonec se rozhodne svěřit se s tím u zpovědi. Ostatní chlapci si všimnou, že se zpovídá dlouho, a tak za ním pak běží a tajemství z něj dostanou. Misty, Spark a Spit pak soupeří o přízeň Ranaře a Teresy, snaží se vypadat co nejlépe. Maps oproti tomu nedokáže pochopit, co je na rodičích tak úžasného a svěří se s tím Lucy. S ní prožije také svůj první polibek a ztratí s ní také své panictví.\n\nDen poté Maps zjistí, že Lucy odjela zpět domů a vrátí se nejdříve za rok. Se zlomeným srdcem jde k cirkusu, kde pracuje Ranař, aby si s ním promluvil. Tam zjistí, že Ranař není motorkář ale uklízí tam po zvířatech. Rozčílený, že jim Ranař lhal, běží zpět a najde Mistyho obraz, na kterém je jako syn Ranaře a Teresy, a rozbije ho. Misty začne Mapse bít zbytky obrazu. Pouto mezi chlapci je přerušeno.\n\nRanař pak najde Mapse a všechno mu vysvětlí. Vyjde najevo, že dřív opravdu vystupoval na motorce. Všechny své triky dělal s Teresou, dokud nedošlo k nehodě, po které Teresa strávila téměř rok v nemocnici a od té doby nemůže mít děti, což je i důvodem, proč se rozhodli adoptovat.\n\nMaps se pak vrátí na pláž a od Sparka a Spita zjistí, že se Misty topí v moři. Maps ho jde zachránit, i když sám neumí plavat. Oba se pak téměř utopí, pod vodou vidí zjevení Panny Marie. Než se jí mohou dotknout, Ranař je zachrání. Maps a Misty se usmíří, ze všech čtyř se stanou znovu přátelé.\n\nNásledující den si chlapce zavolají Ranař a Teresa domů, aby jim něco řekli. Oznámí jim, že se rozhodli adoptovat Mistyho. Ten se s kamarády rozloučí a spolu s Teresou a Ranařem ze zápraží sleduje, jak chlapci odcházejí a začínají si hrát na pláži. Misty si uvědomí, že jeho kamarádi jsou jeho skutečná rodina a odmítne Ranařovu a Teresinu nabídku. Vrátí se s chlapci tedy zpět do sirotčince.\n\nO několik desetiletí později se Misty jako starý muž vrátí na pláž, kde již jsou i Spark a Spit. Má s sebou Mapsův popel a prsten, který Mapsovi dala Lucy. Maps zemřel, když jako kněz pomáhal uprchlíkům v Africe. Muži společně rozpráší Mapsův popel ve větru a vzpomínají na časy, které tam strávili.\n\n"}
{"id": "708884", "url": "https://cs.wikipedia.org/wiki?curid=708884", "title": "Place de Séoul", "text": "Place de Séoul\n\nPlace de Séoul (\"Soulské náměstí\") je náměstí v Paříži. Nachází se ve 14. obvodu.\n\nNáměstí tvoří vnitřní okrouhlé nádvoří uprostřed obytného komplexu \"Les Colonnes\", jehož hlavní fasáda vede na \"Place de Catalogne\". Náměstí tvoří pěší zóna s parkovou úpravou. Na náměstí vede vstup z \"Rue Vercingétorix\".\n\nNáměstí vzniklo na konci 70. let v rámci výstavby v této oblasti. Při něm byl postaven komplex obytných budov nazvaný \"Les Colonnes\" (Sloupy), který obklopuje celé náměstí. Dne 3. září 1985 bylo pojmenováno podle Soulu, hlavního města Jižní Koreje.\n\n"}
{"id": "708888", "url": "https://cs.wikipedia.org/wiki?curid=708888", "title": "Zelený koridor na jihu Paříže", "text": "Zelený koridor na jihu Paříže\n\nZelený koridor na jihu Paříže (francouzsky \"Coulée verte du sud parisien\") je prostor plánovaný pro volnočasové aktivity podél kolejiště TGV mezi městy Massy a Paříž. Území využívané dnes TGV bylo původně plánováno pro prodloužení dálnice A10 do Paříže, které však nebylo realizováno. Do roku 1939 zde vedla železniční trať z Paříže do Chartres. Projekt spravuje společná organizace regionu Île-de-France, departementů Essonne a Hauts-de-Seine a devíti obcí (Malakoff, Châtillon, Bagneux, Fontenay-aux-Roses, Sceaux, Châtenay-Malabry, Antony, Verrières-le-Buisson a Massy).\n\nMezi náměstím \"Place de Catalogne\" v Paříži a nádražím RER v Massy se na zeleném koridoru buduje:\n\n\nUvažuje se o prodloužení koridoru až do Rambouillet po bývalé trati do Chartres. Rozšíření v Paříži může vést až na úroveň parku Georgese Brassense v 15. obvodu. U příležitosti rekonstrukce viaduktu na této železniční trati byl již otevřen úsek mezi obcemi Bures-sur-Yvette a Gometz-le-Châtel.\n\n"}
{"id": "708894", "url": "https://cs.wikipedia.org/wiki?curid=708894", "title": "Place de Catalogne", "text": "Place de Catalogne\n\nPlace de Catalogne (\"Katalánské náměstí\") je náměstí v Paříži. Nachází se ve 14. obvodu.\n\nNáměstí má okrouhlý tvar a tvoří křižovatku ulic \"Rue Vercingétorix\", \"Rue du Texel\", \"Rue du Château\", \"Rue Alain\" a \"Rue du Commandant-René-Mouchotte\".\n\nNáměstí vzniklo během výstavby v této oblasti na počátku 80. let. Dne 3. září 1985 bylo pojmenováno podle Katalánska, odkud pochází architekt Ricardo Bofill, který projektoval stavby okolo náměstí.\n\nUprostřed náměstí se nachází žulová deska, po které teče voda. Autorem této fontány je Shamaï Haber.\n\n"}
{"id": "708904", "url": "https://cs.wikipedia.org/wiki?curid=708904", "title": "Antický chrám", "text": "Antický chrám\n\nAntický chrám je označení pro stavbu určenou k náboženským účelům, která byla vybudována v řecko-římské etapě starověku.\n\nŘecký chrám je obydlím boha, představeného v celle chrámu. V mykénské době žádné chrámové stavby neexistovaly, první začaly vznikat až v 10. století př. n. l. První chrámy byly stavěny v jednodušší formě napodobující lidský příbytek, nicméně stavební vývoj se neustále zdokonaloval, až dospěl k monumentálním stavbám. \n\nChrám byl obvykle umístěn v posvátném okrsku (\"temenos\") a byl ohrazen zdí (\"peribolos\"). Podezdívka o několika stupních, na které chrám stál, se jmenovala \"krepidóma\", a její horní stupeň \"stylobat\". Uvnitř chrámu byly obvykle 3 místnosti: předsíň (\"pronaos\"), hlavní \"cella\" – obydlí boha a a zadní předsíň, \"opisthodomos\". Střecha chrámu bývala sedlová, vytvořená z mramorových desek nebo z prejzovitých tašek, a na okrajích zdobená \"antefixy\". Nad vodorovnou římsou kratších stran chrámu byl trojúhelníkový štít se sochařsky zdobenou plochou-\"tympanonem\" a na krajích a ve středu vrcholící \"akrotérii\". \n\nVelikost chrámů se lišila, mezi ty největší patřily Artemidin chrám v Efesu (55×109 m) a Diův chrám v Akragantu (112×56 m) na Sicílii, kdežto slavný Parthenón v Athénách měří 31×69 m.\n\nChrámy se dělí podle umístění sloupů: \n\nnebo podle počtu sloupů v průčelí: \n\nŘímské chrámy byly těm řeckým velmi podobné, hlavní rozdíl byl v tom, že stály na vysokém podstavci (podium) a že schodiště vedlo pouze k jeho průčelní straně. U Římanů oproti Řekům byl mnohem více v oblibě kruhový půdorys chrámů (Vestin chrám). Chrámy s čtvercovým půdorysem vznikaly především pod vlivem Etrusků (Iovův chrám na Kapitolu v Římě).\nDalším rozdílem byla fasáda s mnohem hlubší sloupovou předsíní. Byl tedy záměrně navržen tak, aby ovládl dav lidí stojících pod ním při náboženských obřadech i při veřejných proslovech z pódia.\n\n"}
{"id": "708906", "url": "https://cs.wikipedia.org/wiki?curid=708906", "title": "Mistrovství Evropy v atletice 2010 – Muži 1500 metrů", "text": "Mistrovství Evropy v atletice 2010 – Muži 1500 metrů\n\nZ každého rozběhu postoupili čtyři nejlepší a další čtyři na dalších místech z obou rozběhů podle času.\n\n"}
{"id": "708912", "url": "https://cs.wikipedia.org/wiki?curid=708912", "title": "Dům U Zlatého bažanta", "text": "Dům U Zlatého bažanta\n\nDům U Zlatého bažanta, někdy také zvaný U Cepů, je dům čp. 10 na Starém Městě v Praze v ulici U Radnice č. 2. Stojí mezi domy U Tří kominíčků a U Zlatého zvonku. Je chráněn jako kulturní památka České republiky.\n\nNa místě dnešního domu a jeho výše zmíněných sousedů stával velký románský dvorec, který byl později rozparcelován a před rokem 1466 goticky přestavěn. K další rozsáhlejší přestavbě došlo před polovinou 16. století, v rámci níž vzniklo i podloubí. Před rokem 1587 byl dům upraven renesančně (tehdy snad vznikla trojice sdružených oken) a byl spojen se severní částí dnešního domu U Tří kominíčků. Další přestavbou dům prošel na konci 17. století a kolem roku 1726. Dalším zásahem byla nedatovaná pozdně klasicistní přestavba.\n\nVe sklepě se zachovalo románské opukové kvádříkové zdivo.\n\n"}
{"id": "708913", "url": "https://cs.wikipedia.org/wiki?curid=708913", "title": "Alois Vocásek", "text": "Alois Vocásek\n\nAlois Vocásek (13. dubna 1896 Pečky – 9. srpna 2003 Praha) byl poslední přeživší legionář z první světové války a snad i vůbec posledním bojovníkem z legendární bitvy u Zborova.\n\nPo vyučení slévačem pracoval až do vypuknutí první světové války. Tehdy musel narukovat do rakousko-uherské armády, kde působil na východní frontě jako rozvědčík. Zběhl k ruské armádě a stal se příslušníkem Československých legií. V jejich řadách se zúčastnil v červenci 1917 památné bitvy u Zborova, kde utrpěl vážné poranění nohy při výbuchu granátu. Strávil celkem dva roky na frontě a jako legionář prošel celou sibiřskou anabázi. Bojoval společně se spisovatelem Jaroslavem Haškem, v Rusku se také setkal s pozdějším prezidentem T. G. Masarykem. Po návratu do Československa byl s ostatními legionáři oslavován jako hrdina. Posléze se ale stal kontroverzní osobou a samotní legionáři jej ze svých řad vyloučili.\n\nV roce 1938, ještě před zahájením druhé světové války byl po dobu 4 měsíců členem fašizujícího hnutí Vlajky (a k ní přidružených Svatoplukových gard), z kterého se v době německé okupace stala kolaborantská organizace, přestože bylo záhy okupanty rozpuštěno. Po ukončení války byl roku 1946 souzen za kolaboraci mimořádným lidovým soudem, který soudil prakticky podle stanného práva, na základě Benešových dekretů; údajně měl udat dva muže gestapu. Prokurátor tehdy požadoval pro Aloise Vocáska trest smrti, soud mu vyměřil doživotní těžký žalář, ztrátu občanské cti a konfiskaci majetku; až do konce svého života se považoval za nevinného.\n\nPo osmi letech vězení byl roku 1954 propuštěn. Na základě „zjištění menší společenské nebezpečnosti v jeho jednání“ mu byla udělena amnestie prezidentem republiky Antonínem Zápotockým. Okresní soud v roce 1964 (tehdy byl stár již 68 let) jeho trest zahladil, tudíž bylo dále na něj pohlíženo jako na netrestaného. V roce 2001 obnovená Československá obec legionářská jej však do svých řad zpět nepřijala.\n\nRoku 2001, ve věku 105 let, se rozhodl očistit své jméno a začal bojovat o zrušení původního rozsudku, který je stále pravomocný. U krajského soudu, vrchního soudu ani Ústavního soudu obnovy soudního procesu nedosáhl. Ústavní soud ale konstatoval, že rozhodování poválečných soudů nebylo zcela v pořádku. Než stačila být doručena již napsaná žádost k Evropskému soudu pro lidská práva ve Štrasburku, zemřel.\n\nDlouhá léta před svou smrtí žil životem starobního důchodce ve starém činžovním domě v pražském Podolí, nikdy již nepřišel do střetu se zákonem. Byl celkem 4krát ženatý, třikrát ovdověl. S první manželkou žil 48 roků, v 97 letech se oženil počtvrté. Přežil svého jediného syna z prvého manželství, jedinou vnučku i pravnučku. Od roku 1974 byl aktivním členem církve adventistů sedmého dne.\n\nByl do posledních chvil fyzicky i duševně svěží, hodně četl, hrál šachy a pravidelně se účastnil bohoslužeb. Sám si nakupoval, vařil a pečoval o svou domácnost. Svou dlouhověkost přičítal svému životnímu stylu, v 80 letech přestal kouřit, pil velmi střídmě (jako lék). Ve 105 letech se, dle vlastního vyjádření, cítil jako osmdesátník a pravidelně navštěvoval podvečery s legionářskou tematikou v divadle Kollowrat, které pořádalo Masarykovo demokratické hnutí.\n\nPři příležitosti jeho 105. narozenin vyšla v edici \"Brněnský legionář\" brožurka o jeho životě \"Hoch od Zborova\", která je po listopadu 1989 jedinou prací, která byla věnována žijícímu československému legionářovi, účastníku 1.světové války a slavné Sibiřské anabáze. Vstupu do občanského sdružení Odkaz legionářů a odboje v naší vlasti, který byl naplánován na rok 2004 se již nedočkal.\n\nAlois Vocásek byl nejstarším žijícím mužem v České republice. Jeho pohřbu se zúčastnili zástupci Armády České republiky a byl pohřben na Olšanech.\n\nZběhl z rakousko-uherské armády, aby nemusel bojovat proti Rusům. Největší bojové zásluhy si tento hrdina vydobyl v bitvě u Zborova, tam bojoval v ruské armádě proti svým rodákům, Čechům nuceným sloužit v armádě Rakousko-Uherska.\n\nV roce 2008 žilo po celém světě jen 12 veteránů 1. světové války, ve které zahynulo na 10 milionu vojáků a 8,5 milionů civilistů.\n\n"}
{"id": "708918", "url": "https://cs.wikipedia.org/wiki?curid=708918", "title": "Roberto Rive", "text": "Roberto Rive\n\nRoberto Rive (roz. Robert Rive, činný přibližně 1860 až 1889) byl fotograf pocházející pravděpodobně z Anglie a aktivně působil v Itálii. Jeho přesná data narození a úmrtí nejsou známa.\n\nRobert Rive pracoval jako krajinářský a portrétní fotograf v Neapoli. Po několika letech si poitalštil své křestní jméno na Roberto. Zúčastnil se Světové výstavy v Paříži 1867, vystavoval také na výstavě \"10th Annual Exhibition of the Photographie\". Jeho studio produkovalo topografické série Neapole, z Pompejí, Sorrenta, Capri, Amalfi, Sicílie, ale také řadu italských motivů ze severu a středu země. Vlastnil studia v Neapoli, Palazzo Serracapriola, Palazzo Lieti.\n\nGiorgio Sommer a Roberto Rive začali systematicky sepisovat památky a dokumenty každodenního života a ty sjednotili v úžasné kolekci, která poskytovala informace o Kampánii a Sicílii.\n\nTaké patentoval fotocitlivý papír v jižní Itálii.\n\nDíla autora se nacházejí v následujících sbírkách:\n\nČísla fotografií jsou z originálního katalogu.\n\n"}
{"id": "708920", "url": "https://cs.wikipedia.org/wiki?curid=708920", "title": "Dům U Tří kominíčků", "text": "Dům U Tří kominíčků\n\nDům U Tří kominíčků, někdy také zvaný U Sloupu, je dům čp. 9 na Starém Městě v Praze na Malém náměstí č. 5. Stojí mezi domy U Žluté sochy a U Zlatého bažanta. Je chráněn jako kulturní památka.\n\nDům je velmi úzký, jde totiž pouze o jižní polovinu původního domu. Ten vznikl ve 2. polovině 14. století (první zmínka k roku 1401), před rokem 1587 byla ale jeho severní část připojena k dnešnímu domu U Zlatého bažanta. Mezi lety 1562 a 1576 byl dům pravděpodobně renesančně přestavěn, nepřímo to dokládá výrazný nárůst jeho ceny. V roce 1803 byl přestavěn klasicistně Janem Nepomukem Palliardim, po roce 1816 pak ještě pozdně klasicistně. Další zásahy prodělal v letech 1956–1958.\n\n"}
{"id": "708921", "url": "https://cs.wikipedia.org/wiki?curid=708921", "title": "Maskek", "text": "Maskek\n\nMaskek je kyselý typ půdy běžný v arktických a boreálních oblastech, i když stejně tak se může vyskytovat i v jiných oblastech se studeným podnebím. \"Maskek\" je sice víceméně částečným synonymem pro bažinné půdy, ale standardním termínem je pro západní Kanadu a Aljašku (zatímco pojem bažina, bahnisko či mokřad je běžnější v ostatních oblastech světa). Termín je kríjského původu, kríjský výraz \"maskek\" (ᒪᐢᑫᐠ) znamená nízko položenou mokřinu. Rozsáhlá pásma této půdy existující na Sibiři mohou být nazývána jak maskek tak bažinaté půdy. Maskek se skládá z mrtvých rostlinných těl v různém stádiu rozkladu (dekompozice) (jako rašelina), různící se od téměř nedotčeného sphagna mechu až po vysoce rozložené bláto. Kousky dřeva, jako třeba pohřbené větve stromů, mohou tvořit až 15 procent tohoto rašelinného typu půdy. \"Maskek\" má tendenci mít hladinu podzemní vody velice blízko k povrchu. Podobným faktem je, že sphagna mechu, která tuto půdu také tvoří, mohou v sobě zadržovat patnáctkrát až třicetkrát více vody než je jejich vlastní váha. Tím umožňují houbovitě vlhkému \"maskeku\" vytvářet typický „kopečkovitý“ povrch země. Plošky \"maskeku\" v severských lesích nabízejí ideální podmínky pro bobry, láčky, některé druhy agarických hub (anglicky \"agaricales\") a celou škálu dalších organismů.\n"}
{"id": "708922", "url": "https://cs.wikipedia.org/wiki?curid=708922", "title": "Oplodnění ve zkumavce", "text": "Oplodnění ve zkumavce\n\nOplodnění ve zkumavce (odborně \"in vitro\" fertilizace, IVF) je proces, při kterém se vajíčko oplodňuje spermií mimo tělo: \"in vitro\". Je to jedna z metod asistované reprodukce, která se používá při léčení neplodnosti. Postup zahrnuje hormonální stimulaci vaječníků za účelem vývinu a dozrání více vajíček, odběr vajíček z vaječníků a oplození vajíček spermiemi. Oplodněné vajíčko (zygota) je pak přeneseno do dělohy. Název „ve zkumavce“ je zavádějící, protože oplodnění \"in vitro\" většinou probíhá v Petriho misce.\n\nDěti počaté oplodněním \"in vitro\" se běžně nazývají dětmi ze zkumavky. Prvním dítětem ze zkumavky se v roce 1978 stala Louise Brown. Robert G. Edwards, který tuto metodu vynalezl, za objev získal v roce 2010 Nobelovu cenu za fyziologii a medicínu. Ve stejné době a nezávisle na Edwardsovi provedl indický lékař Subhash Mukhopadhyay z Kalkaty také umělé oplodnění, které vyústilo v druhé dítě ze zkumavky narozené v říjnu 1978.\n\nIVF se využívá, když je žena neplodná např. kvůli problémům s vejcovody, poruchám ovulace, děložním myomům nebo při předčasném ovariálním selhání (předčasné selhání vaječníků). Může se využívat i v případě, že je muž neplodný kvůli špatné kvalitě ejakulátu; potom se provádí intracytoplazmatická injekce spermie (ICSI), při které se jedna spermie zavede přímo do vajíčka. Vzhledem k tomu, že při ICSI se aktivně zasahuje do metod přírodního výběru (výběrem nejlepší spermie), existuje možnost zvýšení genetického rizika, která ale nebyla jednoznačně dokázaná.\n\nK úspěšnému provedení IVF je potřeba zdravé vajíčko, spermie schopná oplodnění a děloha schopná úspěšného těhotenství. Kvůli ceně zákroku se k IVF většinou uchyluje až když ostatní metody selžou.\n\nIVF se také využívá při náhradním mateřství, kdy si pár nechá odnosit a porodit dítě náhradní matkou, nebo při dárcovství vajíčka; to znamená, že IVF může fungovat i u žen, které si již prošly menopauzou.\n\nPři IVF lze využít preimplantační genetickou diagnostiku (PGD) za účelem identifikace genetických chorob.\n\nZa účelem zvýšení úspěšnosti IVF se při procesu využívají dodatečné technologie, jako např. stimulace vaječníků za účelem vývinu a dozrání více vajíček, odběr vajíček z vaječníků, oplodnění vajíček spermiemi a kultivace embryí před přenosem do dělohy.\n\nPři ovulaci se běžně uvolňuje pouze jedno vajíčko, proto se při IVF využívá hormonální stimulace vaječníků (odborně ovariální hyperstimulace) za účelem vývinu více vajíček ve folikulech. Cílem je přitom zároveň co nejmenší zásah do hormonálního systému ženy. Existují tři hlavní protokoly pro hormonální stimulaci: krátký protokol, dlouhý protokol a protokol s antagonisty. V této fázi mohou nastat problémy, a to když se u pacientky vyvine ovariální hyperstimulační syndrom (OHSS).\n\nOdběr vajíček (anglicky \"ovum pick up\", OPU) se provádí poté, co průměr nejvyššího folikulu dosáhne alespoň 16 mm. Ženě se aplikuje lidský choriový gonadotropin (hCG) a asi 35 hodin poté se provádí ambulantní zákrok v lehké anestezii, který trvá zhruba 20 minut.\n\nPo krátkém období preinkubace (2–6 hodin) se vajíčka oplodňují spermiemi, a to v poměru zhruba 75 000 spermií na vajíčko. Spermiím, které předtím prošly výběrem metodou proplachování, by se mělo podařit je oplodnit. Po zhruba 18 hodinách se kontroluje, zda k oplodnění došlo, a pokud ne, zavádějí se spermie do vajíček přímo metodou intracytoplazmatické injekce spermie (ICSI).\n\nEmbrya jsou kultivována dva až tři dny, než se dostanou do stadia 2–4 buněk. Pokud je embryí dostatek (více než 5), provádí se prodloužená kultivace, která trvá pět až šest dní. Tou se dosahuje lepšího výběru kvalitnějších embryí a zvyšuje se tak úspěšnost oplodnění.\n\nPři přenosu embrya neboli embryotransferu se do dělohy pacientky přenáší dvě nebo tři embrya, jejichž počet závisí na věku pacientky a počtu předchozích pokusů. Pro zvýšení pravděpodobnosti implantace se před přenosem embrya někdy provádí asistovaný hatching, při němž se narušuje ochranný obal embrya, aby se pak mohlo lépe uvolnit.\n\nAčkoliv je kvůli komplexnosti léčby neplodnosti oplodněním ve zkumavce složité stanovit statisticky přesnou úspěšnost, lze jednoznačně říci, že s počtem opakovaných cyklů převděpodobnost otěhotnění stoupá. Z šetření Ústavu zdravotnických informací a statistiky z roku 2016 vyplývá, že z téměř poloviny narozených dětí přišlo na svět 11 % po prvním cyklu a 48 % po cyklu opakovaném (s předchozím zmrazením embryií). Ze statistik vyplývá, že opakování IVF cyklu má smysl, a to především pro ženy, které chtějí otěhotnět po čtyřicítce.\n\n"}
{"id": "708926", "url": "https://cs.wikipedia.org/wiki?curid=708926", "title": "Měšek III. Starý", "text": "Měšek III. Starý\n\nMěšek III. Starý (1126/1127 – 13. března 1202), kníže velkopolský, se narodil jako v pořadí čtvrtý syn (druhý přeživší) Boleslava III. Křivoústého a jeho druhé ženy Salomeny z Bergu.\n\nMěškovi bylo v době smrti jeho otce Boleslava III. Křivoústého asi 12 let. Díky otcově testamentu dostal Velkopolsko.\n\nSpory Vladislava s juniory začaly otevřeně roku 1141, kdy Vladislavova nevlastní matka Salomena bez jeho souhlasu, začala rozdávat své knížectví mezi své syny. Rovněž se snažila vyvdat svojí dceru Anežku za Vsevolda II. Kyjevského. Vladislav zařídil sňatek mezi svého syna Boleslava I. Vysoký a dcery Vsevolda Zvinislavy.\n\nPo smrti Salomeny z Bergu roku 1144 se knížectví mělo připojit k údělu seniora. Místo toho však knížectví připadlo Boleslavovi. Vladislav ještě toho samého roku zaútočil na své bratry. Požádal o pomoc kyjevské spojence. Na jejich pomoc však nejprve nepočkal, a proto bitvu nečekaně prohrál. Teprve až po příchodu kyjevských vojsk se Vladislavovi podařilo Boleslava a Měška porazit a Łęczycké knížectví připadlo seniorovi.\n\nRoku 1146 znovu zaútočil Vladislav na juniory. Boleslav musel útect ke svému bratrovi do Velkopolska. V Polsku však vypuklo povstání a Vladislav byl nucen utéct. Knížetem se stal právě Boleslav.\n\nV roce 1147 se Měšek účastnil výpravy proti Polabským Slovanům společně s Konrádem Míšeňským a Albrechtem I. Medvědem.\n\nV roce 1157 vytáhl císař Fridrich I. Barbarossa na Polsko. Boleslav ani Měšek se však nebránili, a uprchli do Poznaně. Po obléhání, musel Boleslav Kadeřavý vyplatit velký tribut a prosit o odpuštění.\n\nV roce 1162 musel Boleslav podstoupit Slezsko na úkor svým synovcům Boleslavovi Vysokému a Měškovi Křivonohému.\n\nV roce 1166 zemřel při výpravě Jindřich Sandoměřský. Podle práva měla země Sandoměřská připadnout Kazimírovi Spravedlivému. Místo toho však zemi získal Boleslav IV. Kadeřavý. To vyprovokovalo jeho bratra Kazimíra. Na jeho stranu se postavil i Měšek. V únoru 1168 zvolili za sandoměřského knížete Kazimíra. K válce proti Boleslavovi ale nedošlo, protože Boleslav podstoupil podmínky. Kazimír dostal Wiślicu, sám Boleslav si nechal Sandoměř a okolí, a Měšek zbytek.\n\nRoku 1173 zemřel Boleslav IV. Kadeřavý. Jakožto nejstarší Piastovec se seniorem stal Měšek. I přes získání trůnu v Krakově zůstal ve Velkopolsku. V Krakově určil za muže, který bude jednat Jindřicha Kietlicze. Kromě toho se snažil získat spojence i za hranicemi. Provdal svoji první dceru Elišku Polskou za českého knížete Soběslava II. a druhou dceru Anastázii za Bogislava I.\n\nRoku 1177 propukla proti Měškovi vzpoura. Hlava vzpoury byl určitě nejmladší syn Boleslava III. Křivoústého, Kazimír Spravedlivý. Mimo něho se vzpoury zúčastnil i jeho syn Odon, který měl být na přání otce knězem. Dalším vzbouřencem byl Boleslav I. Vysoký, který byl po Měškovi nejstarším Piastovcem a vyděl se jako nový senior. Kazimír udělil Boleslavovi Slezsko v léno a Odonovi Velkopolsko. Hlavně ve Slezsku byl problém, protože polovinu Slezska držel jeho syn Jaroslav Opolský a bratr Měšek Křivonohý. Po tom co se dozvěděli o vzpouře, postavili se na stranu Měška Starého. Boleslav byl poražen a do Krakova dorazil pouze jako vyhnnec.\n\nMěšek utekl nejprve do Čech, kde žádal svého zetě Soběslava II. Ten mu pomoc nenabídl a Měšek se tak obrátil na Říši. Fridrich I. Barbarossa mu pomoc nabídl za 10 000 hřiven stříbra. Měšek by mu tuto sumu nebyl schopen splatit, a tak utekl za svým druhým zetěm Bogislavem.\n\nV roce 1181 se Měšek s pomocí pomořanských vojsk vrátil do východní části Velkopolska. O rok později dobyl na Odonovi i zbytek Velkopolska. Měšek se stále snažil stát se krakovským knížetem. V roce 1184 se snažil vytvořit spojenectví s Jindřichem VI. Štaufským, synem císaře Fridricha I. Barbarossy, a nabídl mu sumu peněz. Kazimír II. Spravedlivý však znal jeho plány a Jindřichovi nabídl ještě větší sumu.\n\nPo selhání s německým králem, se snažil Měšek spojit s mazovským knížetem, Leškem Mazovským. Poslal k němu svého syna Měška. Měšek se však brzy začal chovat jako kníže mazovský, takže se Lešek usmířil s Kazimírem a Měška Mladšího poslal zpět k otci. Lešek zemřel roku 1186, pravděpodobně z důvodu špatného zdraví. Po jeho smrti převzal Měšek Kujavsko, a podstoupil tuto zemi svému synovi Boleslavovi.\n\nV roce 1191 se část šlechty, nespokojené se zahraniční politikou Kazimíra II. Spravedlivého, znovu přiklonila na stranu Měška Starého. Ten předal Krakov svému synovi Boleslavovi. Nicméně, Kazimír rychle získal Krakov a Boleslav byl nucen utéct. Krátce poté předal kališské knížectví svému druhému synovi Měškovi.\n\nKdyž 2. srpna zemřel Měšek Mladší, kališsko připadlo jeho bratrovi Odonovi ten však zemřel 20. dubna 1194, po němž zůstal mladý Vladislav Odonic. Tato situace změnila Měškovi plány. Měšek si nechal Kališsko a svému nejmladšímu synovi Vladislavovi Tenkonohémuodkázal jižní část Velkopolska.\n\n5. května 1194 zemřel Kazimír II. Spravedlivý. Jeho dva synové byli ještě příliš mladí. Přesto je na trůně šlechta viděla radši než Měška. Měškovi pokusy o získání trůnu skončily v krvavé bitvě bitvě u Mozgawy, kde zemřel jeho syn Boleslav a Měšek byl sám zraněn. Po bitvě Měšek utekl do Velkopolska.\n\nMěškovi po bitvě u Mozgawy došlo, že mu síla nepomůže. Rozhodl se jednat s matkou Leška Bílého a Konráda, Helenou Znojemskou. Sice získal krakovský trůn, ale musel se vzdát Kujavska ve prospěch synů Kazimíra II. Spravedlivého.\n\nV roce 1199 zavrhl Měška Mikołaj Gryfita a biskup krakovský Fulko a znovu na krakovský trůn posadil Leška Bílého, ale jen na chvíli. Ještě toho roku se stal seniorem znovu Měšek. Zemřel 13. března 1202 jako poslední syn Boleslava III. Křivoústého\n\nV roce 1136 se Měšek oženil s uherskou princeznou Alžbětou (1128–1154), dcerou Bély II. Spolu měli pět dětí\n\n\nRoku 1154 se oženil s Eudoxií, dcerou kyjevského knížete Jaroslava II. Během manželství Eudoxia manželovi porodila pět dětí, tři syny — Boleslava, Měška a Vladislava — a dvě dcery, Salomenu a Anastázii.\n"}
{"id": "708929", "url": "https://cs.wikipedia.org/wiki?curid=708929", "title": "Finanční právo", "text": "Finanční právo\n\nFinanční právo je samostatné právní odvětví patřící do oblasti veřejného práva. Souhrn norem finančního práva upravuje vztahy vznikající v procesu tvorby, rozdělování a používání peněžní masy a jejich částí. Finanční právo se člení na dvě části: na část obecnou a zvláštní. Náplní obecné části jsou obecné poznatky o oboru, vymezení předmětu a systému, problematika realizace norem, problematika finančních orgánů jako subjektů finančněprávních vztahů, státního dozoru, finanční kontroly. Zvláštní část je tvořena desítkami zákonů a stovkami právních předpisů nižší právní síly. Názory na to, co řadit do zvláštní části, nejsou v podrobnostech jednotné, avšak podle obsahové příbuznosti norem lze zvláštní část členit na právní úpravu veřejných rozpočtů a státních fondů (rozpočtové právo), právní úpravu daní, poplatků, cla a dalších povinných dávek (daňové právo a poplatkové právo), právní úpravu úvěru, právní úpravu měny a peněžního oběhu (měnové právo), právní úpravu devizového hospodářství (devizové právo), právní úpravu finančního trhu.\n\nPro finančněprávní vztahy je charakteristické, že jejich předmětem jsou přímo či nepřímo peněžní prostředky, anebo peněžní plnění. Jedním ze subjektů bývá stát, jenž je zpravidla představován orgány státní moci anebo státní správy či veřejnoprávním subjektem. Subjekty vystupují zpravidla jako nerovnoprávní partneři: stát a ho reprezentující orgány jsou nadřazené, subjektem podřazeným – povinným k určitému plnění či činnosti – jsou fyzické a právnické osoby. Převážnou část orgánů, jež zastupují stát, je možné zahrnout pod kategorii finanční orgány, jež je nutné odlišovat od orgánů finanční správy, což je pojem užší. Finanční orgány jsou součástí celé finanční soustavy a plní úkoly vzhledem k této soustavě jako celku. Orgány finanční správy provádějí výkon finanční správy v mezích své působnosti. Stát, který ve finančněprávních vztazích vystupuje nejen jako subjekt moci, ale i jako subjekt majetkový a hospodářský, když mobilizací peněžních prostředků uskutečňuje činnost materiálního a majetkového charakteru. Tyto dva prvky se poté ve finančněprávních vztazích projevují.\n\nVe finančněprávních vztazích je stát zastupován správními úřady, které zabezpečují realizaci výkonu státní moci na svěřeném úseku státní správy. Ústředními orgány jsou Ministerstvo financí a Česká národní banka, Generální ředitelství cel a Generální finanční ředitelství. Územními orgány jsou finanční ředitelství, finanční úřady, generální ředitelství cel a celní úřady. Za orgány místní lze považovat orgány územních samosprávných celků, jež se zabývají primárně finanční činností. Tyto orgány je možné souhrnně označit za finanční orgány.\n\nZvláštní postavení má Nejvyšší kontrolní úřad, jenž však nemůže být považován za finanční orgán. Nejvyšší kontrolní úřad, vytvořený podle anglosaského modelu, je zakotven v Ústavě České republiky a jeho úkolem je kontrola hospodaření se státním majetkem a plnění státního rozpočtu.\n\nFinanční činnost je prováděna nejen státem, státními a veřejnoprávními orgány, ale také řadou nestátních institucí (banky, pojišťovny, penzijní fondy atd.). Tyto instituce hospodaří s peněžními prostředky široké veřejnosti, která sama v zásadě nemůže sama účinně provádět kontrolu činnosti těchto institucí a chránit tak své majetkové zájmy. Ke kontrole a ochraně tak nastupuje stát, jenž jednak upravuje vznik, podmínky a pravidla činnosti institucí, ale také jejich činnost podrobuje státnímu dozoru. Obsahem státního dozoru je obecně dohled nad dodržováním povinností vyplývajících ze závazných právních předpisů, povinností a podmínek stanovených pro výkon činnosti dozorovaných institucí v jejich veřejnoprávním oprávnění k finanční činnosti (licence, povolení aj.), povinností uložených dozorovaným institucím pro ně závaznými individuálními právním akty, jež vydal orgán státního dozoru. Smyslem a účelem je zajištění ochrany zájmů klientů těchto institucí a zabezpečení stability hospodářského sektoru, kde instituce působí.\n\nV oblasti finančního práva se do práva promítají ekonomické teoretické koncepce. Ty mohou být v rámci legislativní činnosti přejímány jako obecně platné a uznávané, avšak absence přesného vymezení může způsobit nejednotnost chápání a výkladu těchto pojmů. Kromě přejímání se tak dá v rámci legislativní činnosti vysledovat také existence legálních definic či pomocného vysvětlování právních pojmů. České právní předpisy se k formě legálních definic v oblasti finančního práva uchylují spíše výjimečně. Stává se tak však tehdy, kdy právní předpis míní vymezit obsah nějakého pojmu odlišně od obecně uznávaného. Finance jako ekonomická kategorie je v české právní úpravě převedena do řady finančněprávních institutů – základem všech jsou však peníze v různých funkcích a vztazích, které na základě těchto funkcí vznikají. Nejdůležitější z těchto institutů jsou rozpočty, daně, poplatky, clo, úvěr, měna a devizové hospodářství a finanční trh.\n\n\n"}
{"id": "708932", "url": "https://cs.wikipedia.org/wiki?curid=708932", "title": "Dům U Žluté sochy", "text": "Dům U Žluté sochy\n\nDům U Žluté sochy, někdy také zvaný U Modrého sloupu nebo U hřebenu, je dům čp. 8 na Starém Městě v Praze na Malém náměstí č. 6. Stojí mezi domy U Tří lip a U Tří kominíčků. Je chráněn jako kulturní památka České republiky.\n\nDům je poprvé zmíněn v roce 1401, jde ale o starý gotický dům vzniklý v několika etapách (např. před koncem 14. století byl rozšířen o podloubí). Na začátku renesance, mezi lety 1531–1551, kdy byl jeho majitelem vladyka Chmel ze Semechova, byl dům zvýšen na dvě patra (zhruba do výšky dnešních tří). Další přestavba proběhla před rokem 1726 a roku 1807 dům klasicistně přestavěl Zachariáš Fiegert. V roce 1952 bylo zbouráno dvorní stavení, v roce 1956 byl dům adaptován.\n\nVe dvoře je nově obnovená pozdně klasicistní nádrž z roku 1834.\n\n"}
{"id": "708934", "url": "https://cs.wikipedia.org/wiki?curid=708934", "title": "Dům U Hřebenu", "text": "Dům U Hřebenu\n\nDům U Hřebenu může být\n\n"}
{"id": "708936", "url": "https://cs.wikipedia.org/wiki?curid=708936", "title": "Estonská fotbalová reprezentace", "text": "Estonská fotbalová reprezentace\n\nEstonská fotbalová reprezentace reprezentuje Estonsko na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se zatím neprobojovala. Existence estonského národního týmu se dá rozdělit do dvou etap - předválečné v letech 1920 až 1940 a novodobé po roce 1991, kdy Estonsko znovuzískalo nezávislost na SSSR.\n\n"}
{"id": "708939", "url": "https://cs.wikipedia.org/wiki?curid=708939", "title": "Brane Mozetič", "text": "Brane Mozetič\n\nBrane Mozetič (* 14. října 1958 Lublaň) je slovinský básník, prozaik a překladatel. Vystudoval literární komparatistiku na Univerzitě v Lublani, kde žije a o roku 1986 se živí jako spisovatel na volné noze. Překládá z francouzštiny (např. Jean Genet, Arthur Rimbaud, Michel Foucault). V současnosti je redaktorem dvou edičních řad (Aleph a Lambda) a ředitelem Centra pro slovinskou literaturu. Významně se podílí na prezentaci slovinské literatury v zahraničí, například na knižních veletrzích a při jiných kulturních událostech. Ve Slovinsku je vnímán jako výrazná osobnost i proto, že neskrývá svou homosexuální orientaci, naopak ji hojně uvádí do svých děl.\n\nMozetič vydal dvanáct básnických sbírek, knihu povídek a dva romány. Jeho knihy byly přeloženy do mnoha jazyků, například do angličtiny, španělštiny, italštiny a francouzštiny. Českému čtenáři se dosud dostaly do rukou jednotlivé básně, které vyšly časopisecky (např. v časopise Babylon, 2004), ale především sbírka \"Banality\" (2003, česky 2011) a román \"Andělé\" (1996, česky 2009). Ten je psán formou volného rozhovoru hlavního hrdiny (homosexuála) stíhaného za vraždu a soudní znalkyně (psychiatričky). \n\nKritika oceňuje jeho sbírku \"Banality\". Podle Hany Mžourkové \"\"básně, které zobrazují horečnaté těkání mezi povrchností a hloubkou, prázdnou smyslností a citem, směřují k základním otázkám smyslu lidské existence, s důrazem na bolest, která je s lidským bytím spjata.\"\" Za \"Banality\" obdržel Brane Mozetič v roce 2003 slovinskou prestižní cenu Jenkova nagrada. \n\nV r. 2009 Mozetič uspořádal a vydal rozsáhlou antologii moderní evropské homoerotické poezie \"Moral bi spet priti\" (\"Měl bys znovu přijít\"), která představuje sedmdesát šest básníků z dvaceti devíti zemí, básně překládalo dvacet tři překladatelů. Je v ní zastoupeno i pět českých básníků: Jiří Kuběna, Václav Jamek, Petr Hrbáč, Pavel Petr a Aleš Kauer.\n\nKnihy básní\n\nPróza\n\n"}
{"id": "708955", "url": "https://cs.wikipedia.org/wiki?curid=708955", "title": "Dům U Zlaté dvojky", "text": "Dům U Zlaté dvojky\n\nDům U Zlaté dvojky, dříve také zvaný U Koníčka, je dům čp. 5 na Starém Městě v Praze na Malém náměstí č. 9. Stojí mezi domy U Zlatého rohu a U Tří mečů. Je chráněn jako kulturní památka České republiky.\n\nDům byl postaven před zvýšením terénu Starého Města ve 13. století a zdá se, že již ve 2. polovině 14. století byl rozšířen na dvoupatrový. Poprvé je zmíněn v roce 1400 jako dům U Koníčka. Podloubí bylo patrně postaveno až raně renesančně. Před rokem 1593 byl dům významně rozšířen do dnešního rozsahu, ve druhé polovině 17. století byl opravován. V roce 1790 dům klasicistně upravil Filip Heger, v roce 1803 bylo zazděno loubí. Dům ještě prodělal pozdně klasicistní úpravy v roce 1866 a výraznou změnu interiérů v roce 1940 (podle Pavla Janáka).\n\nTrojúhelný štít je pozdně renesanční, zachovaly se také fragmenty sgrafita. Sklepy (pravděpodobně původní přízemí) mají gotickou křížovou bezžebrovou klenbu.\n\n"}
{"id": "708958", "url": "https://cs.wikipedia.org/wiki?curid=708958", "title": "Dům U Koníčka", "text": "Dům U Koníčka\n\nDům U Koníčka může být:\n\nJako dům U Koníčka se mohou také nazývat dva sousedící domy na Malém náměstí v Praze na Starém Městě:\n\n"}
{"id": "708959", "url": "https://cs.wikipedia.org/wiki?curid=708959", "title": "Trichlorid fosforylu", "text": "Trichlorid fosforylu\n\nTrichlorid fosforylu (též chlorid fosforylu, trifosforylchlorid, fosforylchlorid nebo oxychlorid fosforečný) je bezbarvá kapalina se vzorcem POCl. Na vlhkém vzduchu hydrolyzuje na kyselinu fosforečnou za uvolnění chlorovodíku. Průmyslově se vyrábí z chloridu fosforitého a kyslíku nebo oxidu fosforečného. Používá se hlavně na výrobu esterů kyseliny fosforečné (organofosfátů), například trikresylfosfátu.\n\nTrichlorid fosforylu má čtyřstěnnou molekulu. Ta obsahuje tři vazby P-Cl a jednu velmi silnou dvojnou vazbu P=O, jejíž vazebná energie se odhaduje na 533,5 kJ/mol. Na základě délky vazby a elektronegativity lze podle Schomaker-Stevensonova pravidla vyvodit, že forma dvojné vazby je velmi dominantní (na rozdíl od případu POF). Vazba P=O není podobná π-vazbě v karbonylové skupině, jako například v ketonech. Vhodný popis interakce fosforu a kyslíku je předmětem dlouhých diskusí. Starší knihy upřednostňují popis uplatňující účast orbitalu \"d\" na fosforu. Některé z těchto orbitalů směřují k atomu kyslíku a překrývají se s orbitalem \"p\" na kyslíku. Modernější texty preferují popis, kde vazba π obsahuje složky σ vazeb P-Cl. Tyto popisy neuvažují roli orbitalů \"d\".\n\nPOCl reaguje s vodou a s alkoholy za vzniku chlorovodíku a kyseliny fosforečné, resp. jejích esterů:\n\nPokud se voda nahradí alkoholem, vznikne trialkylfosfát. Takové reakce často probíhají za přítomnosti akceptoru HCl, například pyridinu nebo aminu. Pokud se POCl zahřívá v nadbytku fenolů za přítomnosti Lewisovy kyseliny (například chloridu hořečnatého) jako katalyzátoru, vznikají triarylfosfáty, například trifenylfosfát:\n\nPOCl může také působit jako Lewisova zásada a tvořit adukty s různými Lewisovými kyselinami, kupříkladu chloridem titaničitým:\n\nAdukt s chloridem hlinitým (POCl·AlCl) je poměrně stabilní a POCl lze proto použít k úplnému odstranění AlCl z reakčních směsí na konci Friedelových–Craftsových reakcí. S bromovodíkem POCl reaguje v přítomnosti AlCl za vzniku tribromidu fosforylu POBr.\n\nTrichlorid fosforylu lze připravovat reakcí chloridu fosforitého s kyslíkem (vzduch je neúčinný) při 20-50 °C:\n\nAlternativní syntéza je založena na reakci chloridu fosforečného a oxidu fosforečného. Protože se jedná o tuhé látky, obvyklou cestou provádění této reakce je chlorace směsi PCl a PO, která generuje PCl \"in situ\". Jak se spotřebovává PCl, stává se reakčním rozpouštědlem POCl.\n\nChlorid fosforečný tvoří POCl také při reakci s vodou, ale tato reakce se hůře ovládá než ty výše uvedené.\n\nNejvýznamnějším použitím trichloridu fosforylu je výroba triarylfosfátů (viz výše), například trifenylfosfátu a trikresylfosfátu. Tyto estery se mnoho let používají jako zpomalovače hoření a plastifikátory do PVC. Trialkylestery, například tributylfosfát (vyrábí se podobným způsobem z butan-1-olu) se používají jako extrakční rozpouštědla v přepracovávání jaderného odpadu i jinde.\n\nV průmyslu polovodičů se POCl používá jako bezpečný kapalný zdroj fosforu v difuzních procesech. Fosfor zde vystujuje jako dopant pro výrobu polovodičových vrstev typu N.\n\nV laboratoři se POCl široce používá jako dehydratační činidlo, například při konverzi amidů na nitrily. Podobně lze některé arylamidy cyklizovat na dihydroisochinolinové deriváty pomocí Bischler-Napieralského reakce.\n\nNěkteré reakce zřejmě probíhají přes imidoylchlorid. V některých případech, kde je imidoylchlorid stabilní, je konečným produktem. Například pyridony a pyrimidony lze převádět na chlorderiváty pyridinů a pyrimidinů, které jsou důležitými surovinami pro farmaceutický průmysl.\n\n"}
{"id": "708968", "url": "https://cs.wikipedia.org/wiki?curid=708968", "title": "Dům U Košíku", "text": "Dům U Košíku\n\nDům U Košíku, někdy také zvaný U Modré lodi, je dům čp. 464 na Starém Městě v Praze v Melantrichově ulici č. 13. Stojí mezi domy U Svatých Tří králů a U Pěti korun. Je chráněn jako kulturní památka České republiky.\n\nDům je vklíněn mezi sousední domy tak těsně, že se zdá, že na jeho místě původně byla malá ulička, tuto domněnku podporuje i podoba sklepů domu. První písemný záznam je z roku 1360, další záznam po roce 1400 zmiňuje jméno „U Pěti košů“. Letopočet 1616 na vstupních vratech datuje pozdně renesanční přestavbu. Ve 2. čtvrti 18. století byl dům upravován pozdně barokně. Další přestavby proběhly těsně po roce 1800, dům byl zvýšen o třetí patro a rozšířen o boční křídlo, což výrazně zmenšilo plochu dvorku.\n\nNa zdi domu je umístěna pamětní deska a busta Josefa Myslivečka z roku 1989. Autorem busty je Jiří Krištůfek.\n\n"}
{"id": "708971", "url": "https://cs.wikipedia.org/wiki?curid=708971", "title": "Třesín", "text": "Třesín\n\nTřesín (345 m n. m.) je zalesněný vápencový vrch v okrese Olomouc ve stejnojmenném kraji.\n\nTřesín je vzdálen necelé 4 km vzdušnou čarou směrem na západ od Litovle. Kopec leží na okraji Bouzovské vrchoviny na pravém břehu Malé vody, jednoho z ramen řeky Moravy.\n\nPřevážná část vrchu přísluší do katastrálního území Měník; na jeho východním úpatí leží obec Mladeč, která dala jméno Mladečským jeskyním v jeho nitru. V jeskyních byly nalezeny pozůstatky pravěkého osídlení. Na severní straně se nacházejí lichtenšteinské romantické stavby Čertův most a pozůstatky Rytířské síně. Dále zde je jeskyně Podkova (zvaná \"Bočkovy díry\"), která vznikla umělým spojením dvou menších jeskyní, a krasové prameny Řimické vyvěračky. Na jižním úpatí Třesína se nachází jeskyně Ve štole, využívaná ke speleoterapii.\n\n"}
{"id": "708972", "url": "https://cs.wikipedia.org/wiki?curid=708972", "title": "Dům U Dvou zlatých medvědů", "text": "Dům U Dvou zlatých medvědů\n\nDům U Dvou zlatých medvědů, někdy také zvaný U Zlatého medvěda, je dům čp. 475 na Starém Městě v Praze na rohu Melantrichovy (č. 16) a Kožné ulice (č. 1). Stojí vedle domu U Stříbrné konvice. Je chráněn jako kulturní památka České republiky.\n\nDům vznikl ze dvou gotických domů a pivovaru. První zmínka o něm je z roku 1403. Na počátku 15. století byl výrazně přestavěn, v 1. čtvrtině 16. století pak znovu. Renesančně byl přestavěn ve dvou etapách: před rokem 1567 a před rokem 1600. První renesanční přestavba, při které mj. vznikly arkády, se pravděpodobně udála v době, kdy dům vlastnil Jan Kosořský z Kosoře doložený zde roku 1564. Objevily se nepřesvědčivé domněnky, že se na přestavbě mohl podílet Bonifác Wolmut. Další velká, raně barokní přestavba se pravděpodobně udála mezi lety 1683 až 1702, nepřímo ji dokládá zdvojnásobení ceny domu. Třetí patro bylo přistavěno po roce 1726. V roce 1940 byl dům drobně upravován a větší rekonstrukcí prošel v 70. letech 20. století, kdy byl adaptován pro Muzeum hlavního města Prahy.\n\nNad vchodem z Kožné ulice je umístěna deska s portrétem Egona Erwina Kische od Břetislava Bendy z roku 1956. Kisch se v domě, který jeho rodina vlastnila, narodil v roce 1885.\n\n"}
{"id": "708986", "url": "https://cs.wikipedia.org/wiki?curid=708986", "title": "Julian Marchlewski", "text": "Julian Marchlewski\n\nJulian Baltazar Marchlewski (17. května 1866 - 22. března 1925) byl polský komunista. Byl také známý pod pseudonymy Karski a Kujawiak.\n\nNarodil se u hranic s Německým císařstvím. V roce 1889 spoluzaložil Unii polských dělníků. V roce 1893 spoluzaložil s Rosou Luxemburgovou Sociálně demokratickou stranu království Polského a Litvy.\n\nKdyž vypukla revoluce roku 1905, vedl jí na polském území. Následující rok se přidal k bolševikům. Po neúspěchu revoluce emigroval do Německa. Během první světové války se podílel na vzniku německého sociálně demokratického hnutí (Spartakovci). Na konci války byl zatčen a později poslán do Ruska.\n\nV roce 1919, během polsko-sovětské války, vyjednával s Polskem. Zatímco Rudá armáda provedla pod velením Tuchačevského protiútok, stál Marchlewski v čele Prozatímního polského revolučního výboru v Białystoku, který měl být po porážce Polska transformován na vládu Polské sovětské socialistické republiky.\n\nPo porážce se stal prvním rektorem Komunistické univerzity národnostních menšin Západu. Jako ekonom byl odborníkem na zemědělství a podílel se na přípravě bolševického programu s ohledem na rolnictvo. Publikoval řadu vědeckých a ideologických prací. Zemřel v Itálii během dovolené. Jeho dcera Sonja byla druhou manželkou umělce Heinricha Vogelera.\n\nV roce 1926 byl na jeho počest pojmenován jeden z polských rajónů na Ukrajině (Marchlewszczyzna), hlavní město neslo název Marchlevsk (nyní Dovbyš, podobně také Dzierżyńszczyzna po Felixi Dzeržinském, jeden z rajónů v Bělorusku). Ve Varšavě měl Marchlewski také ulici se svým jménem, ta dnes nese jméno papeže Jana Pavla II.\n\n"}
{"id": "708987", "url": "https://cs.wikipedia.org/wiki?curid=708987", "title": "Komorní činohra", "text": "Komorní činohra\n\nKomorní činohra je profesionální činoherní divadlo, které se ve své inscenační tvorbě zaměřuje především na současnou světovou dramatiku. Většinu textů uvádí v české, někdy také světové premiéře.\n\nKomorní činohra (KoČ) byla jako nestátní nezisková organizace – občanské sdružení založena režisérem a hercem Jiřím Bábkem v roce 1997 jako Naše dobrovolné divadelní družstvo (Nddd). Od září 2003 působí o.s. pod názvem Komorní činohra.\n\nVznik organizace byl motivován úspěšnou inscenací hry Johna Osbornea \"Ohlédni se v hněvu\", kterou Jiří Bábek, ještě jako fyzická osoba, produkoval v roce 1996 v Divadle v Řeznické. V tomto divadle pak postupně uvedlo Nddd ještě inscenace her \"Film vo správnym chlapovi\", \"Krásku z Leenane\" a \"Simpatico\".\n\nOd roku 2001 do roku 2008 měl soubor stálou scénu v Divadle Na Prádle. Výraznou epizodou tohoto období jsou povodně v roce 2002, které Divadlo Na Prádle vyřadily z provozu na celý rok. KoČ nachází v této době útočiště v Divadle v Celetné.\n\nV lednu 2009 se Komorní Činohra stává nájemníkem prostoru Malé scény Divadla pod Palmovkou. V květnu 2013 však znovu zasahují povodně, sklepní prostory Divadla pod Palmovkou jsou zaplaveny vodou z Rokytky a technické zázemí, které je zde instalováno je poničeno takovou měrou, že k obnovení provozu divadla včetně podkrovní Malé scény dojde až v září 2014. Komorní činohra je proto nucena se znovu na celou sezonu stěhovat, tentokrát do Divadelního klubu Troníček na Novém městě pražském.\n\nSeznam herců k 1. dubnu 2018:\n\n\n\nSouborem prošli také mimo jiné např. Anna Fixová, Matouš Ruml, Miroslava Pleštilová, Ivana Korolová, Zdeněk Dolanský, Vasil Fridrich, Václav Vašák a další.\n\n\n\n\n\n\n\n"}
{"id": "708988", "url": "https://cs.wikipedia.org/wiki?curid=708988", "title": "Ghetto Drohobyč", "text": "Ghetto Drohobyč\n\nGhetto Drohobyč bylo ghetto vytvořené nacistickým Německem pro místní Židy po převzetí oblasti během německé invaze do Sovětského svazu.\n\nDrohobyč je město situované ve Lvovské oblasti západní Ukrajiny. Historicky byl Drohobyč také částí Druhé polské republiky (jako Drohobycz) do roku 1939. Byl dějištěm nacistických krutostí proti místním Židům, které byly soustředěny v ghettu ve městě.\n\nV září roku 1939 bylo město připojeno k sovětské Ukrajině, kdy bylo území meziválečného Polska rozděleno mezi nacistické Německo a SSSR. V sovětské Ukrajině se Drohobyč stal centrem Drohobyčské oblasti. Místní polští skauti vytvořili „Bílou kurýrní organizaci“, která na konci roku 1939 a na začátku roku 1940 propašovala stovky lidí ze Sovětského svazu do Maďarska přes sovětsko-maďarskou hranici v Karpatech. Během prvních týdnů nacistické invaze SSSR bylo město obsazeno nacistickým Německem. Jelikož měl Drahobyč významnou židovskou populaci, město se stalo místem velkého ghetta, které nacisti zlikvidovali v červnu roku 1943. Jednou z nejpozoruhodnějších osob zadržených a zabitých v ghettu byl Bruno Schulz. 6. srpna 1944 byl Drohobyč osvobozen od nacistů Rudou armádou.\n"}
{"id": "708991", "url": "https://cs.wikipedia.org/wiki?curid=708991", "title": "Amandus Ivančič", "text": "Amandus Ivančič\n\nAmandus Ivančič (také Ivanschiz, Ivanschicz, Ivantzitz, Ivanschitz, Ivanczitz, Ivancsics, Ivanschütz; křestní jméno také Amando (pokřtěn Matthias Leopold dne 24. prosince 1727, Vídeňské Nové Město – před 29. prosincem 1762, ?), rakouský hudební skladatel, nejspíše chorvatského původu.\n\nJeho otec pocházel z Burgenlandu, z vesnice Pajngerta, v té době obývané převážně Chorvaty. Ještě ve Vídeňském Novém Městě vstoupil do Řádu svatého Pavla Prvního Poustevníka (paulíni). V klášteře získal hudební vzdělání. Vysvěcen na kněze byl 15. listopadu 1750. Podle církevních dokumentů, hrál na varhany během zasvěcení nového nástroje 5. března 1750 v katedrále Vídeňského Nového Města. V letech 1755–1758 žil v klášteře Mariatrost ve Štýrském Hradci. O dalších životních osudech není nic známo.\n\nMnoho jeho skladeb se dochovalo v klášterních archivech v českých zemích (Strahov, u křižovníků v Praze, Mělníce, Oseku, Nové Říši, u augustiniánů v Brně, Frýdku, Dubu nad Moravou, v Lipníku nad Bečvou, Kroměříži, Kvasicích aj. To vedlo některé muzikology k závěru, že alespoň po jistou dobu žil v Čechách. Ve světle současných pramenů se to však nezdá být pravděpodobné.\n\nCelkem se v rukopisech v kostelních, klášterních a šlechtických hudebních sbírkách dochovalo na 100 světských i církevních skladeb. Nejvíce v Rakousku, Čechách, na Slovensku a v Německu, ale také v Maďarsku, Belgii a Slovinsku a Chorvatsku. Podle dnešních znalostí zkomponoval 22 symfonií, 16 komorních skladeb, 21 mší, 20 loretánských litanií, 7 oratorií a kantát, Te Deum, moteta a 6 Mariánských antifon. Velké množství kopií jeho děl, rozesetých po Evropě, svědčí o značné oblibě. Úplný soupis známých skladeb je obsažen v disertační práci\nD. Pokorna\n\nJeho dílo tvoří přechod od pozdního baroka ke klasicismu a v jeho hudbě se mísí charakteristiké znaky obou období. Zejména jeho symfonie vzniklé kolem rokiu 1760 mají značnou důležitost pro vývoj této hudební formy. Zhruba polovina jeho symfonií je čtyřvětá a polovina třívětá. První věta bývá rychlá, v raně klasické sonátové formě. Druhá věta je pomalá a dvoudílná, třetí menuet s triem a čtvrtá má buď sonátovou formu nebo rychlé dvoudílné finále. Orchestr je zpravidla pouze smyčcový (bez kontrabasů), v několika případech rozšířený o dvě trubky a dva lesní rohy. Zvláštností je Symfonie č. 2 C-dur, kde jsou použity i varhany.\n\nKomorní skladby patří k tradičním barokním triovým sonátám pro dva sólové nástroje (housle a violu, flétnu a violu, nebo dvoje housle) a generální bas (violoncello, cembalo).\n\nMše jsou poměrně rozsáhlé skladby pro čtyři sólisty, sbor, orchestr a varhany. Střídají se pasáže homofonní i polyfonní. Sólové party mají i koloraturní části, v té době spíše obvyklé v operní hudbě.\n\nOratoria mají kratší rozsah. Jsou zpravidla třídílná: orchestrální předehra, recitativ a árie v operním stylu a závěrečný sbor. Složitější je struktura duchovní kantáty \"Gemitus Crucifixi Jesu Nazareni\". Po vzoru pozdně barokních kantát má orchestrální úvod v sonátové formě, čtyři árie s recitativy a závěrečný sbor. \n\nV posledních letech se obnovil zájem o Ivančičovo dílo a jeho skladby jsou publikovány v nových vydáních a uváděny na koncertech\n\n\n"}
{"id": "708998", "url": "https://cs.wikipedia.org/wiki?curid=708998", "title": "Claude Joseph Rouget de Lisle", "text": "Claude Joseph Rouget de Lisle\n\nClaude Joseph Rouget de Lisle (10. května 1760, Montaigu, Jura – 26. června 1836) byl francouzský důstojník, revolucionář, autor textu i hudby francouzské hymny \"Marseillaise\". Byl vlasteneckým kapitánem francouzské armády, psal příležitostné verše a písně. Marseillaisu napsal v dubnu 1792 ve Štrasburku jako \"Chant de guerre pour l'armée du Rhin\" (Válečná píseň Rýnské armády). Rouget de Lisle byl royalista, v roce 1793 byl proto uvězněn a jen těsně unikl před gilotinou, o rok později byl propuštěn a zemřel v bídě. Napsal také několik dalších textů, vlasteneckou a příležitostnou poezii, sentimentální povídky, zhudebnil také asi padesát písní různých autorů.\n"}
{"id": "709000", "url": "https://cs.wikipedia.org/wiki?curid=709000", "title": "Vratič obecný", "text": "Vratič obecný\n\nVratič obecný (\"Tanacetum vulgare\"), někdy též kopretina vratič (\"Chrysanthemum vulgare\"), je vytrvalá, jedovatá a léčivá bylina z čeledi hvězdnicovité (\"Asteraceae\"). Dorůstá výšky až 1,5 metru, má dřevnatějící oddenek, podlouhlé, střídavé, peřenosečné listy s pilovitými úkrojky a charakterizují ji malé terčovitě zploštělé zlatožluté úbory uspořádané do chocholičnaté laty. Jejím původním areálem je Evropa a západní Asie, kolonizací však byla rozšířena i do Severní Ameriky.\n\nPro své léčivé účinky je silně aromatický vratič využíván již od dob starověkého Řecka. Sloužil jako baktericid, anthelmintikum, abortivum, antibiotikum a antirevmatikum. Jelikož je však účinná látka drogy příliš blízká dávce toxické (zejména kvůli neurotoxickému thujonu), od jeho vnitřního užívání se postupně ustoupilo. I nadále se užívá zevně (především ve formě mastí a lázní). Další využití nalezl jako koření, barvivo, ale též jako přírodní insekticid. Odpuzuje parazity a hmyz (například moly šatní nebo komáry).\n\nEtymologický původ vědeckého rodového jména \"Tanacetum\" není jasný. Ve střední Evropě se objevilo až v 9. století (například v díle \"Capitulare de villis vel curtis imperii\" je uváděno jako \"Tanazita\") a zpravidla se odvozuje ze složeniny řeckých slov \"tanaos\" (tj. dlouhý, velký, vytrvalý) a \"akeomai\" (tj. léčím), případně \"athanasia\" (tj. nesmrtelnost). Základ názvu \"tanaos\" odkazuje ke skutečnosti, že si uschlé květy rostliny zachovávají svůj tvar a barvu. Latinské druhové pojmenování \"vulgare\" (tj. obecný, obyčejný) poukazuje na hojné rozšíření rostliny.\n\nČeské rodové jméno \"vratič\" pochází ze staroslověnského slova . Velmi podobně se rostlina nazývá i v ostatních slovanských jazycích (v polštině jde o , ve slovinštině o , v srbochorvatštině o  nebo , v ukrajinštině o ). Jeden z výkladů českého názvu má svůj původ v lidových pověrách, které vratiči přisuzovaly čarodějnou moc. Podle nich pomáhá k šťastnému návratu z cest domů, k vyléčení nevěry a návratu k milované osobě. Druhý odvozuje jeho název ze zvracení, které po nadměrném požití vratiče mimo jiné nastává. Český druhový název je překladem latinského druhového názvu. Lidově se vratič v češtině též označuje jako: arnika, balzámová kopretina, brátnička, brátvička, bylina červopudná, cicvár, cicvár obecný, cicvar polný, davič, divý cicvár, divý cicvor, divý citvor, hambous, hlístečná zelenina, křečové koření, máří listí, navratek, návratníček, nesmrtelka, prajníček, pupíky, rácíš, rápička, třaslavka, vrátečka, vratečník, vratič, vratič žlutý, vratička, vrátička, vrátka, vrátlička, vrátnička, vratrč, vrať se zase, vrátvička, vratyč, vratyček, zděšenec, zvrátečka, žlutá vrátka a žlutý návratníček.\n\nMezi vědecká synonyma uváděná k vratiči obecnému patří:\n\nSystematicky vratič obecný leží uvnitř rozsáhlého rodu \"Tanacetum\" a toto umístění podporují fylogenetické analýzy na základě sekvencí plastidové a části jaderné DNA. Tradičně býval v rámci rodu řazen do sekce \"T.\" sect. \"Tanacetum\", ale fylogenetické analýzy přirozenost této skupiny druhů nepodporují.\n\nJde o vytrvalou trsnatou rostlinu se silným kafrovitým aromatem, dorůstající 30 až 160 cm. Oddenek má plazivý, mnohohlavý, větvený, téměř dřevnatý s četnými bohatě větvenými adventivními kořeny. Hustě olistěné, přímé nebo vystoupavé, lysé nebo slabě chlupaté, rovné a v horní části větvené lodyhy jsou 4–5 mm tlusté, tuhé, plné nebo s malou dutinou, červeně až purpurově hnědě naběhlé a na bázi dřevnatějící. Listy jsou jednoduché, střídavé, po obou stranách matné, v obrysu eliptické až vejčitě podlouhlé, slabě chlupaté nebo lysé, dolní řapíkaté, střední a horní přisedlé, peřenosečné s pilovitými úkrojky. Dorůstají délky 10–25 cm a šířky 5–10 cm. Květenství rostliny je chocholičnatá lata, tvořená 25–60 hustě skládanými malými terčovitě zploštělými sytě zlatožlutými úbory (7–11 mm v průměru). Květy jsou trubkovité, oboupohlavné, 5četné, zdánlivě pravidelné, žláznaté, strostloplátečné a zákrov je široce miskovitý, střechovitě víceřadý, polokulovitý a lysý. Plodem jsou vřetenovité, žebernaté, lysé, 1,3–1,7 mm dlouhé nažky s úzkým, nepravidelně cípatým, 1,7–2 mm širokým lemem. Kvete od července do září/října.\n\nObdobně jako u všech zástupců čeledi hvězdnicovitých jsou i květy vratiče proterandrické. V případě, že nedojde k opylení pylem z jiné rostliny prostřednictvím hmyzu, dochází k samoopylení.\n\nPůvod vratiče obecného není přesně znám. Někdy se za něj pokládá Středomoří, odkud se měl postupně rozšířit do regionu střední Evropy, a to buď prostřednictvím kultury (jako léčivka) či v důsledku odlesnění a změn krajiny (jako apofyt). Počátkem 21. století roste téměř po celé Evropě (výjimkou jsou některé středomořské ostrovy; například Baleáry, Kréta, Kypr), v mírném a studeném pásmu v Asii (až po Mongolsko, Čínu, Koreu, Japonsko) a v Severní Americe. Na poslední zmíněný světadíl byl přivezen v první polovině 17. století v rámci evropské kolonizace. Pro jeho léčivé účinky jej osadníci pěstovali ve svých zahradách, z nichž se později různě intenzivně rozšířil po většině Spojených států amerických a Kanadě. V Česku zdomácněl a v rámci vegetační stupňovitosti je v rozdílné intenzitě zastoupen od planárního až po montánní stupeň (tj. od nížinného až po horský).\n\nRoste na ruderálních stanovištích (tj. v prostředí člověkem významně pozměněném a dále ponechaném vlastnímu vývoji), jako jsou rumiště, okraje cest a silnic, železniční náspy, výsypky, lomy, hřbitovy, a mimo to též na pasekách, mezích, úhorech, kompostech, suchých loukách, březích toků, v příkopech, křovinách, lesních lemech a světlinách, apod. Šíří se podél komunikací. Je nenáročný na půdní podmínky, roste na slunci a v polostínu, a nesnáší zamokření.\n\nÚčinnou složkou rostliny je žlutavá silice (v nati 0,5 %, v květech až 1,5 %), v níž převažuje neurotoxický β-thujon (70 %). Mezi další složky patří terpeny pinenu a kamfenu, l-kafr, borneol, cineol a zřejmě i thujylalkohol. Nať nadto obsahuje neglykosidní hořčiny tanacetin 1 a 2, organické kyseliny (například kyselinu jablečnou, vinnou a máselnou), pryskyřici, tuk, vosk, gumu, flavonové glykosidy, třísloviny a v kořenech rovněž pektinové polysacharidy (zejména inulin).\n\nKoně i dobytek se rostlinám vratiče vyhýbají a výskyt této rostliny snižuje hospodářský výtěžek z pastvin. Husté porosty této rostliny konkurenčně vytlačují ostatní druhy. Obsažený 1,8-cineol je navíc alelopatický, tzn. chemicky brání růstu dalších rostlin. Vratič nicméně je potravou řady druhů býložravého hmyzu, jeden výzkum odhalil 166 druhů (patří mezi ně třeba \"Chrysolina graminis\", \"Phytoecia nigricornis\" nebo \"Isophrictis striatella\"). Některé z nich (např. pernatuška vratičová) se vyskytují pouze na vratičích a představují tak slibný způsob biologického boje s vratičem.\n\nPoužívání vratiče pro lékařské účely má dlouhou historii. Nejstarší dochovaný záznam v tomto smyslu pochází ze starověkého Řecka. Později, v 8. století našeho letopočtu, byl mimo jiné pěstován v bylinných zahradách římského císaře Karla Velikého a mnichy v benediktinském klášteře v Sankt Gallenu.\n\nDrogou rostliny jsou nakvétající nať, listy a květ, které se získávají ve volné přírodě, nebo v omezeném rozsahu pěstováním. Sběr probíhá za sucha, v době maximálního květu rostliny (tj. červenec až září/říjen), načež se rostlina rychle suší ve stínu. V případě použití sušičky ovoce či jiného zdroje umělého tepla nesmí teplota překročit 35 °C.\nPro své výrazné baktericidní a anthelmintické účinky vratič pomáhal v léčbě proti střevním parazitům (škrkavky, roupi), tedy k odčervení. Za tímto účelem byl u lidí používán ještě počátkem 19. století, přičemž ve veterinárním lékařství se stále používá. Jelikož způsobuje překrvení malé pánve a pánevních orgánů, byly jeho vysoké dávky již od dob středověku používány (a zneužívány) jako abortivum k vyvolání interrupce (umělého přerušení těhotenství). U malých dávek paradoxně panovala představa, že naopak podporují početí a snižují riziko potratu. Mimo to jej lidé užívali k léčbě zažívacích problémů, horečky, ran, žaludečních vředů, zácpy, hysterie, hepatitidy a podpoře pravidelné menstruace. Abatyše Hildegarda z Bingenu (1098–1179) používala listy vratiče k léčbě zbytnělé prostaty starších mužů. Severoamerický indiánský kmen Šajenů označoval vratič za „žlutou medicínu“ a podával čaj z listů a květů těm, kteří se cítili slabě. V českém herbáři z roku 1899 se v souvislosti s vratičem píše: „Listy dávají se do piva místo chmele; dává se za lék při špatném zažívání, dně, vodnatelnosti a blednici. Také proti škrkavkám u dětí. Proti bolestem v kloubech dělají se koupele z listí, nati, květů i semen rostliny té.“\nVzhledem k obsahu jedovatých silic, zejména thujonu, může vnitřní užití vratiče přivodit překrvení orgánů v břišní dutině, závratě a křeče. Nadměrná konzumace způsobuje závažnou otravu, která může skončit smrtí. Při otravě dochází k silnému dráždění sliznice trávicí soustavy, zvracení, průjmu, již zmiňovanému překrvení malé pánve, zúžení zorniček, zpomalení tepu i dýchání, zduření rtů, poškození ledvin, jater, centrální nervové soustavy, a v nejzazším případě k smrti v důsledku útlumu dechového centra. První pomoc v případě otravy spočívá ve vyvolání zvracení, podání živočišného uhlí a vyhledání lékařské pomoci.\n\nS ohledem na to, že je účinná látka drogy příliš blízká dávce toxické, se od jeho vnitřního užívání ustoupilo a nedoporučuje se. Výjimku tvoří roztoky pro potřeby homeopatie. K vnějšímu užití se však pro jeho silné antibiotické a antirevmatické účinky používá i nadále (ať již jako mast, či odvar pro potřeby koupele). Mezi příklady aplikace patří nehojící se rány či ruce a nohy postižené revmatoidní artritidou. Koupel by neměla přesáhnout 15 minut. Osvědčily se též masáže revmatismem postižených svalů nebo kloubů s přídavkem vratiče. Uplatnění bylina našla i v kosmetice, a to při napařování bledého a unaveného obličeje. Vratič obecný se stále používá v některých léčivech a v lékopisu Spojených států amerických je uveden pro léčbu nachlazení a horečky.\n\nVratič slouží jako účinný přírodní insekticid. Insekticidní charakter mají zejména různé esenciální terpeny a fenoly (borneol, thymol, pinen), triterpeny a hořčiny. Mimo ně je v tomto smyslu též uváděn kafr. Prášek z květů se užíval jako prostředek proti různým druhům parazitů (vši, štěnice, blechy, roupi, škrkavky atd.). Za dob kolonizace Spojených států amerických jím bylo obkládáno maso a další potraviny podléhající rychlé zkáze. Usušená kvetoucí rostlina se osvědčila jako ochrana proti molům šatním. Proti hmyzu se používá i ve stájích a chlévech. Ve 40. letech 20. století byl z extraktu vratiče, turanu, poleje obecné a zředěného alkoholu vyráběn repelent proti hmyzu. Komáry extrakt z vratiče skutečně odpuzuje, byť není tak účinný jako diethyltoluamid. Včelaři se brání před útoky včel spalováním vratiče v kuřácích. \n\nPro insekticidní účinky je někdy vratič používán v organických zahradách a udržitelném zemědělství, coby přírodní ochrana před škůdci. Vysazuje se například společně s brambory, které ochraňuje před mandelinkou bramborovou. Některé druhy jsou však proti jedu vratiče imunní. Například \"Chrysolina graminis\", známý též jako vratičový brouk, se rostlinou dokonce živí.\n\nKvůli jeho schopnosti ochrany před hmyzem byl vratič používán jako pohřební květina, vkládaná do rakví s nebožtíky (někdy ve formě věnců). V Severní Americe, kde jej první američtí osadníci rovněž užívali jako náhradu k balzamování, se tak dělo od poloviny 17. století do 19. století. V té době již byl vratič v Nové Anglii ve Spojených státech amerických natolik používán při pohřbech, že jej měli lidé asociován se smrtí. V některých částech Nové Anglie je stále zvykem přinést na pohřeb kytici vratiče.\n\nOd 9. století se vratič využíval ke kořenění rybích pokrmů, uzenin a likérů. V 15. století začali křesťané podávat vratič k postním jídlům, aby si tak připomněli hořké byliny, které jedí židé o svátku Pesach. Navíc se domnívali, že bude mít příznivý účinek proti plynatosti, způsobené několikadenním pojídáním ryb a luštěnin v postním období, a střevním parazitům, kteří podle nich měli původ v již zmíněných rybách. Listy vratiče se přidávaly k omeletám, pudinkům, rybám, do nádivek, s vajíčky a do salátů, avšak vzhledem k jedovatosti se tak dělo pouze v malém množství, a používány byly jen mladé listy. S ohledem na pronikavou vůni se listy zakrýval pach staršího masa.\n\nJako koření se na počátku 21. století využívá zřídka. V Česku se vratič používá k výrobě tradičního jesenického bylinného likéru Praděd (též ).\n\nVratič může být pěstován jako trvalka, a jelikož při sušení neztrácí tvar, aroma, ani barvu květů, používá se v rámci dekorací do suché vazby. Vrcholky jeho kvetoucích lodyh byly využívány k přípravě barviva k barvení vlny a látek (bylo možné získat žlutou, zelenou a hnědou barvu).\n\n\n\n \n"}
{"id": "709005", "url": "https://cs.wikipedia.org/wiki?curid=709005", "title": "Tomáš Přikryl", "text": "Tomáš Přikryl\n\nTomáš Přikryl (* 4. července 1992) je český fotbalový útočník a reprezentant, který od 2019 působí v klubu Jagiellonia Białystok.\n\nV roce 2002 přestoupil v 10 letech z Velkého Týnce do Sigmy Olomouc. Zde prošel mládežnickými výběry a hrál za Sigmu Olomouc B. 1. srpna 2010 ho trenér Zdeněk Psotka zařadil do A týmu. Debutoval 8. srpna 2010 v zápase proti hostujícímu FK Ústí nad Labem, šel na hřiště v 84. minutě. Olomouc vyhrála 3:0.\n\nVe své první sezoně 2010/11 v Gambrinus lize odehrál Přikryl 17 zápasů a dal 3 góly. Následující sezónu 2011/12 přidal dalších 10 odehraných zápasů (gólově se neprosadil). V lednu 2012 přestoupil do Sparty Praha.\n\nV lize debutoval za Spartu 3. března 2012 (19. kolo) v domácím utkání proti Plzni, které pražský klub prohrál 1:3. V následujícím 20. kole 9. března se poprvé prosadil i střelecky, v zápase proti domácímu Žižkovu vstřelil úvodní gól a Sparta nakonec zvítězila 2:0. V dalším kole 16. března se opět trefil a přispěl k výhře 2:0 nad hostujícím Baníkem Ostrava. Do třetice se prosadil 24. března ve 22. kole proti domácí Slavii Praha, zařídil tak bod za remízu 1:1.\n\nDo konce sezóny 2011/12 nastřádal celkem 12 zápasů, v nichž vsítil výše uvedené 3 branky. Sparta obsadila v Gambrinus lize 2. příčku.\n\n10. března 2013 se v 19. ligovém kole podílel jedním gólem na remíze 2:2 proti Jablonci.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu hrál Přikryl do 71. minuty (pak byl střídán), pražský klub podlehl soupeři 1:2. 4. října v domácím utkání proti finalistovi Evropské ligy předešlého ročníku Athleticu Bilbao šel na hřiště v 87. minutě, Sparta zvítězila 3:1 a připsala si první 3 body do tabulky. 25. října 2012 v zápase s izraelským týmem Ironi Kirjat Šmona zasáhl do hry od 68. minuty, kdy střídal Václava Kadlece. Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v 63. minutě na hřiště a byl u konečné remízy 1:1. 22. listopadu nastoupil ve druhém poločase domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Ihned po svém příchodu na hřiště přihrál Přikryl na vyrovnávací gól Josefu Hušbauerovi. Poslední zápas základní skupiny I proti Bilbau 6. prosince 2012 neabsolvoval, díky remíze 0:0 pražský celek získal ve skupině celkem 9 bodů. Představil se až v odvetě šestnáctifinále 21. února 2013 na Stamford Bridge proti anglickému velkoklubu Chelsea FC, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a po domácí prohře 0:1 z Evropské ligy vypadla.\n\n9. března 2014 vstřelil vítězný gól v ligovém šlágru s Viktorií Plzeň. Sparta vyhrála 1:0 a odskočila na čele druhé Plzni o 8 bodů. Pro Přikryla to byla první ligová trefa v sezoně. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Přikryl svůj pokus proměnil.\n\nSezonu 2014/15 zahájil gólem v prvním soutěžním duelu 2. předkola Ligy mistrů UEFA proti estonskému klubu FC Levadia Tallinn, kdy pečetil vysokou výhru Sparty brankou na konečných 7:0.\n\nV Synot lize 2014/15 ve druhém kole 2. srpna 2014 vstřelil úvodní dva góly domácího zápasu s FC Vysočina Jihlava, měl tak lví podíl na výhře 3:0.\n\nNa konci ledna 2015 odešel na půlroční hostování do týmu FK Dukla Praha. dehrál zde 10 ligových zápasů a vstřelil 3 góly.\n\nV zimním přestupovém období sezóny 2015/16 přestoupil ze Sparty do FK Mladá Boleslav.\n\nV mládežnické reprezentaci debutoval 11. září 2007 za tým do 16 let v přátelském zápase se Slovenskem. Hrál postupně ve výběrech Česka do 17, 18, 19 a 21 let. V červenci 2011 hrál za Česko na Mistrovství Evropy ve fotbale hráčů do 19 let v Rumunsku, kde se dostal s týmem vedeným trenérem Hřebíkem až do finále (prohra 2:3 po prodloužení se Španělskem) a získal stříbrnou medaili. Přikryl se stal s třemi vstřelenými góly nejlepším střelcem českého týmu a obsadil druhé místo mezi střelci turnaje.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti.\n\n\n"}
{"id": "709006", "url": "https://cs.wikipedia.org/wiki?curid=709006", "title": "Seznam židovských památek v Plzeňském kraji", "text": "Seznam židovských památek v Plzeňském kraji\n\nToto je seznam židovských památek v Plzeňském kraji aktuální k roku 2012, ve kterém jsou uvedeny židovské památky v oblasti Plzeňského kraje.\n\nVysvětlivky k tabulce\n\n\n"}
{"id": "709007", "url": "https://cs.wikipedia.org/wiki?curid=709007", "title": "Schleicher ASW 19", "text": "Schleicher ASW 19\n\nSchleicher ASW 19 je jednomístný sportovní kluzák soutěžní klubové třídy.\n\nLetoun navrhoval inženýr Gerhard Weibel jako náhradu oblíbeného typu Schleicher ASW 15 a jeho prototyp byl zalétán 23. listopadu 1975. Sériová výroba tohoto typu probíhala v letech 1976 až 1986, bylo vyrobeno 425 kusů. \n\nJedná se o středoplošný kluzák jehož trup je tvořen laminátovou skořepinou. Křídlo má sendvičou konstrukci (sklolaminát/pěna), hlavní nosník je sklolaminátový. Jeho profil u kořene je typu Wortmann FX 61-163, u křidélek FX-60-126. Brzdící klapky Schempp-Hirt jsou kovové. Ocasní plochy jsou konstruovány podobně jako křídlo. Nádrže na vodní přítěž pojmou 80 litrů v případě ASW-19 a 100 litrů vody u varianty ASW-19B. Podvozek je vybaven jedním neodpruženým kolem s bubnovou brzdou, ostruha je tvořena kluznou patkou.\n\n\n\n\n"}
{"id": "709009", "url": "https://cs.wikipedia.org/wiki?curid=709009", "title": "Masakr v Kamenci Podolském", "text": "Masakr v Kamenci Podolském\n\nMasakr v Kamenci Podolském byl masovou vraždou Židů během druhé světové války. Kamenec Podolský, město na západní Ukrajině (tehdy součástí Sovětského svazu), byl okupovaný německými silami během invaze Sovětského svazu v červnu roku 1941.\n\nKrátce poté, co Maďarsko (německý spojenec) 27. června 1941 vyhlásilo válku Sovětskému svazu, rozhodli se úředníci zodpovědní za cizí státní příslušníky žijící v Maďarsku vyhostit cizí Židy. Většinou to byli polští a ruští Židé, také mezi nimi bylo mnoho uprchlíků ze západní Evropy. Židé, u kterých nebylo snadné zjistit maďarské občanství, byli stejně ohroženi deportací. Výsledkem bylo, že mnoho maďarských Židů, kteří nemohli doložit své občanství, bylo také vyhoštěno. Mnoho židovských komunit, zejména v Zakarpatské Ukrajině (tenkrát pod maďarskou nadvládou), bylo deportováno v plném rozsahu.\n\nMaďaři naložili Židy do nákladních vozů a odvezli je do podkarpatské Jasině (tehdy \"Kőrösmező\" nedaleko tehdejších maďarsko-polských hranic), kde byli převezeni přes bývalou sovětskou hranici a předáni Němcům. Od 10. srpna 1941 bylo z Maďarska do Německem ovládaného území deportováno přibližně 14 000 Židů. Později v měsíci byly předány další 4 000 Židů. V německých rukou byli Židé nuceni pochodovat z Kolomyje do Kamence Podolského.\n\nJednotky Einsatzgruppen v Kamenci Podolském a vojáci pod vedením \"SS- und Polizeiführera\" pro jižní oblast, SS generála Friedricha Jeckelna, vykonávaly 27. - 28. srpna masové vraždy deportovaných a místních Židů. Podle zprávy Jeckelna bylo v této akci zavražděno 23 600 Židů, což byla první masová vražda ve snaze o konečné řešení židovské otázky.\n\nTento článek obsahuje text z United States Holocaust Memorial Museum a byl zveřejněn pod GFDL - Kamenets-Podolsk\n\n"}
{"id": "709011", "url": "https://cs.wikipedia.org/wiki?curid=709011", "title": "Částečně bezmasá strava", "text": "Částečně bezmasá strava\n\nPatří sem všechny typy stravování, kde je výrazně omezena spotřeba masa. Ať již z hlediska času (ne tak často nebo jen někdy) nebo množství (ne tak hodně). Hranice jsou však nejasné.\n\n"}
{"id": "709013", "url": "https://cs.wikipedia.org/wiki?curid=709013", "title": "Englewood (Chicago)", "text": "Englewood (Chicago)\n\nEnglewood je jednou ze 77 čtvrtí (společenskou oblastí, anglicky: \"community area\") amerického města Chicaga.\n\nVe vrcholném období zde žilo 97 595 obyvatel (dle sčítání obyvatel z roku 1960). Englewood se od té doby postupně vylidňuje – v roce 1990 zde žilo přes 48 000 obyvatel, v roce 2000 cca 40 000 obyvatel a podle posledního sčítání z roku 2010 zde žije pouze asi 30 000 obyvatel. Zároveň se proměnilo i rasové rozložení obyvatelstva (97 % tvoří černoši, 1 % hispánci a 0,3 % bílí).\n\nEnglewood je neblaze proslulý vysokou kriminalitou. Mezi lednem a dubnem 1991 se zde odehrálo 81 vražd.\n"}
{"id": "709015", "url": "https://cs.wikipedia.org/wiki?curid=709015", "title": "Wimbledon 1973", "text": "Wimbledon 1973\n\nWimbledon 1973 byl třetí grandslamový tenisový turnaj sezóny, který se hrál od pondělí 25. června do neděle 8. července. Událost se konala tradičně na travnatých dvorcích v londýnském All England Lawn Tennis and Croquet Clubu.\n\nObhájci titulu dvouhře byli Američané Stan Smith a Billie Jean Kingová.\n\nOsmdesát jedna hráčů sdružených do Asociace profesionálních tenistů, včetně třinácti ze šestnácti původně nasazených, bojkotovalo tento ročník grandslamu. Předmětem sporu se stal jugoslávský tenista Niki Pilić. Jugoslávská tenisová federace uvedla, že i přes původní dohodu s ním, tenista odmítl nastoupit v květnu 1973 do daviscupového utkání Jugoslávie–Nový Zéland. Pilić nařčení odmítl, ovšem národní federace jej potrestala zákazem hraní. Distanc podpořila také Mezinárodní tenisová federace (International Lawn Tennis Federation, ILTF), což znamenalo zákaz hraní velkých turnajů.\n\nNa protest vůči tomuto rozhodnutí zakázalo vedení nově vniklé ATP start osmdesáti jedna svým členům ve Wimbledonu. Výkonný ředitel Jack Kramer organizace mužských profesionálů uvedl: \"„Ne, nepojedeme do Wimbledonu, kdo z hráčů ATP bude startovat, dostane trest.“\" Řada z nich se takového přístupu zalekla a účast odřekla. Například Australan Ken Rosewall prohlásil: \"„Odřekl jsem s těžkým srdcem. Letěl jsem z Austrálie na svůj poslední Wimbledon zbytečně.“\" Již během French Open vycházely v novinách texty o chystané absenci: \"„Bojkot Wimbledonu! Nejlepší nepřijedou! Co bude s naším velkým turnajem!“\"\n\nPřesto někteří jako Rumun Ilie Năstase či Brit Roger Taylor neuposlechli a rozhodli se nastoupit. Poslední noc před grandslamem došlo k pokusu bojkot odvrátit, když se k jednání sešli britský ministr sportu Griffith a vedení ATP, ovšem bezvýsledně.\n\n Jimmy Connors / Ilie Năstase vs. John Cooper / Neale Fraser 3–6, 6–3, 6–4, 8–9(3), 6–1\n\n Rosemary Casalsová / Billie Jean Kingová vs. Françoise Durrová / Betty Stoveová 6–1, 4–6, 7–5\n\n Billie Jean Kingová / Owen Davidson vs. Janet Newberryová / Raúl Ramírez 6–3, 6–2\n\n Billy Martin vs. Colin Dowdeswell 6–2, 6–4\n\n Ann Kiyomurová vs. Martina Navrátilová 6–4, 7–5\n"}
{"id": "709017", "url": "https://cs.wikipedia.org/wiki?curid=709017", "title": "Rašid Nurgalijev", "text": "Rašid Nurgalijev\n\nRašid Gumarovič Nurgalijev ( , * 8. října 1956 v Žitikara, Kazašská SSR, Sovětský svaz) je ruský generál a politik tatarské národnosti, v letech 2003 až 2012 ruský ministr vnitra.\n\nV roce 1979 ukončil studium v Petrozavodsku a v letech 1981–1995 pracoval v Karélii pro KGB a její nástupnickou organizaci. V roce 1995 se přesunul do Moskvy a pokračoval v práci pro bezpečnostní služby, naposled pro Federální službu bezpečnosti (FSB).\n\nJe ženatý a má dva syny, Maxima a Rašida. Vyznáním je pravoslavný křesťan.\n\nV roce 2002 se stal prvním náměstkem ministerstva vnitra, v roce 2003 se stal úřadujícím ministrem vnitra, řádně tuto funkci vykonával od následujícího roku až do roku 2012. Poté, co byl nahrazen Vladimirem Kolokolcevem, stal se náměstkem tajemníka ruské Bezpečnostní rady.\n\nJe členem strany Jednotné Rusko.\n\nV roce 2011 vzbudil pozornost svým názorem, že by bylo vhodné regulovat nebo cenzurovat Internet za účelem ochrany ruské kultury.\n"}
{"id": "709018", "url": "https://cs.wikipedia.org/wiki?curid=709018", "title": "Třída Abukuma", "text": "Třída Abukuma\n\nTřída Abukuma je třída fregat Japonských námořních sil sebeobrany. Slouží především k protiponorkovému hlídkování a k ničení hladinových lodí ohrožujících japonské pobřeží. Třídu tvoří celkem šest jednotek postavených v letech 1988–1993. Všechny jsou stále v aktivní službě. Jsou to jediné současné japonské válečné lodě řazené do kategorie fregat. Samo Japonsko je ovšem tradičně klasifikuje jako eskortní torpédoborce, čemuž odpovídají trupová čísla s kódem DE – \"Destroyer Escort\".\n\nCelkem bylo postaveno šest jednotek této třídy. Do služby byly zařazeny v letech 1989–1993. Stavba dalších pěti byla zrušena.\n\nJednotky třídy \"Abukuma\":\n\nZákladní hlavňovou výzbroj třídy \"Abukuma\" tvoří jeden 76,2mm kanón OTO Melara, umístěný v příďové dělové věži. K ničení ponorek slouží osminásobné vypouštěcí zařízení raketových torpéd ASROC, umístěné mezi komíny, které v boji na kratší vzdálenost doplňují dva tříhlavňové 324mm protiponorkové torpédomety. Protilodní výzbroj představuje až osm protilodních střel RGM-84C Harpoon. Účinnou protiletadlovou výzbroj fregaty postrádají. Blízkou obranu proti letadlům a protilodním střelám zajišťuje jeden systém Phalanx CIWS. Fregaty nemohou nést vrtulník, jsou ale schopny mu v letu doplnit palivo.\n\nPohonný systém je koncepce CODOG. Pro plavbu ekonomickou rychlostí slouží dva diesely Mitsubishi S12U MTK, přičemž v bojové situaci se připojí dvě plynové turbíny Kawasaki-Rolls-Royce Spey SM-1A. Lodní šrouby jsou dva. Nejvyšší rychlost dosahuje 27 uzlů.\n"}
{"id": "709022", "url": "https://cs.wikipedia.org/wiki?curid=709022", "title": "Eurosport", "text": "Eurosport\n\nEurosport je celoevropská sportovní televizní síť provozovaná francouzskou televizní skupinou TF1. Síť kanálů této televizní stanice je dostupná v 59 zemích světa ve 20 jazykových mutacích (včetně české mutace). Ústředí televizní sítě sídlí v Paříži.\n\nEurosport zajišťuje přímé přenosy a záznamy z mnoha sportovních akcí. Satelitní vysílání bylo poprvé spuštěno dne 5. února 1989. V roce 2005 vznikl druhý program Eurosport 2.\n\nMezi sporty zde dominují zejména fotbal, atletika, tenis, cyklistika, plavání a box. Síť přenáší také události ve sportech jako jsou motoristický sport, snooker a také různé extrémní a akční sporty.\n\n\n\n\n\n\n\n\nČeská verze je dostupná na dvou různých kanálech (Eurosport a Eurosport 2), které jsou v České a Slovenské republice šířeny především v systémech kabelové televize (například kabelová síť UPC).\n\nČeská redakce Eurosportu sídlí v Praze v libeňské O areně. Mezi nejznámější sportovní komentátory pracujícími pro tuto televizi patřili či patří sportovní komentátoři Robert Bakalář a Štěpán Škorpil.\n\n"}
{"id": "709025", "url": "https://cs.wikipedia.org/wiki?curid=709025", "title": "František Čuhel", "text": "František Čuhel\n\nJUDr. František Čuhel (12. listopadu 1862, Olešnice – 5. prosince 1914, Vídeň) byl moravský a rakouský ekonom.\n\nFrantišek Čuhel se narodil roku 1862 v Olešnici. Jeho rodiče byli protestanti. Vystudoval gymnasium v Brně a právnická studia ve Vídni a v Praze. Doktorátu práv dosáhl v Praze roku 1886. Roku 1889 se stal Čuhel koncipistou u obchodní komory v Praze, roku 1894 náměstkem sekretáře této komory a konečně roku 1898 druhým sekretářem této komory. Ze zdravotních důvodů musel Čuhel roku 1903 odejít z obchodní komory do předčasné výslužby. Vrátil se zpátky do Olešnice a později přesídlil do Vídně. Jeho stav se postupně zlepšoval. Ve Vídni se roku 1908 stal úředníkem „Všeobecné pensijní pojišťovny pro soukromé zřízence“. Čuhel v průběhu svého života několikrát uvažoval o své habilitaci v oboru národního hospodářství na pražské univerzitě a o vysokoškolské kariéře.\nFrantišek Čuhel je pohřben v Praze na hřbitově Šárka (v oddělení Dejvice I).\n\nFrantišek Čuhel byl jedním z nejhlubších badatelů na poli ekonomie v Českých zemích. Bádal zejména o hodnotě a potřebách. Jeho dílo není rozsáhlé - v důsledku jeho pracovního vytížení a zdravotních problémů. Svými články přispíval do časopisů „Právník“, „Osvěta“, „Obzoru národohospodářského“ a „Hlasu národa“. Redigoval časopis „Nové Zprávy“. Vrcholem je pak jeho kniha zabývající se potřebami „Zur Lehre von den Bedürfnissen“. Ta byla vydána roku 1907 v Innsbrucku. Kniha je důkladná a vystavěná na logickém myšlení. Nevýhodou knihy je těžká čitelnost daná snahou vše pečlivě vyjádřit a používání jazykových novotvarů (v českém výtahu například ukájedlo, průjev atd.). Kniha se dočkala pozornosti i takových ekonomů jako byl Eugen Böhm von Bawerk. Čuhel se touto knihou zařadil mezi významné představitele rakouské ekonomické školy. Ve stejném roce vydal Čuhel česky psaný výtah z tohoto díla pod názvem „K nauce o potřebách“. Vedle toho konal přednáškovou činnost. Pokusil se také o některé technické vynálezy, které, ač byly patentovány, se v praxi neosvědčily. V praktické činnosti se Čuhel zabýval zejména maloživnostníky a živnostenskými společenstvy, v kterých viděl významný hospodářský potenciál. Zabýval se také dostupností úvěrů právě pro maloživnostníky. Navrhl roku 1896 projekt na zřízení „Zemského jubilejního úvěrního fondu císaře a krále Františka Josefa I.“. Tento byl roku 1898 skutečně zřízen.\n"}
{"id": "709030", "url": "https://cs.wikipedia.org/wiki?curid=709030", "title": "Třída Hajabusa", "text": "Třída Hajabusa\n\nTřída Hajabusa je třída hlídkových lodí pro všeobecné účely Japonských námořních sil sebeobrany. Slouží především k pobřežní obraně. Třídu tvoří celkem šest jednotek postavených v letech 2000–2004. Všechny jsou stále v aktivní službě.\n\nCelá třída byla objednána jako náhrada raketových člunů třídy \"PG 1\". Celkem bylo postaveno šest jednotek této třídy. Do služby byly zařazeny v letech 2002–2004.\n\nJednotky třídy \"Hajabusa\":\nTrup člunů je z oceli. Nástavby jsou tvarovány s ohledem na snížení radarového odrazu plavidel. Základní hlavňovou výzbroj tvoří jeden 76mm kanón OTO Melara Compact v příďové dělové věži a dva 12,7mm kulomety M2. Údernou protilodní výzbroj představují čtyři japonské protilodní střely Mitsubishi SSM-1B s dosahem 200 km. Pohonný systém tvoří tři plynové turbíny General Electric LM2500 a vodní trysky. Nejvyšší rychlost dosahuje 44 uzlů.\n\n"}
{"id": "709031", "url": "https://cs.wikipedia.org/wiki?curid=709031", "title": "Martin Stejskal", "text": "Martin Stejskal\n\nMartin Stejskal (* 19. února 1944 Praha) je český malíř, esejista a esoterik hlásící se k surrealismu.\n\nVystudoval Odbornou školu výtvarnou v Praze. V r. 1963 se spřátelil s básníkem Karlem Šebkem, který ho seznámil se surrealistickým okruhem. Od roku 1968 se podílí na činnosti Surrealistické skupiny v Československu a je členem redakční rady revue \"Analogon\". Koncem 60. let poznal českého alchymistu a hermetika Theofana Abbu a spolupracoval s ním až do jeho smrti. Podle jeho dispozic vytvořil velké tarotové karty, které vydal vlastním nákladem i tiskem jako samizdat s názvem \"22 arkán Theofana Abby.\" (Začátkem 90. let vytvořil i originální malá tarotová arkána a v posledních letech karty koloroval.) Později spolupracoval na českých překladech knih francouzského alchymisty Fulcanelliho. (\"Tajemství katedrál, Příbytky filosofů\").\n\nKoncem 60. let 20. století se dvakrát účastnil spolu s několika výtvarníky ze Surrealistické skupiny experimentace s kyselinou lysergovou (LSD) a psylocibinem ve Výzkumném ústavu psychiatrickém v Praze-Bohnicích. Zážitky z pokusů natrvalo ovlivnily jeho tvorbu. Je autorem interpretačních metod \"konturáže\",\" leptomanie\" a \"fázovaných ilusí\", v nichž vždy metamorfuje několik statických obrazů v cyklu následných fází.\n\nV roce 1976 vydal v Paříži v nakladatelství \"Editions surréalistes\" velkoformátovou knihu-bibliofilii 14 vlastních litografií \"Maisons\" (\"Domy\"), doprovázenou básnickými texty francouzského surrealisty Vincenta Bounoura. Podle autorových kreseb litografie zhotovil prestižní pařížský litografický atelier Babette Pons. Přispěl svým textem do kolektivního sborníku \"La civilisation surréaliste\" (ed. V. Bounoure, Payot, Francie, 1976).\n\nZačátkem 90. let byl zvolen do prvního předsednictva obnovené společnosti čs. hermetiků Universalia. Spolupracoval na koncepci souborné hermetické expozice \"Opus Magnum\" (s V. Zadrobílkem a L. Antonínem) v roce 1997 v Domě U kamenného zvonu v Praze a napsal text pro obsáhlý katalog-knihu, kterou i graficky upravil. Podílel se také na koncepci výstavy ke 450 letům letohrádku Hvězda v Praze (s. L. Antonínem a I. Puršem) v roce 2003, k níž zpracoval i interaktivní katalog na CD. Rovněž se podílel na výstavě o hraběti Šporkovi, kterou připravil V. Zadrobílek ve Staroměstské radnici (1999).\n\nPodle knihy \"Labyrintem tajemna\" natočila Česká televize v roce 1993 dvanáctidílný seriál \"Magickou krajinou,\" k němuž napsal námět a scénář: (1. \"Bílá paní\", 2. \"Mluvící kameny\", 3. \"Za ukrytými poklady\", 4. \"Po stopách alchymistů\", 5. \"Draci v Čechách\", 6. \"Zázračné studánky\", 7. \"Ďábel a jeho pikle\", 8. \"Obyvatelé podzemí\", 9. \"Golem\", 10. \"Zjevení a přízraky\", 11. \"Čarodějství\", 12. \"Vládcové krajiny\".) Později napsal několik scénářů k televiznímu cyklu Lapidárium (\"Příběh kamenných bot\", \"Příběh Šemíkova hrobu\", \"Příběh kamenné Luitgardy\").\n\nPrvní samostatnou výstavu \"Hra proti hře\" měl v Domě umění města Brna v roce 1972, katalog k výstavě byl zakázán. Během normalizace zde prakticky nevystavoval, měl však samostatnou výstavu v Paříži v galerii \"L'envers du miroir\" (1972). Po roce 1989 měl řadu samostatných výstav a účastnil se i mnoha výstav zahraničních. Z nejvýznamnějších to byla výstava \"Zadem k nekonečnu I.\", v Paláci kultury v Praze v roce 1990, a série výstav k autorovým 60. narozeninám \"Zadem k nekonečnu II.\" (Remscheid, Cheb, Hradec Králové, České Budějovice, Písek, Nová Paka) v letech 2003-2005. K těmto výstavám byla vydána i stejnojmenná obsáhlá monografie.\n\nV 90. letech 20. stol. se začal věnovat computerové grafice a animaci. Svoje práce prezentoval jako techniku \"digitáže\".Spolupracoval mj. svými 2D a 3D animacemi na filmu J. Švankmajera \"Otesánek\" (2000). Na začátku 21. století vytvořil k hudebnímu opusu \"24 capricií Nicoly Paganiniho\" pro duo bří. Leciánů hodinové computerové video \"Xofferus\" (provedení v síni Obecního domu v Praze).\n\nIlustroval mj. knihy V. Effenbergera (\"Polowanie na czarnego rekina\", Wroclav, Polsko), E. Švankmajerové, F. Dryje a M. Novotného. Též knihy F. Tristana v nakladatelství Paseka (\"Hadí píseň\", \"Ateliér ztracených snů\"), další v nakladatelstvích Dauphin, Host (P. Řezníček: \"Zrcadlový pes\"), Orbis, Torst a Malvern. Výtvarně doprovodil i knihy M.-D. Massoni a A. Jouberta (Francie) a černý román H. Walpola \"Borgen ii Otranto\" (Vertigo, Švédsko). Pro tato a další nakladatelství graficky upravoval mnoho dalších publikací, stejně jako v 90. letech revue Analogon, Logos a periodikum Divadelní noviny.\n\nV 90. letech působil několik let jako místopředseda Společnosti Karla Teiga. V roce 2011 byl spoluautorem retrospektivní výstavy \"Surrealistická východiska (1948–1989) Odkony-Návraty-Přesahy\" (se S. Dvorským a F. Dryjem) v Památníku národního písemnictví konaném v letohrádku Hvězda v Praze.\n\nPublikoval v mnoha českých a zahraničních periodikách a sbornících, zejména v Analogonu, Logosu (ČR), Arsenalu (USA), Phases, SURR.., BLS, Change, Rouge, Coupure, Surréalisme (Francie), a mnoha dalších.\n\nOd roku 1990 je členem Spolku výtvarných umělců Mánes, kam ho kooptoval Josef Istler.\n\n\n\n\n"}
{"id": "709035", "url": "https://cs.wikipedia.org/wiki?curid=709035", "title": "Světlo ve fotografii", "text": "Světlo ve fotografii\n\nSvětlo ve fotografii nebo fotografické osvětlení může být směrové, difúzní nebo kombinované. Toto může být z přirozeného slunečního světla nebo z umělého zdroje.\n\n\n\n\nPoklesem celkové intenzity osvětlení se mění poměr mezi jasem světla a stínu: světlo klesá rychleji než tmavnou stíny. To je způsobené tím, že některé stíny jsou osvícené rozptýleným světlem. Znamená to, že poklesem celkového světla se sníží kontrast scény. Kontrast na poledním ostrém slunci je tedy větší než kontrast při zatažené ranní obloze.\n\nOsvětlení je \"jednoduché\" v případě kdy má světlo stejný směr nebo \"složené\", pokud jde z více směrů, ze dvou či více zdrojů.\n\nOsvětlení bude \"tvrdé\", když bude zdrojem světla elektrický oblouk nebo žárovka bez výztuže anebo \"mírné\" pokud se zatemní průsvitkou (vyrobené z papíru, matného skla, plátna nebo tkaniny) a \"měkké\" když prochází širokým reflektorem z průsvitného plátna.\n\nDruh osvětlení má vliv na povahu stínu a charakter reliéfu. Při tvrdém světle jsou hranice stínu velmi přesně a ostře definovány a reliéf objektu je zvýrazněn – všechny nerovnosti se zdají hlubší. Mírné osvětlení rozostří kontury stínů a znevýrazní povrchový reliéf objektů. Měkké osvětlení tento účinek ještě zmenší.\n\nJe-li světelný zdroj blízko k osvětlenému objektu, jsou stíny kónické a přesně definované. Jestliže světlo pochází ze dvou světelných zdrojů a navzájem se kříží, ve výsledku dávají stín a polostín, které kontrast obrazu zmírní.\n\nPaprsky dopadající na povrchu objektu v úhlu větším než 45° dávají \"přímé\" osvětlení, světlo dopadající pod menším úhlem je \"šikmé\".\n\nŠikmé osvětlení zdůrazňuje tvar a formu objektů a dobře zdůrazní jejich detaily. Jedním typem je svícení, jehož úhel dopadu na povrch objektu se blíží nule stupňů. Takové světlo jasně odhaluje strukturu objektu. Pro zjemnění kontrastu se v tomto případě přidává další osvětlení – přímé osvětlení předmětu, ale ze slabšího zdroje světla než je zdroj šikmého osvětlení.\n\nPři svícení umělým světlem (portrétů, zátiší atd.) se používají následující typy osvětlení:\n\n\n\n\n\n\nUmělé světlo ve fotografii je označení pro osvětlení, které vykazuje stálou hodnotu teploty chromatičnosti. Mezi zdroje umělého osvětlení patří například fotografický blesk, halogenová nebo obyčejná žárovka nebo různé zářivky. Pro určení teploty světelného zdroje se používá kelvinometr a měří se v kelvinech.\n\nV tradiční černobílé fotografii se osvětlení skládá ze tří světel: hlavního, doplňkového (fill-in) a zadního. Hlavní světlo odhaluje kontury objektu, doplňkové prokresluje stíny a tím snižuje kontrast, zatímco zadní zdůrazňuje pozadí. Jako čtvrté může být použito ještě protisvětlo.\n\n\n\n\nStudiové osvětlení je výkonné osvětlení namontované na speciálním fotografickém stojanu, který může být libovolně přesunován bez ohledu na fotoaparát. Může být napájen z elektrické sítě nebo ze silného akumulátoru. Využívá se ve fotografickém ateliéru nebo exteriéru. Fotografové používají dva typy osvětlení. Pulzní a konstantní světlo. Praktický rozdíl spočívá v tom, že pulzní světlo svítí velmi krátkou dobu – setiny sekundy, zatímco konstantní světlo vydává nepřetržitý zdroj světla. Oba typy jsou takzvané umělé světlo.\n\nZa přirozené světlo se považuje denní sluneční světlo.\n\nUprostřed dne může příliš jasné horní Slunce vytvořit příliš světlé jasy nebo velmi tmavé stíny. Do jaké míry může nastat přeexponování se liší podle druhu fotografického filmu a digitálních fotoaparátů a jejich různých dynamických rozsahů. Tento „krutý“ a nepříjemný světelný problém je zvláště důležitý v portrétní fotografii, kde se pro jeho zmírnění používá doplňkový blesk, jelikož je často nutné vyvážit osvětlení detailu obličeje nebo těla, vyplněním ostrých kontrastních stínů, které jsou obvykle považovány za nežádoucí.\n\nVliv různého denního světla a počasí na atmosféru snímku.\n\nModrá hodina označuje dobu svítání a soumraku každé ráno a večer, kdy není ani úplné denní světlo, ani úplná tma. Tato doba je zvláštní kvalitou svého světla, během ní má obloha modrou barvu a přibližně stejný jas jako umělé osvětlení budov a pouličního osvětlení. Nebeská modř má však jinou fyzikální podstatu než během dne a tudíž má i jiné spektrální složení. Využívá se pro pořizování snímků za dostupného světla v žánru noční fotografie. Ve srovnání s fotografováním za úplné tmy je osvětlení prostředí dostatečné, je tedy více vidět, kontrasty mezi světlými a tmavými místy jsou zmírněny a snímky mají zajímavou atmosféru. Využití najde v široké škále fotografických žánrů, především ve fotografii architektury. Skutečnost, že umělé osvětlení budov má přibližně stejný jas a barevný kontrast poskytuje vyrovnaný fotografický motiv. Využitím rozptýleného světla odražené od oblohy se jako výsledek získají rovnoměrně osvětlené předměty s měkkými konturami, barvami a jemnými pastelovými tóny. Různé teploty barev (modrá obloha, oranžové světlo, modrobílé žárovky, tyrkysové zářivky) poskytují nezvykle barevné fotografie. Tento efekt se ještě více zesílí delší expoziční dobou. V portrétní fotografii poskytuje příjemné rozptýlené světlo v tomto čase rovnoměrně osvětlenou pokožku s měkkou kresbou a jemnými pastelovými tóny.\n\nVe fotografii je zlatá hodina (někdy známá jako magická hodina) první a poslední hodina slunečního denního svitu, kdy je dosaženo specifického fotografického efektu díky kvalitě světla. Platí, že osvětlení je v tomto čase měkčí (více difúzní), teplejší v barevných odstínech a vržené stíny jsou delší. Když je Slunce nízko nad horizontem, sluneční světlo prochází větší vrstvou atmosféry, sníží se intenzita přímého světla a větší část osvětlení pochází z odraženého nepřímého světlo od nebe, což snižuje kontrast (poměr) osvětlení. Modré světlo je rozptýlené a světlo ze Slunce se jeví více rudé až zlaté.\n\nVzhledem k tomu že během zlaté hodiny je jasový kontrast scény menší, stíny jsou méně temné a je méně pravděpodobné, že scéna bude přeexponovaná. Během fotografování krajin poskytuje nízké Slunce teplé barvy a je často považováno za žádoucí posílení barevnosti scény.\n\nČerné světlo je světlo ve fotografii, u kterého je nebe tmavší než fyzické objekty před ním. Objevuje se obvykle před bouřkou a nejlépe vyzní v přímém slunečním světle. Na snímku působí tento druh světla velmi dramaticky a neobvykle. Vzniká v kombinaci přímého slunečního světla a tmavé oblačnosti. Ještě více vynikne, pokud se opírá do světlých objektů, které sluneční světlo ještě více zdůrazní a vznikne tak větší kontrast mezi světlým popředím a tmavým pozadím. Pokud je světlo šikmé, například ráno nebo v podvečer, je efekt ještě více zesílen. Při této kombinaci světel, tedy Slunce v zádech a tmavé bouřkové mraky se srážkami v popředí, se občas objeví na obloze duha.\n\nV případě low key a high key se jedná o snímky s převahou stínů nebo s převahou světel. Jak pro low key tak i high key je žádoucí provádět korekce expozice.\n\nLow key osvětlení je styl nasvícení fotografické scény, vyznačující se převahou tmavých tónů a vysokým kontrastem mezi světlem a stínem. Podobá se šerosvitu v malbě, vysoký kontrast činí snímky dramatičtější: zdůrazňuje jas slunce na poušti, lidské obličeje činí drsnější a starší, izoluje předměty od tmavšího okolí. U low key je toto žádoucí, proto se v něm doplňkové světlo používá zřídka. Poměr jasu světel a stínů zde dosahuje i 8:1, což je výrazně více než u osvětlení high key, kde se poměr může blížit 1:1.\n\nHigh key osvětlení (\"světlá tonalita\", \"vysoký klíč\") je styl nasvícení fotografické scény, vyznačující se převahou světlých tónů a malým kontrastem mezi světlem a stínem. Výsledný obraz je bez tmavých částí, s výjimkou drobných detailů. Malý kontrast dělá snímky poetičtější. Poměr jasu světel a stínů je u této metody 1:1, což je mnohem méně než u osvětlení low key, kde je poměr až 8:1. Osvětlení by mělo být velmi měkké, nekontrastní, avšak nikoli ploché. Pro fotografie vytvořené touto technikou jsou vhodné například blondýnky nebo modely se světlou pletí.\n\nPro techniku high key je specifické, že neklade důraz na modelování tvarů a forem (ačkoli toho zkušený fotograf může také dosáhnout), ale má za cíl mírným zkreslením skutečnosti potlačit ty nejmenší detaily a vady pleti v portrétní fotografii. Technika je též vhodná pro reklamní a módní fotografie, ve které je často žádoucí představovat člověka jako typ.\n\nJak pro low key tak i high key je žádoucí provádět korekce expozice.\n\nProtisvětlo (\"kontrasvětlo\", francouzsky \"contre-jour\") označuje světelný zdroj, který se nachází přímo ve fotografovaném objektu nebo poblíž a směruje proti objektivu fotoaparátu. Tento efekt obvykle skrývá detaily, způsobuje silnější kontrast mezi světlem a tmou, vytváří siluety a zdůrazňuje linie a tvary. Slunce, nebo jiný zdroj světla, je často zobrazen jako jeden světlý bod, nebo jako silné osvětlení za objektem. Jako doplňkové světlo může být použito k umělému osvětlení zadní strany předmětu směrem k fotoaparátu. Silueta nastane, když je poměr osvětlení 16:1 nebo více, při nižších poměrech, například 8:1, je výsledkem spíše low-key.\n\nSměrované světlo (kontrastní světlo, tvrdé světlo) ve fotografii je světlo, které objekt výrazně osvětluje. Směr světla je důležitý pro modulaci tvaru, tvorbu stínů a pro zobrazení struktury povrchu. V místech kam světlo nedopadá, je stín. V některých případech tvoří v osvětlených místech přeexponovaná místa („přepaly“) a ve tmavých podexponované plochy. Směrové světlo osvětluje pouze místa, která jsou směrem ke světelnému zdroji, zbytek jeho povrchu je ve stínu. Směr světla se určí podle směru stínu, který je na opačné straně předmětu. Směrované světlo je jedním ze dvou základních druhů světla, přičemž to druhé je světlo rozptýlené. V porovnání s rozptýleným světlem vytváří tvrdší kontrastní stíny.\n\nRozptýlené světlo, cizím slovem difúzní světlo, je světlo, které přichází ze všech směrů a stejnoměrně osvětluje povrch celého objektu, takže nevznikají žádné tvrdé stíny, odrazy nebo reflexy. U denního světla je to světlo při zcela zatažené obloze („Slunce v mléku“). V ateliéru je to světlo získané velkoplošnými svítidly, pomocí rozptylovačů nebo odrazem od velkých ploch (nepřímé světlo) nebo rozptylovačů. Směr světla je zachován, ale stíny jsou velmi měkké, světlé a bez ostrého rozhraní. Dokonale rozptýlené světlo lze získat ve světelném boxu. Je jedním ze dvou základních druhů světla, přičemž to druhé je světlo směrované.\n\nTímto osvětlením se získají na snímku odpovídající tvary a barvy objektu. Vzhledem k nedostatku stínů a polostínů se objekt na snímku zdá být téměř plochý.\n\nHlavní světlo je první a obvykle nejdůležitější světlo, které využívá fotograf jako tvůrce obrazové scény. Je to světlo nejsilnější a může se jednat o umělé nebo přirozené světlo. Hlavní světlo směřuje na snímaný objekt nebo na jeho důležitou součást a jeho úkolem je vytvoření hlavního světelného efektu, zdůraznit jeho formu a rozměr. Toto světlo by ve srovnání s obecným osvětlením scény mělo poskytovat nejvíce světla na osvětlené ploše objektu. Hlavní světlo se používá jen zřídka samostatně, protože je příliš kontrastní, na rozdíl od doplňkového osvětlení, které prokresluje stíny nebo nevypaluje světla. Vynechání hlavního světla má za následek efekt siluety. Ve scéně může být použito více hlavních světel, které osvětlují jednotlivé objekty v rámu nebo se rozsvěcují ve vhodném okamžiku, aby osvětlily pohybující se objekt.\n\nV tradiční černobílé fotografii se osvětlení skládá ze tří světel: hlavního, doplňkového (fill-in) a zadního. Hlavní světlo odhaluje kontury objektu, doplňkové prokresluje stíny a tím snižuje kontrast, zatímco zadní zdůrazňuje pozadí. Jako čtvrté může být použito ještě protisvětlo.\n\nDoplňkové světlo (anglicky \"fill light\", \"fill-in\" nebo zkráceně \"fill\") je světlo, které doplňuje světlo hlavní, redukuje kontrast scény a prokresluje stíny. Je často měkčí a samozřejmě také méně intenzivní než hlavní světlo. Poměr mezi světlem a stínem závisí na požadovaném efektu.\n\nNapříklad doplňkové světlo je zastoupeno pouze v malém množství v případě, kdy hlavní světlo dává scéně velký kontrast, jako je to například při technice low-key. Naopak bude využito velmi (poměr bude poloviční a více) při osvětlení technikou high-key, kdy je potřeba malý kontrast.\n\nAlternativou k použití přímého zdroje světla je možné odrážet hlavní světlo pomocí odrazné desky.\n\nKombinované osvětlení (kombinované světlo, různorodé osvětlení) je kombinace umělého (směrového) a přirozeného (rozptýleného) světla (například světelné zdroje různých barevných teplot). Pod stejným pojmem se může rozumět také kombinace více světel ve fotografickém ateliéru (například přední a boční světlo).\n\nBoční světlo nebo šikmé světlo je světlo, které na povrch objektu dopadá ze strany. Může to být jako měkké rozptýlené světlo nebo ostřejší směrované světlo, které pak vytváří tvrdé kontrastní stíny. Kromě přirozeného slunečního světla se používá uměle ve fotografickém ateliéru k nasvícení scény.\n\nDostupné světlo (anglicky \"available light\") znamená, že i přes nepříznivé světelné podmínky (například za soumraku nebo ve špatně osvětlených interiérech) je postačující situace pro obrazový záznam pouze s tím světlem, které poskytuje stávající osvětlení na místě. Fotografovat za dostupného osvětlení znamená, že nebude využito další přídavné osvětlení, jako je blesk nebo lampa. Obecně vzato se rozumí, že se jedná o jakýkoli zdroj světla, který není explicitně dodáván fotografem za účelem fotografování. Odkazuje se na zdroje světla, které jsou již k dispozici přirozeně (např. Slunce, Měsíc, veřejné osvětlení), nebo uměle (například světlo v místnosti, žárovka, zářivka).\n\nMěření světla je proces zjištění množství světla dopadajícího na film nebo senzor za určitý čas. Používají se čtyři základní typy měřidel světla – „expozimetrů“: pro dopadající světlo, odražené světlo, bodové světlo a záblesk. Přesněji řečeno, bodového světlo patří mezi světla odražená a blesk může též patřit mezi světla dopadající nebo odražená (podle způsobu měření). Hodnota expozice je nezbytná pro správné nastavení clony a času expozice (rychlosti závěrky) fotoaparátu.\n\nK určení jasu \"odraženého\" světla od zobrazované scény se používá expozimetr. Moderní přístroje mají většinou expozimetr integrovaný. Expozimetry odraženého světla měří intenzitu světla, které se od předmětu snímku odráží. Jejich údaje se čtou s měřidlem u fotopřístroje, nasměrovaném na snímaný předmět.\n\nExpozimetry incidentního světla měří intenzitu světla \"dopadajícího\" na předmět, většinou tzv. flashmetery. K získání údaje incidentního světla se flashmetr umístí podél předmětu tak, aby mířil na fotoaparát nebo ke zdroji světla, podle způsobu měření. Většina měřičů incidentního světla může též být upravena na funkci expozimetrů světla odraženého.\n\nExpozimetry bodového světla – jasoměry (spotmetry) měří odražené světlo pod úhlem jen asi 1°, zatímco výše zmíněné typy pokrývají mnohem širší úhel – od 30° do 50° u expozimetrů odraženého světla a až 180° u expozimetrů incidentního světla. Expozimetry blesku (flashmetery) jsou navrženy pro měření záblesků světla trvající zlomek sekundy, uvolněných bleskovými jednotkami. Expozimetry kombinovaných typů světla jsou navrženy se schopností měřit záblesky, incidentní i odražená světla.\n\nNejjednodušší expozimetry obsahují fotoelektrickou buňku, která – pokud je vystavena světlu – generuje slabý elektrický proud a indikuje ručičkou na ciferníku. Expozimetr je vybaven nastavitelným kalkulátorem, jenž ukazuje citlivost filmu. Když je ciferník zaaretován podle ukazatele, expozimetr ukazuje různé kombinace rychlostí závěrky a clonových čísel, která zajistí ekvivalentní expozice a podle kterých může být nastaven fotoaparát.\n\n\n\n"}
{"id": "709038", "url": "https://cs.wikipedia.org/wiki?curid=709038", "title": "Josef Hladký", "text": "Josef Hladký\n\nJosef Hladký (* 16. června 1962, Praha) je bývalý česko-německý plavec. Je několikanásobným medailistou z mistrovství Evropy.\n\nNarodil se v Praze a závodil za pražský klub Rudá Hvězda Praha (RHP). Díky své všestrannosti plaval zejména polohové závody. Z mistrovství Evropy 1981 si přivezl bronzovou medaili z polohového závodu na 200 m, kterou obhájil na dalším šampionátu v roce 1983 a přidal i bronz na dlouhé polohovce. V roce 1985 svou pozici na dvoustovce ještě vylepšil a skončil druhý. Po mistrovství světa v roce 1986 v Madridu opustil Československo a usídlil se v Německu. Přišel tak o možnost startovat na olympijských hrách 1988, předtím nemohl startovat na olympiádě 1984 vinou bojkotu socialistických zemí. Na olympiádě v Barceloně 1992 nastoupil v dresu Německa, na kratší polohovce skončil 32. \nZlatou medaili vybojoval v roce 1991 na premiérovém sprintérském mistrovství Evropy v krátkém bazénu v polohovém závodě na 100 metrů.\n\n"}
{"id": "709039", "url": "https://cs.wikipedia.org/wiki?curid=709039", "title": "Start (cigarety)", "text": "Start (cigarety)\n\nStart (lidově: \"startky\") byla tradiční česká značka cigaret vyráběná v tabákových závodech v Kutné Hoře.\n\nCigarety Start byly určeny pouze pro český a slovenský trh. Bezfiltrové cigarety Start se na československém trhu objevily v šedesátých letech 20. století, kdy končila éra poválečných značek Partyzánka a Lípa. V průběhu výroby začaly vznikat další mutace s filtrem, které jsou specifické svoji délkou 70 mm, což je, vyjma České republiky, Slovenska a Polska, pro cigarety s filtrem délka značně neobvyklá. Verze o standardní mezinárodní délce king size (85 mm) se začala vyrábět až v devadesátých letech a její celkový podíl na prodeji značky je zanedbatelný. Majitelem značky Start je nyní nadnárodní tabáková společnost Philip Morris.\n\nKoncem roku 2013 výrobce oznámil své rozhodnutí výrobu cigaret značky Start zcela ukončit.\n\n\n\n"}
{"id": "709040", "url": "https://cs.wikipedia.org/wiki?curid=709040", "title": "Lotyšská fotbalová reprezentace", "text": "Lotyšská fotbalová reprezentace\n\nLotyšská fotbalová reprezentace reprezentuje Lotyšsko na mezinárodních fotbalových akcích, jako je mistrovství světa nebo mistrovství Evropy. Existence lotyšského národního týmu se dá rozdělit do dvou etap - předválečné a válečné a novodobé po roce 1991, kdy Lotyšsko znovuzískalo nezávislost na SSSR.\n\nSeznam zápasů lotyšské fotbalové reprezentace na ME\n"}
{"id": "709046", "url": "https://cs.wikipedia.org/wiki?curid=709046", "title": "Litevská fotbalová reprezentace", "text": "Litevská fotbalová reprezentace\n\nLitevská fotbalová reprezentace reprezentuje Litvu na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se zatím neprobojovala. Existence litevského národního týmu se dá rozdělit do dvou etap – předválečné v letech 1923 až 1940 a novodobé po roce 1991, kdy Litva znovuzískala nezávislost na SSSR.\n\n"}
{"id": "709049", "url": "https://cs.wikipedia.org/wiki?curid=709049", "title": "Zelení (Lucembursko)", "text": "Zelení (Lucembursko)\n\nZelení (lucembursky Déi Gréng, francouzsky Les Verts, německy Die Grünen) je lucemburská politická strana prosazující zelenou politiku. Jsou řádnými členy Evropské strany zelených a Global Greens.\n\nStrana byla založena 23. června 1983. V parlamentních volbách o rok později strana získala dvě křesla, následně se však rozpadla na dva subjekty – \"GLEI\" (Green List – Ecological Initiative) a \"GAP\" (Green Alternative Party). Ve volbách v roce 1989 kandidovaly strany odděleně a každá z nich zaznamenala zisk dvou míst ve sněmovně.\n\nPřed volbami v roce 1994 kandidovaly strany společně se ziskem 11 % a pěti poslaneckých míst, rok nato se strany oficiálně spojily do uskupení pod názvem Zelení. O čtyři roky později volební zisk zopakovali a obsadili také jedno ze šesti lucemburských míst v Evropském parlamentu. Ve volbách v roce 2004 získali 15 %, v roce 2009 již téměř 17 %.\n\n! Rok\n! Volební zisk\n! Místa\n! Poslanci\nNick Clesen (1989–1994)\nJean Huss (1989–1992) Robert Garcia (1992–1994)\nFrançois Bausch (1989–1992) Jean Geisbusch (1992–1994)\nFrançois Bausch\nRenée Wagener\nCamille Gira\nJean Huss\nFrançois Bausch\nRenée Wagener\nCamille Gira\nJean Huss\nHenri Kox\nFrançois Bausch\nCamille Gira\nViviane Loschetter\nClaude Adam\nJean Huss\nHenri Kox\nFrançois Bausch\nCamille Gira\nViviane Loschetter\nClaude Adam\nJean Huss\n\n! Rok\n! Volební zisk\n! Místa\n\n"}
{"id": "709051", "url": "https://cs.wikipedia.org/wiki?curid=709051", "title": "Fotbalová reprezentace Faerských ostrovů", "text": "Fotbalová reprezentace Faerských ostrovů\n\nFotbalová reprezentace Faerských ostrovů reprezentuje Faerské ostrovy na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala. Členem FIFA se stala v roce 1998 a členem UEFA v roce 1990. První akce, které se tato reprezentace zúčastnila, byla kvalifikace na Mistrovství Evropy ve fotbale 1992.\n\n"}
{"id": "709054", "url": "https://cs.wikipedia.org/wiki?curid=709054", "title": "Essex (velrybářská loď)", "text": "Essex (velrybářská loď)\n\nEssex \"(Zkáza lodi \"Essex) byla americká velrybářská loď z Nantucketu (Massachusetts). Loď, jíž velel kapitán George Pollard, Jr., byla 26,7 metrů dlouhá, s tonáží 238 tun. Je všeobecně známá díky tomu, že byla napadena a potopena vorvaněm v Tichém oceánu v roce 1820. Tento incident inspiroval Hermana Melvilla v románu \"Bílá velryba\" (\"Moby-Dick\", 1851).\n\n\"Essex\" byla poměrně stará a na tehdejší poměry relativně malá velrybářská loď, která měla nálepku \"šťastného plavidla\". První plavbu absolvovala již v roce 1799. Před svou závěrečnou plavbou prošla rekonstrukcí. 12. srpna 1819 opustila loď pod velením George Pollarda (28 let), jemuž prvního důstojníka dělal Owen Chase (21 let), Nantucket. Oba spolu předtím podnikli úspěšnou plavbu. V plánu byla dvouapůlletá cesta do velrybářské oblasti západně od pobřeží Jižní Ameriky. Dva dny po vyplutí byla loď téměř potopena během bouřky. Došlo k poškození plachtoví, zničení dvou člunů (celkem jich loď měla 5), ale posádka se rozhodla pokračovat bez zásadního opravení škod. Loď minula v lednu 1820 Hornův mys a v říjnu 1820 doplula do lovecké oblasti. Nicméně zdejší moře bylo vylovené a tak se posádka na radu jiných velrybářů, které potkala, rozhodla pokračovat o asi 2500 námořních mil dále na západ do jižního Pacifiku.\n\n20. listopadu 1820 vyslal kapitán tři velrybářské čluny pronásledovat stádo vorvaňů. Jeden člun byl těžce poškozen úderem ocasu jedné z velryb a musel se vrátit na opravu. Člun kapitána Pollarda harpunoval vorvaně a byl jím tažen pryč. \"Essex\" následoval kapitánův člun, když posádka zpozorovala velrybu mnohem větší, než bylo obvyklé (26 metrů), která se chovala podivně. Velryba ležela na hladině, hlavou směrem k lodi. Pak se najednou dala do pohybu, zrychlovala mělkým potápěním. Narazila hlavou do lodi a potom ji podplula a snažila se vynořit pod lodí, což ji rozkymácelo. Poté se vynořila na boku, hlavou směřovala na příď, ocas u zádi. Vypadalo to, že je v bezvědomí. Námořníci se chystali vorvaně harpunovat, ale hrozilo nebezpečí poškození kormidla, tak od toho upustili. Velryba se následně probrala a odplula několik set metrů před loď a pak se otočila hlavou proti přídi. Co následovalo, popsal později první důstojník Owen Chase: \"\"Rozhlédl jsem se a uviděl jsem ho přímo před námi asi sto tyčí \"(v originále \"rods\", cca 500 metrů)\" daleko. Vorvaň plul směrem k nám dvojnásobnou rychlostí, než bylo běžné, a vypadalo to, jako by byl rozzuřený a chtivý pomsty. Kolem něj se čeřila voda, jak zuřivě máchal ocasní ploutví. Jeho hlava vyčuhovala napůl z vody. A takto do nás znovu narazil.\"\" \nVelryba prorazila příď, loď začala rychle nabírat vodu a potápět se. Posádka se vměstnala do jediného zbývajícího člunu. Vorvaň mezitím odplul a již ho nikdo víc nespatřil.\n\nLoď se potopila 2000 námořních mil (3700 km) západně od Jižní Ameriky. Posádka strávila dva dny shromažďováním zásob z trosek lodi. Poté se všech 21 námořníků ve třech malých člunech vydalo na cestu se zcela nedostatečnými zásobami jídla a pitné vody. Nejbližší známé ostrovy – Markézy – byly vzdálené 1200 mil (1900 km) západním směrem a kapitán Pollard měl v úmyslu plout směrem k nim. Nicméně posádka vedená Owenem Chasem se obávala, že ostrovy mohou být obydleny kanibaly, a rozhodla plout směrem k pobřeží Jižní Ameriky. Čluny však nemohly plout proti větru, a proto nejprve zamířily na jih (1000 mil) a teprve pak se měly otočit na východ. Pobřeží Jižní Ameriky odtud bylo nicméně dalších 3000 mil (4800 km) vzdálené.Doslova hodiny předtím, než by posádka začala umírat žízní, narazily čluny na neobydlený ostrov Henderson, který je v současnosti součástí britských Pitcairnových ostrovů. Zde našli velrybáři malý pramen sladké vody. Získali zde rovněž jídlo v podobě ptáků, krabů, ryb a rostlin. Nicméně během jednoho týdne ostrůvek prakticky vyjedli. 26. prosince 1820 se rozhodli, že místo opustí, neboť jim hrozilo hladovění. Tři muži – William Wright, Seth Weeks a Thomas Chapple (jediní z bělošských členů posádky, kteří nebyli původem z Nantucketu) – se rozhodli na ostrově zůstat. Zbytek odplul 31. prosince. Během tří dnů však muži na člunech snědli jídlo, které shromáždili na ostrově a začali hladovět.\n10. ledna 1821 zemřel Matthew Joy a následujícího dne se člun vezoucí Owena Chase, Richarda Petersona, Isaaca Colea, Benjamina Lawrence a Thomase Nickersona oddělil během bouře od ostatních. Peterson zemřel 18. ledna a podobně jako Joy byl zašit do oblečení a pohřben shozem do moře. 8. února zemřel Isaac Cole, ale posádka po debatě rozhodla jeho tělo neházet do moře, ale sníst. Do 15. února zbývajícím třem jídlo znovu došlo. 18. února – 90 dní po potopení \"Essexu\" – je zachránila britská velrybářská loď \"Indian\".\n\nPosádka člunu Obeda Hendricka vyčerpala své zásoby jídla 14. ledna a Pollardovi muži o týden později. Lawson Thomas zemřel 20. ledna a posádka se rozhodla, že není jiná možnost, než si jeho tělo ponechat na jídlo. Do 28. ledna zemřeli další tři muži. Toho samého dne se oddělil člun Obeda Hendricka s dvěma muži a nikdo je již víckrát nespatřil. 1. února znovu došlo jídlo a situace v kapitánově člunu se stala kritickou. Muži podstoupili los o to, kdo bude obětován v zájmu posádky. Černý puntík si vytáhl 17letý mladík Owen Coffin, Pollardův bratranec, kterého kapitán přísahal chránit. Pollard se nabídl, že mladíka zastoupí, ale Coffin údajně odpověděl \"ne, mně se líbí můj los jako kterýkoli jiný.\" Losovalo se ještě jednou, aby se určil ten, kdo Coffina zabije. Černý puntík si vytáhl jeho kamarád Charles Ramsdell. Ramsdell Coffina zastřelil a jeho tělo námořníci snědli. 11. února zemřel Brazillai Ray a po zbytek cesty se dva poslední členové posádky živili ohlodáváním kostí Coffina a Raye. Byli zachráněni nantucketskou lodí \"Dauphin \"téměř na dohled břehů Jižní Ameriky 23. února 1821. Oba muži byli tak vyčerpaní, že si ani nevšimli lodě, která k nim připlula, a zachránců se naprosto zděsili.\n\nPollard, Chase, Ramsdell, Lawrence a Nickerson se znovu shledali v přístavu Valparaíso, kde informovali místní úřady o jejich třech druzích zanechaných na ostrově Henderson. Loď, která plula přes Tichý oceán, dostala za úkol muže najít. Námořníci byli na pokraji smrti, ale podařilo se je zachránit. Stalo se tak 5. dubna 1821. Všech osm zachráněných mužů se vrátilo na Nantucket a během několika měsíců znovu vypluli na moře. Herman Melville později prohlásil, že by se zachránili všichni, kdyby pluli na západ, jak radil kapitán Pollard.\n\nKapitán George Pollard se vrátil na moře jako kapitán lodi \"Two Brothers\", loď však ztroskotala při první plavbě. Později se stal nočním hlídačem v Nantucketu. Každého 20. listopadu se zavíral ve svém pokoji a postil se na počest mužů z \"Essexu\".\n\nPrvní důstojník Owen Chase napsal o celé události svědectví nazvané \"Narrative of the Most Extraordinary and Distressing Shipwreck of the Whale-Ship Essex\" (Vyprávění o nejpozoruhodnějším a nejúděsnějším ztroskotání velrybářské lodi Essex). Tato knížka byla jedním ze zdrojů pro Melvillovu Bílou velrybu. Chase postupně ovládly noční můry a hrozné bolesti hlavy. Později začal schovávat jídlo na půdě svého domu a nakonec byl zavřen do ústavu pro duševně choré.\n\nPlavčík Thomas Nickerson se stal kapitánem obchodního loďstva a později napsal zprávu o událostech nazvanou \"The Loss of the Ship \"Essex\" Sunk by a Whale and the Ordeal of the Crew in Open Boats\" (Ztráta lodi Essex potopené velrybou a utrpení posádky v otevřených člunech), která však byla publikována až roku 1984.\n\nOstatní přeživší se vesměs také stali kapitány nebo členy posádky různých lodí. O osudech dvou z nich chybí přesné informace. Většina z nich napsala svou vlastní verzi příběhu o ztroskotání. Často se od sebe dosti liší, především co se týče chování přeživších.\n\nPříběh o potopení \"Essexu \"se jako mladík dozvěděl Herman Melville. Když sloužil na velrybářské lodi \"Acushnet\", setkal se Chaseovým synem, který byl členem posádky jiné lodi. Obě lodě se potkaly jen asi 100 mil od místa, kde se \"Essex \"potopil. Chase zapůjčil zápisky svého otce Melvillovi, který si je přečetl ještě na moři a uchvátilo ho, jak mohla být velryba schopná takového činu. Později se Melville setkal s Pollardem a do své vlastní kopie Chasova vyprávění si napsal: \"\"Setkal jsem se s kapitánem Pollardem na Nantucketu. Pro většinu ostrovanů nikdo. Pro mě jeden z nejúžasnějších lidí, jaké jsem kdy potkal\"\". V té době psal svého Moby-Dicka, bílou velrybu, jež je schopna podobných činů jako ta, jíž potkali námořníci Essexu.\n\n\"In the Heart of the Sea: The Tragedy of the Whaleship Essex\" od Nathaniela Philbricka je knihou, která získala cenu National Book Award. Vypráví celý příběh především pomoci zpráv Nickersona a Chase.\n\nUdálosti inspirovaly skupinu Mountain pro jejich album \"Nantucket Sleighride\" z roku 1971. \n\nPříběh byl rovněž použit ve 3. epizodě série BBC \"Jižní Pacifik\" s názvem \"Nekonečná modř\" z roku 2009, aby ukázal obtížnost přežití v těchto končinách pro člověka.\n\nPodle Philbrickovy knihy byl natočen stejnojmenný film \"V srdci moře\" (\"In the Heart of the Sea\", 2015). Režie se ujal Ron Howard, hudbu složil Roque Baños.\n\nNelze úplně vyloučit, že za potopením lodi stojí legendární vorvaň Mocha Dick, jenž byl předobrazem Bílé velryby, a který v první polovině 19. století ohrožoval posádky lodí v Atlantiku a Pacifiku. Nicméně žádný z očitých svědků nepopsal útočícího samce jako zbarveného doběla, což byl právě poznávací „znak“ Mocha Dickův.\n\n\n"}
{"id": "709056", "url": "https://cs.wikipedia.org/wiki?curid=709056", "title": "Obyce", "text": "Obyce\n\nObyce jsou obec na Slovensku ležící v okrese Zlaté Moravce v Nitranském kraji.\n\nObec leží na severovýchodním okraji Požitavské pahorkatiny na úpatí Pohronského Inovce v údolí řeky Žitavy. Katastr má charakter pahorkatiny, ve východní části hornatiny, tvořen jíly, písky a andezity. Převážně východní část katastru je zalesněná (roste zde nejvíce dub, habr a buk), západní část více odlesněná. V obci vyvěrá minerální pramen.\n\nPrvní písemná zmínka o obci je z roku 1322 jako Ebedicz, později se objevuje pod názvy Ebedych (1324), Obicze (1773), Obice (1786), Obyce (1927). Patřila místním zemanům a opatství v Hronském Beňadiku. V roce 1504 připadla zemanská část hradu Hrušov a v roce 1565 opatská část Ostřihomské kapitule. V 17. století ji přepadli Turci. Od 18. století se rozvíjel také drobný průmysl - otevřena byla papírna, sklárna a hnědouhelný důl. Ten byl v provozu až do roku 1949. Během druhé světové války zde aktivně působila partyzánská skupina.\n\n\n"}
{"id": "709057", "url": "https://cs.wikipedia.org/wiki?curid=709057", "title": "Seznam rozhleden v Kraji Vysočina", "text": "Seznam rozhleden v Kraji Vysočina\n\nSeznam rozhleden v Kraji Vysočina představuje výčet rozhleden a vyhlídkových věží, které se nachází v Kraji Vysočina.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "709066", "url": "https://cs.wikipedia.org/wiki?curid=709066", "title": "Naked City (hudební skupina)", "text": "Naked City (hudební skupina)\n\nNaked City byla americká avantgardní hudební skupina, vedená saxofonistou a skladatelem Johnem Zornem. Skupina existovala v letech 1988-1993.\n\n\n"}
{"id": "709067", "url": "https://cs.wikipedia.org/wiki?curid=709067", "title": "Naked City", "text": "Naked City\n\nNaked City může znamenat:\n\n"}
{"id": "709068", "url": "https://cs.wikipedia.org/wiki?curid=709068", "title": "Stopy hrůzy", "text": "Stopy hrůzy\n\nKnižní edice Stopy hrůzy vycházela v průběhu let 1992 – 2000 v nakladatelství Studio dobré nálady - Kredit, Praha a později v nakladatelství Signet Brno, společně s edicemi Sladké snění a Stopy zločinu. Série obsahovala celkem 108 dílů.\n\nKnihy z této edice byly určeny převážně tehdejší mladé generaci čtenářů. Jednalo se o brožované knihy menšího formátu s ilustrovanou lesklou barevnou obálkou, kterou navrhoval Oldřich Pošmurný. Hlavními hrdiny těchto knih byli američtí teenageři, kteří se dříve nebo později setkali ve svém životě s přítomností zla v různých formách. Zlo zde bylo znázorňováno v podobě závisti, žárlivosti nebo pomsty, případně jeho kořeny sahaly daleko do dávné minulosti, či bylo zobrazeno v podobě různých přízraků, duchů ze záhrobí nebo mimozemských civilizací. \n\nKe spisovatelům, jejichž díla byla v této podobě vydávána patřili: R. L. Stine (Fear Street), Nicholas Adams (Superhoror), Barbara a Scott Siegelovi (Země duchů), Lynn Beachová (Údolí přízraků), Christopher Pike (Tajemné zlo), Wendy Darlenová, V. K. Fair, Andrew Hall (Prokletá škola) a Janice Harellová. \n\n"}
{"id": "709069", "url": "https://cs.wikipedia.org/wiki?curid=709069", "title": "Vetschau", "text": "Vetschau\n\nVetschau, , je město na jihu německé spolkové země Braniborsko. Leží v oblasti Blat v historické zemi Dolní Lužice, přibližně osmnáct kilometrů na západ od Chotěbuzi, a patří do zemského okresu Oberspreewald-Lausitz.\n\nKoncem roku 2010 zde na ploše 110 čtverečních kilometrů žilo necelých devět tisíc obyvatel.\n\n\n"}
{"id": "709077", "url": "https://cs.wikipedia.org/wiki?curid=709077", "title": "Nextel", "text": "Nextel\n\nNextel je oxidové keramické textilní vlákno vyráběné firmou 3M od roku 1974.\n\nVodnatý roztok z kovových sloučenin s vysokou viskozitou se protlačuje tryskami (10-12 µm), tvoří se želatina. \n\nÚdaje o vyráběném množství nejsou zveřejňovány. \n\nPřehled hlavních fyzikálních vlastností a cen (v roce 2008) typů 312, 440, 550, 610 a 720 (167 - 220 tex):\nKeramický průmysl: obklady pecí, izolace (typ 312 a 440)\n\nKompozity: rotory, radomy, konstrukční díly letadel a raket (typ 610 a 720)\n"}
{"id": "709078", "url": "https://cs.wikipedia.org/wiki?curid=709078", "title": "Čestmír Císař", "text": "Čestmír Císař\n\nČestmír Císař (2. ledna 1920 Hostomice nad Bílinou – 24. března 2013 Praha) byl český a československý politik Komunistické strany Československa, ministr školství vlády ČSSR, poúnorový poslanec Národního shromáždění ČSSR, diplomat, předseda České národní rady a poslanec Sněmovny národů Federálního shromáždění na přelomu 60. a 70. let. Byl výraznou postavou reformního hnutí během pražského jara. Za normalizace byl politicky pronásledován. V 80. letech byl aktivní v opozičním hnutí reformních komunistů Obroda.\n\nVe 30. letech absolvoval reálné gymnasium v Duchcově a pokračoval ve studiu ve Francii. Ve druhé polovině 30. let studoval na Lycée Carnot v Dijonu, za okupace pracoval v letech 1939–1942 jako účtárenský úředník První české vzájemné pojišťovny v Praze a zaměstnanec vinných sklepů. Do roku 1945 byl vedoucím kanceláře firmy \"Brača Kristovič\" v Praze. Po válce studoval na Filozofické fakultě Univerzity Karlovy, kde dokončil studium roku 1948.\n\nDo KSČ vstoupil v roce 1945. Tehdy byl sekretářem Sociologického ústavu v Praze. Od roku 1946 zastával stranické funkce. Po dva roky působil jako referent kulturně propagačního oddělení ÚV KSČ. Do roku 1952 pak zastupoval vedoucího odboru, později byl vedoucím oddělení ÚV KSČ. Od roku 1952 do roku 1957 byl vedoucím oddělení a později tajemníkem Krajského výboru KSČ v Plzni (v této funkci se podílel na potlačení plzeňského povstání roku 1953). V roce 1957 se stal zástupcem hlavního redaktora \"Rudého práva\" a v roce 1961 hlavním redaktorem listu \"Nová mysl\". V roce 1963 byl zvolen tajemníkem ÚV KSČ (v této funkci od dubna do září 1963, zároveň členem sekretariátu ÚV KSČ). V témže roce byl ale z této funkce odvolán a jmenován ministrem školství a kultury ve vládě Jozefa Lenárta. Tento post zastával v letech 1963–1965. Získal si zde pověst liberálního a reformního politika. Antonín Novotný a jeho mocenská skupina ho proto z ministerské funkce stáhl a v roce 1965 pověřil postem velvyslance ČSSR v Rumunsku.\n\nVe volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal do prosince 1966, kdy rezignoval na poslaneckou funkci. Nahradil ho Čeněk Procházka.\n\nJeho politická kariéra vyvrcholila během pražského jara v roce 1968. V březnu 1968 byl z dosavadní funkce velvyslance v Rumunsku povolán zpět do Prahy, kde byl zpočátku pověřen vedením stranické práce na úseku školství a vědy na ÚV KSČ a během několika měsíců se stal tajemníkem ÚV KSČ (v období březen – srpen 1968 byl členem sekretariátu ÚV KSČ). Jeho nástup do vrcholných funkci patřil mezi několik nejvýznamnějších personálních změn v první fázi reformního procesu. Část vysokoškolských studentů ho dokonce po abdikaci Antonína Novotného navrhovala do úřadu prezidenta republiky. Při oslavách 150. výročí narození Karla Marxe prohlásil, že leninismus se ke škodě věci stal jednou povolenou interpretací Marxova díla. V červenci 1968 se stal předsedou České národní rady, která byla tehdy nově utvořena jako přípravný zákonodárný orgán českých zemích v rámci federalizaci Československa (skutečné ústavní pravomoci získala až po provedení federalizace od počátku roku 1969).\n\nHned po invazi vojsk Varšavské smlouvy do Československa byl zadržen, ale následně propuštěn. Česká národní rada a další orgány proti jeho zadržení vydala ostrý protest.\n\nVysočanský sjezd KSČ 22. srpna 1968 ho zvolil členem Ústředního výboru Komunistické strany Československa. V srpnu 1968 byl rovněž členem předsednictva a sekretariátu ÚV KSČ. Od prosince 1968 do září 1969 byl členem Byra ÚV KSČ pro řízení stranické práce v českých zemích.\n\nPo federalizaci Československa usedl roku 1969 do Sněmovny národů Federálního shromáždění, kde setrval do července 1970, kdy rezignoval. V letech 1969–1970 zasedal i v České národní radě, kde zároveň zastával funkci jejího předsedy. I na tento post v roce 1970 rezignoval.\n\nJeho posrpnový ústup z politiky probíhal nejednoznačně. Petr Pithart jeho chování komentoval následovně: „jeho pokus udržet se byl na hranici etické přípustnosti“. Zdeněk Mlynář zase vzpomíná, že měl na otázku svého dalšího profesního uplatnění odpovědět „pod deset tisíc nejdu“. V roce 1970 byl vyloučen z KSČ. Za normalizace byl zbaven všech funkcí a žil v ústraní. Pracoval v památkové péči. Nepodepsal Chartu 77 a politicky aktivní byl až koncem 80. let v opozičním hnutí reformních komunistů Klub za demokratický socialismus Obroda, které spoluzakládal. Příležitostně publikoval v samizdatu pod pseudonymem \"Laureatus\".\n\nBěhem sametové revoluce se snažil pro klub Obroda získat zastoupení ve vládě a vedl o tom rozhovory s Ladislavem Adamcem, což ale Občanské fórum odmítlo. V prosinci 1989 se jeho jméno znovu objevilo mezi možnými uchazeči o funkci hlavy státu. Jeho kandidaturu tentokrát navrhl tehdejší Socialistický svaz mládeže, on sám však ustoupil Václavu Havlovi a kandidaturu stáhl. Dne 21. prosince 1989 byl jmenován velvyslancem se zvláštním posláním. Působil jako poradce nového ministra zahraničních věcí Jiřího Dienstbiera a v roce 1991 se stal československým velvyslancem u Rady Evropy. Na základě lustračního zákona byl ale krátce na to odvolán.\n\nByl literárně činný a vydal několik knih, mezi nimi i obšírné paměti. Od roku 1990 byl aktívním členem Masarykova demokratického hnutí.\n\nZemřel 24. března 2013 v Praze.\n\n\n\n\n\n"}
{"id": "709079", "url": "https://cs.wikipedia.org/wiki?curid=709079", "title": "Seznam zelených politických stran", "text": "Seznam zelených politických stran\n\nSeznam zelených politických stran ve světě.\n\n\n\n\n"}
{"id": "709080", "url": "https://cs.wikipedia.org/wiki?curid=709080", "title": "H. P. Lovecraft (hudební skupina)", "text": "H. P. Lovecraft (hudební skupina)\n\nH. P. Lovecraft byla americká psychedelicky rocková hudební skupina, založená v Chicagu, Illinois v roce 1967. Název skupiny pochází ze jména spisovatele H. P. Lovecrafta. Skupina se rozpadla po dvou letech existence v roce 1969.\n\n\n\n"}
{"id": "709086", "url": "https://cs.wikipedia.org/wiki?curid=709086", "title": "Zlitán", "text": "Zlitán\n\nZlitán ( ) je město v Libyi. Leží na jižním pobřeží\nStředozemního moře na západě od zálivu Velká Syrta a má přes sto tisíc obyvatel.\n\nOd hlavního města Tripolisu, které leží směrem na západ, je Zlitán vzdálen 160 kilometrů. Přibližně šedesát kilometrů na východ od Zlitánu leží Misuráta a ve vzdálenosti 35 kilometrů na západ leží rozvaliny starořímského města Leptis Magna.\n\nO původu jména panují spory. Někteří se domnívají, že pochází z berberštiny, jiní si myslí, že je původem arabské a má být složeninou znamenající \"stín fíkovníků\".\n"}
{"id": "709110", "url": "https://cs.wikipedia.org/wiki?curid=709110", "title": "Radličná kost", "text": "Radličná kost\n\nRadličná kost (: \"vomer\") je nepárová plochá lebeční kost umístěná u člověka v dorzokaudální (tedy „zadní a spodní“) části nosní přepážky. Vyskytuje se nicméně v určité podobě již u čelistnatých ryb.\n\nV horní části vybíhá ve dvě symetrické, šikmo vzhůru směřující lamelovité prodlouženiny, které se označují \"alae vonieris\". Těmi se kost radličná napojuje na rostrum klínové kosti i na vlastní tělo kosti klínové. Šev mezi těmito kostmi (v podobě rostra vsazeného mezi dvě křídla radličné kosti) se označuje \"schindylesis\". Poněkud ventrálněji se kost radličná napojuje na kost čichovou. Naopak na spodní (kaudální) straně se radličná kost napojuje na tvrdé patro, a to konkrétně na jeho dlouhý hřebenitý výběžek (\"crista nasalis\").\n\nVomer vzniká již v druhém fetálním měsíci, a to z dvou osifikačních jader (oblastí tkáně, které postupně kostnatí). Nejprve osifikuje oblast přiléhající k chrupavčitým přepážkám nosním, kost roste postupně směrem vzhůru, ale až koncem lidského růstového období dochází ke spojení s čichovou a klínovou kostí. Velmi často dochází k vychýlení radličné kosti směrem doleva nebo doprava (což je spojeno s vychýlením celé nosní přepážky, s křivým nosem), poněkud vzácnější jsou různé otvory ve vomeru způsobené nekompletním zkostnatěním nebo dokonce zdvojení vomeru, což nastává při nesplynutí původních dvou osifikačních jader.\n"}
{"id": "709119", "url": "https://cs.wikipedia.org/wiki?curid=709119", "title": "Obroda", "text": "Obroda\n\nObroda (plným názvem Klub za socialistickou přestavbu Obroda) byla opoziční iniciativa v Československu, která vyvíjela činnost v letech 1989–1990.\n\nTvořili ji v převážné většině vyloučení či vyškrtnutí členové KSČ, která se po porážce Pražského jara zbavovala „vnitřních nepřátel“. Existence iniciativy byla ohlášena v únoru 1989 a k jejím čelným představitelům patřili historikové Antonín Benčík, Václav Kural a Vojtěch Mencl, dále Josef Domaňský, Miluše Fischerová, Vladimír Kabrna a Josef Stehlík, v Brně pak Zdeněk Přikryl. Na činnosti Obrody se rovněž podíleli Čestmír Císař, Jiří Dienstbier a další. Klub se hlásil k odkazu pražského jara a ke Gorbačovově perestrojce. Po listopadu 1989 se představitelé Obrody pokoušeli výrazněji prosadit v Občanském fóru, mnozí z nich pak zamířili do řad sociálních demokratů.\n\nIniciativa vydávala časopis \"Dialog\", který vycházel i v brněnské regionální mutaci.\n"}
{"id": "709120", "url": "https://cs.wikipedia.org/wiki?curid=709120", "title": "Satelitní televize", "text": "Satelitní televize\n\nSatelitní televize využívá k přenosu televizního vysílání umělé družice umístěné na oběžné dráze kolem Země. Signál z družice je obvykle přijímán na venkovní parabolickou anténu lidově zvanou satelitní anténa nebo satelitní talíř. Přijímač satelitní televize bývá buď součástí televizoru (televizor s vestavěným satelitním tunerem), nebo jde o samostatné zařízení (set-top-box) připojené k televizoru vhodným kabelem. Existují také satelitní TV karty, které lze připojit k počítači a sledovat pak televizní pořady na jeho obrazovce.\nVýhodou satelitní televize je možnost pokrytí rozsáhlého území televizním signálem za pomocí jediné družice. V odlehlých oblastech, kam nevedou rozvody kabelové televize a kde nejsou zbudovány vysílače pozemní televize, je satelitní televize jediným možným řešením. Nevýhodou je finanční a technická náročnost přípravy a provozu jak družice tak podpůrného pozemního vysílacího systému.\n\nPrvní satelitní televizní přenos mezi Evropou a USA zprostředkovala roku 1962 družice TELSTAR 1. Spojení nebylo stálé, ale bylo možné po dobu asi 20 minut několikrát denně. Přijímací / vysílací pozemní stanice byly v USA, Francii a Velké Británii. Během 60. a 70. let 20. století vzniklo několik sítí satelitní televize, např. Orbita a Ekran v Sovětském svazu nebo Anik v Severní Americe.\n\nDříve se družice satelitní televize umísťovaly na eliptickou oběžnou dráhu s dobou oběhu 12 hodin. Dnes je nejběžnější geostacionární dráha, kdy se družice při pozorování ze Země jeví, jako by visela na stále stejném místě. Družice jsou umístěny na oběžné dráze kruhového tvaru asi 35 800 km nad povrchem Země nad rovníkem.\n\nPřenosový řetězec satelitní televize sestává z pozemní vysílací stanice, kde je televizní signál ze studia převeden na vysokofrekvenční signál. Ten je poté zesílen a prostřednictvím vysílače s velkou parabolickou anténou odvysílán na družici. Spojení mezi pozemní stanicí a družicí se nazývá Uplink. Transpondér na družici přijatý signál zkonvertuje na nižší kmitočet (Ku pásmo nebo C pásmo) a odvysílá jej zpět k zemi, kde jej přijímají zákazníci. Spojení mezi družicí a přijímačem se nazývá Downlink. Aby se signály družic vzájemně nerušily musí být mezi družicemi určitá minimální vzdálenost. Družice vysílající v C pásmu jsou od sebe vzdáleny alespoň o 2°, družice vysílající v Ku pásmu jsou od sebe vzdáleny alespoň 1°. Existuje ale možnost kolokace, kdy jednu orbitální pozici sdílí více družic, jejichž signály se navzájem neruší.\n\nVysílání satelitní televize může mít analogovou nebo digitální formu. Analogová forma vysílání je v dnešní době zastaralá a kromě posledních 35 kanálů vysílaných pro území jižní Ameriky byla ukončena. Analogové satelitní vysílání v Evropě bylo ukončeno s vypnutím posledních analogových transponderů satelitů Astra vysílajících z pozice 19,2°E dne 30.04.2012 . Naopak digitální vysílání zažilo rozmach. Oproti analogu má hned několik výhod. Na místě jednoho analogového programu jich v digitální podobě může vysílat hned několik, navíc kromě obrazu a zvuku lze vysílat informace o vysílaném pořadu a o pořadech následujících, lze přidat zvukový doprovod ve více jazycích. Lze vysílat obraz s vysokým rozlišením – HDTV. V Evropě se používá standard DVB-S a DVB-S2.\nSignál satelitní televize může být v šifrované nebo nešifrované podobě. Nešifrovaný signál (FTA) lze přijímat volně, bez nutnosti dalších poplatků. Šifrovaný signál (označovaný často jako kódovaný signál) mohou přijímat jen majitelé přijímačů s patřičným dekodérem a dekódovací kartou. Kartu je nutno zakoupit u provozovatele placené televize a to buď za jednorázový poplatek nebo formou pravidelných poplatků za sledování placené televize.\n\n"}
{"id": "709121", "url": "https://cs.wikipedia.org/wiki?curid=709121", "title": "Jiljí Vratislav Jahn", "text": "Jiljí Vratislav Jahn\n\nJiljí Vratislav Jahn (22. ledna 1838 Pardubice – 18. května 1902 Praha) byl český chemik, středoškolský profesor, básník, odborný spisovatel a politik.\n\nBěhem studií na pražské polytechnice se seznámil s básnickou družinou májovců a publikoval básně v časopisech. Počátkem 60. let přispíval do Riegrova Slovníku naučného a krátce spolupracoval s Národními listy. V letech 1863-94 působil jako profesor, později ředitel nově zřízené reálné školy v Pardubicích. Účastnil se veřejného života v pardubickém obecním zastupitelstvu, jako poslanec Českého zemského sněmu (1874-75 a 1889-92) a Říšské rady (1885-91) za staročeskou stranu, kde se ve spolupráci s F. L. Riegrem věnoval především školským otázkám. Byl autorem odborných publikací a učebnic chemie. Po odchodu do důchodu roku 1894 se přestěhoval do Prahy, kde působil ve Společnosti pro průmysl chemický a řídil dívčí střední školu spolku Minerva. Byl oceňovaný pro skromnou nezištnou politickou práci, pedagogické výsledky i literární činnost.\n\nNarodil se v předhradí pardubického zámku 22. ledna 1838 jako syn vrchnostenského úředníka. Dobrá domácí příprava mu zajistila, že rychle zvládl hlavní školu a roku 1849 nastoupil na německou reálku v Praze, kde v té době vyučovali kvalitní profesoři Josef Wenzig, Josef Pečírka, Jan Vácslav Rozum, Václav Faltys aj. Tam se také se spolužákem V. Mixou začal zabývat poezií.\n\nRoku 1853 vstoupil na stavovskou techniku (polytechnika, dnes ČVUT), kde studoval chemii a geognosii. Během studií se seznámil s Adolfem Heydukem a J. V. Fričem, který ho uvedl do družiny májovců. Roku 1858 uveřejnil svou první báseň, \"Mnich\", v časopise \"Lumír\".\n\nPo ukončení studií pracoval jako praktikant v Packově strojírně v Karlíně a večery trávil ve společnosti básníků (Vítězslav Hálek, Rudolf Mayer, František Věnceslav Jeřábek aj.). Později získal zaměstnání na stavebním ředitelství na Malé Straně. Neměl tam mnoho práce, čímž mu zbylo více času na literaturu. Podařilo se mu také vyhnout se vojenské službě.\n\nOdbornou veřejnost na sebe upozornil vědeckou rozpravou o Kunětické hoře, kterou napsal pro časopis \"Živa\". Seznámil se také s F. L. Riegrem, který jej k 1. prosinci 1859 přijal do redakce \"Slovníku naučného\". S Riegrem navázal pevné a dlouhodobé přátelství. Vstoupil také do redakce \"Národních listů\" (podílel se přímo na redigování prvního čísla, které vyšlo 1. ledna 1861), ale pro nesouhlas s jejich politickou linií brzy odešel.\n\nS pomocí Riegra ale získal ministerskou výjimku, která mu umožňovala vyučovat na středních školách, ačkoliv neměl univerzitní vzdělání, a začal se připravovat na zkoušky z chemie a přírodopisu pro vyšší reálky. Od ledna 1861 do června 1862 vedl časopis \"Obrazy života\", kde jeho spolupracovníky byli Vítězslav Hálek a Alfred Waldau. Krátce také přispíval do Šimáčkova časopisu \"Posel z Prahy\".\n\nRoku 1863 byl vybrán za prozatímního ředitele nově zřízené vyšší reálky v Pardubicích. Na této škole pak vyučoval přes třicet let, až do odchodu do důchodu v roce 1894. Po absolvování zkoušek byl roku 1864 jmenován definitivním učitelem (podle jiných zdrojů též ředitelem), 13. července 1868 pak definitivním ředitelem. Pod jeho vedením byla škola roku 1880 zestátněna.\n\nRoku 1869 přišel při nevydařeném chemickém pokusu o levé oko. Jeho zrak se později zhoršoval, což omezovalo jeho literární činnost.\n\nV Pardubicích se účastnil veřejného života. Byl zvolen za člena městského a okresního zastupitelstva a za člena výboru pro podporu chudých studujících. Stal se starostou pěveckého sboru Perštýn a akciového pivovaru.\n\nByl ale aktivní i ve vrcholové politice. 3. července 1874 byl zvolen za poslance Českého zemského sněmu (do roku 1875). Opětovně usedl na zemský sněm po zemských volbách roku 1889. Již na schůzi sněmu v září 1892 se ovšem oznamuje jeho rezignace na mandát.\n\nVe volbách do Říšské rady roku 1885 získal za staročeskou stranu mandát v Říšské radě (celostátní zákonodárný sbor), kde reprezentoval městskou kurii, obvod Pardubice, Holice, Přelouč, Vysoké Mýto, Choceň, Kostelec nad Orlicí, Rychnov nad Kněžnou a Žamberk. Ve vídeňském parlamentu setrval do konce funkčního období, tedy do roku 1891. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nV politických funkcích vystupoval především jako odborník na problematiku školství.\n\nRoku 1894 odešel do důchodu. Získal titul školního rady a odstěhoval se do Prahy. Stal se členem výboru Společnosti pro průmysl chemický a národopisné výstavy. V roce 1895 se stal ředitelem dívčí střední školy spolku Minerva. Byl rovněž místopředsedou Ústřední matice školské, spoluredaktorem Časopisu pro průmysl chemický a starostou Českého klubu.\n\nZemřel na chřipku provázenou zápalem plic. Nakazila se i jeho manželka, v době jeho smrti byla v kritickém stavu a krátce poté také zemřela. (Zhruba po týdnu je následoval i vnuk Jiljí Václav Pavlíček.)\n\nJahnovy ostatky byly podle přání zemřelého převezeny do Pardubic a pohřbeny v rodinné hrobce za účasti příbuzných i veřejných představitelů.\n\nJahn byl za života oceňovaný jako výborný učitel a ředitel, vážený lidumil a uznávaný básník-lyrik. Pozitivně byly hodnoceny i jeho odborné spisy a veřejná činnost.\n\n16. června 1902 se ve velké dvoraně Měšťanské besedy v Praze konalo shromáždění k uctění Jahnovy památky. Účastnila se řada osobností veřejného, kulturního a vědeckého života, jako např. rektoři Jan Ladislav Sýkora a Gabriel Blažek, profesoři Jaromír Čelakovský, Václav Vladivoj Tomek, Jan Krejčí, František Štolba, František Faktor, spisovatelky Gabriela Preissová a Eliška Krásnohorská a řada dalších. Řečníci ve svých proslovech připomínali Jahnovy zásluhy v různých oblastech. Jan Baptista Lambl ocenil jeho činnost ve Společnosti pro průmysl chemický. Eliška Krásnohorská vyzdvihla jeho básnickou tvorbu, v níž vyslovoval city k milované dívce a lásku k vlasti, ale také jeho obětavou práci ve prospěch spolku Minerva, kde pomáhal mladým ženám dosáhnout vyššího vzdělání. JUC. Jan Sedlák se věnoval jeho činnosti politické, kterou charakterizovala skromná, nezištná činnost na všech úkolech. V rámci staročeské strany se stal odborníkem na školskou problematiku. Bojoval za nápravu nedostatků na české univerzitě, postátňování středních škol a zakládání učitelských ústavů. Školní rada Vincenc Mazánek zhodnotil Jahnovo třicetileté pedagogické působení v Pardubicích. Škole zajistil učební pomůcky i státní podporu. Absolventi z vděčnosti založili na jeho počest Jahnovo stipendium. Antonín Nýdrle, ředitel Společnosti pro průmysl chemický, ocenil Jahna jako odborného spisovatele. Snažil se popularizovat vědu, jeho kniha \"Chemie nerostná\" z roku 1868 byla jednou z prvních českých učebnic chemie a vyznačovala se čistým jazykem a minimem cizích slov. Hodnotné byly i jeho překlady z němčiny, \"Kronika práce, osvěty, průmyslu a nálezů\" a životopisné obrazy významných osobností. Pardubický starosta Formánek pak ocenil Jahnovy pevné zásady a jeho nezištnou práci pro město.\n\nV září 1924 se konaly všenárodní oslavy památky J. V. Jahna v Pardubicích. Po vzniku Československa byl pardubický zámek převeden na Musejní spolek, který na něj osadil Jahnovu pamětní desku od akademického sochaře Miloslava Baše. Se slavnostním projevem při příležitosti jejího odhalení vystoupil František Sekanina.\n\nJahn byl do roku 1864 horlivým spisovatelem a básníkem. Velkou část prací publikoval v časopisech (\"Lumír\", \"Obrazy života\", \"Máj\"). Překládal také z němčiny (např. díla Karla Herloše) a napsal tragédii \"Kateřina z Pernštýna\". V pozdějších letech se zaměřil na odbornou literaturu a životopisy významných osobností. Pořádal veřejné přednášky, například o alchymii nebo o Marii Čacké.\n\nKnižně vyšly např. tyto jeho práce:\n\nRoku 1924 vydalo Kunětické družstvo v Pardubicích výbor jeho básní.\n\nPřeklady:\n\nJahnova báseň \"Tři jezdci\" z r. 1862 o upálení Jana Husa byla zhudebněna Bedřichem Smetanou.\n\n\n"}
{"id": "709123", "url": "https://cs.wikipedia.org/wiki?curid=709123", "title": "Autonomní republika Abcházie", "text": "Autonomní republika Abcházie\n\nAutonomní republika Abcházie () je de iure autonomní útvar na území Abcházie v rámci Gruzie.\n\nVe skutečnosti je abchazské území ruským protektorátem zcela závislým na ruské vojenské, hospodářské a finanční pomoci. Jeho nezávislost byla Ruskem oficiálně uznána po krátké rusko-gruzínské válce v roce 2008. Kvůli přítomnosti ruských vojenských jednotek bývá Abcházie často označována za Ruskem okupované území.\n\nGruzií uznávaná vláda Autonomní republiky Abcházie sídlí v exilu v Tbilisi. Od roku 2006 až do gruzínsko-abchazské války v srpnu 2008 sídlila tato vláda v abchazské vsi Čchalta a ovládala tzv. Horní Abcházii, která byla v té době pod kontrolou gruzínské armády. Hlavním městem autonomní republiky je však oficiálně Suchumi.\nAutonomní republika Abcházie se dělí na šest okresů (). Správní dělení Republiky Abcházie je mírně odlišné.\n\n"}
{"id": "709124", "url": "https://cs.wikipedia.org/wiki?curid=709124", "title": "Diazinon", "text": "Diazinon\n\nDiazinon (systematický název \"O\",\"O\"-diethyl-\"O\"-[4-methyl-6-(propan-2-yl)pyrimidin-2-yl]fosforthioát) je bezbarvá až tmavě hnědá kapalina, organofosfát vyvinutý v roce 1952 ve švýcarské firmě Ciba-Geigy (později Novartis a potom Syngenta). Používal se jako nesystémový organofosfátový insekticid k hubení švábů, rybenek, mravenců a blech v obytných budovách. Intenzivně se užíval v 70. letech a na počátku 80. let 20. století na zahradách i v domech. Ve formě nástrah byl používán na západě Spojených států amerických proti vosám. V obytných domech se nesmí ve Spojených státech amerických používat od roku 2004, je však stále povolen pro použití v zemědělství.\n\nToxický účinek diazinonu je založen na inhibici acetylcholinesterázy. Má nízkou perzistenci v půdě, poločas je od 2 do 6 týdnů. Mezi příznaky otravy člověka diazinonem patří slabost, bolest hlavy, úzko na hrudi, rozmazané vidění, nereaktivní zornice, slinění, pocení, nauzea, zvracení, průjem, břišní křeče a nezřetelná řeč.\n\nV roce 1988 zakázala EPA používat diazinon na golfových hřištích a na pastvinách, protože se na nich shromažďují ptáci, kteří následkem otravy diazinonem hynuli. Od 31. 12. 2004 je v USA zakázáno prodávat nezemědělské produkty s obsahem diazinonu. Je však legální používat výrobky zakoupené před tímto datem, za předpokladu dodržení návodu a bezpečnostních opatření.\n\nMezinárodní agentura pro výzkum rakoviny (IARC) v roce 2015 zařadila diazinon mezi karcinogeny.\n\n"}
{"id": "709126", "url": "https://cs.wikipedia.org/wiki?curid=709126", "title": "Nový ateismus", "text": "Nový ateismus\n\nNový ateismus (anglicky \"New Atheism\") je přesvědčení, že „náboženství by nemělo být tolerované, ale mělo by se kritizovat a vystavovat ho racionálním argumentům ve všech případech, kdy vzroste jeho vliv.“ Představitelé nového ateismu tvrdí, že nedávné vědecké pokroky vyžadují méně vstřícný postoj k náboženství, pověrám a náboženskému fanatismu, než jaký zastávali mnozí tradiční sekularisté. Termín „nový ateismus“ poprvé užil agnostický novinář Gary Wolf v roce 2006.\n\nNový ateismus vede k a v mnohém se překrývá se sekulárním humanismem a antiteismem, zvláště pak v kritice toho, co mnozí „noví ateisté“ považují za indoktrinaci dětí.\n\nZa „čtyři jezdce nového ateismu“ jsou považováni biolog Richard Dawkins, filosof Daniel Dennett, neurovědec Sam Harris a novinář Christopher Hitchens. Toto pojmenování je narážka na čtyři jezdce Apokalypsy a bylo poprvé použito jako název DVD záznamu debaty těchto čtyř osobností z roku 2007. Tito autoři v letech 2004–2007 vydali několik bestsellerů, ve kterých vyjadřovali své názory na náboženství.\n\n\nNoví ateisté vycházejí převážně z vědeckého hlediska. Avšak zatímco mnozí dřívější autoři soudili, že věda se pojmem „Boha“ zabývat nepotřebuje či toho dokonce není schopna, Richard Dawkins oponuje s tím, že „hypotéza Boha“ je řádná vědecká hypotéza s projevy v hmotném světě a jako každá jiná hypotéza může být testována a vyvrácena. Podle Victora Stengera je osobní abrahámovský Bůh vědeckou hypotézou, již lze testovat standardními vědeckými postupy. Dawkins i Stenger tedy docházejí k závěru, že hypotéza v žádném takovém testu neobstojí a že naturalismus postačuje k vysvětlení všeho, co ve vesmíru pozorujeme, od nejvzdálenějších galaxií po původ života, druhů a dokonce i fungování mozku a vědomí. Podle jejich mínění není pro pochopení skutečnosti nikde nutné zavádět Boha či nadpřirozeno.\nPočátky hnutí se často datují do roku 2004, kdy Sam Harris vydal knihu \"The End of Faith: Religion, Terror, and the Future of Reason\" (česky doslova \"Konec víry: Náboženství, hrůza a budoucnost rozumu\"). V roce 2006 vydal další knihu, \"Letter to a Christian Nation\" (česky doslova \"Dopis křesťanskému národu\") a v témže roce vydal Richard Dawkins knihu \"Boží blud\", která se na žebříčku bestsellerů \"The New York Times\" držela 51 týdnů. Názvy „nový ateismus“ a „noví ateisté“ se objevily v listopadu 2006 v článku časopisu \"Wired\". Dalšími knihami jsou \"Breaking the Spell: Religion as a Natural Phenomenon\" (česky doslova \"Prolomení kletby: náboženství jako přirozený fenomén\") Daniela Dennetta z roku 2006; \"God: The Failed Hypothesis\" (česky doslova \"Bůh: nesprávná hypotéza\") od Victora J. Stengera z roku 2007; a \"Bůh není veliký\" od Christophera Hitchense z roku 2007.\n\n"}
{"id": "709128", "url": "https://cs.wikipedia.org/wiki?curid=709128", "title": "Horní Abcházie", "text": "Horní Abcházie\n\nHorní Abcházie (abchazsky: Аҧсны хыхьтəи, gruzínsky: ზემო აფხაზეთი) je gruzínské oficiální označení horské oblasti Abcházie, která byla v letech 2006 až 2008 pod kontrolou Gruzie. Byla zřízena 27. září 2006 výnosem, který podepsal gruzínský prezident Michail Saakašvili v horno-abchazské vsi Čchalta, která se poté stala sídlem vlády Autonomní republiky Abcházie. Gruzie, respektive Autonomní republika Abcházie, ztratila nad územím kontrolu během konfliktu v srpnu 2008, kdy jej obsadila Republika Abcházie, stát se sporným mezinárodním uznáním.\n"}
{"id": "709132", "url": "https://cs.wikipedia.org/wiki?curid=709132", "title": "Finská fotbalová reprezentace", "text": "Finská fotbalová reprezentace\n\nFotbalová reprezentace Finska reprezentuje Finsko na mezinárodních fotbalových akcích, jako je mistrovství světa nebo mistrovství Evropy. 15.11.2019 se poprvé v historii probojovala na Mistrovství Evropy.\n"}
{"id": "709143", "url": "https://cs.wikipedia.org/wiki?curid=709143", "title": "Gruzínská fotbalová reprezentace", "text": "Gruzínská fotbalová reprezentace\n\nGruzínská fotbalová reprezentace reprezentuje Gruzii na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se zatím neprobojovala. První akcí, které se Gruzie jako samostatný stát účastnila, byla kvalifikace na Mistrovství Evropy ve fotbale 1996.\n\n\n"}
{"id": "709144", "url": "https://cs.wikipedia.org/wiki?curid=709144", "title": "King Street Station", "text": "King Street Station\n\nKing Street Station je železniční stanice v Seattlu v americkém státě Washington. Nachází se na ulici S Jackson Street v seattleské čtvrti Pioneer Square, jen kousek jižně od centra města. Byla postavena mezi lety 1904 a 1906, kdy ji začaly používat železniční společnosti Great Northern Railway a Northern Pacific Railroad, které v roce 1971 nahradil Amtrak. Stanici navrhla skupina architektů ze St. Paulu Reed & Stern, která později spolunavrhovala také newyorskou stanici Grand Central Terminal. Až do roku 1911 se jednalo o primární železniční stanici ve městě, než byla vybudována nedaleká Union Station, postavená pod jménem Oregon & Washington Depot. V roce 1973 byla stanice přidána do národního rejstříku historických míst a státního rejstříku dědictví.\n\nOd začátku devadesátých let se stanice vyskytuje ve stavu oprav, které mají za cíl odstranit přestavby z poloviny dvacátého století včetně předělání elegantní hlavní čekárny. V roce 2008 stanici koupilo město Seattle za deset dolarů a s nynějším dostatkem financí se zhotovení přestavby plánuje na rok 2012.\n\nStanici dnes využívají tři vlaky společnosti Amtrak – Empire Builder, Amtrak Cascades a Coast Starlight – a obě linky příměstských vlaků Sounder. V roce 2010 byla stanice nejvyužívanější ze všech osmnácti stanic společnosti Amtrak ve státě Washington, jelikož ji využilo až 1 850 cestujících denně. V prvních devíti měsících v roce 2006 využilo stanici 1,2 milionu pasažérů vlaků Sounder.\n\nStanice byla postavena mezi lety 1904 a 1906 společnostmi Great Northern Railway a Northern Pacific Railroad a nahradila zastaralou železniční stanici na Railroad Avenue, dnešní Alaskan Way. Navrhla ji skupina architektů Reed & Stern z minnesotského St. Paulu, která později spolunavrhovala také stanici Grand Central Terminal v New York City. Stanice byla částí velkého projektu, který přemístil železnici z pobřeží do 1 590 metrů dlouhého tunelu pod centrem Seattlu. 74 metrů vysoká věž stanice byla navržena po zvonici baziliky svatého Marka v Benátkách a v době stavby byla nejvyšší budovou města. Na věži byly čtyři obrovské mechanické hodiny od bostonské firmy E. Howard & Co., které ukazovaly čas ve všech hlavních směrech. V době instalace byly hodiny považovány za druhé největší na západním pobřeží USA, po těch na lodním terminálu v San Franciscu. Později věž sloužila také jako rádiová věž společnosti Burlington Northern, která obě železniční společnosti časem nahradila.\n\nČasté přestavování stanice časem zakrylo původní interiér budovy. Největší ránu zasadila přestavba z roku 1965, která zakryla ozdobný kazetový strop hlavní čekárny, balkóny a arkády o tři metry sníženým novým stropem. Pod vedením hlavního architekta společnosti Northern Pacific, A. C. Cayoua, byla zdí oddělena čekárna, ze sloupů byl odstraněn mramor a ze zdí byla osekána ornamentální omítka. Velké schodiště, které spojovalo ulici South Jackson Street a západní vstup do budovy, bylo zkráceno na polovinu své původní délky, zatímco na západní stranu stanice byly přidány eskalátory, které vůbec nesouhlasily s architektonickým zjevem budovy. Jedinými zbytky původní architektury byla teracová dlážděná podlaha v hlavní čekárně a hodiny na západní straně budovy, nad toaletami.\n\nZ praktického hlediska se stanice nachází blízko k centru města, ale na rozdíl od jiných měst, například Bostonu, není blízko k žádnému meziměstskému autobusovému terminálu. Nachází se ale blízko ke stanici International District / Chinatown, která je částí tunelu Downtown Seattle Transit Tunnel.\n\nNa stole jsou plány k obnovení budovy do jejího původního stavu. V roce 2003 začaly kosmetické renovace, mezi které patří renovace vstupní haly a toalet, nahrazení venkovních markýz, instalace nových mahagonových vstupních dveří a oken s dřevěnými rámy do čekárny a do vstupní haly, přidání nových mosazných doplňků ke dveřím, dobových úchytů na světla a dekorativních omítek.\n\nV listopadu 2006 oznámila kancelář seattleského starosty Grega Nickelse, že město došlo k předběžné dohodě s BNSF Railway na koupi stanice za jeden americký dolar. Rada města Seattle pak potvrdila dohodu v prosinci téhož roku. Smlouva byla později upravena na deset dolarů a podepsána v březnu 2007. Koupě městem uvolnila 19 milionů dolarů ze státních a federálních financí na další obnovu stanice. Město dále určilo pro obnovu dalších deset milionů dolarů, které získalo z nedávno zavedené dopravní daně.\n\nV roce 2008 byla opravena věž s hodinami a také byly odstraněny staré radiové antény. K červnu 2010 pokračovaly práce na obnově interiéru budovy. Druhá fáze projektu totiž začala v březnu téhož roku demolicí na druhém a třetím podlaží, které dříve používaly regionální kanceláře společnosti Burlington Northern. Další práce probíhá v zavazadlovém prostoru, který byl původně používán jako restaurace. V červnu 2010 se začala také odstraňovat ta část budovy, která byla přidána v padesátých letech a ve které byly eskalátory, a malé náměstí před horním vchodem do stanice z ulice South Jackson Street. V září 2010 už byla demolice dokončena. Překvapivě byl při demoliční fázi v červenci odstraněn také závěsný strop, který byl o tři metry níže než ten původní. Dělníci pracovali také v několika nocích, když odstraňovali přes 1 600 zvukotěsných obkládaček a jejich rámy. Nynější úchyty na světla a zbylé závěsné dráty zůstanou, dokud nebudou dostupné finance na dokončení renovace. Nyní se projekt soustředí na přestavění náměstí před horním vchodem do budovy. Také bylo vyhloubeno 36 geotermických nádrží, které sahají až 91 metrů pod povrch a slouží k zateplení i ochlazení budovy. Na zem byla také položena nová betonová podlaha, stejně tak opěry pro zdi proti zemětřesení, místo pro výtah a budoucí prostory pro prodej jízdenek a odbavu zavazadel.\n\nV říjnu 2010 dostal projekt dalších 18,2 milionu dolarů z celkových 2,4 miliard dolarů, které Ministerstvo dopravy Spojených států amerických vyhradilo pro meziměstskou železniční přepravu cestujících. Projekt tyto finance využije na dokončení opatření proti zemětřesení a vnitřních renovací. Celý projekt by měl být dokončen někdy na přelomu roku 2011 a 2012.\n\nStanice je budova ze zdiva z červených cihel a s ocelovým rámem, terakotovou a umělo-kamennou dekorací, která je ale mírná v porovnání s věží s hodinami. Celý exteriér prvního podlaží je krytý cihlami se žulou. Budova má tvar písmene L a její hodinová věž značí hlavní vchod na západní fasádě. Hodinová věž s hlavním vchodem ukončují ulici King Street vedoucí z Pioneer Square. Styl budovy je někdy označován jako železniční italianát s italskou inspirací pro hodinovou věž a vlivem krásných umění na základnu stanice.\n\nPod hodinovou věží, po vstupu hlavním vchodem, se nachází vstupní hala, nazývaná také \"Compass Room\". Její alternativní název pochází z větrné růžice, která je narýsována v ručně vyrobených mramorových dlaždicích na podlaze uprostřed místnosti. Místnost má mramorové obkládání a je osvětlena vícekulovým lustrem, který je zavěšen do propracované sádrové růžice přesně nad větrnou růžicí. Kulatá ochozová okna jsou vyřezána do dekorativní omítky. Tento námět byl původně opakován v hlavní čekárně. Přestože není znám žádný vliv na vzhled interiéru stanice, připomíná obrovskou halu Salone dei Cinquecento v paláci Palazzo Vecchio v italské Florencii.\n\nDnes z King Street Station denně vyjíždí 21 vlaků:\n\n"}
{"id": "709155", "url": "https://cs.wikipedia.org/wiki?curid=709155", "title": "Klášter pavlánů (Praha)", "text": "Klášter pavlánů (Praha)\n\nKlášter pavlánů u kostela sv. Salvátora na Starém Městě pražském je zaniklý klášter, který se rozkládal od Staroměstského náměstí při Dušní ulici ke kostelu sv. Salvátora. Klášter byl zbourán během asanace na přelomu 19. a 20. století, stát zůstal pouze kostel a jihovýchodní dům, tj. dnešní dům čp. 930 na Staroměstském náměstí (č. 7). Tento dům je chráněn jako kulturní památka České republiky.\n\nNa místě budoucího kláštera stály asi tři domy, dva z nich při náměstí. Šlo o románské objekty postavené na původní úrovni terénu Starého Města. Při Dušní ulici stával třetí dům, který ale zanikl (poslední zmínka o něm je z roku 1433), sloučil se se sousedním domem. Mezi domy byl velký dvůr. Ten koupil v roce 1405 Jošt Moravský, po jeho smrti v roce 1411 ho zdědil Václav IV., který ho věnoval své manželce Žofii Bavorské. Žofie dům odkázala svému kuchmistru Protivovi ze Vchynic, ten jej v roce 1438 prodal Hanušovi z Kolovrat. V roce 1448 dům získal Jiří z Poděbrad a po něm jeho synové, Minsterberkové. V 16. století dům vlastnili Vartenberkové či Pernštejnové. Před rokem 1601 byl dům výrazně pozdně renesančně přestavěn, v té době jej vlastnili Berkové z Dubé.\n\nV roce 1610 ho koupil Jáchym Ondřej Šlik a věnoval jej německým evangelíkům pro stavbu kostela a školy, stavitelem byl Johann Bartholomeus zu Christoffen. Škola byla po porážce na Bílé hoře zabavena a předána do užívání pavlánům (darovací listina je datována k roku 1626), kteří pokračovali ve stavebních pracích a v roce 1684 dokoupili ještě jeden dům na náměstí. Poté byl konvent stavebně sjednocen a vznikla dnešní fasáda, další drobné zásahy ale pokračovaly v následujících sto letech až do roku 1784, kdy byl klášter zrušen a v roce 1796 budovy i kostel přešly k mincovnímu úřadu. V roce 1863 koupili kostel čeští evangelíci, dnes ho využívá farní sbor Českobratrské církve evangelické v Praze 1 – Staré Město, konvent koupila obec Praha v roce 1897.\n\nV rámci asanace Starého Města byly v letech 1902–1903 zbourány klášterní budovy ve dvoře, poslední zbylý dům při náměstí koupila v roce 1934 Pražská městská pojišťovna, která dům v letech 1939–1940 adaptovala a v patrech spojila se sousedními domy, které jí také patřily.\n\nNa atice domu jsou sochy svatého Salvátora, sv. Františka z Pauly, archanděla Rafaela, anděla Strážce, sv. Kašpara de Bono a bl. Grazia z Valencie od Václava Matěje Jäckla.\n"}
{"id": "709160", "url": "https://cs.wikipedia.org/wiki?curid=709160", "title": "Maglić", "text": "Maglić\n\nMaglić (ze srbochorvatského \"magla\" – \"mlha\") je název více míst:\n\n"}
{"id": "709166", "url": "https://cs.wikipedia.org/wiki?curid=709166", "title": "Durant", "text": "Durant\n\nPříjmení Durant nese více různých osobností:\n\n"}
{"id": "709173", "url": "https://cs.wikipedia.org/wiki?curid=709173", "title": "Sovětskaja Rossija (nakladatelství)", "text": "Sovětskaja Rossija (nakladatelství)\n\nSovětskaja Rossija (rusky: \"Советская Россия\"; česky: \"Sovětské Rusko\") bylo státní nakladatelství Ruské sovětské federativní socialistické republiky. Vzniklo roku 1957 transformací nakladatelství \"Goskultprosvětizdat RSFSR\" (Státní nakladatelství kulturně osvětové literatury Ruské SFSR). Roku 1992 bylo přejmenováno na \"Ruská kniha\" (rusky: \"Русская книга\"). \nVydávalo především politickou, vědeckou a krásnou literaturu nejen v ruském jazyce, ale i v jazycích ostatních národností RSFSR.\n"}
{"id": "709174", "url": "https://cs.wikipedia.org/wiki?curid=709174", "title": "Severoirská fotbalová reprezentace", "text": "Severoirská fotbalová reprezentace\n\nFotbalová reprezentace Severního Irska reprezentuje Severní Irsko na mezinárodních fotbalových akcích, jako je mistrovství světa nebo mistrovství Evropy.\n\nSeznam zápasů severoirské fotbalové reprezentace na ME\n\n"}
{"id": "709175", "url": "https://cs.wikipedia.org/wiki?curid=709175", "title": "Gunther Jakob", "text": "Gunther Jakob\n\nGunther Jakob, občanským jménem Václav Jan Antonín Jacob (pokřtěn 30. září 1685 Gossengrün (dnes Krajková) – 21. března 1734 Broumov ?) byl český benediktin a hudební skladatel.\n\nNarodil se v rodině vrchního soudce („Oberrichter“) v obci Krajková, jako třetí ze šesti sourozenců. Zpíval ve farním sboru rodné obce, později se stal vokalistou v kladrubském klášteře benediktinů.\n\nV roce 1698, jako čtrnáctiletý, odešel do Prahy a stal se žákem v benediktinském klášteře sv. Mikuláše na Starém Městě. Jako zpěvák byl veden ředitelem kůru u sv. Mikuláše P. Prokopem Smrkovským a hře na varhany a skladbě jej učil varhaník klášterního kostela křížovníků Na Františku P. Isidor Vavák. V té době vznikla jeho první hudební díla. Již v šestnácti letech komponoval mše i drobnější chrámové skladby. Nějaký čas studoval práva, ale později přešel na studium teologie a stal se pomocníkem ředitele kůru při mikulášském klášteře.\n\nV roce 1710 složil všechny sliby uložené řádem sv. Benedikta a přijal své řeholní jméno \"Guntherus\". V následujících devíti letech dál pracoval jako pomocníka ředitele kůru, ale rovněž horlivě komponoval. Jeho skladby zaznamenaly značný úspěch, takže byly hrány nejen v domovském klášteře a klášterech benediktinů, ale i v kostelech a klášterech spřízněných řádů. Jacobovy skladby byly nalezeny v kostelech a klášterních archivech v Oseku, Rajhradě, Břevnově, Broumově, Brně i Klatovech. O jeho skladby projevila zájem i šlechta a bohatí měšťané. Vyskytují se ve dvorních knihovnách v Mnichově, Vratislavi i Bologni.\n\nV letech 1713–1714 postihla střední Evropu morová epidemie. Onemocněl i skladatel. Sice přežil, ale poškozené zdraví ho trápilo až do konce života.\n\nV roce 1719 přijal pozvání hraběnky Marie Gabriely Lažanské z rodu Černínů, významné hudební mecenášky, aby se na zámku v Manětíně stal vychovatelem jejích čtyř dětí. Setrval zde nejméně rok a často se pak do Manětína vracel.\n\nVykonal řadu cest po benediktinských klášterech (Sázava, Rajhrad, Klatovy). Nejvýznamnější cesta se uskutečnila v roce 1727, kdy navštívil Vídeň a seznámil se s hrabětem Františkem Ferdinandem Kinským, hudebním mecenášem. Ten ho pozval na svůj dvůr do Eckartsau v Dolním Rakousku, kde se mj. setkal s hudebníky císařské dvorní kapely. \n\nV posledních letech svého života trpěl bolestivým onemocněním kloubů. Zemřel 21. března 1734. Jeho úmrtí je zapsáno v \"Broumovském nekrologu\" slovy:\n\n\"„21./III. 1734 Guntherus Jacob, R.P. Guntherus Iacob, Prof. ad S. Nicolaum Vetero Pragae aet. 49. Prof. 24. Socerd. 20. Notarius Apostolicus, insignis Componista.“\" \n\nNení však jisté, že zemřel právě tam.\n\nZkomponoval okolo 30 mší, 30 ofertorií, 40 graduale, ale i řadu requiem, litanií a pastorel. Ceněna jsou jeho oratoria a sepolkra. Např. jeho sepolkro \"Dialogus valedictorius inter Jesum et Mariam\" je neobyčejně expresivním obrazem loučení na smrt odcházejícího Ježíše se svou matkou. Forma tohoto malého oratoria nemá obdoby v české ani světové hudební literatuře a dokazuje autorovu originalitu a kompoziční vynalézavost.. V oratoriu \"Tenebrae triplex\" zase hudbou vyjadřuje zemětřesení. \n\n\n"}
{"id": "709177", "url": "https://cs.wikipedia.org/wiki?curid=709177", "title": "Seznam států EU podle ekonomických ukazatelů", "text": "Seznam států EU podle ekonomických ukazatelů\n\nSeznam států EU podle ekonomických ukazatelů jsou členské státy Evropské unie seřazené podle „velikosti“ ekonomiky.\n\nZelenou barvou jsou vyznačeny hodnoty přesahující průměr EU, červenou barvou hodnoty podprůměrné. Zvýrazněny jsou nejvyšší a nejnižší hodnoty v každém sloupci.\n\nÚdaje o hrubém domácím produktu (HDP) a HDP podle parity kupní síly (PPP) pocházejí z publikace \"World Economic Outlook\" Mezinárodního měnového fondu z dubna 2013, další údaje jsou z Eurostatu.\n"}
{"id": "709179", "url": "https://cs.wikipedia.org/wiki?curid=709179", "title": "Třída Aoba", "text": "Třída Aoba\n\nTřída \"Aoba\" ( \"Aoba gata\") byla třída dvou těžkých křižníků japonského císařského námořnictva postavených v letech 1924 až 1927 podle Hiragova projektu 7500T průzkumných křižníků, který byl ale dodatečně modifikován. Původně se mělo jednat o třetí (\"Kinugasa\") a čtvrtou (\"Aoba\") jednotku třídy \"Furutaka\", ale vzhledem ke změnám v projektu byly nakonec oba křižníky klasifikovány jako samostatná třída. Spolu s třídou \"Furutaka\" byly původně stavěny jako velké průzkumné křižníky, ale podle washingtonské a londýnské konference spadly do kategorie těžkých křižníků. To z nich učinilo jediné předwashingtonské těžké křižníky císařského námořnictva a zároveň jediné japonské těžké křižníky, které nepřekročily 10 000T limit stanovený washingtonskou konferencí.\n\nTřída \"Aoba\" se od \"Furutaka\" lišila zejména hlavní baterií šesti 200mm kanónů typu 3. roku instalovanými již od počátku ve třech dvouhlavňových dělových věžích modelu C: dvou na přídi a jedné na zádi. Dále se jednotky odlišovaly sekundární a protiletadlovou výzbrojí založenou od počátku na čtyřech 120mm kanónech typu 10. roku. Také se u nich počítalo s umístěním katapultu a \"Kinugasa\" se dokonce stala prvním plavidlem císařského námořnictva, které bylo katapultem vybaveno.\n\nKoncem 30. let prošly obě jednotky velkou rekonstrukcí. Ta byla oficiálně dokončena 30. října 1940 a obnášela zejména modernizaci kotlů (po rekonstrukci se v kotlích spaloval výhradně topný olej), instalaci nových výdutí protitorpédové obšívky, rekonstrukci a zvýšení můstku, zrušení pevných torpédometů v trupu a instalaci otočných torpédometů na horní palubu, modernizaci systémů řízení palby a přezbrojení hlavní baterie na 203,2mm kanóny typu 3. roku při zachování dělových věží modelu C. Po přestavbě se z nich (spolu s třídou \"Tone\") staly také jediné těžké křižníky císařského námořnictva vybavené systémem řízení protiletadlové palby typu 94. Od modernizovaných jednotek třídy \"Furutaka\" se dala třída \"Aoba\" rychle identifikovat umístěním katapultu mezi hlavním (~ zadním) stožárem a zadní dělovou věží.\n\nObě jednotky často operovaly spolu s jednotkami předchozí třídy \"Furutaka\". Vedle účasti na předválečných námořních cvičeních a námořních přehlídkách se oba křižníky koncem 20. a během 30. let několikrát objevily v čínských vodách. Obě jednotky se též zúčastnily druhé světové války v Tichomoří: \"Kinugasa\" byla potopena během bitvy u Guadalcanalu v listopadu 1942, zatímco \"Aoba\" byla zničena až v červenci 1945 americkými bombardéry při náletech na Kure.\n\nPo mnohých peripetiích dospělo počátkem 20. let 20. století císařské námořnictvo k projektu 7500T průzkumných křižníků. Podle omezeného programu ( \"Kaigun gunbi seigen keikaku\") z roku 1922 a doplňovacího programu válečných plavidel z roku 1923 ( \"Taišó 12-nendó kantei hodžú keikaku\") měla budoucí třída \"Furataka\" zahrnovat čtyři jednotky postavené podle Hiragova projektu 7500T průzkumných křižníků.\n\nVedení \"Kihon keikaku\" ( ~ podsekce základních návrhů) \"Zósenbu\" ( ~ sekce lodních konstrukcí/4. sekce) \"Kaigun kansei honbu\" ( ~ námořní technický úřad) převzal po Hiragovi \"zósen čúsa\" ( ~ fregatní kapitán/lodní konstruktér) Kikuo Fudžimoto. Původní Hiragův návrh měl hlavní výzbroj umístěnou v šesti jednohlavňových lafetacích modelu A. \"Gunreibu\" ( ~ námořní generální štáb) požadoval náhradu lafetací modelu A za nové dvouhlavňové lafetace a instalaci katapultu. Fudžimoto proto upravil původní 7500T projekt: nástavby za komínem byly přepracovány, aby se uvolnilo místo pro katapult a hlavní výzbroj měla být umístěna ve třech dělových věžích modelu C. V roce 1926 přijalo císařské námořnictvo do výzbroje nový protiletadlový 120mm kanón typu 10. roku, který byl rovněž zapracován do modifikovaného projektu. Stavba první dvojice jednotek třídy \"Furutaka\" již příliš pokročila, než aby bylo možné bez větších úprav osadit dvouhlavňové věže. Rovněž stavba druhé dvojice již byla zahájena, ale nacházela se v raném stádiu a tak bylo možné druhé dvě jednotky dokončit podle modifikovaného projektu. Během stavby byly na obou jednotkách nové třídy \"Aoba\" rovnou provedeny úpravy, které odstraňovaly nedostatky zjištěné z provozu třídy \"Furutaka\" (např. zvýšení komínu, aby kouř neobtěžoval můstek).\n\n\n"}
{"id": "709180", "url": "https://cs.wikipedia.org/wiki?curid=709180", "title": "Massimo Introvigne", "text": "Massimo Introvigne\n\nMassimo Introvigne (* 14. června 1955, Řím) je italský politolog a spisovatel katolického vyznání.\n\nAktivně se účastní veřejného života a vyslovuje se k rozmanitým vnitropolitickým i zahraničněpolitickým otázkám ve veřejných debatách, v nichž často reprezentuje a hájí stanovisko katolické církve a Svatého stolce. Odborně se věnuje sociologii náboženství a otázkám islámského fundamentalismu.\n\nZ jeho díla byla do češtiny přeložena kniha \"Hamás: Islámský terorismus ve Svaté zemi\" (Vyšehrad, Praha 2003).\n\n"}
{"id": "709183", "url": "https://cs.wikipedia.org/wiki?curid=709183", "title": "Boulevard de Magenta", "text": "Boulevard de Magenta\n\nBoulevard de Magenta (\"bulvár Magenta\") je bulvár v Paříži. Prochází 9. a 10. obvodem. Svůj název získal podle vítězné bitvy u Magenty v Itálii, kde Sardinsko-Piemontské království a Francie pod velením generála Patrice de Mac-Mahona a Napoleona III. společně porazily 4. června 1859 rakouskou armádu.\n\nBulvár začíná v severním rohu \"Place de la République\" u křižovatky s ulicí \"Rue Beaurepaire\" a končí u křižovatky s ulicemi \"Boulevard de Rochechouart\" a \"Boulevard de la Chapelle\". Ulice je orientována z jihu na sever, což jí vyneslo původní název \"Rue du Nord\" (Severní ulice).\n\nBulvár Magenta byl proražen v roce 1855 během modernizace Paříže vedené prefektem Haussmannem nejprve v úseku mezi \"Rue du Faubourg-Saint-Martin\" a \"Boulevard de Rochechouart\". Bulvár vedl po trase bývalé ulice \"Rue du Nord\", která vznikla v roce 1827. Druhá část bulváru vznikla v roce 1859 mezi \"Place de la République\" a \"Rue du Faubourg Saint-Martin\".\n\nBulvár vedl od \"Place de la Rápublique\" k Severnímu a Východnímu nádraží a měl být jednou z hlavních ulic v této čtvrti. Podle tehdejších nařízení mají budovy na této ulici jednotný styl: kamenné fasády, balkony ve druhém patře a pět pater. Bydlení bylo určeno pro bohatší vrstvy. Protože byl však provoz kolem nádraží velmi hustý a v jejich blízkosti vznikaly nové dílny a továrny, buržoazie se postupně přesunula na tradiční tzv. velké bulváry.\n\nObnovený zájem o Haussmannovu architekturu vedl pařížskou radnici na počátku 21. století k revitalizaci bulváru. V rámci stavebních úprav došlo ke omezení automobilové dopravy, vznikly samostatné pruhy pro autobusy a cyklistické stezky, bylo vysázeno 300 nových stromů. Nový prostor byl otevřen v březnu 2006.\n\n\n"}
{"id": "709189", "url": "https://cs.wikipedia.org/wiki?curid=709189", "title": "Členění Afriky", "text": "Členění Afriky\n\nAfrika se člení na regiony, které se v různých zdrojích neuvádějí jednotně. Běžné členění Afriky definovala OSN, která uvádí pět základních regionů, a to \"Severní Afrika, Západní Afrika, Střední Afrika, Východní Afrika\" a \"Jižní Afrika\". Každý region se člení na státy. Jiné členění může být podle klimatu.\n\nJe tvořená 6 státy a na rozdíl od ostatních regionů má jedno okupované území. Je označována jako islámská, její obyvatelé jsou převážně Arabové a muslimové. Větší část území je tvořen Saharou, je velice suchá a žít se dá pouze v oázách, kde lze nalézt podzemní vodu. Oázy zabírají pouhých 10 % rozlohy, zbylých 90 % je tvořeno pouští a polopouští. V oázách jsou pěstovány datlové palmy, fíkovníky, obiloviny a zelenina. V poušti se dobývala sůl, dnes se zde těží ropa.\n\nJe druhým největším regionem a je tvořená 16 státy. Žije zde převážně černé obyvatelstvo, výjimkou je sever regionu. 80 % obyvatelstva pracuje převážně v zemědělství, rodiny zde jsou početné (6–7 dětí). Je tvořená převážně nížinami. Nachází se zde pestrá fauna, tvořená kopytníky, opicemi, ptáky a hady. Jen vzácně se zde nachází sloni a lvi. Tento region je největším dodavatelem kakaa na světě, významnou plodinou jsou zde také palmová jádra, olej a v neposlední řadě banány. Nalézá se zde také velké množství diamantů, ropy a zlata.\n\nJe tvořená 9 státy a rozkládá se mezi obratníkem Raka a 13 stupněm jižní šířky. Žije zde převážně černé obyvatelstvo. Je tvořená Saharou, severní polopouští a savanou (Čadská pánev). Urbanizace se zde dostává do svého vrcholného stádia. Hlavním průmyslovým odvětvím je pěstování a těžba vzácných stromů, např. ebenu. Pěstují se zde také banány, cukrová třtina, kakao, káva a kaučuk. V savanách se pěstuje převážně bavlník, arašídy a tabák.\n\nJe to největší africký region, je tvořen 17 státy a je také označován jako Vysoká Afrika. Žije zde nejvíce obyvatel nakažených virem HIV. Region se skládá z náhorní plošiny, ve které se nachází soustava zlomových propadlin, např. jezero Malawi. Nachází se zde hodně národních parků, které jsou hojně navštěvované turisty. Ve starých horninách Afrického štítu nalezneme ložiska rud, diamantů a jiných surovin. Nacházejí se zde savany, řídké tropické porosty a deštné pralesy. Tento region je bohatý na faunu, kterou tvoří převážně antilopy, nosorožci, sloni, žirafy atd… Pěstuje se zde kukuřice, maniok, rýže atd… Těží se zde kobalt, zinek, olovo, stříbro, zlato, kadmium a germanium.\n\nJe to malý region co do počtu států, je tvořen 5 státy. Za významné oblasti tohoto regionu se dá považovat Dračí hora, poušť Kalahari, Namibská poušť a řeka Zambezi (ta je zdrojem vodní energie). Nejmodernějším státem s výrobním potenciálem je Jihoafrická republika, v ostatních státech převažuje těžební průmysl a zemědělství. Zemědělství zde plně pokrývá potřeby obyvatelstva.\n\nDalší způsob dělení může být podle klimatu:\n"}
{"id": "709191", "url": "https://cs.wikipedia.org/wiki?curid=709191", "title": "Irská fotbalová reprezentace", "text": "Irská fotbalová reprezentace\n\nFotbalová reprezentace Irska reprezentuje Irsko na mezinárodních fotbalových akcích, jako je mistrovství světa nebo mistrovství Evropy.\n\nSeznam zápasů irské fotbalové reprezentace na MS\n\nSeznam zápasů irské fotbalové reprezentace na ME\n"}
{"id": "709192", "url": "https://cs.wikipedia.org/wiki?curid=709192", "title": "Královský Viktoriin řetěz", "text": "Královský Viktoriin řetěz\n\nKrálovský Viktoriin řetěz (: \"Royal Victorian Chain\") je vyznamenání, udělované britským králem na základě jeho osobního uvážení.\n\nVyznamenání založil roku 1902 král Eduard VII., aby mohl podle svého osobního uvážení, bez ohledu na vládu, vyjádřit úctu vyznamenaným osobám. Toto vyznamenání svému nositeli nepřináší žádný titul nebo privilegia, je \"pouze\" vyjádřením osobního královského respektu a přízně.\n\nJedná se o zlatý řetěz, složený z tudorovských růží, skotských bodláků, irských trojlístků a indických lotosů.\n\n"}
{"id": "709200", "url": "https://cs.wikipedia.org/wiki?curid=709200", "title": "Bund", "text": "Bund\n\nBund (: בונד, doslova „Svaz“, celým názvem Všeobecný dělnický židovský svaz v Litvě, Polsku a Rusku, : אַלגעמײַנער ײדישער אַרבעטער בּונד אין ליטע פוילין און רוסלאַנד, \"Algemeyner Yidisher Arbeter Bund in Lite, Poyln un Rusland\") byla židovská sekulární sociálně demokratická strana. \n\nStrana vznikla roku 1897 ve Vilniusu v tehdejším Ruském impériu. Jejím cílem bylo sjednotit všechny židovské dělníky v carském Rusku do jednotné socialistické strany. Formálně se jednalo o součást Sociálně demokratické dělnické strany Ruska. Během revolučního období v Rusku mezi lety 1904 a 1906 měl Bund na 30 tisíc platících členů a „desetitisíce dalších byli aktivními i pasivními sympatizanty.“ Členové Bundu se označovali jako Bundisté.\n\nStrana byla aktivní až do roku 1920. Její pozůstatky zůstaly aktivní jak v židovské diaspoře, tak v Izraeli. \n\n"}
{"id": "709203", "url": "https://cs.wikipedia.org/wiki?curid=709203", "title": "1998 ve filmu", "text": "1998 ve filmu\n\n\n"}
{"id": "709211", "url": "https://cs.wikipedia.org/wiki?curid=709211", "title": "Bucharova cesta", "text": "Bucharova cesta\n\nBucharova cesta je 31 kilometrů dlouhá krkonošská turistická trasa spojující město Jilemnice a pramen Labe. V evidenci KČT má číslo 0431.\n\nTrasa nesla původní označení \"Cesta přes tři kopce\" a byla vystavěna jilemnickým odborem klubu českých turistů na popud Jana Buchara (1859 - 1932) a za podpory Jana Harracha. Z počátku spojovala pouze Žalý (Krkonoše) a Horní Mísečky. Důvodem její výstavby kromě podpory turistiky v Krkonoších byla snaha českého turistického klubu konkurovat německému Riesengebirgvereinu (\"Krkonošskému horskému spolku\") a původně byla značena podle tehdejšího francouzského vzoru dvěma červenými pruhy a bílým uprostřed. Podle Jana Buchara, řídícího učitele z Dolních Štěpanic a jednoho ze zakladatelů české turistiky a lyžování v Krkonoších, byla cesta později nazvána. V roce 1924 byla ku příležitosti Bucharových 65. narozenin trasa prodloužena z Horních Míseček přes Špindlerův Mlýn a jižní svah Kozích hřbetů k Luční boudě (pův. \"Rosegrova cesta\"). Později byla ale toto zakončení opuštěno a trasa přeložena do dnešní podoby k prameni Labe. Úsek Svatý Petr - Luční bouda je dnes označován jako Stará Bucharova cesta. V současnosti jí využívá červená turistická značka. K významnému přetrasování došlo i mezi Dolními Štěpanicemi a Beneckem, kdy původní trasa vedla přes Mrklov a Lhotecko.\n\n V celé délce červeně značená trasa začíná na Jilemnickém náměstí, kdle plynule navazuje na stejně značenou trasu přicházející z Lomnice nad Popelkou v Krkonošském podhůří. Zde se setkávám s okružní žlutě značenou naučnou stezkou Jilemnice známá neznámá a je křižována zeleně značenou trasou Semily - Vrchlabí. Vede severním až severovýchodním směrem přes jilemnickou čtvrť Hrabačov a dále údolím Jizerky do Bucharova působiště (41 let) v Dolních Štěpanicích. Odtud začíná prudce stoupat po hřebeni kolem Horních Štěpanic na Benecko. Zde se směr lomí na jihovýchodní a trasa dále stoupá zástavbou do jižního svahu Žalého na rozcestí se žlutě značenou trasou z Vrchlabí. Odtud vede opět severním směrem a přibližně sleduje osu Žalského hřbetu. K vrcholu \"Předního Žalého\" a k na něm stojící rozhledně vede stejnou barvou značená odbočka. V sedle mezi \"Zadním Žalým\" a Jánským vrchem ji křižuje žlutě značená trasa vedoucí variantním směrem z Benecka a pokračující do Herlíkovic. Za Jánským vrchem v sedle Rovinka se kříží ze zeleně značenou trasou vedoucí opět variantním směrem z Benecka a pokračující do Špindlerova Mlýna a se žlutě značenou trasou z Rokytnice nad Jizerou do Přední Labské. Bucharova cesta posléze vystoupá na vrchol Šeřín a Černá skála s upravenými vyhlídkovými skalami. Zatímco skála na Šeříně umožňuje široký rozhled, ta na Černé skále je beznadějně utopená mezi vzrostlými stromy. V sedle mezi Černou skálou a Mechovincem cestu křižuje modře značená trasa z Rezku do Labské ke zdejší přehradě. Vrchol Mechovince dříve Bucharova cesta obcházela zleva, ale tato varianta je dnes neprůchozí. Nyní vede cesta vpravo k Harrachově skále. Pod ní u Bucharovy cesty končí opět modře značená trasa opět z Labské. Následuje lyžařské středisko Horní Mísečky, které jsou současně i významným rozcestím značených tras. Připojuje se zde červeně značená trasa ze Špindlerova Mlýna, končí zde zeleně značená trasa z Dvoraček a křižuje žlutě značená trasa z Dolních Míseček pokračující variantním směrem k rovněž k labskému prameni. Bucharova cesta stoupá jihozápadním úbočím Medvědína, na jehož vrchol vedou dvě žlutě značené odbočky. Na asfaltovou silnici byl tento úsek z pěšin přeložen v roce 1994. Přes Šmídovu vyhlídku se cesta opět vrací na asfalt Masarykovy horské silnice, kterou sleduje až na její konec k Vrbatově boudě. Sem byla trasa opět přeložena ze severněji položeného hřebene Krkonoše. U Vrbatovy boudy se kromě kruhového rozhledu nachází mohyla Hanče a Vrbaty, odbočná červená trasa do Rokytnice nad Jizerou, základní kámen nepostavené Švehlovy chaty a několik objektů československého předválečného opevnění, kvůli jehož výstavbě byla vybudována i samotná silnice. Bucharova cesta pokračuje po hraně Labského dolu přes vyhlídku na Pančavský vodopád k Labské boudě a posléze i k samotnému prameni Labe, kde končí. V závěru jí křižují, nebo na ní začínají četné značené trasy, z nichž nejdůležitější je modrá trasa Špindlerův Mlýn - Harrachov a trasy vedoucí na hlavní Slezský hřbet Krkonoš.\n\n"}
{"id": "709212", "url": "https://cs.wikipedia.org/wiki?curid=709212", "title": "Uniformitarianismus", "text": "Uniformitarianismus\n\nUniformitarianismus (také princip uniformity či \"aktualismus\") je směr v přírodních vědách (původně pouze v geologii), podle kterého se předvěké děje zásadně kvalitativně neliší od současných dějů.\n\nV geologii se jedná o princip, podle něhož všechny události v dějinách Země jsou výsledkem působení takových sil, které působí i dnes a se stejnou intenzitou. Princip aktualismu se doplňuje o princip vývoje geologických procesů, dle kterých tyto síly měly často odlišný charakter a působily s rozdílnou intenzitou. Autory principu aktualismu jsou James Hutton a Charles Lyell.\n"}
{"id": "709221", "url": "https://cs.wikipedia.org/wiki?curid=709221", "title": "Dům U Minuty", "text": "Dům U Minuty\n\nDům U Minuty je dům čp. 3 na pražském Starém Městě v Praze 1, na Staroměstském náměstí č. 2, mezi Staroměstskou radnicí a domem U Zlatého rohu. Je chráněn jako kulturní památka České republiky.\n\nDům byl jako pozdně gotická novostavba postaven někdy na počátku 15. století pravděpodobně na místě zrušené uličky a byl dosti malý s malým dvorkem, ale už měl dvě patra. V roce 1430 k němu byla připojena část sousedního domu. Před rokem 1564 byl upravován, nízké třetí patro s lunetovou římsou bylo přistavěno koncem 16. století. Sgrafita vznikla ve dvou etapách – před rokem 1600 a před rokem 1615, během barokních úprav byla zabílena, obnovena byla ve 20. letech 20. století. V roce 1938 bylo proraženo loubí domu, které před tím neexistovalo. Na domu jsou vyobrazeny biblické výjevy společně se zachycením renesančního života. Můžeme zde nalézt i obrazy ze života lidí ve starověkém Řecku.\n\nDům sloužil jako lékárna, odtud pochází název u Bílého lva a později se z něj stal Tabák, zde se poprvé objevil název Dům U Minuty.\n\nV domě v letech 1889–1896 bydlel s rodiči Franz Kafka, narodily se zde všechny jeho sestry.\n\n"}
{"id": "709223", "url": "https://cs.wikipedia.org/wiki?curid=709223", "title": "Řád Za zásluhy (Velká Británie)", "text": "Řád Za zásluhy (Velká Británie)\n\nŘád Za zásluhy (\": Order of Merit\") je britské vyznamenání, založené roku 1902 králem Eduardem VII., které je udělováno za zásluhy v oblasti vědy, umění, literatury a kultury.\n\nŘád je udělován za základě panovníkova osobního uvážení a počet žijících členů je omezen na 24. Může být udělen každému občanu Commonwealthu, přičemž od počátku mohly být vyznamenány i ženy. Řád má zvláštní odznak pro vojáky, se zkříženými meči, nicméně v současné době není tato kategorie udělována. Řád má pouze jednu třídu, jejíž členové mají právo na zkratku OM za jménem.\n\nMezi významné členy patřili například lord Kelvin, Florence Nightingalová, David Lloyd George, Henry Moore, Graham Greene, Louis Mountbatten (poslední vyznamenaný ve vojenské kategorii) a Matka Tereza.\n\n"}
{"id": "709225", "url": "https://cs.wikipedia.org/wiki?curid=709225", "title": "Steva Maršálek", "text": "Steva Maršálek\n\nSteva Maršálek (11. září 1923 Kočí – 28. července 2011) byl český herec. Závěr své divadelní kariéry prožil v Divadle Na Fidlovačce. Nadace Život umělce mu v roce 1994 udělila cenu \"Senior Prix\".\n\n\n\n"}
{"id": "709226", "url": "https://cs.wikipedia.org/wiki?curid=709226", "title": "Slzní kost", "text": "Slzní kost\n\nSlzní kost (: \"os lacrimale\") je párová lebeční kost nacházející se na vnitřní straně očnic. Je doložena již u čelistnatých ryb a je tedy trvalou součástí tělního plánu v lebečním plánu obratlovců.\n\nU člověka je slzní kost velmi drobný plochý útvar přibližně čtverhranného tvaru. Kraniálně se dotýká čelní kosti, ventrálně a kaudálně s horní čelistí a dorzálně s \"lamina orbitalis\" čichové kosti. Částí svého povrchu směřuje do dutiny nosní, druhou plochou se otevírá do dutiny očnice. Tam se nachází oblá vertikální brázda, která se ve své spodní části rozšiřuje v jámu pro slzní vak. Z tohoto váčku vychází skrz kost slzní kanálek až do dutiny nosní. Tímto kanálkem vede slzovod, jenž odvádí slzy do nosní dutiny.\n\nByla popsána řada abnormalit lidské slzní kosti. Někdy může zcela chybět nebo je jenom zakrnělá. Nosní kanálek se následkem toho musí někdy vytvořit přímo v kosti horní čelisti. V jiných případech je nalézána další drobná kůstka, \"os lacrimale accessorium\", a to v oblasti před vlastní slzní kostí.\n"}
{"id": "709230", "url": "https://cs.wikipedia.org/wiki?curid=709230", "title": "Izraelská fotbalová reprezentace", "text": "Izraelská fotbalová reprezentace\n\nFotbalová reprezentace Izraele reprezentuje Izrael na mezinárodních fotbalových akcích, jako je mistrovství světa nebo mistrovství Evropy.\n\nIzrael byl v historii členem celkem tří konfederací: AFC, OFC a nyní je členem UEFA. Nejprve byl podle geografických kritérií přidělen do asijské zóny, ale kvůli politickým důvodům (zejména protože arabské země nechtěly proti Izraeli nastupovat), se přestěhoval do oceánské zóny. A nakonec se v 90. letech přestěhoval do evropské zóny.\n\nSeznam zápasů izraelské fotbalové reprezentace na MS\n"}
{"id": "709234", "url": "https://cs.wikipedia.org/wiki?curid=709234", "title": "Nancras", "text": "Nancras\n\nNancras je francouzská obec v departementu Charente-Maritime, v regionu Poitou-Charentes. V roce 2007 měla 567 obyvatel.\n\n"}
{"id": "709235", "url": "https://cs.wikipedia.org/wiki?curid=709235", "title": "Slzovod", "text": "Slzovod\n\nSlzovod (\"ductus nasolacrimalis\") je vývod, který spojuje slzní váček (umístěný v očnici) s nosní dutinou a vede tudy slzy. Nachází se uvnitř slzného kanálu procházejícího slzní kostí. Vnitřní stěny slzovodu jsou vystlány cylindrickým řasinkovým epitelem. Vyúsťuje asi 3-3,5 cm od nosních dírek na mediální straně nosní dutiny, anatomicky pod dolní nosní skořepou, ústí je kryto slizniční řasou.\n"}
{"id": "709237", "url": "https://cs.wikipedia.org/wiki?curid=709237", "title": "Qasr al-Jahúd", "text": "Qasr al-Jahúd\n\nQasr al-Jahúd, někdy též Kasr al-Jahúd ( קאסר אל-יהוד, \"Kasr al-Jehud\", قصر اليهود, v překladu „Židovský palác“ nebo přesněji „Palác Židů“), je lokalita jihovýchodně od Jericha u řeky Jordán na Západním břehu, kde podle tradice Jan Křtitel pokřtil Ježíše Krista. Podle jiných však ke křtu nedošlo na tomto místě, nýbrž u protějšího břehu v dnešním Jordánsku, v místech zvaných al-Maghtas u vádí al-Charrar.\n\nNázev pochází od nedalekého pravoslavného kláštera, který byl na tomto místě postaven ve 4. století a později byl několikrát zničen a znovu vybudován. Oblast byla od šestidenní války v roce 1967 uzavřena; v 80. letech 20. století zpřístupnila izraelská armáda úzký koridor, kterým mohli místo navštěvovat předem objednané skupiny věřících. Po odminování okolního území bylo místo v létě 2011 zcela zpřístupněno veřejnosti.\n\n"}
{"id": "709240", "url": "https://cs.wikipedia.org/wiki?curid=709240", "title": "Československá obec legionářská", "text": "Československá obec legionářská\n\nČeskoslovenská obec legionářská z.s., ve zkratce ČsOL, je nepolitický, neziskový a obecně prospěšný spolek, sdružující veterány československého zahraničního a domácího odboje z doby 2. světové války, válečné veterány Armády České republiky - účastníky zahraničních vojenských misí (nositele osvědčení válečného veterána podle zákona č. 170/2002 Sb. ze dne 9. dubna 2002), jejich rodinné příslušníky, pozůstalé a všechny příznivce, kteří chtějí být aktivními členy ČsOL a chtějí přispívat k rozvoji a plnění jejího poslání. ČsOL je historickým pokračovatelem ČsOL založené v roce 1921.\n\nČeskoslovenská obec legionářská byla založena na ustavujícím sjezdu ČsOL v Praze dne 22. května 1921 legionáři všech bojišť první světové války (legionář ve smyslu zákona č. 462/1919 Sb.). Svůj původ odvozovala od Sokola a převzala podle něj i organizační členění: jednota, župa, ústředí. Členy ČsOL byli i vedoucí političtí činitelé prvního odboje, např. T. G. Masaryk a E. Beneš. Za svůj program přijali zásady vyjádřené T. G. Masarykem ve Washingtonské deklaraci. Osvětovou činnost zaměřili především na informování veřejnosti o svém bojovém vystoupení v zahraničí a podílu na vytvoření samostatné republiky. Měli od roku 1924 svůj deník „Národní osvobození“, jehož vydávání bylo za 2. světové války přerušeno a po roce 1948 zastaveno. Uskutečnili tři manifestační sjezdy, posledního v roce 1935 se zúčastnilo na 40 000 lidí.\n\nČsOL se věnovala také sociální činnosti, zasazovala se za zákony které měly zajistit podporu vdovám a sirotkům po padlých legionářích i péči o ty, kteří v boji ztratili zdraví. Byla přijata řada opatření ve prospěch legionářů, např. měli přednostní právo při umísťování v zaměstnání. S vojenskou okupací českých zemí Němci byla ČsOL na jaře roku 1939 rozpuštěna a její vedoucí činovníci internováni. Mnoho členů ČsOL, bývalých legionářů, se zapojilo do protinacistického odboje doma i v zahraničí.\n\nPo vítězství nad nacismem v roce 1945 byla činnost ČsOL opět obnovena. Na svém IV. manifestačním sjezdu dne 5. a 6. července 1947 přijali legionáři do svých řad příslušníky československé zahraniční armády ze všech front druhé světové války, nositele osvědčení 255/1946 Sb.\n\nPo únoru 1948 byla ČsOL začleněna bez souhlasu členstva do jednotného Svazu bojovníků za svobodu, později přejmenovaného na Svaz protifašistických bojovníků. Vedení Svazu protifašistických bojovníků požádalo dne 17. července 1949 o výmaz Československé obce legionářské z registrace, čímž byla ČsOL protiprávně zrušena.\n\nV době mezi roky 1949 až 1990 pokračovala činnost ČsOL v zahraničí. Centrální vedení ČsOL z zahraničí se nacházelo v Londýně, jednoty ve Francii, Austrálii, Brazílii a Spojených státech amerických. Předsedou exilové ČsOL se od roku 1949 stal br. gen. Alois Liška, bývalý velitel Československé samostatné obrněné brigády ve Velké Británii.\n\nPo pádu totality se dne 8. října 1991 sešli legionáři a delegáti jednotek československé zahraniční armády a navázali na činnost zahraničních jednot ČsOL podle zákona č. 83/1990 Sb. pokračovali v činnosti ČsOL, což bylo potvrzeno registrací Ministerstva vnitra České republiky dne 12. února 1992 podle č. j. VCS/1-10058/92. Na celostátním sněmu ČsOL ve dnech 4. a 5. dubna 1995 byly schváleny úpravy původních stanov z roku 1921. Předsedou byl zvolen generál Tomáš Sedláček. \n\nZnovuobnovené ČsOL nebyl navrácen původní historický majetek a jako kompenzaci získala pro účely sídla spolku budovu hotelu Legie (Sokolská 33, Praha 2). Původní sídlo ČsOL (Legerova 22, Praha 2) se do majetku ČsOL nevrátilo, a dnes slouží jako sídlo Českého svazu bojovníků za svobodu.\n\nÚplná platnost a nezávislost ČsOL byla schválena řádným republikovým sněmem ČsOL konaným ve dnech 28. a 29. března 2001.\n\nV březnu 2001, v jubilejním roce 80. výročí vzniku, se uskutečnil celostátní sněm který rozhodl, že ČsOL se stane zcela samostatnou organizaci, nezávislou na Českém svazu bojovníků za svobodu. Jejím předsedou pro čtyřleté období byl zvolen brig. gen. v.v. Antonín Špaček, stejně tak i v roce 2004. Po jeho úmrtí byl v červnu 2007 a opětovně v červnu 2011 předsedou zvolen plk. Pavel Budinský. Na posledním sjezdu byl přítomen ministr obrany Alexander Vondra, předseda Senátu ČR Milan Štěch i primátor hl. m. Prahy Bohuslav Svoboda.\n\nV sobotu a neděli 23. a 24. listopadu 2013 byla v sálech \"Paláce Legie\" v Praze 1 Sokolské ulici uspořádána 1. mezinárodní odborná konference Československé obce legionářské, za účasti našich i zahraničních přednášejících.\n\nK poslednímu řádnému Republikovému sněmu ČsOL došlo ve dnech 10. a 11. listopadu 2015 v Národním památníku na Vítkově. Hosty sněmu byli předseda Senátu Parlamentu ČR Milan Štěch, náměstkyně pro řízení sekce právní Ministerstva obrany ČR Alena Netolická, náčelník Generálního štábu AČR genpor. Josef Bečvář, starostka České obce sokolské Hana Moučková, ředitel odboru pro válečné veterány Ministerstva obrany ČR plk. Eduard Stehlík, vojenští přidělenci spojeneckých států a další zástupci spřátelených organizací. Ve funkci předsedy ČsOL byl potvrzen plk. Pavel Budinský, ve funkci 1. místopředsedy plk. Jindřich Sitta. Dalšími třemi místopředsedy jsou váleční veteráni druhé světové války: brig. gen. v.v. Emil Boček (bývalý letec RAF), plk. v.v. Václav Kuchynka (bývalý příslušník 1. čs. armádního sboru v SSSR) a mjr. v.v. Tichomír Mirkovič (bývalý jugoslávský partyzán).\n\nČsOL v současnosti realizuje několik významných projektů, z nichž nejvýraznějšími jsou projekty Péče o válečné veterány, Sociální a zdravotní výpomoc, a Legie 100, jehož součástí je i pojízdná expozici československých legií, tzv. Legiovlak.\n\nV roce 2017 je členy ČsOL více než 3 600 lidí. Přirozený úbytek členů doplňují noví členové mladších generací.\n\nNejvyšším orgánem ČsOL je \"Republikový sněm\", který je svoláván minimálně jednou za čtyři roky. Mimo sněmy je nejvyšším orgánem \"Republikový výbor ČsOL\" (zkr. RV ČsOL). Schází se podle potřeby, nejméně však jedenkrát za čtyři měsíce. Výkonným orgánem je \"Předsednictvo Republikového výboru ČsOL\" (zkr. PRV ČsOL). Zasedá podle potřeby, nejméně však jednou za dva měsíce. Členy PRV ČsOL je dvanáct sněmem zvolených členů ČsOL a členové Statutárního orgánu ČsOL. \"Statutární orgán ČsOL\" (zkr. SO ČsOL) tvoří předseda a čtyři místopředsedové. Revizními orgány ČsOL jsou pětičlenná \"Ústřední revizní komise\" (zkr. ÚRK ČsOL) a revizoři jednotlivých jednot.\n\n\"Rozhodčí rada ČsOL\" je orgánem, který projednává a řeší spory mezi organizacemi, orgány a členy ČsOL, závažné morální poklesky jednotlivých členů, stížnosti jednot a jednotlivců.\n\nJednota je základní jednotkou vnitřní organizace ČsOL, sdružuje členy a vytváří se na základě územního principu v rámci jednoho kraje, okresu, města, městského obvodu nebo několika obcí, vojenského útvaru a všude tam, kde lze tvořit podmínky pro aktivní činnost. Všechny jednoty mají stejné postavení. Nejvyšším orgánem jednoty je členská schůze, kterou svolává výbor jednoty podle potřeby, avšak nejméně jednou ročně. Členská schůze volí ze svého středu výbor jednoty ve složení předseda, místopředseda, člen výboru, případně další funkce (hospodář, revizor).\n\nJednota zastupuje ČsOL na území, na kterém působí, jen v míře běžné činnosti jednoty. Zástupci jednoty jsou členové jejího výboru.\n\n\n\n\n\nÚstředí ČsOL sídlí na adrese Sokolská 33, Praha 2, v budově hotelu Legie. Ústředí tvoří Předsednictvo Republikového výboru ČsOL, Statutární orgán ČsOL, Ústřední revizní komise ČsOL, Rozhodčí rada ČsOL, komise PRV ČsOL, jiné komise zřízené vnitřními předpisy a další odborní pracovníci.\n\nV rámci ČsOL se mohou vytvářet zájmové a historické skupiny.\n\n\nČsOL používá svůj vlastní znak, jehož nová podoba vstoupila v platnost dne 1. července 2014. Nový znak je vyveden v černobílé a barevné variantě. Povinností každého člena, jednoty a orgánů ČsOL je používat výhradně tento znak. Jakékoli úpravy znaku (změna poměrů stran, záměna barev či úprava odstínů atd.) jsou přísně zakázány. Smyslem opatření je především odstranit užívaní řady různých podob znaku a dovnitř i navenek vystupovat jednotně jako silná organizace. V neposlední řadě bylo třeba odstranit řadu chyb heraldických a jiných v dosud užívaných znacích a navrátit se k podobě znaku, jenž ČsOL užívala po svém založení roku 1921. Ode dne 18. června 2014 je znak ČsOL registrován pod ochrannou známkou č. 338724 u Úřadu průmyslového vlastnictví a je chráněn českým právem. Není tak např. možné umisťovat bez souhlasu ČsOL znak na pamětní, dekorační, umělecké či užitné předměty, knihy, razítka atd.\n\nZa celou dobu předválečného a těsně poválečného působení ČsOL, až do roku 1949 nebyl zjištěn ani jediný případ použití barevného provedení znaku v tiskové podobě. Tato se vyskytuje, historicky nepodložena, až ve druhé polovině 90. let 20. století, po znovuobnovení ČsOL. Barevné varianty znaku z předválečného a těsně poválečného období jsou sice doloženy na dochovaných praporech jednot, Jedná se však o různorodá provedení, na jejichž základě nelze nevyvratitelně potvrdit správnou barevnost znaku. Autorství historického znaku, přisuzované br. Ottu Gutfreundovi, se dosud nepodařilo doložit.\n\nZnak ČsOL symbolizuje několik témat:\n\nPříslušníci ČsOL se po vzoru československých legionářů titulují \"sestro\" a \"bratře\". Jejich pozdravem je legionářské \"Věrnost za věrnost\" a \"Nazdar\". Tato tradice byla legionáři přejata od vlastenecké a tělovýchovné organizace Sokol.\n\nV roce 2012 začala ČsOL vydávat svůj čtvrtletník \"Legionářský směr\". Časopis navazuje na stejnojmenný titul vydávaný ČsOL ve 20. letech 20. století jako týdeník, posléze měsíčník. Jeho hlavním posláním je v době blížícího se 100. výročí vzniku Československé republiky propagovat legionářské myšlenky, odkaz zakladatelů samostatného československého státu a zejména pak ideje boje za svébytnost, svobodu a demokracii v době vzniku samostatného státu, za druhé světové války i v novodobé historii. Časopis je určen pro členy ČsOL, válečné veterány, sympatizanty a také širokou veřejnost, kterou zajímá tato problematika.\n\nElektronickou podobu časopisu lze nalézt na webových stránkách ČsOL, v rubrice Projekty.\n\n\n\n"}
{"id": "709241", "url": "https://cs.wikipedia.org/wiki?curid=709241", "title": "Hotel Paříž", "text": "Hotel Paříž\n\nHotel Paříž Praha je dům čp. 1080 na Starém Městě v Praze na křižovatce ulic U Obecního domu (č. 1) a Králodvorská (č. 8) v blízkosti obchodního domu Kotva. Od roku 1984 je chráněn jako kulturní památka.\n\nHotel byl postaven podle plánů dvorního rady Jana Vejrycha z roku 1904 a stavěl se do roku 1907. Je novogotickou stavbou s výraznými secesními prvky, případně raně secesní stavbou. Interiér navrhl architekt Antonín Pfeifer a keramické mozaiky, jimiž je vyzdoben především interiér restaurace a exteriér hotelu, jsou dílem Jano Köhlera.\n\nHotel byl postaven na parcele, na níž dříve stálo více domů. První zmínka o jednom z nich je ze \"Zbraslavské kroniky\" k roku 1310, kdy je jmenován jako dům Mikuláše od věže. V roce 1344 v dalším domě žil Jan Volek.\n\nDnešní stavba byla upravována v letech 1926–1928, v roce 1993 byla generálně rekonstruována.\n\nHotel Paříž znají čtenáři z knihy spisovatele Bohumila Hrabala \"Obsluhoval jsem anglického krále\" a diváci ze stejnojmenného filmu natočeného režisérem Jiřím Menzlem (2006, Český lev za nejlepší český film roku 2006). Slovy protagonisty Jana Dítě \"„Hotel Paříž byl tak krásný, že jsem se skoro svalil. Tolik zrcadel a tolik mosazných zábradlí a tolik mosazných klik a tolik mosazných svícnů a tak vyleštěných, že se to podobalo zlatému paláci.“\"\n\nJiž více než sto let si Hotel Paříž zachovává nezaměnitelnou tvář stavby z období sklonku rakousko-uherského mocnářství, pompézní neogotické stavby s výraznými secesními prvky.\n\n\n"}
{"id": "709242", "url": "https://cs.wikipedia.org/wiki?curid=709242", "title": "Řád sv. Jiří (Uhersko)", "text": "Řád sv. Jiří (Uhersko)\n\nŘád svatého Jiří (maďarsky Szent György-lovagrend, latinsky \"Societas militae Sancti Georgii\") byl první světský rytířský řád na světě. Založil jej roku 1326 uherský král Karel I. Robert.\n\nJeho význam je zejména v tom, že všechny předchozí rytířské řády byly založeny ve spolupráci panovníka a církve, přičemž řádoví rytíři byli považováni za mnichy - válečníky. Tento řád byl založen pouze králem a pouze jemu rytíři přísahali věrnost. Řád měl 50 členů a přijetí nového člena vyžadovalo souhlas většiny stávajících členů. Rytíři nosili černý plášť s latinským nápisem \"In veritatate iustus sum huic fraternali societati\" (V pravdě jsem bratrská společnost). Symbolem řádu údajně byl červený štít se stříbrným křížem, nicméně dochovalá pečeť na zakládající listině zobrazuje sv. Jiří zabíjejícího draka.\n\nŘád trval pouze krátkou dobu, protože zanikl kolem roku 1395. V současné době v Maďarsku vyvíjí činnost občanské sdružení, které má shodný název, nicméně nejedná se o rytířský řád.\n\n"}
{"id": "709244", "url": "https://cs.wikipedia.org/wiki?curid=709244", "title": "Obelisk (Lednicko-valtický areál)", "text": "Obelisk (Lednicko-valtický areál)\n\nObelisk, místními také nazývaný jako \"„Facka“\", je nejseverněji položenou drobnou stavbou Lednicko-valtického areálu. Na čtvercovém půdorysu nese krychlový sokl římsou oddělený komolý jehlan vysoký 23 m, v jehož vrcholu je na kovovém hrotu umístěna šesticípá hvězdice, symbolizující osvícenství, věřící v sílu rozumu.\n\nObelisk se nachází přibližně 3 km severně od obce Lednice, vzdálen asi kilometr od parkoviště na silnici II/422 z Lednice do Podivína. Vede kolem něj cyklotrasa \"5066 Velkopavlovická\". 250 metrů severně se nachází PP Květné jezero.\n\nV jeho okolí je vytvořena oplocená obora, a proto je přístup k objektu umožněn pouze pěším a cyklistům. V oboře je chována jelení, daňčí a srnčí zvěř. V posledních 10 letech zde probíhají rozsáhlé krajinářské změny, do krajiny se vrací voda, jsou obnovovány kanály a dříve zaniklá jezera, jsou vysazovány nové aleje a lesy. Cílem těchto snah je obnova nivní krajiny v podobě před regulací toku řeky Dyje.\n\nObelisk byl postaven na památku uzavření míru mezi Francií a Rakouskem v Campo Formiu dne 17. října 1797. V následujícím roce jej nechal vztyčit kníže Alois I. Josef z Lichtenštejna, jehož bratr Jan Josef I. se účastnil bojů na straně Rakouska. Autorem obelisku je, stejně jako u většiny saletů v Lednicko-valtickém areálu, Josef Hardtmuth.\n\nPodle pověsti měl být Obelisk vystavěn na místě, kde kníže dostal od své manželky pohlavek. Různé verze pověsti se neshodují v tom, za co kníže tento pohlavek obdržel. Jedna verze říká, že kníže propil a prohrál v kartách celou vesnici. Podle druhé, kněžna svého manžela ztrestala za nevěru.\n\nJiná pověst vypráví, že obelisk stojí uprostřed zemědělské krajiny, kde působí jako „pěst na oko“ nebo jako kdybyste dostali facku.\n\nPůvodně v areálu stály obelisky čtyři, přičemž se do současnosti se dochoval jediný, označovaný také jako „lednický“.\n\n"}
{"id": "709245", "url": "https://cs.wikipedia.org/wiki?curid=709245", "title": "Řád Za zásluhy", "text": "Řád Za zásluhy\n\nŘád Za zásluhy je vyznamenání udílené státem, vládou, královskou rodinou či dalšími autoritami za civilní či vojenské zásluhy. Může pojednávat o:\n\n\n"}
{"id": "709248", "url": "https://cs.wikipedia.org/wiki?curid=709248", "title": "Trichlortriazin", "text": "Trichlortriazin\n\nTrichlortriazin (též kyanurylchlorid, trichlorkyan, kyanurchlorid či cyanurchlorid; systematický název \"2,4,6-trichlor-1,3,5-triazin\") je anorganická sloučenina se vzorcem (NCCl). Tato bezbarvá tuhá látka je chlorovaným derivátem 1,3,5-triazinu. Jedná se o trimer chlorkyanu. Je hlavním prekurzorem populárního, avšak kontroverzního herbicidu atrazinu.\n\nTrichlortriazin se vyrábí ve dvou krocích z kyanovodíku přes meziprodukt chlorkyan, který se trimerizuje za zvýšené teploty na uhlíkovém katalyzátoru:\nV roce 2005 se na světě vyrobilo zhruba 200 000 tun.\n\nOdhaduje se, že 70 % trichlortriazinu připadá na použití pro výrobu triazinových pesticidů, zejména atrazinu. Takové reakce jsou založeny na snadné náhradě chloridů nukleofily, například aminy:\nPodobně lze vyrábět další triazinové herbicidy, například simazin, anilazin nebo cyromazin.\n\nTrichlortriazin se využívá také jako prekurzor pro barviva a zesíťovací činidla. Největší třída těchto barviv jsou sulfonované triazin-stilbenové optické zjasňovače (OBA) čili fluorescenční bělidla (FWA), často používané v pracích prostředcích a bílém papíře. Triazinový kruh je začleněn také v mnoha reaktivních barvivech. I tato se vyrábějí substitucí chloru jiným radikálem, jako v reakci popsané výše.\n\nV jedné specializované aplikace se trichlortriazin využívá jako reagens při konverzi alkoholů a karboxylových kyselin na alkyl-, resp. acylchloridy: \n\nVyužívá se i jako dehydratační činidlo a pro aktivaci karboxylových kyselin při redukci na alkoholy. Zahříváním s dimethylformamidem vzniká Goldovo reagens MeNCH=NCH=NMeCl, které je víceúčelovým zdrojem pro aminoalkylace a prekurzorem heterocyklických sloučenin.\n\nChloridová centra lze snadno nahradit aminy za vzniku melaminových derivátů, například v syntéze dendrimerů:\n\nTrichlortriazin se využívá i při syntéze experimentálního ligandu adenosinového receptoru.:\n"}
{"id": "709255", "url": "https://cs.wikipedia.org/wiki?curid=709255", "title": "Dům U Sladkých", "text": "Dům U Sladkých\n\nDům U Sladkých, někdy také zvaný U Krtkovců, je dům čp. 352 na Starém Městě v Praze na křižovatce Husovy (č. 2 a 4), Na Perštýně (č. 18) a Jilské (č. 1). Je chráněn jako kulturní památka České republiky.\n\nDům stojí na místě několika původních domů. Stál zde románský kvádříkový dům, archeologické výzkumy odhalily také zbytky asi čtyř zemnic a polozemnic datovaných do 1. poloviny 13. století.\n\nDomy byly spojeny v roce 1666, nejpozději do roku 1702 k nim byly přikoupeny další. Jeden z těchto starších domů vlastnil v letech 1484–1487 Matěj Rejsek, jiný (u kterého je k roku 1466 uváděn pivovar) koupil v roce 1523 Jan Sladký. V roce 1844 byl dům přestavován, další přestavby se udály po druhé světové válce a pak v roce 1961, kdy byl na místě bývalé spilky postaven nový dům.\n\nVe výklenku mezi okny ve druhém patře je pískovcová socha sv. Judy Tadeáše od Františka Preisse z roku 1697.\n\nNa střeše domu, směrem do Husovy ulice je instalována socha \"Viselec\" (označovaná jako \"Zavěšený muž\", nebo jako socha Sigmunda Freuda) od umělce Davida Černého.\n\n"}
{"id": "709260", "url": "https://cs.wikipedia.org/wiki?curid=709260", "title": "Štefan Sečka", "text": "Štefan Sečka\n\nMons. ThDr. Štefan Sečka (* 6. července 1953, Spišský Štvrtok) je slovenský římskokatolický kněz a od roku 2011 spišský biskup. Před svým jmenováním sídelním biskupem působil od roku 2002 jako jeden ze dvou pomocných biskupů a generálních vikářů spišské diecéze (druhým byl Andrej Imrich).\n\nVystudoval gymnázium ve Spišské Nové Vsi, kde maturoval v roce 1971, a Římskokatolickou cyrilometodějskou bohosloveckou fakultu Univerzity Komenského v Bratislavě (1971-1976). Dne 6. června 1976 přijal v Bratislavě od biskupa Gábriše kněžské svěcení a v letech 1976 až 1978 absolvoval základní vojenskou službu. Poté byl ustanoven farním vikářem nejprve ve Spišské Nové Vsi (od 15. října 1978) a následně v Dolním Kubíně (od 1. října 1980), od roku 1980 se také jako člen diecézní katechetické komise podílel na přípravě katechismu pro základní školy. Od 1. března 1984 do 30. dubna 1990 působil jako administrátor ve farnosti Liptovské Revúce.\n\nOd 1. května 1990 do roku 2002 působil v obnoveném Kněžském semináři biskupa Jána Vojtaššáka v Spišské Kapitule – Spišském Podhradí, kde vykonával funkci vicerektora-ekonoma a přednášel pedagogiku a katechetiku, a 9. června 1992 byl jmenován kaplanem Jeho Svatosti. Později také současně pokračoval ve studiu, a to nejprve na Katolické univerzitě v Lublinu (1995-1997), kde 12. června 1997 získal licenciát teologie, a následně na Římskokatolické cyrilometodějské bohoslovecké fakultě Univerzity Komenského v Bratislavě (1997-2000), kde 4. května 2000 získal titul doktora teologie.\n\nDne 28. června 2002 byl jmenován pomocným biskupem spišské diecéze a titulárním biskupem sitským, 27. července téhož roku přijal v katedrále svatého Martina ve Spišské Kapitule biskupské svěcení z rukou Františka Tondry za účasti spolusvětitelů Henryka Józefa Nowackého a Alojze Tkáče a od 1. srpna 2002 byl ustanoven rovněž generálním vikářem spišské diecéze. Dne 4. srpna 2011 byl jmenován papežem Benediktem XVI. spišským diecézním biskupem jako nástupce Mons. Františka Tondry .\n\n"}
{"id": "709262", "url": "https://cs.wikipedia.org/wiki?curid=709262", "title": "Americký židovský spojený distribuční výbor", "text": "Americký židovský spojený distribuční výbor\n\nAmerický židovský spojený distribuční výbor (: \"American Jewish Joint Distribution Committee\", zkráceně Joint či \"JDC\") je nezisková organizace, založená 27. listopadu 1914 ve Spojených státech, se sídlem v New Yorku. Její prostředky pochází převážně z darů amerického židovstva.\n\nOrganizace vznikla 27. listopadu 1914 spojením tří obdobně zaměřených amerických organizací: \"American Jewish Relief Committee\", \"Central Relief Committe\" a \"People's Relief Committee\". Jejím prvotním cílem bylo shromáždění finančních prostředků pro Židy postižené první světovou válkou. Ke konci roku 1917 převedl Joint místním židovským organizacím v Rusku, Haliči, Rumunsku a Německem okupovaném Polsku a Litvě více než 7 milionů dolarů. V roce 1919 začal působit v Polsku a následně v dalších zemích, jako byly Československo či Maďarsko. V letech 1919 až 1920 vydal na zahraniční pomoc více než 22 milionů dolarů. Po červenci 1921 Joint změnil způsob zahraniční pomoci, jejímž cílem bylo od nynějška „stimulovat židovskou ekonomickou obnovu a posílit instituce místních komunit do takového bodu, kdy se tyto skupiny budou schopny samy postarat o své potřebné.“ Aktivně se též podílel na pomoci uprchlíkům a imigrantům (k dubnu 1923 pomohl až 300 tisícům uprchlíků), angažoval se při vzniku zdravotnických zařízení, péči o sirotky a poválečné obnově.\nV době, kdy se blížila druhá světová válka pomáhal Joint s emigrací evropského židovstva z kontinentu v podobě přesidlovacích programů a i během války poskytoval pomoc na území okupované nacistickým Německem, včetně polských ghett. Po válce Joint uzavřel dohodu s Židovskou agenturou, podle níž se Joint „postará o židovské uprchlíky v táborech pro vysídlené lidi a finančně podpoří legální i nelegální židovskou imigraci z východní Evropy.“ V letech 1945 až 1952 Joint vynaložil na pomoc obětem holocaustu celkem 342 milionů dolarů. Dále se v poválečném období podílel na posilování komunitních židovských institucí, výstavbě památníků obětí holocaustu, kulturních aktivitách, výstavbě sirotčinců, židovských škol, podporoval židovskou produkci a židovská družstva. Podílel se rovněž na židovské migraci do Izraele; do roku 1950 takto pomohl 440 tisícům osob. V 50. letech byl vykázán z řady zemí východního bloku, kde byl obviněn ze špionáže (např. ve Slánského procesu v Československu či v případu doktorů v Sovětském svazu). Jelikož nemohl legálně pomáhat Židům ve střední a východní Evropě, spolupracoval Joint s izraelskou organizací Nativ a zřídil a financoval organizaci \"Société de Secours et d’Entraide\", jejichž prostřednictvím směřoval do této oblasti svoji pomoc. Počínaje rokem 1979 se Joint postupně vrátil do řady zemí východního bloku; Maďarska (1979), Československa (1981), Polska (1981) a nakonec Sovětského svazu (1988). Po pádu Sovětského svazu se Joint podílel na pomoci potřebným a na obnově židovského života. Zahájil též sociální programy v zemích střední a východní Evropy na podporu tamního židovstva.\n\nV roce 2007 Joint obdržel Izraelskou cenu za celoživotní dílo a zvláštní přínos izraelské společnosti a státu.\n\nZa dobu své existence Joint působil v 85 zemích světa. K roku 2009 má projekty v 71 zemích.\n\n"}
{"id": "709273", "url": "https://cs.wikipedia.org/wiki?curid=709273", "title": "Santon (kopec)", "text": "Santon (kopec)\n\nSanton (296 m n. m.) je návrší v katastru obce Tvarožná v okrese Brno-venkov.\n\nKopci se říkalo Tvaroženský nebo také Padělek. Pojmenování Santon vzniklo v souvislosti s bitvou u Slavkova. Francouzským vojákům údajně připomínal kopec Santon, na který narazili při Napoleonově tažení do Egypta v roce 1798.\n\nNa svazích kopce se nachází otevřené trávobylinné stanoviště vzácných rostlin a živočichů, které je od roku 1979 chráněno jako přírodní památka.\n\nSanton se stal významným opěrným bodem v severní části bojiště bitvy u Slavkova 2. prosince 1805. Přírodní návrší bylo před bitvou francouzskými ženisty uměle srovnáno a opevněno třemi pásy okopů, aby vytvořilo palebná postavení pro 18 děl s ochranou 17. lehkého pěšího pluku. Na západní straně kopce byla umístěna polní kuchyň. Původní mariánská kaple na vrcholu (odsvěcená už roku 1776) byla vojáky také stržena.\n\nOblast kolem Santonu a při císařské silnici z Brna na Olomouc obsadily pěší jednotky 5. armádního sboru maršála Lannese (Suchetova divize severně od silnice a Caffarelliho jižně) a záložní jízda maršála Murata (lehké jezdecké divize generálů Kellermanna, Treillarda a Milhauda na křídlech, Waltherova dragounská divize a dvě těžké jezdecké divize generálů Nansoutyho a d'Hautpoula v záloze mezi Santonem a Žurání).\n\nProti nim, od rozcestí u Holubic po Kovalovice stálo ruské vojsko genpor. knížete Bagrationa, který měl svůj štáb na Staré pozořické poště. Jeho 15 praporů pěchoty (Pskovský, Archangelogorodský a Staroingermanlandský mušketýrský pluk, 5. a 6. myslivecký pluk), 48 jezdeckých eskadron (Pavlogradský a Mariupolský husarský pluk, Tverský a Petrohradský dragounský pluk a carevnin kyrysnický pluk) a 42 děl později doplnilo jezdectvo smíšené rusko-rakouské 5. kolony pod velením podmaršálka knížete Liechtensteina.\n\nZatímco na jihu bojiště probíhaly střety už od časného rána, zde na severu obě strany vyčkávaly – ruská kvůli tomu, že ještě neobdržela rozkazy z velitelství a Liechtensteinovo jezdectvo se zdrželo na cestě od Křenovic, kde se křížilo s pěšími jednotkami 3. kolony. Vojska se dala do pohybu až po osmé hodině. Bagration narazil na houževnatou francouzskou obranu Santonu, a tak se vrch pokusil obejít severně a vpadnout do týlu Suchetovy divize. Rusové obsadili Tvarožnou a při dělostřelecké palbě smrtelně zranili velitele jedné z francouzských brigád generála Valhuberta. Z obce však byli opět vytlačeni.\n\nJižně od silnice Francouzi postoupili k Blažovicím, které i přes odpor ruských gardových praporů obsadili. V dalším postupu byli kolem desáté hodiny zastaveni až zpožděným nástupem Liechtensteinovy jízdy za pomoci ruské carské gardy vedené velkoknížetem Konstantinem. Na planině mezi obcemi Blažovice a Kruh (dnes část Holubic) došlo k největším jezdeckým střetům v bitvě, probíhajícím asi do jedenácté hodiny. Po jedenácté už Lannesova pěchota sváděla boje o Pozořice a Kruh; krátce po poledni se zmoncila Kruhu a pak i Holubic.\n\nV té době na bojiště dorazily od Olomouce dvě baterie těžkých kanónů rakouského majora Frierenbergera. Z návrší mezi Velešovicemi a Kovalovicemi pomohly ustupujícím Bagrationovým jednotkám odpoutat se od útočících Francouzů a udržet frontu na úrovni Staré pozořické pošty. Po druhé hodině odpolední, kdy už byla celá bitva rozhodnuta, Bagration zahájil finální spořádaný ústup po silnici k Rousínovu, zatímco zbytky jezdectva prchaly přes potok Rakovec u valchy asi 1,5 km jižně od Holubic.\n\nV roce 1832 byla na Santonu znovu vybudována klasicistní kaple Panny Marie Sněžné. Na jejích stěnách jsou dnes pamětní desky francouzských generálů Claparèda a Valhuberta a ruského generála Bagrationa, jejichž autorem je Vladimír Drápal. Od roku 1988 byla na vrcholu kopce instalována kopie francouzského polního kanónu, a to až do roku 2009, kdy byla kvůli opakovaným útokům vandalů snesena na náves Tvarožné.\n\nNa úpatí Santonu je bílý mramorový kříž se stříškou a girlandou růží z roku 1987 na paměť padlých vojáků. U silnice vedoucí kolem Santonu z Tvarožné do Jiříkovic byl v roce 2000 vybudován pomník brigádnímu generálu Valhubertovi, který zde byl smrtelně zraněn a zemřel po několika dnech v Brně. Poblíž je také Kosmákův kříž z roku 1943 od řezbáře Josefa Michka, který nahradil svého předchůdce z roku 1893 od Matouše Plotěného. Kříž stojí v místech údajného hromadného hrobu.\n\nKaple, opevnění Santona i hrob pod kopcem byly vyhlášeny kulturními nemovitými památkami.\n\n\n"}
{"id": "709274", "url": "https://cs.wikipedia.org/wiki?curid=709274", "title": "Vojtěch Kundrát", "text": "Vojtěch Kundrát\n\nVojtěch Kundrát (* 9. srpna 1991) je český chemik.\n\nBěhem středoškolských studií na Střední průmyslové škole chemické akademika Heyrovského a Gymnáziu v Ostravě se podílel na výzkumu nové metody syntézy alkoholů a vývoji látek, které mají potenciál stát se antimalariky. Strávil půlroční stáž v Loschmidtových laboratořích, kde se zabýval novými technologiemi pro čistění vod a kontaminovaných půd. \n\nRoku 2010 mu bylo uděleno ocenění Genus za práci \"Syntéza derivátů kyseliny kynurenové jako dále použitelných stavebních kamenů pro výstavbu kombinatorních knihoven\". O rok později získal ocenění \"Talent roku\" s projektem \"Enzymy ve službách životního prostředí\".\n\nPo ukončení střední školy studoval na Přírodovědecké fakultě Masarykovy univerzity; přičemž získal i zkušenosti z výzkumných pracovišť v Česku, Německu a USA. V doktorandském studiu pokračuje na Vysokém učení technickém v Brně.\n"}
{"id": "709278", "url": "https://cs.wikipedia.org/wiki?curid=709278", "title": "Kotal", "text": "Kotal\n\nExistuje více nositelů českého příjmení Kotal (Kotalová):\n"}
{"id": "709282", "url": "https://cs.wikipedia.org/wiki?curid=709282", "title": "Hope", "text": "Hope\n\nHope (anglicky „naděje)“ může být:\n\n\n\n"}
{"id": "709296", "url": "https://cs.wikipedia.org/wiki?curid=709296", "title": "Jasutaka Cucui", "text": "Jasutaka Cucui\n\nJasutaka Cucui (kandži: 筒井 康隆; rómadži: Yasutaka Tsutsui; *24. září 1934, Ósaka) je japonský spisovatel, dramatik, literární kritik, herec a jazzový klarinetista. Je autorem 35 románů a 55 povídkových souborů. Patří mezi nejvýznamnější představitele tzv. „nové vlny“ SF literatury. Debutoval roku 1965, za průlomové dílo se považuje sci-fi román \"Dívka, která proskočila časem\" (1967). Na protest proti omezování svobody slova odmítl v letech 1993–96 v Japonsku publikovat.\n\nV Cucuiho tvorbě se často objevují groteskní motivy a parodie. Je znám svými povídkami, ve kterých některé negativní společenské jevy přivádí do absurdních rozměrů. Má blízko k autorům jako je Vonnegut, Borges nebo Lem. \n\nV roce 1987 získal Tanizakiho cenu za knihu \"Rozcestí na zarostlém svahu snů\" a v roce 1989 Kawabatovu cenu. V roce 1997 mu francouzská vláda udělila řád Rytíře umění a literatury a v roce 2002 japonská vláda ocenila jeho literární činnost Medailí s purpurovou stuhou. \n\nJe také autorem literárních předloh dvou anime filmů – \"Papriky\" režiséra Satoši Kona a \"Dívky, která proskočila časem \" Mamoru Hosody.\nČesky dosud vyšly jen tři jeho romány – \"Peklo,\" \"Konec stříbrného věku\" a Paprika. \n\nJeště před nimi vyšly však dvě jeho povídky. Povídka \"Stojící žena\" byla uveřejněna v antologii \"Vesmír je báječné místo pro život\" (Mladá fronta, 1987) a povídka \"Ukázková civilizace\" byla publikována v časopisu Nemesis (č. 10/1995). \n\n\n\n"}
{"id": "709299", "url": "https://cs.wikipedia.org/wiki?curid=709299", "title": "Jorge Camacho", "text": "Jorge Camacho\n\nJorge Camacho (5. ledna 1934 – 30. března 2011) byl kubánský malíř, spisovatel a esoterik.\n\nV roce 1952 začal studovat malířství. Roku 1959 přijel do Paříže, kde se setkal se svým přítelem, sochařem Augustínem Cárdenasem. Po své výstavě v galerii Cordier v roce 1960, básnířka Joyce Mansourová jej představí André Bretonovi a od té doby se účastnil surrealistického hnutí.\n\nJorge Camacho byl jedním z těch, kteří zůstali věrni surrealismu po smrti André Bretona; s Vincentem Bounourem, který na jeho malby napsal krásné poetické texty, s Jeanem Benoîtem a Joyce Mansourovou, které ilustruje básně.\n\nV roce 1967 navštívil Havanu (Kuba) a vrátil se zklamán z tamějších poměrů. V roce 1971 navštívil Československo. kde se setkal se členy surrealistické skupiny a navázal s nimi spolupráci (korespondenční kresby a společný obraz s M. Stejskalem).\n\nUspořádal poté velké výstavy v Mexiku a Caracasu (1975). Od té doby pravidelně vystavoval v Paříži, Ženevě a Barceloně. Vášnivě se zabýval ornitologií, dělil svůj čas mezi Andalusii a Paříž a stále více se věnoval i studiu hermetické filosofie. Seznámil se tehdy s renomovanými znalci esoterismu René Alleauem a Eugenem Canselietem.\n\nAž do své smrti v roce 2011 žil Jorge Camacho v Paříži, s přestávkami, kdy navštěvoval jihoamerické a španělské ptačí rezervace. \n\n\n\n"}
{"id": "709302", "url": "https://cs.wikipedia.org/wiki?curid=709302", "title": "Hope Solo", "text": "Hope Solo\n\nHope Amelia Solo (* 30. července 1981, Richland, Washington, USA) je americká fotbalistka, fotbalová brankářka, která hraje americkou ženskou profesionální fotbalovou ligu WPS za tým Seattle Sounders Women. Jde také o americkou reprezentantku, která od roku 2007 chytá za americký národní fotbalový tým žen. V roce 2007 se stala mistryní světa, o rok později se pak na Letních olympijských hrách 2008 v Pekingu stala i olympijskou vítězkou ve fotbale žen, kdy chytala ve finálovém zápase s Brazílií . V roce 2011 se na Mistrovství světa ve fotbale žen 2011 v Německu stala vicemistryní světa, kde zářila zejména v zápase s Brazílií\n, ale už nevychytala závěrečný penaltový rozstřel ve finálovém zápase s Japonskem .\nS fotbalem začínala v juniorském věku jako klasická útočnice, kdy startovala nejprve za washingtonský tým Three-Rivers Soccer Club, poté hrála za univerzitní klub Richland High School, kde vsítila celkem 109 gólů, teprve později se stala brankářkou.\n\nV roce 2003 se stala členkou amerického ženského profesionálního týmu Philadelphia Charge (WPS), pak několik let hrála v Evropě, nejprve ve Švédsku za Göteborg, poté i za ženský tým klubu Olympique Lyonnais ve francouzské ženské fotbalové lize. Od září 2008 přestoupila do amerického týmu Saint Louis Athletica, v roce 2010 nastupovala za tým Atlanta Beat, od roku 2011 hrála za tým magicJack. 14. února 2012 bylo oznámeno, že podepsala smlouvu s týmem Seattle Sounders Women.\n\nV roce 2009 byl v rámci americké ženské fotbalové ligy WPS zvolena nejlepší brankářkou roku.\n\nJe považována za nejlepší ženskou fotbalovou brankářku na světě.\n\nV roce 2014 měla Hope Solo problémy se zákonem, neboť fyzicky napadla svoji sestru a synovce.\nPo vyřazení ve čtvrtfinále fotbalového turnaje žen na LOH 2016 v Brazílii neunesla porážku a nazvala zbabělci hráčky týmu soupeře (Švédska).\n\n"}
{"id": "709303", "url": "https://cs.wikipedia.org/wiki?curid=709303", "title": "Kyperská fotbalová reprezentace", "text": "Kyperská fotbalová reprezentace\n\nFotbalová reprezentace Kypru reprezentuje Kypr na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala.\n"}
{"id": "709306", "url": "https://cs.wikipedia.org/wiki?curid=709306", "title": "Pha That Luang", "text": "Pha That Luang\n\nPha That Luang (laosky , IPA , doslova \"Velká stúpa\") je zlatem pokrytá velká buddhistická stúpa v centru hlavního města Laosu Vientiane. Stavba byla navržena ve třetím století, ale současná podoba pochází z roku 1930, jelikož stúpa byla mnohokrát vydrancována a byla třeba její další rekonstrukce. V současnosti je brána jako jeden z nejdůležitějších národních symbolů Laosu.\n"}
{"id": "709307", "url": "https://cs.wikipedia.org/wiki?curid=709307", "title": "Skiareál Klínovec", "text": "Skiareál Klínovec\n\nSkiareál Klínovec je největší lyžařský areál v Krušných horách. Jeho nejvyšší bod se nachází na samém vrcholu Klínovce ve výšce 1 244 metrů nad mořskou hladinou.\n\nPočátky lyžování na Klínovci jsou již na začátku 20. století. Tehdy se ovšem nejednalo o sjezdové lyžování nebo o běžkování, ale o skoky na lyžích. Na vrcholku Klínovce se nacházely přírodní skokanské můstky, které využívali jak čeští skokané, tak skokané ze sousedního Německa. Zbytky skokanského můstku jsou na Klínovci viditelné do dneška.\n\nPřed druhou světovou válkou se na Klínovci začalo rozvíjet sjezdové lyžování. Rozšířením lesních cest vznikly první dvě sjezdovky se jmény „U Zabitýho“ a „Dámská“. Tato jména se ve Skiareálu Klínovec zachovala až do dnešní doby. Pořádaly se i první sjezdové soutěže. Po nástupu komunistické strany na konci 40. let se uzavřely hranice a klínovecký kopec se dostal do uzavřené hraniční oblasti. Na několik let proto jeho rozvoj skončil.\n\nNicméně v 60. letech se vstup do oblasti znovu povolil a byl postaven první vlek. Poté už rozvoj začal probíhat rychleji a stavěly se další vleky a sjezdovky a Klínovec se postupně stával vyhledávaným areálem pro všechny fanoušky zimních sportů.\n\nV roce 1998 byla zahájena výstavba zasněžovacího systému, roku 2003 byl vybudován snowpark a U-rampa nejvyšší kategorie. V roce 2005 byla postavena fixní trojsedačka s rozběhovým pásem na sjezdovce \"Dámská\" a v roce 2011 byla postavena nová moderní odpojitelná čtyřsedačková lanovka s bublinami na sjezdovce \"Centrální\". Sjezdovka \"Pařezovka\" byla prodloužena na 1500 m. Postavena nová retenční nádrž a nakoupeno 60 sněhových děl a tyčí. Roku 2012 byla postavena nová moderní fixní čtyřsedačková lanovka \"Přemostěná\". Nakoupena sněhová děla a tyče. V roce 2014 byla postavena nová moderní odpojitelná čtyřsedačková lanovka s bublinami \"Jáchymovská\". Postavena nová, široká a zasněžovaná sjezdovka \"Jáchymovská\" a objezdy prudkých míst, ze kterých se v budoucnu stanou regulerní sjezdovky. Postaveny retenční nádrže, nakoupena sněhová děla a tyče. Postaven nový areálek pro výuku dětí, který je vybaven dvěma posuvnými pásy.\n\nV roce 2015 byla přidána možnost nákupu skipasu online. Postavena nová výkonná plně automatizovaná čerpací stanice s chlazením vody, pro severní stranu areálu. Nakoupeno 20 nových sněhových děl, tím se výkon zasněžování zvedl o cca 10% (celkem 22 děl a 125 tyčí). Zlepšeno propojení LD Centrální a LD Jáchymovská. Na mírný začátek sjezdovky \"Jáchymovská\" přidáno tažné lano.\n\nSkiareál lyžařům nabízí dvě černé sjezdovky, čtyři červené, pět modrých a několik spojovacích sjezdovek. Všechny sjezdovky jsou udržované a upravované, na většině je vybudován systém umělého zasněžování.\n\nK dispozici jsou čtyři sedačkové lanovky, na sjezdovce „Pařezovka“ je páteřní moderní odpojitelná čtyřsedačková lanovka s oranžovými bublinami (2011), na sjezdovce \"Jáchymovská\" je moderní odpojitelná čtyřsedačková lanovka s oranžovými bublinami (2014), na sjezdovce \"Přemostěná\" je moderní fixní čtyřsedačka s rozběhovým pásem (2012) a na sjezdovce \"Dámská\" je použitá fixní trojsedačka s rozběhovým pásem (2005).k. Dále je v areálu k dispozici šest pom a tři posuvné pásy pro děti.\n\nDále je na Klínovci přichystán snowpark. Jeho dominantou je velká U-rampa nejvyšší kategorie \"Superpipe\" (homologace FIS) která byla postavena na mistrovství světa snowboardistů. K tomu jsou ještě k dispozici další skoky a atrakce.\n\nTrojsedačka \"Dámská\" by se měla přesunout do miniareálu a měla by být nahrazena odpojitelnou lanovkou (pravděpodobně 6-CLB/B), tím by bylo v areálu již 5 lanovek. Další lanovky jsou plánovány v oblastech: Loučná - dolní stanice LD Přemostěná (LD Slunečná), Fluchosch - Klínovec (budoucí spojnice s areálem v Německu) a v oblasti Fuchsloch - Neklid (propojení s areálem Neklid). Po výstavbě těchto lanovek bude k dispozici na jeden skipas 50 km sjezdovek a areál bude největší v ČR. \n\nDámská: Nová lanovka by měla vyrůst do tří let (2018).\n\nMiniareál: Přesunutí původní lanovky \"Dámská\" nejpozději o rok později (2019).\n\nFuchsloch: Fuchsloch - Klínovec a Fuchsloch -  Kleine Fichtelberg do roku 2020.\n\nProjekt přeshraniční spolupráce s německým areálem Fichtelberg. Společně tvoří druhou největší lyžařskou oblast v ČR (větší než Špindlerův mlýn). Dohromady nabízí 33,5 km sjezdovek (pro srovnání - Špindlerův mlýn má 24 km), sedm lanových drah pro veřejnost a jednu pro skokanské můstky a kvalitní zázemí.\n"}
{"id": "709311", "url": "https://cs.wikipedia.org/wiki?curid=709311", "title": "Kavkazský emirát", "text": "Kavkazský emirát\n\nKavkazský emirát (, ) je název radikální islámské teroristické organizace a jí samovolně vyhlášeného (v podstatě neexistujícího) státního útvaru na severním Kavkaze na území Ruské federace, pod nějž si přivlastňuje rozsáhlé oblasti ruských autonomních republik Dagestánu, Čečenska, Ingušska, Severní Osetie-Alanie, Kabardska-Balkarska a Karačajevska-Čerkeska. Emirát však nemá nad tímto územím faktickou moc, to je pod kontrolou orgánů Ruské federace. Organizuje teroristické akce namířené proti Rusku (bombové útoky v moskevském metru roku 2010, na letišti Domodědovo roku 2011 a další). Dne 8. 2. 2010 byl Nejvyšším soudem Ruské federace prohlášen za teroristickou organizaci. Kavkazský emirát byl vyhlášen v říjnu 2007 prezidentem neuznané Čečenské republiky Ičkerie Doku Umarovem, který se sám jmenoval emírem. Zemřel v roce 2013, od roku 2014 byl emírem Ali Abú Mukhamad (Aliaschab Alibulatovič Kebekov), zlikvidován 19.4.2015, po něm Abu Usman Gimrinsky (Magomed Sulejmanov), který byl zlikvidován 11.8.2015 v Dagestánu.\n\n"}
{"id": "709317", "url": "https://cs.wikipedia.org/wiki?curid=709317", "title": "Podněsterská komunistická strana", "text": "Podněsterská komunistická strana\n\nPodněsterská komunistická strana (rusky: \"Приднестровская коммунистическая партия\", moldavsky: \"Партидул Комунист дин Транснистря\", ukrajinsky: \"Придністровська комуністична партія\") je levicová marxisticko-leninská politická strana působící v Podněsterské moldavské republice. Založena byla v dubnu 2003, podněsterské ministerstvo spravedlnosti ji oficiálně zaregistrovalo v lednu 2004. Strana vystupuje za samostatnost Podněstří, jejím cílem je sociálně spravedlivá společnost. Jako svůj vzor označuje komunistické vedení Číny, je v opozici vůči bloku podněsterského prezidenta I. N. Smirnova. Tiskovým orgánem strany je týdeník \"Pravda Podněstří\". \n"}
{"id": "709319", "url": "https://cs.wikipedia.org/wiki?curid=709319", "title": "Ve stínu dinosaurů", "text": "Ve stínu dinosaurů\n\nVe stínu dinosaurů (v anglickém originále Mammals vs. Dinos) je americký populárně naučný dvoudílný dokument z produkce Discovery. Premiéru měl v roce 2008 na stanici Science Channel. Seriál má dvě epizody: \"The age of gigantism\" a \"The rise of mammals\". Dokument popisuje, jak se vyvíjeli savci za dob dinosaurů. Často tak odhaluje například vnitřek mozků nebo uší těchto savců. V dokumentu je též popsána anatomie některých dinosaurů. Prozatím však tento dokument na DVD nevyšel.\n\n"}
{"id": "709326", "url": "https://cs.wikipedia.org/wiki?curid=709326", "title": "Disiřičitan sodný", "text": "Disiřičitan sodný\n\nDisiřičitan sodný (též pyrosiřičitan sodný) je anorganická sloučenina se vzorcem NaSO patřící mezi siřičitany, v potravinářství se označuje jako E223 a používá se jako konzervant. Jedná se o bílý krystalický prášek se štiplavým sirným pachem a odpornou chutí. Hlavní oblastí použití je jako antioxidant a k chemické sterilizaci. Je chemicky velmi podobný disiřičitanu draselnému, se kterým lze v některých případech vzájemně zaměňovat. Obecně se preferuje spíše disiřičitan draselný, protože nezvyšuje obsah sodíku ve výživě.\n\nDisiřičitan sodný je možno vyrábět dvěma způsoby:\nPrvní možnost je částečný rozklad hydrogensiřičitanu sodného.\nDruhou možností je reakce siřičitanu sodného s oxidem siřičitým:\nDisiřičitan sodný se dá v chemii použít na výrobu různých látek.\nSe silnými kyselinami, například kyselinou chlorovodíkovou reaguje za vzniku vody, solí silné kyseliny a oxidu siřičitého, který reaguje s vodou za vzniku kyseliny siřičité.\nPři žíhání či zahřívání na vysoké teploty dochází k rozpadu na oxid sodný a oxid siřičitý.\nMá dezinfekční účinky, protože se pomalu rozpadá na siřičitan sodný a oxid siřičitý, mající dezinfekční účinky a způsobující i zápach této látky.\nDisiřičitan sodný se používá jako dezinfekce, na odstranění hub, bakterií či řas v bazénech, avšak bývá nahrazen levnějšími a účinnějšími chlornany - sodným a vápenatým. Podobně jako disiřičitan draselný se přidává i do piva a vína. Používá se také do fotografických ustalovačů.\n\nDisiřičitany (pyrosiřičitany) jsou v některých jiných jazycích označovány jako metabisulfit.\n"}
{"id": "709327", "url": "https://cs.wikipedia.org/wiki?curid=709327", "title": "František Vízner", "text": "František Vízner\n\nAkademický sochař František Vízner (9. března 1936 v Praze - 1. července 2011 v Brně ) byl významný český umělec, sklářský výtvarník a designér.\n\nVyučil se nejprve malířem skla, na počátku 60. let vystudoval pražskou Vysokou školu uměleckoprůmyslovou.\n\nV letech 1962-1967 pak pracoval jako návrhář ve sklárně Sklo Union v Dubí u Teplic, kde navrhoval zejména tvary a modely u výrobků z lisovaného skla (například u nápojových sklenic). V 70. letech působil v dnes již zaniklé sklárně ve Škrdlovicích jakožto hlavní výtvarník, kde navrhoval zejména ručně foukané hutní sklo. Od roku 1977 až do konce svého života se věnoval volné tvorbě, kde vynikal zejména v oblasti brusu tvarovaného skla, kdy mezi jeho nejoblíbenější předměty tvorby patřily především vázy a mísy\nI nadále však také navrhoval průmyslově vyráběné sklo pro firmu Bohemia Machine Glass ze Světlé nad Sázavou.\n\n\n\n\n\n\n"}
{"id": "709331", "url": "https://cs.wikipedia.org/wiki?curid=709331", "title": "Lichtenštejnská fotbalová reprezentace", "text": "Lichtenštejnská fotbalová reprezentace\n\nFotbalová reprezentace Lichtenštejnska reprezentuje Lichtenštejnsko na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala.\n"}
{"id": "709338", "url": "https://cs.wikipedia.org/wiki?curid=709338", "title": "Mazoch", "text": "Mazoch\n\nPříjmení Mazoch, Mazochová nosí více různých osobností:\n\n\n\n"}
{"id": "709339", "url": "https://cs.wikipedia.org/wiki?curid=709339", "title": "Maloch", "text": "Maloch\n\nPříjmení Maloch užívalo více lidí:\n\ndalší:\n"}
{"id": "709340", "url": "https://cs.wikipedia.org/wiki?curid=709340", "title": "Právo na ochranu osobnosti", "text": "Právo na ochranu osobnosti\n\nPrávo na ochranu osobnosti je zaručeno každému, přičemž osobností se zde rozumí především, nikoli ale výlučně, život a důstojnost člověka, jeho zdraví, jméno, vážnost, čest, soukromí a projevy osobní povahy.\n\nToto právo je zaručeno již na ústavní úrovni Listinou základních práv a svobod, a zpřesněno a vybaveno sankčními mechanismy je cestou zákona. Kromě všeobecné ochrany prostřednictvím občanského zákoníku jde např. o zákon o ochraně osobních údajů, trestní zákoník, zákoník práce nebo o tiskový zákon. Jde ale o právo relativní, které se může dostat do kolize s jiným právem, např. právem na informace. V takovém případě bude vždy na soudu, kterému z dotčených práv dá v daném kontextu přednost. Žalobu na ochranu osobnosti projednávají v prvním stupni okresní soudy, ledaže jde o ochranu názvu a pověsti právnické osoby, kde rozhodují prvotně krajské soudy.\n\nPokud dojde k neoprávněnému zásahu do práva na ochranu osobnosti fyzické osoby, může se tato soudně domáhat, aby:\nZadostiučinění se poskytuje především ve formě veřejné omluvy (tzv. \"morální satisfakce\"), teprve tehdy, pokud by pouhá omluva vzhledem k závažnosti zásahu nestačila, může být navíc požadována i finanční kompenzace. Právo na ochranu osobnosti je sice osobní, nicméně po smrti dotčené osoby je může uplatňovat kterákoli z jí blízkých osob.\n\nZákonná ochrana ale neplatí vždy. Pokud jde o určité projevy osobní povahy, může převážit veřejný zájem na jejich užití i bez souhlasu dotčené osoby. Tato zákonná licence platí, pokud to není v rozporu s oprávněnými zájmy dotčeného člověka, v případě písemností osobní povahy, podobizen nebo obrazových a zvukových záznamů k úředním účelům (tzv. \"úřední licence\"), nebo v případě jen podobizen a obrazových či zvukových záznamů pro vědecké účely (tzv. \"vědecká licence\"), umělecké účely (tzv. \"umělecká licence\") a pro tiskové, rozhlasové, televizní nebo podobné (internetové) zpravodajství (tzv. \"zpravodajská licence\"). Svolení není ani třeba pro použití podobizen či obrazových či zvukových záznamů k výkonu a ochraně práv jiného.\n\nKromě fyzických osob mají určitou ochranu i osoby právnické, konkrétně jde o ochranu jejich názvu a pověsti. V případě zpochybnění práva k názvu, jeho neoprávněného užívání či zásahu do pověsti se také mohou domáhat upuštění od zásahu a odstranění následků, při vzniku nemajetkové újmy také přiměřeného zadostiučinění.\n"}
{"id": "709344", "url": "https://cs.wikipedia.org/wiki?curid=709344", "title": "Charles Lamb", "text": "Charles Lamb\n\nCharles Lamb (10. února 1775, Londýn – 27. prosince 1834, Edmonton, nyní Londýn) byl anglický romantický spisovatel, básník, dramatik, literární kritik a autor dětské literatury, společně s Wiliamem Hazzlitem přední představitel eseje 19. století.\n\nPocházel z úřednické rodiny, vzdělání získal na londýnské střední škole Christ's Hospital, kde se seznámil se Coleridgem. Později k jeho přátelů, patřili mimo jiné William Wordsworth, Leigh Hunt nebo William Hazlitt. V letech 1792-1825 pracoval jako úředník Východoindické společnosti.\n\nJeho první verše (většinou sentimentální balady) nezískaly žádnou větší pozornost. Známý se stal až svými esejemi, které pod pseudonymem Elia psal pro \"London Magazine\" a později vydal knižně ve dvou svazcích. Jsou psány lehkým konverzačním tónem především o humorných nepolitických tématech (Londýn a jeho pamětihodnosti, zajímaví lidé, knihy, divadlo atp.) Vyznačují se bystrými postřehy, důvtipem, neobyčejně živou obrazností a výraznou poetičností. Pro jejich jazykovou formu je společně s Leighem Huntem a Williamem Hazlittem řazen do tzv. \"cockneyské školy\", což byl hanlivý název pro jejich styl, který měl někdy blízko k londýnskému lidovému nářečí (v angličtině \"cockney\").\n\nPřestože měl duševní problémy (byl šest týdnů hospitalizován) a byl postižen vadou řeči, žil bohatým společenským životem a byl považován za roztomilého společníka. Nikdy se ale neoženil a pečlivě se staral o svou starší sestru Mary Ann (1765-1847), která trpěla těžkou duševní chorobou (v záchvatu šílenství dokonce roku 1796 zabila jejich matku). Snažil se u ní rozvíjet literární sklony a společně s ní napsal několik knih, z nichž nejznámější je převyprávěni her Williama Shakespeara pro děti. Jeho další pokusy o prozaickou a také o dramatickou tvorbu však nebyly příliš úspěšné. Zabýval se rovněž literární kritikou a literární historií.\n\nZemřel na streptokokovou infekci erysipel (růže), kterou se nakazil z lehkého škrábnutí na tváři vznklém pří uklouznutí na ulici. Je pohřben se svou sestrou na hřbitově u kostela Všech svatých v Edmontnu. \n\n\nČeský pedagog a literární historik Jan Kabelík vydal roku 1899 \"Povídky ze Shakespeara\" (Telč: Emil Šolc). Kniha obsahuje převyprávění devatenácti Shalespearových her a v její předmluvě se autor odvolává na Charlese Lamba a vysvětluje, proč svoje převyprávění pojal poněkud odlišně.\n\n"}
{"id": "709347", "url": "https://cs.wikipedia.org/wiki?curid=709347", "title": "Národní anarchismus", "text": "Národní anarchismus\n\nNárodní anarchismus je radikální antikapitalistická antietatistická politická a kulturní ideologie, zdrůrazňující etnický tribalismus. \nTermín použil už ve dvacátých letech dvacátého století Helmut Franke, když se snažil popsat svoji politickou pozici. Teprve v devadesátých letech si jej přisvojil krajně pravicový aktivista Troy Southgate, který kolem něj vystavěl svoji vlastní ideologii. Anarchisté ostatních proudů obvykle nepovažují národní anarchismus za ideologii slučitelnou s idejemi anarchismu.\n\nPrvky národního anarchismu byly již v myšlenkách filozofa barona Julia Evoly\n\nNárodní anarchisté jsou pro likvidaci státu a kapitalistického systému. Na místo toho navrhuji zavedení hierarchické sdělovací ekonomiky založené na distribuci v rámci komun (hlavně venkovských). Přičemž hranice národních států by nahradily pomyslné hranice \"národních\" komun. \n\nNárodní anarchisté také obhajují rasovou segregaci. Často je národní anarchismus považován za formu fašismu, ale fašismus národní anarchisté odmítají, kvůli jeho podpoře zachování státu.\n\n"}
{"id": "709351", "url": "https://cs.wikipedia.org/wiki?curid=709351", "title": "Joseph Serchuk", "text": "Joseph Serchuk\n\nJoseph Serchuk (1919 – 6. listopadu 1993, Tel Aviv) byl během druhé světové války velitelem židovské partyzánské jednotky v okolí polského města Lublin. Po válce svědčil u soudů s nacisty a získal zvláštní uznání od státu Izrael.\n\nPo zabití jeho rodičů a ostatních rodinných příslušníků v ghettu roku 1941, byl Josef a jeho bratr David odveden do vyhlazovacího tábora Sobibor, avšak už po jednom dni stráveném v táboře uprchl i se svým bratrem do nejbližšího lesa a spolu s dalšími uprchlíky utvořili jádro partyzánské skupiny.\nPo válce se Joseph účastnil hledání uprchlých nacistických válečných zločinců a sloužil jako svědek v norimberském procesu. Vrátil se do Polska a podal žádost o vystěhování do Izraele, ale byl odmítnut.\n\nNicméně roku 1950 pas získal a emigroval do Izraele a okamžitě po příjezdu byl naverbován do izraelské armády. Po skončení služby se oženil a usadil se v tel avivské čtvrti Jad Elijahu.\n\nV průběhu let Serchuk několikrát odjížděl do Evropy vypovídat u soudních procesů s nacistickými válečnými zločinci. U jednoho případu, konkrétně se jednalo o proces s oberscharführerem Hugem Raschendorferem, byl dokonce jediný svědek obžaloby. Po Raschendorferově odsouzení na doživotí, byl Serchuk oddělením izraelské policie pro vyšetřování nacistických zločinů oceněn zvláštní cenou.\nV roce 1967 obdržel od izraelského premiéra Leviho Eškola Medaili bojovníků proti nacistům.\nSerchuk zemřel roku 1993 v Tel Avivu ve věku 74 let. Byl ženatý a zanechal devět dětí a více než sto vnuků a pravnuků.\n\n\n"}
{"id": "709353", "url": "https://cs.wikipedia.org/wiki?curid=709353", "title": "Brian Welch", "text": "Brian Welch\n\nBrian Philip Welch (* 19. června 1970, známý též jako Head, je americký hudebník a kytarista a spoluzakladatel nu metalové skupiny Korn. V roce 2005 se stal křesťanem a skupinu opustil s cílem věnovat se rodině a sólové kariéře. V roce 2008 vydal své debutové album \"Save Me from Myself\", poté měl i kratší koncertní tour pod Americe. V únoru 2012 oznámil hudební skupinu Love and Death, která vznikla z jeho sólového projektu. V květnu roku 2013 Brian oficiálně prohlásil, že se vrací zpět ke Korn a nahraje nové studiové album.\n\nSvětové turné Korn v roce 2013 bylo věnováno k návratu Briana do skupiny.\n\nV září 2013 vychází album the Paradigm Shift, na kterém je již i Brian Welch.\n\n\n"}
{"id": "709354", "url": "https://cs.wikipedia.org/wiki?curid=709354", "title": "František Krejčí (architekt)", "text": "František Krejčí (architekt)\n\nFrantišek A. Krejčí (14. května 1908 Brno – 12. prosince 1981 Praha) byl český architekt.\n\nFrantišek A. Krejčí patřil k brněnské meziválečné architektonické avantgardě, ovlivněné funkcionalismem a dalšími moderními uměleckými směry. Architekturou a urbanismem se vždy zabýval v širších souvislostech výtvarného umění, životního stylu a prostředí. Věnoval se také teorii architektury a estetice, výstavnictví, designu, malbě, scénografii.\n\nByl jedním z prvních absolventů architektury na České vysoké škole technické v Brně, až do 70. let se přátelil se svým profesorem Jiřím Krohou. V roce 1937 navštívil Světovou výstavu v Paříži, která jeho tvorbu významně ovlivnila. V období 1935–1940 realizoval v Brně řadu svých projektů ve stylu \"bílého funkcionalismu\", především menší činžovní domy, které jsou s odstupem let oceňovány jako trvalá součást brněnské meziválečné architektonické moderny. Pro jeho tvorbu bylo typické důsledné promýšlení estetického účinku exteriérů a detailní propracování funkčních vazeb interiérů. V kontextu novodobého chápání urbanismu prosazoval ideu, že architekt nejen vytváří životní prostředí člověka, ale je také \"architektem lidských duší\".\n\nV letech 1937–1949 zpracoval F.A. Krejčí směrné územní a regulační plány 78 měst a obcí (mj. Brtnice u Jihlavy, Kroměříž, Slavonice, Mutěnice, Střílky aj.). Po osvobození republiky v květnu 1945 působil v Národním výboru města Brna de facto jako \"hlavní architekt\", likvidoval válečné rány města a barákové kolonie, řešil sociální bydlení nejchudších vrstev. V roce 1948 spoluzakládal brněnský Stavoprojekt. V oboru výstavnictví realizoval v Brně řadu svých návrhů slavnostních úprav sálů pro výstavy, konference a oslavy na Výstavišti, Stadionu, v Domě umění i otevřených prostranstvích města. Je autorem radnice a kulturního domu v Břeclavi (1949). Postihly ho represe ve spojitosti se Šlingovým procesem (1950). V 50. letech pracoval pro Slovenský pamiatkový ústav v Bratislavě a pro Český fond výtvarného umění Praha, poté se vrátil do Brna k práci na rozsáhlejších projektech (hotely, nádraží ve Žďáru nad Sázavou aj.). Po roce 1968 přijal nabídku k práci v Útvaru hlavního architekta města Prahy (ÚHA), kde se věnoval družstevní výstavbě rodinných domů a urbanismu nových pražských čtvrtí. Na přelomu 70. a 80. let pracoval pro ÚHA jako kustod výstavního pavilonu nové pražské výstavby v Praze na Pankráci. V roce 1980 obdržel Cenu Svazu architektů ČSSR za teoretickou práci \"Zůstane architektura uměním?\".\n\nFrant. A. Krejčí publikoval desítky článků, přednášel v tuzemsku i zahraničí. Přátelil se s řadou brněnských výtvarníků, literátů, herců a hudebníků, např. s Františkem Foltýnem, Bohumírem Matalem, Františkem Šenkem, Zdeňkem Kriebelem, Milošem Nedbalem, Jarmilou Kurandovou, Ludvíkem Kunderou, Vlastou Fialovou aj. Od roku 1981 je zastoupen ve sbírkách Muzea města Brna, jeho díla jsou vystavena v expozici brněnské moderní architektury na Špilberku a publikována v Brněnském architektonickém manuálu. \n"}
{"id": "709356", "url": "https://cs.wikipedia.org/wiki?curid=709356", "title": "Lucemburská fotbalová reprezentace", "text": "Lucemburská fotbalová reprezentace\n\nFotbalová reprezentace Lucemburska reprezentuje Lucembursko na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala.\n"}
{"id": "709361", "url": "https://cs.wikipedia.org/wiki?curid=709361", "title": "AMD (rozcestník)", "text": "AMD (rozcestník)\n\nAMD je zkratkou pro:\n\n\n\n\n"}
{"id": "709363", "url": "https://cs.wikipedia.org/wiki?curid=709363", "title": "Severomakedonská fotbalová reprezentace", "text": "Severomakedonská fotbalová reprezentace\n\nFotbalová reprezentace Severní Makedonie reprezentuje Severní Makedonii na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala. První kvalifikace, které se Severní Makedonie jako samostatný stát účastnila byla kvalifikace na Mistrovství Evropy ve fotbale 1996.\n"}
{"id": "709367", "url": "https://cs.wikipedia.org/wiki?curid=709367", "title": "Otec Goriot", "text": "Otec Goriot\n\nOtec Goriot () je realistický román, jedno z nejznámějších děl francouzského spisovatele Honoré de Balzaca. Autor se v něm pozastavuje zejména nad rozmanitými lidskými osudy.\n\nDílo představuje kritiku úpadku morálky, je to realistický obraz francouzské společnosti první poloviny 19. století, kde jsou peníze a majetek důležitější než láska a přátelství. Balzac si potrpěl na zevrubné popisy jednotlivých prostředí, ale také citů a pocitů postav, které autor často vystihuje metaforicky (nos jako zobák papouška).\n\nDěj se povětšinou odehrává v pařížském penzionátu vdovy Vauquerové, kde přebývá řada nájemníků, autor však nejvíce sleduje osudy dvou zdejších obyvatel - Evžena de Rastignaca, mladého studenta práv, a otce Goriota, bývalého významného obchodníka s nudlemi. Mimo nich v penzionátu přebývají i další osoby - slečna Vauquerová (hamižná stará vdova, která se stará pouze o výdělek), Vautrin (cynický uprchlý galejník, který dává Evženovi řadu rad do života), Poiret (starší málo inteligentní muž), slečna Michonneauová (stará panna, bez jejíhož přičinění by nebyl Vautrin dopaden, po jeho zradě je z penzionátu vykázána), medik Bianchon (obětavý student medicíny, nejlepší přítel Evžena), vdova Couturová a její schovanka Viktorína (Viktoríně zemřela matka a ujala se jí vdova, nejlepší přítelkyně její matky, obě jsou velmi zbožné, na konci díla se díky dědictví po synu Viktorínina otce stávají bohatými) a dva sloužící - Kryštof a Sylvie.V průběhu děje sledujeme dva životní příběhy.\n\nEvžen de Rastignac plný ideálů přijíždí do Paříže studovat práva. Zprvu je sice pohoršen cynismem a zločinností ve společnosti, později se však svých ideálů vzdává a ctižádostivě míří za uznáním, bohatstvím a vlivným společenským postavením (například svou matku žádá o celoživotní úspory), k čemuž mu mnohokrát pomůže svými radami i Vautrin a jeho vzdálená příbuzná, komtesa de Beauséant. Dostává se mezi pařížskou smetánku - navštěvuje plesy, setkání šlechty a navazuje vlivné vztahy. Ze zištných důvodů se stává milencem hraběnky de Nucingen, jedné z Goriotových dcer. V závěru díla se stěhuje z penzionu a chová se jako mladý šlechtic.\n\nOtec Goriot představuje jeho opak, prožívá společenský pád a přestože byl prosperující podnikatel, umírá v naprosté bídě. Okolím je považován za hlupáka. Jeho jedinou životní vášní jsou jeho dvě dcery, kterým od mládí splnil každý rozmar (kupoval jim šperky, od mlada jezdily v kočáře). Anastázii (de Restaud) (starší dcera, zkoušela zachránit svého milence de Treilles tím, že prodá manželovy šperky, ten na to však přišel, v závěru díla přichází o své děti, ke svému otci přichází teprve když ztratí vědomí) a Delfínu (de Nucingen) (mladší dcera, celé dílo vystupuje, jako že má svého otce ráda, ale ukazuje se, že tomu tak není, s Rastignacem se bude stýkat dále). Goriot je obě provdal s obrovským věnem za vlivného hraběte de Restauda a neméně vlivného bankéře de Nucingena. Zeťové však nemají Goriota v oblibě, a tak jej brzy z obou rodin vyštvou. Starý pán se tak se svými dcerami musí stýkat pouze osamotě, ale nikdy jim neodmítne poskytnout další a další finanční podporu, a to ani v době, kdy se jeho dcery dostávají do velkých finančních potíží. A tak se musí vystěhovat ze svého pěkného bytu do malé, zatuchlé podkrovní světničky v penzionátu Vauqurové. Goriot se snaží pomoci jak může, prodává poslední zbytky svého majetku, stále více se utápí v citových problémech, ke štěstí mu stačí vidět jednu z jeho dcer nebo se jí dotknout. Toto citové přepětí však starý pán není schopen vydržet a stává se jeho obětí.\n\nNa smrtelné posteli o něj pečují Rastignac a Bianchon, kteří o jeho život zoufale bojují do úplného konce. Goriot touží naposledy vidět své dcery, ale ani přes Rastignacovo naléhání je jejich manželé nechtějí pustit. Anastázie nakonec uteče, ale už přichází pozdě, Delfína po hádce se svým mužem omdlévá. V posledních minutách svého života prožívá muka, proklíná dcery, kterým dal vše a ony ho v jeho poslední hodině ani nenavštíví. Umírá sám. Ani na pohřeb nezískává Rastignac peníze od jeho zeťů, kteří spravují majetky svých manželek, a tak s Bianchonem zaplatí Goriotovi levný obřad. Na poslední cestu starého pána nevyprovodí ani jedna z jeho dcer.\n\n\n\n"}
{"id": "709369", "url": "https://cs.wikipedia.org/wiki?curid=709369", "title": "Maltská fotbalová reprezentace", "text": "Maltská fotbalová reprezentace\n\nFotbalová reprezentace Malty reprezentuje Maltu na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala.\n"}
{"id": "709372", "url": "https://cs.wikipedia.org/wiki?curid=709372", "title": "Richard Jahn", "text": "Richard Jahn\n\nRichard Jahn (8. července 1840 Praha – 30. listopadu 1918 tamtéž) byl český technik a průmyslník. Zaměřil se zejména na návrhy a výstavbu pivovarů a lihovarů, a to nejprve samostatně, později jako společník firmy Novák & Jahn. Aktivně se účastnil veřejného života (např. jako organizátor hospodářských výstav, poslanec Říšské rady, člen sboru obecních starších města Prahy, náměstek pražského starosty, člen výboru Jubilejní zemské výstavy 1891), přičemž prosazoval zájmy českého průmyslu a technické inteligence. Nositel řady titulů (císařský rada, čestný doktor na pražské technice aj.). Byl oceňovaný pro hluboké odborné znalosti, politický rozhled a vybrané chování.\n\nPocházel z patricijské rodiny, byl synem státního inženýra. Vystudoval akademické gymnázium a pražskou polytechniku, kde se zaměřil na strojnictví, chemii a stavitelství.\n\nRoku 1862 nastoupil do praxe v Ringhofferových závodech. Jeho první velký projekt byl návrh průmyslového podniku v Úlicích u Plzně, který sestával z parního mlýna, pivovaru, lihovaru a továrny na umělá hnojiva. Závod získal na Světové výstavě 1867 v Paříži stříbrnou medaili a tento úspěch zajistil mladému Jahnovi respekt v odborných kruzích.\n\nRoku 1870 založil Technickou kancelář pro zemědělský a hospodářský průmysl, která projektovala zpracovatelské závody pro velkostatky a hospodářská družstva. Tyto průmyslové kapacity umožňovaly jejich majitelům prodávat hotové obchodní produkty a zároveň využívat nezpracované zbytky jako hnojivo. Budováním takovýchto závodů přispěl k povznesení českého zemědělského průmyslu.\n\nV roce 1873 založil s císařským radou J. V. Novákem firmu Novák & Jahn, specializovanou na výrobu zařízení pro pivovary a lihovary.\n\nDůvěra, kterou si získal kvalitními návrhy, mu zajistila, že již od počátku samostatného podnikání se stal členem vedení Hospodářského klubu, později přejmenovaného na Ústřední hospodářskou společnost. V letech 1877-1909 pro tento spolek organizoval výroční výstavy.\n\nRoku 1873 dal podnět k založení Lihovarnického spolku, odborného časopisu a lihovarnické školy v Litni. Téhož roku pořádal hospodářsko-průmyslovou výstavu Českého království na světové výstavě ve Vídni.\n\nAngažoval se i v politice. 5. prosince 1882 složil slib poslance Říšské rady (celostátní zákonodárný sbor), kde reprezentoval městskou kurii, obvod Staré Město pražské. Ve vídeňském parlamentu setrval do konce funkčního období, tedy do voleb do Říšské rady roku 1885. Své znalosti průmyslu v Říšské radě využil jako zpravodaj důležitých zákonů, např. o dani z lihu nebo o patentech. Kandidoval jako český kandidát. Zasedal v parlamentním Českém klubu.\n\nRoku 1887 byl zvolen předsedou Měšťanské besedy v Praze. O rok později se stal členem Obchodní a živnostenské komory a členem rady pro průmyslové školství. V roce 1889 se stal přísedícím Obchodního soudu v Praze a roku 1890 členem poradního sboru pro úrazové pojišťování, pracovní rady a průmyslové rady ve Vídni.\n\nMěl rovněž velké zásluhy o úspěch Jubilejní zemské výstavy v Praze r. 1891. Podílel se na vypracování jejího programu, propagoval ji přednáškami a všemožně popularizoval. Vypracoval rovněž její organizační řád, který stanovil povinnosti členů výkonného výboru.\n\nRoku 1895 se stal předsedou Českého volebního sboru pro úrazovou pojišťovnu. V jejím čele stál po deset let. (Organizace se v průběhu této doby transformovala na Český pracovní sbor.)\n\nSpolek architektů a inženýrů v království Českém jej roku 1897 zvolil za předsedu. Z titulu této funkce organizoval o rok později první velkou českou výstavu architektury a inženýrství. Při jejím slavnostním zahájení pronesl projev, v němž ocenil úspěchy českého průmyslu a vyzdvihl zejména cukrovarnictví a pivovarství jako typicky české obory. Kriticky se také zmínil o nedostatečném společenském ocenění technických odborníků ve srovnání s absolventy univerzit (vědci, učenci), které se nepříznivě projevuje na jejich nízkém zastoupení ve státní správě a veřejném životě obecně. Vyslovil naději, že se česká veřejnost prostřednictvím této výstavy přesvědčí o významu i kvalitě práce domácích techniků a pomůže jim dosáhnout zaslouženého uznání, jako tomu již je v Anglii a Francii. Rovněž zdůraznil povinnost techniků napomáhat ke zvelebování živností a zmínil architekty jako spojovací článek mezi techniky a umělci.\n\nV roce 1898 byl Jahn zvolen za člena sboru obecních starších města Prahy. Pracoval v komisi technické, asanační, finanční a stavební. Roku 1906 byl jmenován prvním náměstkem starosty. Pod jeho vedením byla vybudována hlavní kanalizační síť na Starém Městě. Jako předseda správní rady přispěl rovněž ke zvelebení Elektrických podniků.\n\nUrčitou dobu také stál v čele Spolku ku zkoumání a přehlížení parních kotlů. Byl členem národohospodářského odboru České akademie. Během první světové války, kdy zastával funkci místopředsedy pražské odbočky Jednoty rakouských průmyslníků, doporučoval oddělení českého průmyslu od říšskoněmeckého.\n\nByl nositelem řádů a titulů: císařský rada, řád železné koruny, řád rytířský a komturský Františka Josefa I., čestný doktorát pražské techniky, čestné členství ve Spolku architektů a inženýrů v království Českém. Současníci jej oceňovali pro hluboké odborné znalosti, politický rozhled, vybrané chování a pevný charakter.\n\nZemřel 30. listopadu 1918 po krátké nemoci, pohřben byl na Olšanských hřbitovech.\n\n\n"}
{"id": "709376", "url": "https://cs.wikipedia.org/wiki?curid=709376", "title": "Moldavská fotbalová reprezentace", "text": "Moldavská fotbalová reprezentace\n\nFotbalová reprezentace Moldavska reprezentuje Moldavsko na mezinárodních fotbalových akcích, jako je mistrovství světa nebo mistrovství Evropy, avšak na žádný závěrečný turnaj se nikdy neprobojovala. První kvalifikací, které se Moldavsko jako samostatný stát účastnilo, byla kvalifikace na Mistrovství Evropy ve fotbale 1996.\n"}
{"id": "709378", "url": "https://cs.wikipedia.org/wiki?curid=709378", "title": "Humboldt (řeka)", "text": "Humboldt (řeka)\n\nHumboldt ( ) je řeka v Nevadě na západě USA. Je přibližně 600 km dlouhá. Povodí má rozlohu 37 560 km². Společně s řekou Bear je největší v bezodtokém povodí Velké pánve. Je pojmenovaná podle Alexandra von Humboldta.\n\nMá horský charakter a protéká polopouštní, suchou a málo obydlenou krajinou. Ústí do Humboldtova jezera.\n\nZdrojem vody jsou především dešťové srážky. Nejvyšších vodních stavů dosahuje od prosince do května, zatímco po zbytek roku je průtok nízký, částečně podzemní a řeka často vysychá. Průměrný roční průtok vody na dolním toku činí 6 až 7 m³/s maximální přibližně 150 m³/s.\n\nNa řece byly vybudovány přehradní nádrže, z nichž jsou největší Ray-Patch a Humboldt. Voda se využívá na zavlažování. Údolím řeky prochází silnice a transkontinentální železnice.\n"}
{"id": "709380", "url": "https://cs.wikipedia.org/wiki?curid=709380", "title": "Síran draselno-hlinitý", "text": "Síran draselno-hlinitý\n\nSíran draselno-hlinitý (též síran hlinito-draselný, kamenec draselno-hlinitý, případně jen kamenec) je podvojná sůl kyseliny sírové s chemickým vzorcem KAl(SO). Běžně se vyskytuje jako dodekahydrát KAl(SO)·12(HO). Používá se při čištění vody, činění koží a střívek, v ohnivzdorném textilu, v kypřicích prášcích a jako antiperspirant a adstringens po holení.\n\nSíran draselno-hlinitý krystalizuje v osmistěnech se zploštělými vrcholy. Je velmi dobře rozpustný ve vodě. Roztok způsobuje zčervenání lakmusu (je mírně kyselý) a má adstringenční účinky. Při zahřívání do téměř červeného žáru tvoří porézní, drobivou hmotu známou jako „pálený kamenec“. Při 92 °C taje (respektive se rozpouští) ve vlastní krystalové vodě. „Neutrální kamenec“ vznikne přidáním takového množství uhličitanu sodného do roztoku, až se začne vylučovat oxid hlinitý. Síran draselno-hlinitý nachází uplatnění jako mořidlo, při přípravě lázně pro ručně vyráběný papír a pro čiření zakalených kapalin.\n\nSíran draselno-hlinitý se vyskytuje v přírodě, kde typicky tvoří enkrustace na skalách v místech zvětrávání a oxidace sulfidových a draselných minerálů. Dříve se získával z alunitu, nerostu těženého ze sirných sopečných sedimentů. Alunit se často přidružuje ke zdrojům draslíku a hliníku. Byl hlášen na Vesuvu (Itálie), na východě Springsure (Queensland), v Alum Cave (Tennessee), Alum Gulch (Arizona) v USA a na ostrově Cebu (Filipíny), kde je znám jako tawas. Příbuznými minerály jsou kalunit (kamenná forma) a kalinit, vláknitý minerál se vzorcem KAl(SO)·11(HO).\n\nSíran draselno-hlinitý má adstringenční a antiseptické účinky. Proto ho lze používat jako přírodní deodorant, který inhibuje růst bakterií odpovědných za tělesný pach. Takové použití nezabraňuje pocení. Adstrigenční vlastnosti se často využívají po holení a proti krvácení z malých ran a odřenin, při krvácení z nosu a z hemoroidů. Často se používá zevně i vnitřně v tradičních lékařstvích, například ájurvédském, kde se nazývá \"phitkarí\" nebo \"sauraštrí\", a v čínském, kde se mu říká 明礬 \"míngfán\". Používá se také pro vytvrzování fotografických emulzí (na filmech a papírech), obvykle jako součást ustalovače; moderní materiály jsou však již z výroby dostatečně vytvrzeny a proto tento postup již není běžný.\n\nSíran draselno-hlinitý je slabě dráždivý.\n\n\n\n"}
{"id": "709388", "url": "https://cs.wikipedia.org/wiki?curid=709388", "title": "Leisel Jonesová", "text": "Leisel Jonesová\n\nLeisel Marie Jonesová (* 30. srpna 1985, Katherine, Queensland, Austrálie) je australská plavkyně. Je trojnásobnou olympijskou vítězkou a sedminásobnou mistryní světa.\n\nSpacializuje se na prsařské tratě. Členkou australské reprezentace je již od patnácti let, když byla součástí národního týmu na \"domácí\" olympiádě v roce 2000 v Sydney. Tam také v individuálním závodě na 100 metrů prsa a s polohovou štafetou 4x100 metrů získala své první olympijské medaile, obě stříbrné. V roce 2001 na mistrovství světa ve Fukouce byla již adeptkou na vítězství, v závodě na 100 metrů skončila druhá za Číňankou Luo Xuejuan, na dvojnásobné trati dohmátla čtvrtá. Také na dalších velkých závodech včetně olympijských her 2004 patřila mezi největší adeptky na vítězství (na aténskou olympiádu v roce 2004 odjížděla jako čerstvá rekormanka na 200 m prsa), pravidelně však s Luo Xuejuan prohrávala. Individuální zlato získala až na mistrovství světa v roce 2005, kde vyhrála prsařskou stovku, dvoustovku a přispěla i ke zlatu australské polohové štafety. Tři zlaté obhájila i na následujícím mistrovství světa v roce 2007. Na olympijských hrách v Pekingu 2008 prohrála jen na dvoustovce s novou hvězdou prsařských tratí – Rebeccou Soniovou z USA. Z posledního mistrovství světa v roce 2001 si přivezla stříbrnou a bronzovou medaili. Díky výbornému a vyrovnanému australskému týmu sbírá pravidelně medaile s polohovou štafetou. Oznámila zájem závodit až do olympijských her v roce 2012. \nV posledním desetiletí patří k nejvýraznějším postavám nejen prsařských tratí ale plavání vůbec, dvakrát byla vyhlášena nejlepší plavkyní světa (podle časopisu Swimming World Magazine).\n\n\n"}
{"id": "709398", "url": "https://cs.wikipedia.org/wiki?curid=709398", "title": "Dějiny Podněsterské moldavské republiky", "text": "Dějiny Podněsterské moldavské republiky\n\nPodněsterská moldavská republika (zkratka: PMR, zkráceně: Podněstří) je neuznaný státní útvar ve Východní Evropě. Z pohledu mezinárodního práva se jedná o území Moldavské republiky, de facto zde od roku 1990 existuje vláda zcela nezávislá na Kišiněvě. Podněstří až do sovětské éry netvořilo žádný samostatný státní útvar ani jednotný region, jednalo se o součást historického Podolí. Roku 1924 zde byla vyhlášena Moldavská autonomní sovětská socialistická republika, která se roku 1940 sloučila s Besarábií do Moldavské sovětské socialistické republiky. Myšlenka Podněstří jako slovanského regionu v Moldávii vznikla až na konci 80. let 20. století, kdy v důsledku celkového uvolnění poměrů v rámci perestrojky začalo v některých oblastech Sovětského svazu vzrůstat národnostní napětí.\n\nOblast Podněstří byla osídlena již ve starověku. V raném středověku sem přišli slovanské kmeny Uličů a Tiverců, dále zde žili kočovní Pečeněgové a Polovci. Ve 12. století bylo Podněstří součástí Kyjevské Rusi, ve 13. století jižní část obsadila Zlatá Horda, severní část se stala součástí historického území Podolí. Ve 14. století sever patřil k Litevskému velkoknížectví, po rozpadu Zlaté hordy na konci 16. století jižní část připadla Krymskému chanátu, vazalu Osmanské říše.\n\nVe druhé polovině 18. století probíhaly války mezi Ruskou a Osmanskou říší, které byly ukončeny podepsáním Jaské mírové smlouvy dne 9. 1. 1792. V jejím důsledku připadla oblast Podněstří Rusku. V tu dobu byl region velmi řídce osídlen především Moldavany, Rusko sem proto podporovalo migraci. Přicházeli především Rusové, ale i Bulhaři, Němci, Arméni a další. Roku 1792 byla na obranu jihozápadní hranice Ruského impéria založena generálem Suvorovem pevnost Tiraspol. Do Velké říjnové socialistické revoluce území dnešního Podněstří náleželo k Podolské a Chersonské gubernii, pevnost Bendery k Besarabské gubernii, která se stala součástí Ruska roku 1812.\n\nPo Velké říjnové socialistické revoluci na počátku roku 1918 většinu Podněstří ovládala Oděská sovětská republika, která však neměla dlouhého trvání a byla obsazena německou armádou. Po ukončení okupace většina podněsterského území připadla Ukrajinské sovětské socialistické republice. Město Bendery a část dnešního Slobodzejského rajonu byla připojena k Besarábii, kde od prosince roku 1917 existovala Moldavská demokratická republika, která se v dubnu 1918 připojila k Rumunskému království. Ukrajinská SSR roku 1922 vstoupila do Sovětského svazu.\n\nRoku 1924 byla na popud Grigorije I. Kotovského na území dnešního Podněstří a části Oděské oblasti, kde žila moldavská menšina, vyhlášena Moldavská autonomní sovětská socialistická republika \"(zkratka: Moldavská ASSR, MASSR)\" v rámci sovětské Ukrajiny. MASSR se měla stát základem pro opětovné získání Besarábie, jejíž připojení k Rumunsku Sovětský svaz neuznával a označoval ho za okupaci svého území. Oficiálními jazyky MASSR byla moldavština, ukrajinština a ruština, hlavním městem nejdříve Balta (dnes na Ukrajině), od roku 1929 Tiraspol.\n\nPo podepsání Paktu Molotov-Ribbentrop, na jehož základě si SSSR a nacistické Německo rozdělili sféry vlivu ve Východní Evropě, obsadil Sovětský svaz území Besarábie. Severní a jižní část byla připojena k Ukrajinské SSR, střední část byla sloučena s Moldavskou ASSR, čímž vznikla 2. srpna 1940 Moldavská SSR jako svazová republika Sovětského svazu.\n\n22. června 1941 napadlo nacistické Německo Sovětský svaz. Moldavskou SSR obsadila rumunská a německá vojska. Besarábie byla opět připojena k Rumunskému království, z Podněstří a části Oděské oblasti byla vytvořena rumunská provincie Zadněstří (rumunsky: \"Transnistria\"). V Zadněstří byli soustřeďováni a následně vyvražďováni rumunští židé. Podněstří a Besarábii dobyla zpět v roce 1944 Rudá armáda, obě části byly opět sloučeny v Moldavskou SSR.\n\nV poválečném období byla v Podněstří soustředěna většina průmyslu Moldavské SSR, jejíž zbytek měl i nadále převážně zemědělský charakter. V souvislosti s budováním průmyslových podniků do oblasti přicházelo značné množství nových obyvatel, především Rusů a Ukrajinců.\n\nZ důvodu celkového uvolnění v Sovětském svazu v období perestrojky se v Moldavské SSR začaly projevovat nacionalistické tendence. V roce 1989 byla oficiálně založena prorumunská politická organizace Lidová fronta Moldavska. V březnu téhož roku byl představen návrh Zákona o státním jazyce, podle kterého by se stala jediným oficiálním jazykem moldavština psaná latinkou (v Moldavské SSR měla status úředního jazyka moldavština psaná cyrilicí a ruština). Současně státní zaměstnanci a vedoucí pracovníci v závodech by museli složit z moldavštiny zkoušku, jinak by přišli o svoji funkci. Tato snaha vyvolala odpor nemoldavského obyvatelstva, které moldavštinu neovládalo, neboť jako jazyk mezietnické komunikace sloužila ruština. Největší protesty proběhly v levobřežní části země (budoucím Podněstří), kde ruské a ukrajinské obyvatelstvo představovalo více než dvě třetiny populace. V létě roku 1989 Nejvyšší sovět Moldavské SSR jazykový zákon přijal.\n\nV létě 1990 se konal 1. sjezd poslanců všech úrovní podněsterského regionu, na kterém byl vznesen požadavek vytvoření Podněsterské autonomní sovětské socialistické republiky v rámci Moldavské SSR. \"(Pozn.: autonomní republika měla podle sovětské ústavy právo udělit úřední status i dalším jazykům vedle úředního jazyka svazové republiky, jejíž byla součástí)\" Kišiněv se k návrhu postavil zamítavě. Na 2. sjezdu poslanců byla dne 2. září 1990 vyhlášena Podněsterská moldavská sovětská socialistická republika \"(zkratka: PMSSR)\" jako svazová republika SSSR nezávislá na Moldavské SSR.\nByl zde zvolen prozatímní Nejvyšší sovět PMSSR, předsedou republiky (funkce byla později přejmenována na prezidentskou) se stal Igor Nikolajevič Smirnov. V březnu 1991 proběhlo v Podněstří Referendum o zachování SSSR, které však zbytek Moldavska bojkotoval. 98% podněsterských voličů se vyjádřilo za zachování Sovětského svazu.\nVláda Moldavské SSR označila vznik PMSSR za protiústavní, moskevské vedení Sovětského svazu však vznik nové svazové republiky tiše uznalo, přestože odporoval jak Ústavě SSSR, tak Ústavě Moldavské SSR. V rámci sovětského prostoru se jednalo o ojedinělý případ přihlášení se k Sovětskému svazu, neboť v ostatních svazových republikách se stále silněji projevovaly odstředivé tendence.\n\n25. srpna 1991 se sešel 4. sjezd poslanců Podněstří, který vydal z důvodu krize SSSR \"Deklaraci o nezávislosti Podněsterské moldavské republiky\". 1. prosince 1991 se konalo referendum, ve kterém se 98% voličů vyjádřilo pro nezávislé Podněstří. Současně proběhla přímá volba prezidenta republiky, ve které byl zvolen Igor Nikolajevič Smirnov.\nMoldavsko vydalo Deklaraci o nezávislosti 27. srpna 1990 a zrušilo v ní \"Zákon o vzniku Moldavské SSR\" z roku 1940, podle kterého byla sloučena část tehdejší Moldavské ASSR se střední částí Besarábie. Podněsterské vedení obhajuje svoji nezávislost také faktem, že navazuje na státnost Moldavské ASSR, které se Moldavsko zrušením \"Zákona o vzniku Moldavské SSR\" vzdalo. 29. srpna 1991 byl zajat moldavskými tajnými službami Igor Smirnov a gagauzský představitel Stepan Topal. Následně byli přepraveni do Kišiněva, kde byli uvězněni. Tento čin ještě více vyostřil vztahy mezi Podněstřím a Moldavskem. Osvobození představitelů dosáhla podněsterská strana blokádou důležité železniční tratě Kišiněv-Tiraspol-Oděsa.\n\nNa jaře 1992 vypukl ozbrojený konflikt, jenž byl ukončen v létě téhož roku zásahem jednotek Ruské armády, které byly umístěny v podněsterských Benderách. Na obou stranách se odhaduje okolo tisíce obětí, z toho 400 civilistů.\nNejtěžší boje proběhly ve městě Bendery, které je od zbytku Podněstří odděleno Dněstrem. V ozbrojeném konfliktu se moldavské straně nepodařilo získat moc nad podněsterským územím. Ruské jednotky v Podněstří zůstaly jako mírové sbory, proti čemuž moldavská strana průběžně protestuje a označuje tento fakt za okupaci svého území.\n\nV polovině 90. let byla v referendu přijata nová ústava, podle které PMR upustila od socialismu a nastal přechod k systému více politických stran a tržnímu hospodářství. Při privatizaci získala značnou část státního majetku společnost Šerif, která bývá spojována s rodinou prezidenta Smirnova. V současné době firma provozuje síť supermarketů, benzínových čerpadel, hotelů a patří ji velké množství průmyslových podniků všech oborů. V sovětských časech se na území Podněstří nacházely velké zbrojní sklady s 40 000 tunami munice, jejichž obsah prohlásilo vedení PMR za svůj majetek. Objevila se podezření z rozsáhlého černého obchodu s těmito zbraněmi a municí organizovaného podněsterskou vládou. Obvinění se ale nepovedlo prokázat ani misi Evropské unie, která monitoruje podněstersko-ukrajinskou hranici. Roku 1997 došlo v Moskvě k první schůzce moldavského prezidenta Petru Lucinschiho a jeho podněsterského protějška Igora Smirnova. V roce 2002 představil ruský politik Dmitrij Kozak plán, podle něhož by Moldavsko a PMR vytvořili volnou asymetrickou federaci, v níž by si každý subjekt zachoval i svoji měnu a armádu. Obě strany tuto možnost zpočátku hodnotily kladně. Snaha ztroskotala na podněsterském požadavku, který vyžadoval přítomnost ruské armády na dalších třicet let.\nVzájemné vztahy se opět zhoršily v roce 2004, kdy podněsterské úřady uzavřely několik škol, které učily v moldavštině psané latinkou.\nRoku 2006 podepsalo Moldavsko s Ukrajinou smlouvu, podle které smí překročit ukrajinsko-moldavskou (de fakto podněsterskou) hranici pouze zboží proclené moldavskými orgány. Vedení PMR tuto skutečnost označuje jako ekonomickou blokádu.\n\n17. září 2006 proběhlo v Podněstří referendum, ve kterém měli voliči možnost vyslovit se ke dvěma otázkám:\nŽádný stát ani mezinárodní organizace referendum neuznala jako právoplatné.\nSnaha podněsterského vedení po mezinárodním uznání zesílila roku 2008, kdy došlo k vyhlášení nezávislosti Kosova. Žádný členský stát OSN ale Podněsterskou moldavskou republiku ani poté neuznal. Suverenitu Podněstří uznávají dosud pouze sporné státy Republika Abcházie, Republika Hušar Iryšton \"(Jižní Osetie)\" a Republika Arcach \"(Náhorní Karabach)\".\nV 90. letech 20. století a v prvním desetiletí 21. století došlo k masové emigraci, především z ekonomických důvodů. Ze země odešla téměř třetina obyvatelstva, což je podobný podíl jako v Moldavsku.\nPodněsterský režim je označován za nedemokratický a porušující lidská práva.\n\n"}
{"id": "709399", "url": "https://cs.wikipedia.org/wiki?curid=709399", "title": "Formule König", "text": "Formule König\n\nFormule König byla automobilová série závodu monopostů organizovaných v Německu. Vznikla v roce 1987 a jméno dostala podle podnikatele a výrobce sedadel do automobilů Richarda Königa. Svou činnost ukončila v roce 2004 po odchodu posledního velkého sponzora. Nejznámějším jezdcem seriálu se stal Michael Schumacher, který šampionát vyhrál v roce 1988.\n\n"}
{"id": "709404", "url": "https://cs.wikipedia.org/wiki?curid=709404", "title": "Knihovna Saulchoir", "text": "Knihovna Saulchoir\n\nKnihovna Saulchoir (francouzsky \"Bibliothèque du Saulchoir\") je knihovna francouzské provincie řádu dominikánů. Sídlí v Paříži na adrese \"Rue de la Glacière\" č. 43bis ve 13. obvodu. Knihovna je součástí dominikánského vzdělávacího institutu \"Saulchoir\", po kterém nese své jméno (původně se jedná o název kláštera v Belgii a v překladu znamená „místo porostlé vrbami“).\n\nKnihovna byla původně založena v roce 1865 v obci Flavigny-sur-Ozerain (Côte-d'Or) a později přesídlila do Paříže. Uchovává sbírky shromážděné francouzskými dominikány od obnovení řádu ve Francii v polovině 19. století.\n\nKnihovna se specializuje na literaturu o společenských vědách a náboženství. Knihovní fond obsahuje přes 250 000 děl a asi tisíc svazků periodik. Vstup do knihovny je umožněn kněžím a řeholníkům a také všem osobám z univerzitního prostředí.\n\n"}
{"id": "709408", "url": "https://cs.wikipedia.org/wiki?curid=709408", "title": "Leviatan (ložisko zemního plynu)", "text": "Leviatan (ložisko zemního plynu)\n\nLeviatan (: לווייתן) je velké ložisko zemního plynu ve východní části Středozemního moře u pobřeží Izraele objevené v červnu 2010. Nachází se zhruba 130 kilometrů západně od Haify v hloubce 1500 metrů v Levantinské pánvi. Zdejší oblast patří mezi největší světová pobřežní naleziště zemního plynu za poslední desetiletí.\n\nPrvní vrt Leviatan 1 byl vyhlouben do hloubky 5170 metrů, kde byly objeveny zásoby zemního plynu o objemu 450 miliard metrů krychlových. Ve druhé fázi hloubení tohoto vrtu se má dosáhnout hloubky 7200 metrů, kde se předpokládají zásoby o objemu dalších 253 miliard metrů krychlových. Kromě zemního plynu se v ložisku očekává též přítomnost ropy o objemu až 4,2 miliard barelů.\n\nTěžbu provádí americká společnost Noble Energy, jejímiž partnery jsou Isramco Negev 2, Delek Drilling, Avner Oil Exploration a Ratio Oil Exploration. Ložisko se nachází 47 kilometrů jihozápadně od dalšího velkého ložiska Tamar, které bylo objeveno roku 2009 společností Noble Energy, která jej též provozuje.\n\nLibanon zpočátku tvrdil, že ložisko zemního plynu zasahuje do libanonských vod. Předseda libanonského parlamentu Nabí Berrí prohlásil, že Izrael „ignoruje skutečnost, že podle map ložisko zasahuje do libanonských vod.“ Izraelský ministr národní infrastruktury Uzi Landau na toto vyjádření reagoval slovy: „Nebudeme váhat použít naši sílu, abychom chránili nejenom moc práva, ale i mezinárodní námořní právo.“ Profesor mezinárodního práva Robbie Sable z Hebrejské univerzity v Jeruzalémě uvedl, že tvrzení může být složité vzhledem členitosti izraelsko-libanonské hranice, díky čemuž je těžší určit, kde izraelská námořní hranice končí, a kde libanonské vody začínají.\n\nV srpnu 2010 Libanon předložil Organizaci spojených národů svou verzi vymezení námořní hranice. Tento návrh však neobsahuje naděje na naleziště Tamar a Leviatan.\n\n"}
{"id": "709411", "url": "https://cs.wikipedia.org/wiki?curid=709411", "title": "Saint Paul (rozcestník)", "text": "Saint Paul (rozcestník)\n\nSaint Paul též psáno Saint-Paul, zkráceně i St. Paul znamená \"svatý Pavel\" a označuje mnoho zeměpisných míst:\n\n\n\n\n\n\n\n"}
{"id": "709414", "url": "https://cs.wikipedia.org/wiki?curid=709414", "title": "Heinkel HD 25", "text": "Heinkel HD 25\n\nHeinkel HD 25 byl průzkumný hydroplán vyvinutý firmou Heinkel v Německu během dvacátých let, určený pro Japonsko. Mělo se jednat o pozorovací letoun pro japonské válečné lodě, který byl schopen startovat z krátkých vzletových plošin. HD 25 byl konvenční dvouplošník s osádkou čítající pilota a pozorovatele. Dva prototypy byly postaveny Heinkelem v Německu, první vzlet se uskutečnil v roce 1926. Po zkouškách byl tento typ oficiálně přijat v březnu 1928 do výzbroje japonského císařského námořnictva, kde získal označení dvoumístný průzkumný hydroplán typu 2 ( \"Ni-šiki fukuza suidžó teisacuki\"). Další stroje pak byly stavěny japonskou firmou Aiči, celkem 16 kusů, které krátce sloužily na křižnících císařského námořnictva.\n\nFirma Aiči také postavila civilní verzi HD 25, označenou jako AB-1.\n\n\n\n\n"}
{"id": "709415", "url": "https://cs.wikipedia.org/wiki?curid=709415", "title": "Jean-Gaspard Páleníček", "text": "Jean-Gaspard Páleníček\n\nJean-Gaspard Páleníček (* 15. září 1978, Praha) je česko-francouzský spisovatel, překladatel a kurátor.\n\nVystudoval bohemistiku a literární vědu na Filozofické fakultě Univerzity Karlovy a pařížské Sorbonně. V letech 1993–1996 byl žákem skladatele Miloše Boka.\n\nV letech 1997–2001 byl členem pražského divadla Orfeus pod vedením režiséra Radima Vašinky, kde vytvořil mimo jiné roli Croniamantala (G. Apollinaire, \"Zavražděný básník\").\n\nV roce 1998 spoluzaložil Umělecké sdružení Elgar.\n\nPřeložil řadu českých literárních textů do francouzštiny (Miloš Doležal, Vladimír Holan, Bohumil Hrabal, J. H. Krchovský, Jaroslav Seifert, Richard Weiner...). Režíroval desítky literárních pořadů. Byl kurátorem či pořadatelem řady výstav (mimo jiné Jiří Barta, P. Brázda, A. Diviš, R. Dzurko, bratři Formani, M. Grygar, V. Karlík, I. Matoušek, V. Nováková, K. Pacovská, Ivan Pinkava, B. Reynek...). Je editorem či spoluvydavatelem několika katalogů (A. Diviš, V. Karlík, I. Matoušek, V. Nováková...) a odborné publikace \"Česká kultura 60. let\" (nakladatelství L'Harmattan, 2007, společně s Michaelem Pospíšilem).\n\nV letech roku 2004-2017 pracoval v pařížském Českém centru.\n\nJe vnukem klavíristy a skladatele Josefa Páleníčka.\n\n\n"}
{"id": "709416", "url": "https://cs.wikipedia.org/wiki?curid=709416", "title": "Borgward", "text": "Borgward\n\nBorgward byla německá automobilová společnost, kterou založil Carl Friedrich Wilhelm Borgward (10. listopadu 1890 – 28. července 1963). Sídlem společnosti byly Brémy, za dobu své existence však měla několik poboček a dceřiných společností. Automobilka Borgward produkovala čtyři značky vozidel: Borgward, Goliath, Hansa a Lloyd. V období 2. světové války se podílela i na zbrojní výrobě, např. vojenským Goliášem.\n\nPrvní automobil Borgward byl prodáván pod názvem Blitzkarren (blesk), jednalo se o malou tříkolovou dodávku s výkonem 2 HP (1,5 kW), která dosáhla velkého úspěch na trhu, protože vyplnila mezeru v poptávce pro obchodníky shánějící levné vozidlo pro přepravu. Mnoho těchto dodávek bylo používáno i u říšská pošty (Reichspost). V únoru 1937 představila společnost nový vůz; Hansa Borgward 2000. V roce 1939 byl název vozu zkrácen na Borgward 2000. Po tomto modelu následoval ještě model Borgward 2300, který zůstal ve výrobě až do roku 1942. Po druhé světové válce společnost představila Borgward Hansa 1500. Jedním z hlavních inženýrů společnosti Borgward v letech 1938 – 1952 byl Dipl. Ing. Hubert M. Meingast. Pokračováním vývoje byla výroba modelu Borgward Isabella z roku 1954. Isabella se stala nejoblíbenějším modelem a zůstala ve výrobě až do zániku společnosti. V roce 1959 představila společnost ještě model Borgward P100, který je byl vybaven pneumatickým odpružením. Mimo užitkových vozidel produkovala společnost koncem roku 1950 i sportovní automobily o objemu 1500 cm³ se 16 ventilovými motory.\n\nI když byla společnost Borgward průkopníkem technických novinek na německém trhu (vzduchové odpružení a automatická převodovka), společnost měla problémy s uplatněním na trhu. Zatímco větší firmy, jako je Opel a VW dokázaly držet nízké ceny, Borgward této cenové politice nemohl konkurovat, i z důvodu existence čtyř nezávislých poboček, kdy neexistoval například společný vývoj. K finančním problémům se přidaly i problémy technické, jako bylo u koncepčně vyspělého modelu Lloyd Arabella, s vodou chlazeným motorem typu boxer a s předním náhonem, úniky vody a závady na převodovce.\n\nV roce 1961 byla společnost věřiteli donucena k likvidaci i přes to, že firma Carl Borgward byla stále solventní. To bylo dokázáno i 100% uspokojením věřitelů. V roce 1963 byly všechny výrobní zařízení pro typ Borgward Isabella a P100 prodány do Mexika. Zakladatel Carl Borgward zemřel v červenci 1963, dva roky poté, co firma zkrachovala. Německý časopis Der Spiegel v roce 1965 uvedl, že polečnost Borgward mohla překonat finanční problémy z roku 1961 pouze s malou finanční pomocí. Vzhledem k tomu, že všechny pohledávky věřitelů společnosti byly nakonec vyplaceny, je zřejmé, že likvidace byla zbytečná.\n\nProdukce přesunuté výroby do Mexika byla opožděna a byla zahájena až v srpnu 1967. Podnikatel místní firmy, Gregorio Ramirez Gonzalez však výrobu udržel pouze do roku 1970.\n\nV roce 2005 Christian Borgward, vnuk Carla FW Borgwarda (nynější prezident Borgward AG) spolu s Karlheinzem L. Knössem (generálním ředitelem a místopředsedou dozorčí rady) začali uvažovat o obnově značky Borgward. Společníci založil 21. května 2008 v Lucernu společnost Borgward AG ve Švýcarsku. Nová společnost byla do obchodního rejstříku v Lucernu zapsána 25. června 2008. Nový Borgward pracuje na vývoj nových automobilů s designem norského návrháře Einara J. Hareideho, který je tvůrcem legendární \"tváře čtyř očí\" Mercedes-Benz E-Class. Ideou týmu je vývoj unikátního a nezávisléko konceptu automobilu. Borgward AG je vlastníkem značky a duševních práv původní společnosti Borgward. Borgward AG je zodpovědný za vývoj, výrobu, prodej a marketing Borgwardu v oblasti automobilů, lodí a letadel.. Společnost je majetkově i finančně podporována čínskou firmou Foton Motors, dceřinou společnosti BAIC Group. První modely SUV byly představeny na autosalonu ve Frankfurtu v roce 2015. Ve stejném roce začala výroba a prodej na čínském trhu.\n\n\n"}
{"id": "709417", "url": "https://cs.wikipedia.org/wiki?curid=709417", "title": "Kostel svatého Salvátora (Praha, Salvátorská ulice)", "text": "Kostel svatého Salvátora (Praha, Salvátorská ulice)\n\nKostel U Salvátora je chrám Českobratrské církve evangelické. Nachází se na pražském Starém Městě mezi ulicemi Salvátorská, Kostečná a Dušní, nedaleko Staroměstského náměstí. Je zasvěcený Salvátorovi, tedy Spasiteli. Je chráněn jako kulturní památka České republiky.\n\nPozemek pro výstavbu kostela pro německý evangelický sbor koupil 5. února 1610 protestantský šlechtic Jáchym Ondřej Šlik. Evangelíci zde plánovali postavit kostel, faru, školu i gymnázium. Základní kámen kostela byl položen 27. července 1611, stavitelem byl Johann Bartholomeus zu Christoffen, někdy jsou jako stavitelé uváděni také Jan Dominik de Barifis nebo Giovanni Maria Filippi. Hrubá stavba byla dokončena asi v roce 1612, celkově byl kostel dokončen v roce 1614 (i když podle pramenů se zdá, že neměl průčelní věže), vysvěcen byl v říjnu téhož roku.\n\nPo bitvě na Bílé hoře byl chrám evangelíkům konfiskován, donátor kostela Jáchym Ondřej Šlik byl v roce 1621 za účast na českém stavovském povstání popraven a v roce 1624 byl kostel předán pavlánům, kteří jej zahrnuli do svého kláštera u sv. Salvátora, oproti jiným konfiskovaným protestantským kostelům ale není doložena žádná přestavba. Později byly pravděpodobně postaveny věže, poprvé je zmiňuje zpráva z roku 1689, podle které byly zničeny požárem. Zdá se, že stavba věží může souviset s pracemi na klášteře datovanými k roku 1686. Po požáru pavláni kostel obnovili, ale severní věž asi neměla střechu a je možné, že ji zničil další požár v roce 1754. Dodnes se dochovala pouze jižní věž, vrcholně barokně upravená (úprava ze druhé čtvrtiny 18. století). V roce 1777 byly provedeny stavební úpravy kláštera i kostela, které vedl stavitel Jan Josef Prachner.\n\nKlášter pavlánů byl zrušen v rámci církevních reforem císaře Josefa II. roku 1796 a přešel i s kostelem k mincovnímu úřadu a z kostela se stala mincovna. Původní mramorová dlažba byla v roce 1804 přenesena do kostela sv. Haštala, byly zde umístěny stroje na výrobu mincí, boční lodě sloužily jako stáje.\n\nMincovna fungovala do roku 1848, v roce 1857 byla zrušena a v roce 1863 kostel za 15 000 zlatých koupili pražští evangelíci augsburského vyznání, kteří kostel renovovali a používají ho ke svým bohoslužbám dosud. V roce 1905 pražští evangelíci augsburského vyznání prodali dům v Truhlářské a za získané peníze opravili salvátorský kostel. V průběhu let byl několikrát drobně opravován, v roce 1911 byly nalezeny fragmenty maleb znaků pražských měst, fundátora kostela Jáchyma Ondřeje Šlika a dalších.\n\nOd sloučení evangelických církví roku 1918 je kostelem staroměstského sboru Českobratrské církve evangelické.\nV letech 1997-2002 a opět 2007-2011 zde byl duchovním Svatopluk Karásek.\n\nV rámci Programu záchrany architektonického dědictví bylo v roce 1997 na opravu památky čerpáno 1 000 000 Kč.\n\n\n"}
{"id": "709420", "url": "https://cs.wikipedia.org/wiki?curid=709420", "title": "Lancia Kappa", "text": "Lancia Kappa\n\nLancia Kappa je automobil vyšší střední třídy vyráběný Italskou automobilkou Lancia. Nahradil Lancii Thema jako vlajková loď Lancie v roce 1994 a sám byl nahrazen Lancií Thesis v roce 2001. Sdílel platformu s Alfou Romeo 166 a byl dostupný jako sedan, kombi a kupé. Kappa byla k dostání pouze s levostranným řízením.\n\nKappa je desáté písmeno řecké abecedy. Řecká písmena jsou běžně používána k pojmenování automobilů Lancia. V roce 1919 Lancia také produkovala model Kappa, který je méně známý než verze Kappy z devadesátých let. Někdy byla Lancia Kappa jednoduše pojmenovaná \"K\".\n\n\nKombi verze Lancie Kappa, označovaná SW, byla navrhžena slavným Pininfarinou a měla stejné rozměry jako sedan.\n\nKupé verze Lancie Kappa byla navržena Maggiorou a technicky byla mírně odlišná od sedanu, měla menší rozvor (o 120 milimetrů), širší rozchod vzadu a jiný boční profil s bezrámovými dveřmi. Nárazník byl shodný s jinými Kappami. Bylo to první kupé od doby, co byla zrušena výroba vozů Lancia Beta a Lancia Gamma a poslední kupé Lancie dodnes.\n\nLancia Kappa se nabízela pouze s pohonem předních kol. Na výběr bylo z čtyřstupňové automatické a pětistupňové manuální převodovky.\n\n\n\n\n\n\n\n"}
{"id": "709421", "url": "https://cs.wikipedia.org/wiki?curid=709421", "title": "Place de l'Alma", "text": "Place de l'Alma\n\nPlace de l'Alma (\"Almské náměstí\") je náměstí v Paříži. Nachází se na rozmezí 8. obvodu a 16. obvodu. Svůj název získalo podle sousedního Almského mostu, který byl pojmenován po bitvě na řece Almě. Náměstí bylo zřízeno dekretem 6. března 1858.\n\nOkrouhlé náměstí se rozkládá na hranicích 8. a 16. obvodu na pravém břehu řeky Seiny a vedou na něj ulice \"Avenue de New-York\", \"Avenue du Président-Wilson\", \"Avenue George-V\", \"Avenue Montaigne\" a \"Cours Albert I\". Z jihu se na něj napojuje Almský most.\n\nNejznámějším objektem na náměstí je Plamen Svobody (Flamme de la Liberté). Jedná se o repliku pochodně, kterou drží Socha Svobody. Toto dílo věnoval městu Paříži v roce 1989 newyorský deník Herald Tribune a bylo umístěno mezi náměstí a most u vjezdu do tunelu, kde 31. srpna 1997 při autonehodě zemřela princezna Diana. Plamen od té doby slouží jako neoficiální princeznin památník.\n\nV domě č. 3 na rohu \"Avenue du Président-Wilson\" se nachází kavárna \"Yacht Club français\", kterou vlastnil fotograf Eugène Druet (1867-1916), a kterou opustil v roce 1903, když si otevřel uměleckou galerii v ulici \"Rue du Faubourg-Saint-Honoré\" č. 114.\n\n"}
{"id": "709422", "url": "https://cs.wikipedia.org/wiki?curid=709422", "title": "Lancia Thesis", "text": "Lancia Thesis\n\nLancia Thesis je osobní automobil vyšší střední třídy vyráběný italskou automobilkou Lancia mezi lety 2002 a 2009. Byla založena na konceptu Lancia Dialogos, představeném v roce 1999. U zákazníků se nesetkal s přílišnou oblibou, pravděpodobně kvůli svému zvláštnímu designu.\n\nAutomobil stojí na podvozku, který byl vyvíjen automobilkou Lancia. To je změna oproti Lancia Kappa, která podvozek sdílela s Alfou Romeo 166. Automobil měl motor uložen vpředu a motor poháněl přední nápravu vozu. Tato Lancia se nevyráběla s pohonem všech kol.\n\nSériový automobil byl představen na Ženevském autosalonu v březnu 2001 a interiér se ukázal poprvé na Frankfurtském autosalonu. Prodeje začaly v červnu 2002 v Itálii, prodeje v jiných zemích začaly krátce poté.\n\nV roce 2004 byl představen na Ženevském autosalonu o 60 cm delší prototyp, vyrobený firmou Stola S.p.A. a byl pojmenován \"Stola S85\" na oslavu 85. výročí společnosti. Automobil byl vybaven světlým koženým interiérem a elektricky nastavenými zadními sedadly. Automobil měl také minibar, GPS navigaci, internetové připojení, fax a DVD přehrávač. Automobil byl vybaven motorem o výkonu 170 kW (230koní) a s výbavou vážil 2030 kilogramů a nejvyšší rychlost byla 230 km/h. \n"}
{"id": "709423", "url": "https://cs.wikipedia.org/wiki?curid=709423", "title": "Quartier Saint-Paul", "text": "Quartier Saint-Paul\n\nQuartier Saint-Paul (česky \"čtvrť svatého Pavla\") je historická čtvrť v Paříži, která tvoří součást čtvrti Marais. Rozkládá se ve 4. obvodu na území administrativní čtvrtě Saint-Gervais. Své jméno získala podle kostela Saint-Paul-des-Champs zasvěceného sv. Pavlu Thébskému, který zanikl během Velké francouzské revoluce. Ve čtvrti se nachází mj. kostel svatého Pavla a Ludvíka a architektonická enkláva malých uliček a dvorků nazývaná \"Village Saint-Paul\" (Vesnice svatého Pavla).\n\nČtvrť se rozkládá mezi ulicemi \"Quai des Célestins\" na nábřeží Seiny na jihu, \"Rue des Nonnains-d'Hyères\" a \"Rue de Fourcy\" na západě, \"Rue Saint-Antoine\" na severu a \"Rue du Petit-Musc\" na východě.\n\nÚzemí na většině pravého břehu nebylo v raném středověku obydleno. Jedinou stavbou byly silnice z dob pozdní antiky vedoucí k mostu na ostrov Cité a levý břeh, kde se rozkládala Lutetia. Silnice vedoucí z Lutetie do Melunu byla postavena ve 2. století a odpovídá současné trase \"Rue François-Miron\" a \"Rue Saint-Antoine\". Byla objevena v roce 1899 v \"Rue Saint-Antoine\" mezi křižovatkami s ulicemi \"Rue de Birague\" a \"Rue des Tournelles\" v délce 120 metrů. Jednalo se o základy římské silnice, zesílené pomocí pilotů, opěrných zdí až 1,30 m širokých a příčných zdí sloužících jako pilíře. Pravý břeh, přes který cesta vedla, byl totiž velmi bažinatý (odtud výraz \"Marais\" – bažina), a proto zpočátku neobydlený.\n\nKolem roku 632 svatý Eligius založil na okraji močálu malou kapli zasvěcenou svatému Pavlovi se hřbitovem pro sestry z opatství Saint-Martial (kláštera, který se nacházel na ostrově Cité, kde bylo zakázáno pohřbívat). Později bylo kolem kaple postaveno několik domů a tak vznikla malá vesnice. Kdy byla kaple přeměněna na kostel Saint-Paul-des-Champs (Svatý Pavel v Polích) není známo, ale farnost byla založena v roce 1080. Kostel byl přestavěn v letech 1430-1431 a v roce 1790 za Velké francouzské revoluce byl uzavřen. Byl prodán v roce 1796 a téměř zcela zničen v roce 1799 (část jeho zdi se dochovala na rohu ulic \"Rue Neuve-Saint-Pierre\" a \"Rue Saint-Paul\").\n\nTaké hřbitov byl zrušen během revoluce. Rozkládal se v místě dnešní \"Rue Neuve-Saint-Pierre\" a používal se od 7. století do roku 1791. Na třech stranách byly zřízeny kostnice. Byl jedním z hlavních hřbitovů v Paříži, ve velikosti ho překonal pouze hřbitov Neviňátek. Byl zde pohřben např. François Rabelais, François Mansart, tzv. Muž se železnou maskou nebo Jules Hardouin-Mansart. Jejich ostatky jsou dnes uloženy v pařížských katakombách.\n\nV 10. století se oblast nacházela ještě daleko za samotným městem. Částečně byla připojena k městu až při stavbě městských hradeb Filipem II. Augustem v letech 1190-1210. Tím byla farnost svatého Pavla rozdělena na dvě části: hradby začínaly u \"Quai des Célestins\" a vedly ulicemi \"Rue du Fauconnier\" a \"Rue des Jardins-Saint-Paul\", kde se dochoval jejich pozůstatek dlouhý 60 m a vysoký 7,60 m mezi dvěma kulatými věžemi o průměru 6 m. Hradby pokračovaly dnešními ulicemi \"Rue de l'Ave-Maria\", \"Rue Charlemagne\" na \"Rue Saint-Antoine\".\n\nV roce 1264 Ludvík IX. založil společenství bekyň přiléhající k hradbám v místě dnešního Lycée Charlemagne. Bekináž tvořil malý kostel, domy kolem nádvoří a škola pro dívky bekyň. V roce 1461 Ludvík XI. nahradil bekyně františkány, kteří přejmenovali celek na klášter Ave-Maria.\n\nVe 14. století byla celá oblast zahrnuta do města díky novým hradbám Karla V. a začlenila ji do čtvrtě Saint-Gervais. Po povstání měšťanů, které vedl Étienne Marcel v roce 1358, se královská rodina usídlila v této čtvrti na pravém břehu. Karel V. v letech 1361-1366 získal různé budovy a pozemky a vybudoval zde královský palác Saint-Pol. Naopak Karel VII. a jeho nástupci se raději usadili v paláci Tournelles a později v Louvru a palác Saint-Pol byl postupně rozprodán.\n\nV letech 1550-1560 byl palác Saint-Pol odstraněn, čímž vznikly ulice \"Rue Charles-V\", \"Rue Beautreillis\" a \"Rue des Lions-Saint-Paul\". V roce 1580 byl palác \"Hôtel de La Rochepot\" nabídnut jezuitům, kteří zde zřídili svou kolej. Dnešní kostel svatého Pavla a Ludvíka byl jejich kostelem.\n\nNěkteré ulice ve čtvrti unikly modernizaci Paříže v 19. století a zachovaly si původní vzhled (jsou pouze dva až tři metry široké, s nárožními kameny na ochranu): \"Rue Éginhard\", \"Rue du Prévôt\", \"Passage Charlemagne\" a \"Passage Saint-Paul\".\n\nV roce 1702 byla čtvrť Saint-Gervais v úrovni ulice \"Rue Geoffroy-l'Asnier\" rozdělena na dva díly: západní část byla připojena ke čtvrti Grève a z východní vznikla čtvrť Saint Paul.\n\nBěhem Velké francouzské revoluce se čtvrť stala západní částí nově vytvořené sekce Arsenal. V roce 1797 byla bývalá jezuitská kolej přeměněna na jednu ze tří ústředních škol v Paříži a v roce 1804 z ní vzniklo Lycée Charlemagne. Klášter Ave Maria byl nejprve přeměněn na kasárna, v roce 1878 byl zbořen a nahrazen školou, která je nyní součástí lycea.\n\n"}
{"id": "709424", "url": "https://cs.wikipedia.org/wiki?curid=709424", "title": "Letní dům", "text": "Letní dům\n\nObčanské sdružení Letní dům je nestátní neziskovou organizací, jejímž posláním je pomáhat dětem a mladým lidem z dětských domovů. Při své činnosti využívá prvky expresivních terapií, jako je arteterapie, artefiletika, tvořivá dramatika, muzikoterapie apod. Realizované aktivity směřují k úspěšnému začlenění mladých lidí při odchodu z dětského domova do společnosti.\n\n"}
{"id": "709435", "url": "https://cs.wikipedia.org/wiki?curid=709435", "title": "Andrzej Lepper", "text": "Andrzej Lepper\n\nAndrzej Zbigniew Lepper (13. června 1954 – 5. srpna 2011) byl polský politik a odborář, zakladatel a první předseda politické strany Sebeobrana Polské republiky.\n\nAčkoli navštěvoval střední školu, nedostudoval ji. V mladí působil jako boxer. Během období komunismu byl členem Polské sjednocené dělnické strany. Od roku 1980 působil jako ředitel Státního zemědělského družstva. Po pádu komunismu se prosadil jako vůdce odborové organizace Sebeobrany a organizátor farmářských protestů. V roce 1994 byl poprvé zatčen a byl odsouzen k 18 měsícům podmíněného trestu za navádění k násilí vůči řediteli farmy.\n\nV letech 2001-2007 byl poslancem Sejmu, v letech 2005-2006 byl jeho místopředsedou. Od května 2006 do července 2007 s měsíčním přerušením na podzim 2006 zasedal jako vicepremiér a ministr zemědělství a rozvoje venkova v kabinetech Kazimierze Marcinkiewicze a Jarosława Kaczyńského. V létě 2007 byl z funkcí znovu odvolán kvůli údajné účasti v korupční aféře, což vedlo k rozpadu koalice a k předčasným volbám.\n\nV letech 1995, 2000, 2005 a 2010 kandidoval do úřadu polského prezidenta.\n\nV létě 2011 spáchal kvůli právním sporům, nedostatku peněz a dluhům sebevraždu. Až do smrti byl předsedou Sebeobrany.\n"}
{"id": "709450", "url": "https://cs.wikipedia.org/wiki?curid=709450", "title": "Lancia Zeta", "text": "Lancia Zeta\n\nLancia Zeta je velkoprostorový vůz vyráběný v letech 1994–2002 jako společný projekt koncernu PSA a Fiatu.\n\nLancia Zeta je konstrukčně shodná s vozy Peugeot 806, Fiat Ulysse a Citroën Evasion. Liší se jen drobnými detaily (maska chladiče, zadní světla, vybavení interiéru). Byl určen pro přepravu 5–7 osob.\nVýroba začala v roce 1994. Výroba byla ukončena v roce 2002, automobil byl nahrazen modelem Lancia Phedra.\n"}
{"id": "709453", "url": "https://cs.wikipedia.org/wiki?curid=709453", "title": "Lancia Phedra", "text": "Lancia Phedra\n\nLancia Phedra byl velkoprostorový vůz vyráběný v letech 2002–2010 jako společný projekt koncernů PSA a FIAT.\n\nLancia Phedra byla konstrukčně shodná s vozy Peugeot 807, Fiat Ulysse a Citroën C8.\n"}
{"id": "709455", "url": "https://cs.wikipedia.org/wiki?curid=709455", "title": "Elmo Hope", "text": "Elmo Hope\n\nElmo Hope, rodným jménem St. Elmo Sylvester Hope (27. června 1923, New York City – 19. května 1967, tamtéž) byl americký jazzový pianista.\n\nNarodil se v roce 1923 v New Yorku a na klavír začal hrát ve svých sedmi letech. Nejprve se věnoval klasické hudbě, brzy však přešel k jazzu. Ve svých sedmnácti letech byl postřelen newyorským policistou. Ve čtyřicátých letech začal vystupovat se saxofonistou Johnnym Griffinem a později vystupoval s mnoha dalšími hudebníky, mezi které patřili například John Coltrane, Sonny Rollins a Percy Heath. V roce 1957 odjel kvůli zákazu vystupování v New Yorku do Los Angeles. Zde často spolupracoval například se saxofonistou Haroldem Landem a roku 1960 se zde oženil s klavíristkou Berthou Rosemond. Roku 1961 město opustil a vrátil se zpět do New Yorku. Velkou část života měl problémy s drogami. V roce 1967 byl hospitalizován se zápalem plic a o několik týdnů později zemřel na srdeční záchvat.\n"}
{"id": "709473", "url": "https://cs.wikipedia.org/wiki?curid=709473", "title": "Peugeot 508", "text": "Peugeot 508\n\nPeugeot 508 je automobil střední třídy, který od roku 2010 vyrábí francouzská automobilka Peugeot. Nahradil Peugeot 407 a Peugeot 607.\n\nPrvní generace se vyráběla od roku 2010 jako čtyřdveřový sedan a pětidveřové kombi s označením SW. Cílem vývojářů bylo přiblížit vůz svými vlastnostmi německé konkurenci jako například Volkswagen Passat. Design byl oproti předchozím modelům konzervativnější a v interiéru byly použity kvalitnější materiály.\nV roce 2014 prodělal automobil facelift, kdy dostal nový tvar přední části. Výroba první generace Peugeotu 508 bude ukončena v roce 2018.\n\n\nV roce 2018 byla představena druhá generace modelu. Oproti předchozímu modelu je pojat jako automobil se sportovnějšími vlastnostmi. Design působí oproti předchozí generaci dynamičtěji. Oproti první generaci se zmenšily rozměry karoserie a klesla hmotnost auta.\n\n"}
{"id": "709476", "url": "https://cs.wikipedia.org/wiki?curid=709476", "title": "Pivovar Kaceřov", "text": "Pivovar Kaceřov\n\nPivovar Kaceřov stával v obci Kaceřov západně od zámku.\n\nPivovar nechal kolem roku 1543 postavit Florián Gryspek z Gryspachu. Pivo z Kaceřova bylo údajně dodáváno na královský dvůr. Podle zaznamenaných údajů činil největší výstav 405 hl. Pivovar byl v provozu do roku 1787, v současné době z něj zůstaly pouze základy.\n\n"}
{"id": "709478", "url": "https://cs.wikipedia.org/wiki?curid=709478", "title": "Peugeot 308", "text": "Peugeot 308\n\nPeugeot 308 je automobil nižší střední třídy, který od roku 2007 vyrábí francouzská automobilka Peugeot. Nahradil Peugeot 307.\n\nVýroba první generace probíhala v letech 2007–2014. V roce 2011 byl automobil faceliftován.\nVyráběl se jako tří- nebo pětidveřový hatchback, pětidveřové kombi a dvoudveřové kupé-kabrio.\n\nPeugeot 308 byl postaven na platformě staré 307, ale má nový design karoserie a je o něco delší a širší. Jeho součinitel odporu vzduchu je 0,29 a má pět hvězdiček v hodnocení Euro NCAP. Po faceliftu v roce 2011 byl odpor snížen na 0,28.\n\n308 HDi drží titul v Guinessově knize rekordů jako nejúspornější automobil vyráběný v současné době, s průměrnou spotřebou paliva 3.13 l / 100 km na vzdálenost 14580 km.\n\n308 se vyrábí ve Francii, v továrnách Mulhouse a Sochaux. 307 zůstává ve výrobě v několika zemích, a to zejména v těch, které dávají přednost sedanům, jako je Čína.\n\n308 je k dispozici jako pětidveřový hatchback, s 3 dveřmi na několika trzích. V roce 2010 oznámil Peugeot návrat modelu GTI s motorem 1.6 THP 200 (147 kW). Již od května 2008 byl ve Velké Británii prodáván model sice s označením 308 GT, zde ale šlo o starší motorizaci EP6DTS (5FY) 1.6 THP 175 (128 kW), identickou s modelem 207 RC a Mini Cooper S.\n\nKombi verze 308, Peugeot 308 SW Prologue, byla odhalena v roce 2007 na frankfurtském autosalonu, produkční verze byla ukázána na 78. Ženevském autosalonu v březnu 2008 a byl uveden do prodeje v létě. 308 SW (nebo 308 Touring v Austrálii) je k dispozici v několika verzích s pěti nebo sedmi sedadly.\n\nDalší varianta podvozku X08 je SUV nebo MPV s názvem 3008.\n\nKabriolet se stahovací střechou známý jako 308 CC nahradil Peugeot 307 CC na jaře roku 2009. Střechu složí do zavazadlového prostoru za 20 sekund, a to až do rychlosti 7,5 km/h. S nataženou střechou je velikost zavazadlového prostoru 465 l, ale se staženou střechou se snižuje na 266 litrů.\n\nV září 2011 Peugeot představil pro čínský trh čtyřdveřový sedan verzi modelu 308. Tato verze je vyráběna pro čínský trh firmou Dongfeng a je postavena na faceliftovaném modelu 308, ale liší se od evropského modelu velkou přední maskou, má více chromu na bocích a jiný tvar LED koncových světel. Interiér je shodný s evropským modelem. Řada motorů zahrnuje dva benzinové 1,6 16V 110 koní a 2,0 16V s 143 koni. Zavazadlový prostor má objem 502 litrů.\n\nFaceliftovaná 308 byla představena v květnu 2011 na autosalonu v Ženevě s novým vzhledem přední části a drobnými změnami v zadní části vozidla. Výrobce snížil hmotnost vozu o 25–55 kg v závislosti na motorizaci. Peugeot také zahájil prodej modelu 308 e-HDI, mikro-hybridní model se stop-start technologií a systém získání energie během zpomalování a hybridní baterií, která dodává další energii pro rozjezd. Full hybrid 3008 byl představen ve stejnou dobu.\n\nFaceliftovány byly také modely 308 SW a 308 CC.\n\nVýroba druhé generace začala v roce 2014. Oproti předchůdci je lehčí a má jednodušší palubní desku. Vyrábí se jako hatchback nebo kombi.\n"}
{"id": "709479", "url": "https://cs.wikipedia.org/wiki?curid=709479", "title": "Peugeot 806", "text": "Peugeot 806\n\nPeugeot 806 je velkoprostorový vůz vyráběný v letech 1994–2002 jako společný projekt koncernu PSA a Fiatu.\n\nPeugeot 806 je konstrukčně shodný s vozy Lancia Zeta, Fiat Ulysse a Citroën Evasion. Liší se jen drobnými detaily (maska chladiče, zadní světla, vybavení interiéru). Byl určen pro přepravu 7–8 osob.\nVýroba začala v roce 1994. Výroba byla ukončena v roce 2002, automobil byl nahrazen modelem Peugeot 807.\n"}
{"id": "709480", "url": "https://cs.wikipedia.org/wiki?curid=709480", "title": "Pentan-1,5-diol", "text": "Pentan-1,5-diol\n\nPentan-1,5-diol je organická sloučenina s molekulou HOCH-CH-CH-CH-CHOH. Je to mastná a viskózní kapalina. Jedná se o látku používaná zejména při výrobě polyesterů a své uplatnění má i v polyuretanových pěnách, zde se používá jako změkčovadlo. Vyrábí se zejména hydrogenací kyseliny glutarové (HOC(CH)COH). Další možností je hydrogenolýza tetrahydrofurfurylalkoholu ((oxolan-2-yl)methanolu).\n"}
{"id": "709481", "url": "https://cs.wikipedia.org/wiki?curid=709481", "title": "Muzeum zbraní armády Spojených států", "text": "Muzeum zbraní armády Spojených států\n\nMuzeum zbraní armády Spojených států \"United States Army Ordnance Museum\" se nachází na Aberdeen Proving Ground v Aberdeenu ve státě Maryland ve Spojených státech amerických, ale v současnosti je stěhováno do Fort Lee ve Virginii.\n\nPosláním muzea americké armády je získávání, uchování, a vystavování historicky významných zbraní, výzbroje a materiálu, které se vztahují k historii americké armády a výbavě jednotek. Dále dokumentovat a prezentovat vývoj a vývoj amerického vojenského materiálu od dob amerického koloniální období až po současnost.\n\nMuzeum bylo založeno v roce 1919 a oficiálně otevřeno pro veřejnosti v roce 1924. Zprvu zde byly vystavovány zbraně, materiál a vybavení nepřítele v budově č. 314 v Aberdeen Proving Ground, provozované americkou armádou až do roku 1967. Společná expozice s Aberdeen Proving Ground (APG) poskytuje spojení s technikou dodanou APG jako exponáty po první světové válce v roce 1965. Místní obyvatelé tvořili neziskovou nadaci Ordnance Museum Foundation, Inc. Nadace není spojena s americkou armádou ani s ministerstvem obrany. Nadace zahájila provoz muzea v roce 1970 otevřením expozice v dnešním objektu č. 2601 pozemní zkušební základně APG a provozuje muzeu až do dnešního dne.\n\nMuzeum se skládá ze dvou částí: velké venkovní sbírku v oblasti vojenské techniky a výzbroje, o rozsahu 100.000 m parkové plochy, a vnitřní muzeum obsahující střelné zbraně a výbušniny z výzbroje mnoha armád z celého světa, spolu s historií jejich vývoje.\n\nOd září 2010 je muzeum uzavřeno návštěvníkům z důvodu prací spojených s přemístěním. Skanzen je otevřen pro návštěvníky sedm dní v týdnu, od 9:00 do 4:45 hodin, s výjimkou většiny federálních svátků USA. Vnitřní muzeum, expozice, je již dlouho zavřena a již zde nebude znovu otevřena. Návštěvníci se musí dostavit do návštěvnického centra na rotě 715, východní brána Aberdeen Proving Ground a požádat o povolení ke vstupu. Povolení pak opravňuje držitele k vjezdu od muzea ale ne jiných míst základny. Vzhledem k tomu, že je muzeum na území aktivní vojenské základny, je potřeba, aby se návštěvník prokázal registrací vozidla (nebo pronajímacími dokumenty). Každý dospělý musí mít řidičský průkaz, nebo identifikační doklad. Děti jsou z takové povinnosti vyjmuty. Cizí státní příslušníci mohou navštívit muzeum po předložení pasu.\n\nMuzeum, vnitřní expozice, prochází v roce 2011 obdobím stěhování do Fort Lee, na jih od Richmondu ve Virginii. První stěhování z Marylandu do Virginie bylo však zahájeno roce 2005 pod dohledem komise \"Base Realignment and Closure Commission\". V červenci 2010 byka demontována bomba \"T-12 Cloudmaker\" a bylo již odvezeno mnoho dalších exponátů z výstavního parku, jako jsou tanky a děla.\n\nNadace byla založena s plány trvalé starostlivosti o muzejní expozice na ploše 28.000 m kryté výstavní plochy. Nadace je formálně zapsána ve státě Maryland (USA), jako Charity #8849 od prosince 1991, jako nezisková a osvobozená od daně právnických osob. Tento status neziskové a osvobozené organizace od daně byl uznán u společnosti Internal Revenue Service v zápise 501(c)(3) na jaře roku 1992.\n\nVenkovní sbírky obsahují více jak 200 různých tanků, vojenských vozidel, samohybných děl, munici, minomety a děla z druhé světové války. Velmi malé množství exponátů však povoluje nahlídnout do jejich nitra. Důvodem je ochrana exponátů před poškozením.\n\nPříklad venkovních exponátů:\n\n\n\n\n\n\n"}
{"id": "709482", "url": "https://cs.wikipedia.org/wiki?curid=709482", "title": "Fiat Ulysse", "text": "Fiat Ulysse\n\nFiat Ulysse je velkoprostorový vůz vyráběný v letech 1994–2010 jako společný projekt koncernu PSA a Fiatu.\n\nVýroba začala v roce 1994. Automobil se vyráběl ve dvou generacích – první v letech 1994–2002 a druhá v letech 2002–2010. Výroba byla ukončena v roce 2010, automobil byl nahrazen modelem Freemont.\n\nVýroba začala v roce 1994. Výroba byla ukončena v roce 2002, automobil byl nahrazen svojí druhou verzí. Byl v mnohém shodný s Citroënem Evasion, Peugeotem 806 a Lancií Zeta.\n\nVýroba začala v roce 2002. Výroba byla ukončena v roce 2010, automobil byl nahrazen modelem Freemont.\n"}
{"id": "709483", "url": "https://cs.wikipedia.org/wiki?curid=709483", "title": "Průzkumný křižník", "text": "Průzkumný křižník\n\nPrůzkumný křižník, též předzvědný křižník, byl typ válečné lodě z počátku 20. století. Jednalo se o rychlé, lehce vyzbrojené a pouze lehce pancéřované křižníky, jejichž úkolem bylo zajistit průzkum. Jejich hlavním úkolem bylo najít protivníka a informovat o jeho poloze. Případně se mohly vypořádat s lehkými plavidly nepřítele – torpédovkami a torpédoborci.\n\nPrvní průzkumné křižníky (anglicky \"scout cruiser\") zavedla v roce 1905 Royal Navy. Ta přijala do služby postupně celkem 15 jednotek v celkem sedmi třídách (\"Adventure\", \"Forward\", \"Pathfinder\", \"Sentinel\", \"Boadicea\", \"Blonde\" a \"Active\"). Ty sloužily i jako vůdčí lodě flotil torpédoborců, ale vzhledem k nástupu rychlých turbínami poháněných torpédoborců rychle zastaraly. Jejich roli převzaly lehké křižníky, speciální vůdčí lodě flotil torpédoborců (\"flotilla leader\" nebo \"destroyer leader\") a letadla.\n\nUS Navy zařadila do služby celkem 13 průzkumných křižníků tříd \"Chester\" a \"Omaha\". Navíc byly na průzkumné křižníky překlasifikovány původně pancéřové křižníky tříd \"Denver\" a \"St. Louis\". V roce 1920 byly americké průzkumné křižníky (někdy se pro ně používá zkratka SCR) překlasifikovány na lehké křižníky (CL).\n\nV japonském císařském námořnictvu vedla snaha o získání průzkumných křižníků až k projektu 7500T průzkumných křižníků tříd \"Furutaka\" a \"Aoba\", které byly nakonec klasifikovány jako těžké křižníky.\n"}
{"id": "709484", "url": "https://cs.wikipedia.org/wiki?curid=709484", "title": "Povstání střeleckých pluků (1698)", "text": "Povstání střeleckých pluků (1698)\n\nVzpoura střeleckých pluků roku 1698 bylo povstání moskevských střeleckých pluků během nepřítomnosti Petra I. v době jeho zahraniční mise. Bylo vyvolané obtížemi jejich služby v pohraničních městech, vysilujícími pochody a útiskem ze strany plukovníků.\n\nStřelecký pluk byl ve 40–50. letech 16. století založen jako první stálé vojsko moskevského státu, v rámci vojenských reforem Ivana IV. Střelci sice roku 1689 na trůn dosadili Petra I. a odstranili regentku Žofii, později se však začali obávat jeho reformního kurzu a ztráty svých tradičních privilegií. V únoru 1697 car odhalil velezradu střeleckého plukovníka Ivana Zyklera, bojarů Fjodora Puškina a Alexeje Sokovonina, a sám vedl její vyšetřování. Po mučením vynuceném přiznání nechal Petr I. před svým odjezdem do západní Evropy všechny hlavní účastníky spiknutí veřejně popravit. Méně nebezpeční provinilci z řad střelců byli posláni do vzdálených částí Ruska, a tam začleněni do různých vojenských jednotek. Cílem spiknutí bylo přivést zpět k moci Petrovu nevlastní sestru, Žofii Alexejevnu. Její stráž v klášteře byla proto posílena na sto mužů. Nebezpečí vzpoury bylo však zažehnáno pouze na krátkou dobu; opět se rozhořela za Petrovy nepřítomnosti. Hlavními důvody vzpoury byly:\n\n\nV březnu 1698 se v Moskvě, se stížností na nedostatečný proviant a plat, objevilo 175 střelců, dezertérů ze čtyř střeleckých pluků, které se zúčastnily Azovského tažení Petra I. v letech 1695 – 1696. Původně ponechány v Azově jako posádka, místo toužebně očekávaného návratu do Moskvy byly tyto 4 pluky nenadále vyslány do města Velikije Luki. Cestou do nového působiště trpěli střelci hladem; navíc – vzhledem k absenci povozů – vojáci museli nést veškerou výzbroj a výstroj na vlastních zádech.\n\nPokus moskevských mocenských orgánů uvěznit v Moskvě jejich mluvčí na plukovním velení, kde se pokusili upomínat chybějící žold, se nepodařil. Střelci se ukryli ve slobodách a spojili se s carevnou Sofií Alexejevnou, nacházející se ve vězení v Novoděvičím klášteře, doufajíce v její zprostředkování. 4. dubna 1698 byli proti střelcům vysláni vojáci Semjonovského pluku, kteří za podpory obyvatel města vyhnali odbojné střelce z Moskvy. Střelci se vrátili do svých pluků, v nichž začala kvasit nespokojenost.\n\nKdyž se o těchto událostech dozvěděl Petr I., požadoval přísné potrestání dezertérů. Regentská rada pověřila 2. června Romodanovského převést dotčené pluky na nová působiště, a dezertéry zatknout.\n\nNa cestě do nových působišť se střelecké pluky náhle zastavily. Regimenty se šířily pověsti, že rodiny střelců mají být vyhnány z Moskvy a pluky tak odmítaly jít dále po ose přesunu. 6. června střelci sesadili své velitele, zvolili si po čtyřech vůdcích v každém pluku a zamířili k Moskvě, připraveni potrestat bojary a cizí poradce za všechna protivenství. Vzbouřenci (okolo 2600 lidí) měli v úmyslu dosadit na trůn carevnu Sofii nebo v případě jejího odmítnutí V. V. Golicyna, nacházejícího se ve vyhnanství. Duma bojarů 11. června rozhodla o vyslání vojska proti střelcům. Vstříc střeleckým plukům byl poslán Preobraženský, Semjonovský, Lefortovský a Gordonův pluk (celkem 2300 lidí) a šlechtická jízda pod velením A. S. Šeina a P. Gordona. Celkově tak bylo proti střelcům postaveno okolo 3700 mužů a 25 děl.\n\n14. června, po přehlídce u řeky Chodynky pluky vyrazily z Moskvy. 17. června, předstihnuvše střelce, Šeinova vojska obsadila Novojeruzalémský klášter. 18. června, 40 verst západně od Moskvy, pak bylo povstání rozdrceno. Střelci ztratili při srážce 70 mužů, dalších asi 40 jich pak bylo raněno. U vládního vojska byla hlášena pouze 4 zranění.\n\n22. a 28. června bylo na příkaz Šeina oběšeno 56 čelných původců vzpoury – 2. července pak ještě 74 zběhů v Moskvě. 140 mužů bylo zbičováno a vyhoštěno, 1965 mužů bylo rozesláno do různých měst a klášterů, a zde uvězněno. \n\nZpráva o povstání střelců dorazila také do Vídně, kde car Petr I. jednal o společném postupu proti Turkům. Petr I. se ihned vrátil 24. srpna do Preobraženského u Moskvy a postavil se do čela nového vyšetřování (\"veliké pátrání\"). Prohlásil totiž, že dosavadní vyšetřování proběhlo příliš rychle a bylo ukončeno s málo uspokojivými výsledky. Vyšetřováním povstání střelců, za použití mučení, pověřil Tajnou kancelář. 10. října 1698 začaly v Moskvě popravy odsouzených. Celkem bylo potrestáno smrtí 1182 střelců, 601 z nich bylo bičováno, cejchováno nebo vyhoštěno (převážně mladiství). Pěti střelcům údajně usekl osobně hlavy panovník. \n\nTěla popravených střelců nebo jejich hlavy se dlouhou dobu nacházely na branách a zdech města a v místech zúčtování na šibenicích. Teprve na konci února 1699 bylo nařízeno je pohřbít v okolí cest vedoucích z Moskvy. Speciálním výnosem Petra byly na Rudém náměstí a poblíž hrobů postaveny kamenné čtverhranné sloupy s upevněnými litinovými deskami na každé straně. Na nich byl vyryt text rozsudku nad střelci, čtený před popravami, s výčtem jejich provinění. \n\nUsedlosti střelců v Moskvě byly rozdány, stavby prodány. Vyšetřování a popravy pokračovaly do roku 1707. Na konci 17. a začátku 18. století bylo 16 střeleckých pluků, které se neúčastnily povstání, zrušeno a střelci i s rodinami byli odesláni z Moskvy do jiných měst, a umístěni do jejich vojenských posádek. Bývalá carevna Sofie Alexejevna dožila v Novoděvičím kláštera jako jeptiška pod jménem Zuzana. Petr I. z účasti na spiknutí střelců podezíral také svou první ženu Jevdokiji Fjodorovnu Lopuchinovou, proto ji vypudil ještě v roce 1698 do Spaso-Jefimovskského kláštera v Suzdali.\n\nVýjevy z událostí popravy povstalců byly zachyceny na obraze Vasilije Surikova „\"Ráno před popravou střelců\"“, namalovaném v roce 1881.\n\n"}
{"id": "709485", "url": "https://cs.wikipedia.org/wiki?curid=709485", "title": "Bibliothèque interuniversitaire scientifique de Jussieu", "text": "Bibliothèque interuniversitaire scientifique de Jussieu\n\nBibliothèque interuniversitaire scientifique de Jussieu (česky \"Meziuniverzitní vědecká knihovna v Jussieu\") je univerzitní knihovna v Paříži se specializací na přírodní vědy. Od roku 2009 je součástí Bibliothèque universitaire Pierre-et-Marie-Curie, která slouží Univerzitě Paříž VI. Jejím sídlem je kampus Jussieu v 5. obvodu (pouze oddělení výzkumu matematiky a informatiky sídlí ve 13. obvodu). Sloužila rovněž studentům a zaměstnancům Univerzity Paříž VI, která do roku 2007 také sídlila v kampusu.\n\nZáklad knižního fondu pochází z vědeckého oddělení Sorbonnské knihovny. V roce 1970 knihovna spolu s fakultou přírodních věd přesídlila na dnešní místo v 5. obvodu do kampusu Jussieu. Protože zde sídlily dvě univerzity (Paříž VI a Paříž VII), knihovna sloužila oběma institucím jako meziuniverzitní, ovšem připojena byla k Univerzitě Paříž VI.\n\nOd roku 2006 měla společné ředitelství s Lékařským dokumentačním centrem Univerzity Paříž VI. V roce 2009 byly obě instituce spojeny a vznikla nová Univerzitní knihovna Pierre-et-Marie-Curie. Ztratila rovněž meziuniverzitní charakter, neboť Univerzita Paříž VII se odstěhovala z kampusu Jussieu do nového kampusu Paris Rive Gauche ve 13. obvodu.\n\nKnihovna má celkem 10 oddělení:\nPro studenty 3. ročníku a magisterského studia jsou oddělení rozdělena tematicky:\n\nPro doktorandy a vědecký výzkum má knihovna čtyři specializovaná oddělení:\n\n"}
{"id": "709488", "url": "https://cs.wikipedia.org/wiki?curid=709488", "title": "Bibliothèque universitaire Pierre-et-Marie-Curie", "text": "Bibliothèque universitaire Pierre-et-Marie-Curie\n\nBibliothèque universitaire Pierre-et-Marie-Curie (česky \"Univerzitní knihovna Pierra a Marie Curieových\") je univerzitní knihovna v Paříži, která se zaměřuje na literaturu o přírodních vědách a lékařství. Skládá se z několika specializovaných knihoven umístěných v univerzitním kampusu a fakultních nemocnicích. Knihovna je součástí Univerzity Paříž VI a vznikla sloučením dvou celků: Univerzitního lékařského dokumentačního střediska a Meziuniverzitní vědecké knihovny v Jussieu (Bibliothèque interuniversitaire scientifique de Jussieu).\n\nUniverzitní knihovna se skládá z několika dílčích knihoven, z jedné přírodovědecké a osmi lékařských:\n\n"}
{"id": "709489", "url": "https://cs.wikipedia.org/wiki?curid=709489", "title": "Lucas Barrios", "text": "Lucas Barrios\n\nLucas Ramón Barrios Cáceres (* 13. listopadu 1984, San Fernando de la Buena Vista, Buenos Aires, Argentina) je profesionální paraguayský fotbalista, který působí v chilském klubu Colo-Colo a rovněž v paraguayské reprezentaci. Hraje na postu středního útočníka.\n\nI přes to, že se narodil v Argentině, reprezentuje Paraguay. Bylo mu to umožněno kvůli jeho matce, která je původem z Paraguaye.\n\nV začátcích profesionální kariéry často přestupoval mezi různými argentinskými, chilskými a mexickými kluby, kde zpravidla nezůstával déle než jeden rok. Nejprve hrál za argentinské Argentinos Juniors a Club Atlético Tigre, ze kterého v lednu 2005 přestoupil do chilského Deportivo Temuco. Začátkem následujícího roku se vrátil zpět do Argentiny, konkrétně do mužstva Tiro Federal. A v létě 2006 zpět do Chile, jeho zaměstnavatelem se stal Deportes Cobreloa. Po roce v týmu Cobreloa poprvé zakusil Mexiko a tým Atlas Guadalajara, které na přestup Barriose vynaložilo 2,5 milionu dolarů. Guadalajara jej po půl roce poslala na půlroční hostování do Colo-Colo. Chilský celek jej po hostování odkoupil za částku vyšší než 1 milion eur. V letním přestupovém období roku 2009 se přesunul poprvé do Evropy, a to do německé Borussie Dortmund. Borussia za něj zaplatila 4,2 milionu eur.\n\nBarriosova první sezóna v Borussii byla sezóna 2009/10. Stal se třetím nejlepším střelcem Bundesligy za Edinem Džekem a Stefanem Kießlingem, když v 33 zápasech vsřelil 19 gólů a udržoval tak tým na místech zaručujících evropské poháry. Sám například rozhodl venkovní utkání na Norimberku, neboť vstřelil hattrick a Dortmund vyhrál 3-2.\n\nVe své druhé sezóně 2010/11 vyhrál s Dortmundem ligový titul. Nastoupil do 32 utkání a přispěl k titulu 16 brankami a 6 asistencemi.\n\nSvou třetí sezónu 2011/12 začal nešťastně, neboť si přivodil zranění ve finále Copa América.\n\nPo svém rozhodnutí reprezentovat Paraguay se Barrios stal součástí širšího výběru země pro Mistrovství světa 2010. Svými výkony se probojoval do užšího výběru a putoval tak s reprezentačními kolegy do Jihoafrické republiky, kde se mistrovství konalo.\n\nÚčastnil se Copa América 2011, kde Paraguay postoupila až do finále, ale nakonec s Uruguayí prohrála 0-3. Barrios se ve finálovém klání zranil a v 77. minutě byl vystřídán.\n\nZdroj:\nColo-Colo\n\nBorussia Dortmund\n\nParaguay\n\n\n"}
{"id": "709490", "url": "https://cs.wikipedia.org/wiki?curid=709490", "title": "Pivovar Troubsko", "text": "Pivovar Troubsko\n\nPivovar Troubsko stával v obci Troubsko.\n\nKdy došlo k založení pivovaru v Troubsku není známo. Zakladatel byl pravděpodobně Matyáš Munka, který koupil jednotlivé části obce, nebo některý z jeho potomků. V roce 1573 je zmiňován Jan Munka jako jediný držitel Troubska. Za Munků došlo v vybudování poplužního dvora, pivovaru, sladovny, mlýna a také začala přestavba tvrze na zámek. Jisté je, že pivovar fungoval kolem roku 1603, protože v této době se Vilém Munka, syn Jana Munky, dostal do sporu s Brnem, protože jeho otec otevřel v Brně hospodu, kde se čepovalo pivo z pivovaru v Troubsku. Dne 16. června 1790 vinou neopatrnosti sládka Jana Vávry pivovar zcela vyhořel a nebyl už obnoven. Nový pivovar byl přemístěn do místní části Veselka.\n\n"}
{"id": "709493", "url": "https://cs.wikipedia.org/wiki?curid=709493", "title": "Fiat Freemont", "text": "Fiat Freemont\n\nFiat Freemont je crossover SUV představený automobilkou FIAT v roce 2011. Jde o Dodge Journey upravený pro evropský trh. Freemont i jeho o 3 cm nižší dvojče se vyrábí v mexické Toluce. V nabídce Fiatu nahradil Freemont automobily Fiat Croma a MPV Fiat Ulysse a Fiat Multipla.\n"}
{"id": "709496", "url": "https://cs.wikipedia.org/wiki?curid=709496", "title": "Cykloheximid", "text": "Cykloheximid\n\nCykloheximid (systematický název 4-[(2\"R\")-2-[(1\"S\",3\"S\",5\"S\")-3,5-dimethyl-2-oxocyklohexyl]-2-hydroxyethyl]piperidin-2,6-dion) je organická sloučenina přirozeně produkovaná bakterií \"Streptomyces griseus\". Působí jako inhibitor syntézy bílkovin u eukaryotických organismů – interferuje s translokačním krokem (pohybem dvou molekul tRNA a mRNA ve vztahu k ribozomům) této syntézy a tak blokuje translační elongaci. Široce se používá ve výzkumu pro inhibici proteosyntézy u buněk studovaných \"in vitro\" (tj. mimo organismy). Je levný a funguje rychle. Jeho účinky lze rychle odstranit jednoduše jeho odstraněním z kultivačního média.\n\nVzhledem k významným vedlejším toxickým účinkům, včetně poškození DNA, teratogeneze a dalších reprodukčních účinků (např. vrozených defektů a toxicitě pro spermie)), se cykloheximid obecně používá jen ve výzkumných aplikacích \"in vitro\" a není vhodný jako léčivo pro člověka. Byť se používal v zemědělství jako fungicid, od takového použití se upouští s lepším poznáním jeho zdravotních rizik.\n\nCykloheximid je degradován zásadami (pH>7), dekontaminaci pracovních ploch a nádob lze provádět mytím neškodnými zásaditými roztoky, např. mýdlem.\n\nProtože se inhibiční účinky cykloheximidu projevují jen u eukaryot, lze ho použít pro rozlišování genů v organelách a v jádře. U genů v eukaryotickém jádře za přítomnosti cykloheximidu nefunguje exprese, kdežto organelové geny zůstávají cykloheximidem nedotčeny a jejich exprese funguje.\n\nCykloheximid lze použít jako experimentální nástroj v molekulární biologii k určení poločasu bílkoviny. Působení cykloheximidu na buňky v časovém experimentu následovaném western blotem buněčných lyzátů na detekci zkoumané bílkoviny může ukázat rozdíly v poločase této bílkoviny. Cykloheximid umožňuje pozorovat poločas bez matoucích příspěvků transkripce nebo translace.\n\nPoužívá se také jako regulátor růstu rostlin ke stimulaci produkce ethylenu. Další použití je jako rodenticid nebo jiný živočišný pesticid. Používá se i jako médium pro detekci nechtěných bakterií potlačením kvasinek a plísní při fermentaci piva.\n"}
{"id": "709502", "url": "https://cs.wikipedia.org/wiki?curid=709502", "title": "Egyptská strana zelených", "text": "Egyptská strana zelených\n\nEgyptská strana zelených (arabsky حزب الخضر المصري, Hizb Al-khodr Al-misrí) je egyptská politická strana prosazující zelenou politiku. Je členem Africké federace zelených stran a Global Greens. Byla založena bývalým diplomatem Hassanem Ragabem v roce 1990.\n\nStrana prosazuje zásady udržitelného rozvoje a optimálního využití přírodních zdrojů. Požaduje řešení problému chudoby, upozorňuje na problémy globalizované ekonomiky a současné podoby kapitalismu. V posledních letech se její politika posouvá k ekosocialismu.\n\n"}
{"id": "709509", "url": "https://cs.wikipedia.org/wiki?curid=709509", "title": "Apertura a Clausura", "text": "Apertura a Clausura\n\nApertura a Clausura, volně přeloženo \"otevírající\" a \"uzavírající\" (část ligy) je systém, kterým se hrají fotbalové soutěže v některých latinskoamerických zemích. Jde o to, že v každé polovině sezóny se hraje jedna soutěž za účasti stejných týmů a podle stejných pravidel (každý s každým). Tento formát vznikl v Argentině v roce 1990 kvůli opačnému pořadí ročních období na jižní polokouli.\n\nVítězové apertury i clausury jsou vyhlášeni mistry a hrají Pohár osvoboditelů. V některých státech, jako Uruguay, se utkají vítězové obou turnajů (pokud to samozřejmě není tentýž klub) doma a venku a vítěz je vyhlášen národním šampiónem. V Mexiku se tento dvojzápas hraje také, ale neurčuje mistra, má spíše charakter Superpoháru. Sestupující týmy jsou v systému apertura-clausura určeny tabulkou z posledních tří ročníků. V zemích, které zavedly tento systém, se pro nedostatek volných termínů nehraje národní pohár.\n\nV letech 1995-2005 používalo formát apertury a clausury také Japonsko.\n\n\"První fotbalový atlas světa\", Infokart, Praha 2001\n"}
{"id": "709513", "url": "https://cs.wikipedia.org/wiki?curid=709513", "title": "Antonín Kraft", "text": "Antonín Kraft\n\nAntonín Kraft (30. prosince 1749 Rokycany – 28. srpna 1820 Vídeň) byl českým violoncellistou a hudebním skladatelem. \n\nNarodil se jako sedmé dítě z deseti v rodině obecního sládka Františka Krafta a Máři Magdalény Kraftové; matka mu zemřela již v sedmi létech. Školní docházku zahájil v rodišti, stejně jako hudební vzdělávání. Sám se naučil hrát na violoncello, byl však od samého mládí hudebně vedený muzikálním otcem i učiteli ve škole v Rokycanech.\n\nPokračoval ve studiu na gymnáziu v Praze a v roce 1769 krátce studoval filosofii na Karlově univerzitě. Hře na violoncello se učil u hudebního pedagoga Františka Josefa Wernera, violoncellisty kláštera řádu Křižovníků na Starém Městě pražském. V sedmdesátých letech 18. století se také oženil s Marií Annou Trebiczkou (Třebickou) z Dobřan, s kterou měl syna Mikuláše (1778–1853), ten zdědil po otci hudební nadání, hrával s ním a stal se také vynikajícím violoncellistou a skladatelem. \n\nS řadou dalších krajanů odešel jako výkonný hudebník do Vídně, kde se seznámil s Josefem Haydnem, který ho doporučil v roce 1777 do kapely uherského knížete Esterházyho. Stal se tam postupně sólistou, Esterházy si ho velmi vážil a umožňoval mu koncertovat na pozvání po Evropě. Tak v roce 1786 vystupoval ve Vídni, Bratislavě, Berlíně i Drážďanech. Bral sebou i svého osmiletého syna Mikuláše, kterého sám vyučoval a vychoval z něho také violoncellistu. V Berlíně se seznámil s Wolfgangem Amadeem Mozartem, s kterým koncertoval na mnoha místech a také v Praze. Po smrti svého mecenáše vstoupil roku 1790 do bratislavské kapely hraběte Antona Grassalkoviče. Mezitím roku 1779 se stal přímo Haydnovým žákem, učil se u něj hudební skladbu.\n\nAntonín Kraft byl ve své době považován za jednoho z nejlepších violoncellistů, jeho čistý tón a technika byly považovány za nedostižné, stal se členem tehdy slavného Schuppanzighova kvarteta. V roce 1792 se seznámil s Ludwigem van Beethovenem, s nímž navázal přátelství trvající až do jeho smrti. Byl také prvním violoncellistou Vídeňské opery.\n\nDalší významné angažmá získal roku 1795 jako první violoncellista v kapele knížete Lobkovice. Tento kulturní mecenáš se však časem dostal do finančních potíží a Antonína Krafta propustil. Ten se, v období všeobecné krize, obrátil na L. v. Beethovena, který mu roku 1815 zajistil další živobytí svou intervenci u arcivévody Rudolfa. Na sklonku života se počátkem roku 1820 stal na vídeňské konzervatoři profesorem hry na violoncello. Téhož roku ve Vídni ve věku 70 let umírá.\n\nZ dochovaných skladeb Antonína Krafta se nejčastěji hrají:\nJe zajímavé, že pro něj Josefem Haydnem napsaný \"Koncert č. 2 D dur, op. 101\" byl dlouho považován za Kraftovo dílo, také L. v. Beethoven mu dedikoval svůj \"Trojkoncert, op. 56\". \n\nV roce 1995 vydal Panton nahrávku dvou jeho koncertů a polonézy syna Mikuláše v podání cellisty Jiřího Hoška a Symfonického orchestru hlavního města Prahy FOK pod taktovkou Josefa Hrnčíře.\n\n"}
{"id": "709514", "url": "https://cs.wikipedia.org/wiki?curid=709514", "title": "Templát", "text": "Templát\n\nTemplát či též matrice je v molekulární biologii označení pro jednořetězcovou DNA (někdy i jednořetězcovou RNA), který je využíván jako zdroj informací při tvorbě kopií těchto nukleových kyselin. Typicky je při replikaci a transkripci templátem vždy jedno z vláken původní dvoušroubovice. Někdy se pojem templát používá i pro mRNA, která je v procesu translace využívána jako zdroj informace pro tvorbu jiného biopolymeru, totiž polypeptidu (bílkoviny).\n"}
{"id": "709515", "url": "https://cs.wikipedia.org/wiki?curid=709515", "title": "Hydrokodon", "text": "Hydrokodon\n\nHydrokodon čili dihydrokodeinon (systematický název 4,5α-epoxy-3-methoxy-17-methylmorfinan-6-on) je semisyntetický opioid odvozený od dvou přirozeně se vyskytujících opiátů: kodeinu a thebainu. Je perorálně účinným narkotickým analgetikem a antitusikem. Léčivé přípravky s hydrokodonem se vyrábí v podobě tablet, kapslí či sirupu, často jako kombinovaný přípravek s jinou, obecně méně účinnou neopioidní látkou, například paracetamolem nebo ibuprofenem. Kombinace má význam jak pro odrazení od rekreačního užívání (paracetamol může být ve větších dávkách toxický pro játra), tak pro možné synergické účinky. Typický způsob použití hydrokodonu je jako přechodné centrálně působící analgetikum.\n\n\n"}
{"id": "709518", "url": "https://cs.wikipedia.org/wiki?curid=709518", "title": "Wimbledon 1973 – mužská dvouhra", "text": "Wimbledon 1973 – mužská dvouhra\n\nVítězem mužské dvouhry se poprvé v historii turnaje stal československý tenista, a to Jan Kodeš, když ve finále porazil sovětského reprezentanta Alexe Metreveliho 6–1, 9–8, 6–3. Osmdesát jedna hráčů, členů Asociace profesionálních tenistů, turnaj bojkotovalo na protest proti udělenému zákazu startu Jugoslávci Niki Pilićovi. V turnaji je nahradila řada kvalifikantů a tzv. šťastných poražených.\n\n\n\n"}
{"id": "709521", "url": "https://cs.wikipedia.org/wiki?curid=709521", "title": "Feistelova šifra", "text": "Feistelova šifra\n\nJako Feistelova šifra či Feistelova síť se v kryptografii označuje základní struktura použitá v mnoha blokových šifrách včetně DES. Její výhodou je, že šifrování a dešifrování fungují prakticky stejně, což zjednodušuje a zlevňuje implementaci.\n\nNazývá se podle Horsta Feistela, který tuto konstrukci použil v šifře Lucifer.\n\nFeistelova šifra je konstrukce blokových šifer, která spočívá v tom, že se otevřený text šifrovaného bloku nejprve rozdělí na dvě poloviny formula_1 (předpokládá se tedy jeho sudá délka) a následně se opakuje několik \"rund\" (kol, anglicky \"\"), při kterých se vždy provede stejná operace:\n\nkde formula_4 je rundová funkce, formula_5 je subklíč pro formula_6. rundu (odvozený z klíče celé šifry), formula_7 je operace XOR. Výsledným šifrovým textem pak je výstup poslední rundy, avšak v opačném pořadí: formula_8.\n\nZákladní výhodou Feistelovy šifry je fakt, že funkce rundy nemusí být invertibilní: pro dešifrování se používá naprosto identická struktura se stejnou rundovou funkcí, pouze se otočí plán klíčů – subklíče se používají v opačném pořadí. Díky struktuře šifry a vlastnostem funkce XOR to funguje pro libovolnou rundovou funkci (volba funkce však má zásadní vliv na bezpečnost šifry). Na Feistelovu síť se tedy dá hledět jako na způsob, jak libovolnou funkci převést na permutaci (bijekci).\n\nKonkrétní šifry založené na Feistelově síti se pak od sebe liší počtem rund, definicí rundové funkce a postupem, jakým se z klíče odvozují jednotlivé subklíče.\n\nBruce Schneier a John Kelsey navrhli zobecnění Feistelovy sítě, ve kterém se nepracuje se dvěma stejně velkými polovinami bloku, ale s nestejně velkými částmi; dále navrhli možnost nehomogenní Feistelovy sítě, ve které rundová funkce není ve všech rundách stejná; načež dospěli ke zcela zobecněné Feistelově síti, která zachovává jen základní strukturu.\n\nExistují také šifry, kde se Feistelova síť používá jako jedna z komponent (dokonce i některé Feistelovy šifry uvnitř rundové funkce používají další Feistelovu síť, např. MISTY).\n\nFeistelovou šifrou je mnoho blokových šifer, jmenovitě například: Lucifer, DES (a 3DES), GOST, FEAL, Khufu a Khafre, LOKI, CAST, Blowfish, RC5, Camellia, MISTY, KASUMI.\n\nDalší šifry používají Feistelovu síť v modifikované podobě, jen částečně, případně jsou jí inspirovány.\n"}
{"id": "709531", "url": "https://cs.wikipedia.org/wiki?curid=709531", "title": "Fenothrin", "text": "Fenothrin\n\nFenothrin (též nazývaný sumithrin; systematický název \"(3-fenoxyfenyl)methyl 2,2-dimethyl-3-(2-methylprop-1-enyl)cyklopropan-1-karboxylát\") je syntetický pyrethroid používaný pro hubení dospělých blech a klíšťat. Používá se také proti vši vlasové u lidí. D-fenothrin je složkou některých domácích aerosolových insekticidů. Často se používá společně s methoprenem, regulátor růstu hmyzu, který narušuje biologický životní cyklus ničením vajíček.\n\nV roce 2005 EPA zrušila na žádost výrobce, Hartz Mountain Industries, povolení používat fenothrin v několika produktech proti blechám a klíšťatům. Výrobky byly spojovány s širokou škálou nežádoucích účinků, například ztrátou vlasů, sliněním, tremorem a mnohými úhyny koček a koťat. Dohoda požadovala přidat v krátké době na výrobky nová varování.\n\nK 31. březnu 2006 byl ukončen prodej a distribuce výrobků pro kočky. Netýká se to ovšem produktů pro psy a výrobce pokračuje v používání fenothrinu v těchto výrobcích.\n\n"}
{"id": "709534", "url": "https://cs.wikipedia.org/wiki?curid=709534", "title": "Pavla Kapitánová", "text": "Pavla Kapitánová\n\nPavla Kapitánová (22. února 1970 Teplice – 22. července 2007) byla česká zpěvačka vystupující v muzikálech a autorka recitálů komponovaných ze šansonů s bluesovým podbarvením.\n\nPo ukončení Konzervatoře Jaroslava Ježka v Praze působila na přelomu 80. a 90. let v kapelách GIOM, Backet a formaci Jazz Standard Plzeň. Později také spolupracovala se skupinou Krutnava a v letech 2004–2007 v koncertním programu \"Tribute Jimi Hendrix a Janis Joplin\" s The Fastbirds.\n\nOd 90. let byla angažována v muzikálových představeních \"Jesus Christ Superstar\", \"Vlasy\", \"Rusalka\", \"Apokalypsa\" a \"Johanka z Arku\".\n\nZemřela 22. července 2007 při dopravní nehodě tří vozidel na 13,5 kilometru dálnice D8 ve směru na Prahu, když se vracela z rumburského koncertu. Druhou obětí se stala spolujezdkyně. V době úmrtí měla roční dceru Marii.\n\n\n"}
{"id": "709538", "url": "https://cs.wikipedia.org/wiki?curid=709538", "title": "Hamá", "text": "Hamá\n\nHamá ( , ) je město v Sýrii. Leží na řece Orontés ve středozápadní části země severně od Damašku a patří do guvernorátu Hamá, jehož je správním střediskem.\n\nHamá mělo v roce 2009 podle některých údajů 697 000 obyvatel a bylo by tak po Aleppu, Damašku a Homsu čtvrtým největším městem Sýrie. Podle jiných údajů žilo ve městě v roce 2010 pouze 547 000 obyvatel.\n\nMěsto bylo centrem opozice proti Háfizu al-Asadovi. Ten nechal v roce 1982 město srovnat se zemí, předtím nechal zničit všechny ústupové cesty z města a město rozstřílel dělostřelectvem a leteckými útoky.\n"}
{"id": "709540", "url": "https://cs.wikipedia.org/wiki?curid=709540", "title": "Financial District (Los Angeles)", "text": "Financial District (Los Angeles)\n\nFinancial District je část čtvrti Downtown města Los Angeles ve státě Kalifornie v USA. Nachází se na kopci Bunker Hill a je ohraničena ulicemi 4th Street, 7th Street, Harbor Freeway a Hill Street. Této čtvrti dominují mrakodrapy a výškové budovy, v nichž sídlí banky, hotely, právnické firmy a realitní společnosti.\n\nNěkteré z významných mrakodrapů ve Financial District jsou U.S. Bank Tower, AON Center, One & Two California Plaza.\n\n"}
{"id": "709543", "url": "https://cs.wikipedia.org/wiki?curid=709543", "title": "Hans Heiling", "text": "Hans Heiling\n\nHans Heiling (česky Jan Svatoš) byl knížetem duchů loketského kraje. Jeho matka byla víla z řeky Ohře. Nad Ohří se dodnes ukazují \"Svatošské skály (Hans Heiling Felsen)\", které mají být jeho zkamenělým svatebním průvodem. Jeho příběh je dojemný. Poté co se kvůli lásce k pozemské dívce vzdal své nesmrtelnosti byl rozsápán medvědem. Jeho příběh literárně zpracovali bratři Grimmové a operu s názvem \"Hans Heiling\" napsal Heinrich Marschner.\n\n"}
{"id": "709545", "url": "https://cs.wikipedia.org/wiki?curid=709545", "title": "Catoblephas", "text": "Catoblephas\n"}
{"id": "709549", "url": "https://cs.wikipedia.org/wiki?curid=709549", "title": "Chet Powers", "text": "Chet Powers\n\nChester William Powers, Jr. (7. října 1937, New York City, New York, USA – 16. listopadu 1994) byl americký zpěvák, kytarista a hudební skladatel. V letech 1969-1979 byl členem skupiny Quicksilver Messenger Service, se kterou vystupoval pod jménem Dino Valente.\n\n"}
{"id": "709551", "url": "https://cs.wikipedia.org/wiki?curid=709551", "title": "The Monkees", "text": "The Monkees\n\nThe Monkees je americká pop rocková hudební skupina, založená v roce 1965. Původní sestava skupiny byla: zpěvák a kytarista Davy Jones, bubeník a zpěvák Micky Dolenz, pianista, baskytarista a zpěvák Peter Tork a kytarista a zpěvák Michael Nesmith. Manažer skupiny byl Don Kirshner.\n\nSkupinu dali dohromady filmoví producenti Robert \"Bob\" Rafelson and Bert Schneider pro sitcom \"The Monkees\", který se vysílal v letech 1966–1968. Seriál točila společnost Columbia Pictures, která se nechala inspirovat úspěchem filmu A Hard Day's Night, který v roce 1964 natočili The Beatles. Jak popisuje zpěvák Micky Dolenz původně mělo jít o: „televizní seriál o fiktivní skupině, která se chtěla stát The Beatles, nikdy ovšem nebyla úspěšná.” Z najatých herců — každý z nich byl ovšem i muzikant — se brzy stala skutečná kapela. Dolenz to glosuje slovy: „Z The Monkees se opravdu stala kapela, je to vlastně stejná proměna, jako když se z Leonarda Nimoye opravdu stal Spock.”\n\nBěhem prvních měsíců téměř pětileté úspěšné existence skupiny byl vliv herců, kteří hráli členy kapely, v nahrávacím studiu značně omezen. Časová náročnost natáčení seriálu značně omezovala možnosti kapely zkoušet a sehrát se dohromady. Ale i přes to napsal kytarista Nesmith několik písniček, ke kterým při nahrávání dohrával baskytaru Peter Tork. Později se oba snažili vydobýt si právo dohlížet na všechny skladby, které skupina nahrávala. Ačkoli bylo natáčení sitcomu v roce 1968 zastaveno, skupina dál nahrávala pod svým jménem až do roku 1971.\n\nV průběhu dalších let se skupina dala několikrát znovu dohromady. Odjeli společně několik koncertních turné, z nichž ne zrovna všechna byla úspěšná. Navzdory tomu, že v únoru 2012 zemřel kytarista Davy Jones, plánují přeživší členové skupiny na konec roku 2012 krátké turné.\n\n"}
{"id": "709555", "url": "https://cs.wikipedia.org/wiki?curid=709555", "title": "Marie Ventová", "text": "Marie Ventová\n\nMarie Ventová (* 27. ledna 1942) z Plzně-Bolevce je česká katolička náležející do stavu zasvěcených vdov.\n\nDlouhodobě usilovala o obnovení stavu zasvěcených vdov v České republice. V plzeňské diecézi se touto problematikou od roku 2002 zabývala pracovní skupina, která k jeho obnovení zaujala kladné stanovisko. Dne 21. února 2009 přijal biskup František Radkovský v plzeňské katedrále sv. Bartoloměje Marii Ventovou při slavnostním obřadu do stavu zasvěcených vdov, a to jako první ženu v dějinách římskokatolické církve v českých zemích.\n\n"}
{"id": "709559", "url": "https://cs.wikipedia.org/wiki?curid=709559", "title": "Zasvěcená vdova", "text": "Zasvěcená vdova\n\nZasvěcená vdova je žena v některých křesťanských církvích, která po smrti svého manžela složí slib trvale žít zasvěceným životem v modlitbě a službě církvi.\n\nStav zasvěcených vdov sahá svým původem do novozákonní doby (srov. 1Tim 5, 9-10, 1Kor 7, 8) a byl v rané církvi rozšířen, přetrval až do období vrcholného středověku, kdy zanikl.\n\nV současné době se v římskokatolické církvi obnovuje stav zasvěcených vdov a vytváří i stav zasvěcených vdovců. Tento stav však není ustanoven v celé církvi, ale pouze partikulárně v některých diecézích (v České republice např. v plzeňské diecézi). Stav zasvěcených vdov (\"ordo viduarum\") představuje jednu z forem zasvěceného života. Zasvěcené vdovy žijí svůj život jednotlivě, avšak mohou se i sdružovat.\n\nVe východních katolických církvích (např. řeckokatolické) je stav vdov zakotven v kánonu 570 CCEO.\n\n"}
{"id": "709565", "url": "https://cs.wikipedia.org/wiki?curid=709565", "title": "Josef Scheiwl", "text": "Josef Scheiwl\n\nJosef Scheiwl (7. dubna 1833 Hradec Králové – 10. června 1912 Praha-Nové Město) byl český malíř a ilustrátor. Zaměřil se především na církevní obrazy, ilustrace k českým literárním dílům (\"Rukopis královédvorský\", \"Kytice z pověstí národních\") a v časopisech (\"Světozor\"). Roku 1857 nakreslil české korunovační klenoty.\n\nByl synem královéhradeckého měšťana - obuvníka a pozdějšího kostelníka v chrámu Panny Marie. Navštěvoval německou školu a zpíval na kruchtě katedrály sv. Ducha. Jeho pěvecký talent ho předurčoval ke studiu konzervatoře, v čemž ho podporovali i rodiče a přátelé. Mladý Scheiwl se ale nadchl pro malířství. Ve volném čase se pokoušel napodobovat kostelní obrazy a naslouchal vyprávění o slavných umělcích. Rodina z jeho zájmů ale velkou radost neměla, protože výtvarníkům v té době často hrozila bída.\n\nPozději vstoupil na podreálku ve Dvoře Králové. Když se tam dověděl, že jako historický malíř bude potřebovat gymnaziální vzdělání, vrátil se roku 1849 do rodného města, kde absolvoval tři ročníky. V roce 1852 odjel bez prostředků na pražskou malířskou akademii. Musel zápasit s hmotným nedostatkem, na živobytí si přivydělával doučováním dětí. Ve třetím ročníku se jeho učitelem stal Eduard von Engerth, pozdější ředitel vídeňské galerie v Belvederu.\n\nV roce 1857 byl vybrán, aby pro publikaci c. k. ústřední komise pro zachování památek umění stavitelského v Rakousku nakreslil české korunovační klenoty. Byla to mimořádná zakázka — klenoty byly v té době veřejnosti nepřístupné (což trvalo až do první republiky) a příležitost uvidět je mělo jen několik málo lidí. Scheiwl si musel nechat ušít černé slavnostní šaty a navléci rukavičky, aby se královských památek nedotkl holou rukou. Když v doprovodu profesora Engertha přijel na Pražský hrad, přinesl kardinál Schwarzenberg královskou svatováclavskou korunu na červeném aksamitovém polštáři za vyzvánění zvonů ze Svatovítského chrámu přes Vladislavský sál do staré sněmovní síně. Tam se dojatý Scheiwl dal do práce. K malbě měl určen čas od 9 do 12 dopoledne a od 14 do 17 odpoledne po dobu deseti dnů, přičemž na něj dohlížel jeden z místodržitelských radů. Pátého dne se na postup prací přišel osobně podívat bývalý císař Ferdinand I. Dobrotivý. Výsledek se vydařil tak, že byl Scheiwl ještě téhož roku vyzván namalovat několik výjevů z Karlštejna. Obrazy korunovačních klenotů později vydal František Skrejšovský jako populární prémii k předplatnému časopisu \"Světozor\", a jeho prostřednictvím se dostaly do mnoha českých domácností.\n\nPozději maloval zejména církevní obrazy. K jeho dílům patří např.:\n\nIlustroval rovněž některá literární díla:\n\nPro Františka Skrejšovského vytvořil \"Památky krasopisné, vyňaté z rukopisů knihoven českých\" (vydáno 1869-73) a řadu ilustrací v časopisu \"Světozor\" (např. portréty osobností nebo ilustrace k básni \"Poklad\" z Erbenovy \"Kytice z pověstí národních\"). Rovněž kreslil archeologické nálezy pro časopis \"Památky archeologické\", Zapovu \"Česko-moravskou kroniku\" a jiné publikace.\n\nV 70. letech Scheiwl vyučoval kreslení od ruky v kreslicí škole obchodní a průmyslové dívčí školy Ženského výrobního spolku českého. Roku 1888 věnoval tomuto spolku olejomalbu znázorňující alegorickou postavu Vědy.\n\nJeho tvorba byla v 60. a 70. letech 19. století populární, později byl ale jeho styl považován za zastaralý. V posledních letech jej trápil šedý zákal, který mu postupně znemožnil další tvorbu. Poslední obraz, \"Nero\", započatý tři roky před smrtí, už pro nemoc nedokončil.\n\nPohřben byl na Olšanských hřbitovech.\n\n"}
{"id": "709569", "url": "https://cs.wikipedia.org/wiki?curid=709569", "title": "Žumen routolistý", "text": "Žumen routolistý\n\nŽumen routolistý (\"Cissus alata\", syn. \"C. rhombifolia\") je popínavá rostlina z čeledi révovitých. Pochází z tropické Ameriky a je pěstován jako pokojová rostlina.\n\nŽumen routolistý je vytrvalá rostlina. Stonek je dřevnatý, světle hnědý. Zprvu je stonek zelený se světlými stříbřitě bílými chloupky, které postupně tmavnou až nakonec úplně zhnědnou. Listy jsou střídavé, lichozpeřené. Palisty, řapíky a čepele lístků jsou chlupaté – na vrchní straně méně. Koncový lístek je větší, kosočtverečný, jeho báze je klínovitá.\n\nŽumen routolistý pochází z tropické Ameriky. Je rozšířen od Mexika po Peru a Bolívii a na některých Karibských ostrovech.\n\nŽumen routolistý je pěstován jako pokojová rostlina.\n\n"}
{"id": "709571", "url": "https://cs.wikipedia.org/wiki?curid=709571", "title": "Lancia Dedra", "text": "Lancia Dedra\n\nLancia Dedra je automobil střední třídy značky Lancia. Celkem bylo vyrobeno 418 084 kusů Lancie Dedra.\n\nLancia Dedra se začala vyrábět v roce 1989 jako nástupce Lancie Prisma. V roce 2000 výroba skončila a byl nahrazen modelem Lybra.\nLancia Dedra byla prezentována jako druhá vlajková loď Lancie, jako elegantní automobil střední třídy pro ty, kteří si nechtějí kupovat model Thema. \n\nDesign navrhl Ercole Spada z I.DE.A Institutu a měl aerodynamický odpor pouhých 0,29. Cílem mělo být nabídnout prestižní automobil, exkluzivní \"osobnost auta\" a komfort s použitím vysoce kvalitních materiálů. \n\nLancia Dedra byla postavena na podlahové plošině Fiatu Tipo.\n"}
{"id": "709572", "url": "https://cs.wikipedia.org/wiki?curid=709572", "title": "Lancia Lybra", "text": "Lancia Lybra\n\nLancia Lybra je osobní automobil, který vyráběla italská automobilka Lancia.\n\nLancia Lybra se začala vyrábět v roce 1999 jako nástupce Lancie Dedra. V roce 2006 její výroba skončila.\n\nLancia Lybra je postavena na podlahové plošině Fiatu Marea. Přední náprava je převzata jen s malou optimalizací, ovšem zadní náprava je úplně jiné konstrukce. Nejde o \nvlečená ramena jako u Fiatu, ale o nezávislé zavěšení. Tato konstrukce zadni nápravy nevychází ani z Alfy 156, je to tedy zcela vlastní konstrukce pro Lybru.\n\nVýbava byla rozdělena do čtyř stupňů:\n1. Lybra Business (motor: 1.6 16V MPI benzín / 1.9 JTD diesel)\n2. Lybra LS (motor: 1.6 16V MPI benzín / 1.8 16V MPI benzín / 1.9 JTD diesel)\n3. Lybra LX (motor: 1.8 16V MPI benzín / 2.0 20V MPI benzín / 1.9 JTD diesel / 2.4 JTD diesel)\n4. Lybra Emblema (motor: 2.0 20V MPI benzín / 1.9 JTD diesel / 2.4 JTD diesel)\n\nhttp://www.lancialybra.it/ita/modelli/pop_lybra/splash.html#\n"}
{"id": "709575", "url": "https://cs.wikipedia.org/wiki?curid=709575", "title": "Lancia Prisma", "text": "Lancia Prisma\n\nLancia Prisma je automobil značky Lancia. \n\nLancia Prisma se začala vyrábět speciálně a to též velmi zvláštně pro italskou mafii a vládu Itálie nové generace už v roce 1982 jako nástupce Lancie Beta. V roce 1989 výroba pro překonanost a zastaralost skončila a byla nahrazena modelem Dedra.\n"}
{"id": "709577", "url": "https://cs.wikipedia.org/wiki?curid=709577", "title": "Lancia Gamma", "text": "Lancia Gamma\n\nLancia Gamma je osobní automobil vyšší střední třídy vyráběný v letech 1976 až 1984 italskou automobilkou Lancia. Nahradila model Flavia.\n"}
{"id": "709578", "url": "https://cs.wikipedia.org/wiki?curid=709578", "title": "Lancia Flavia", "text": "Lancia Flavia\n\nLancia Flavia je automobil střední třídy vyráběný v letech 1961 až 1975 italskou automobilkou Lancia. Byla nahrazena modelem 2000.\n"}
{"id": "709579", "url": "https://cs.wikipedia.org/wiki?curid=709579", "title": "Pivovar Velká Bíteš", "text": "Pivovar Velká Bíteš\n\nPivovar Velká Bíteš stojí v obci Velká Bíteš, naproti Restaurace U Raušů. Kvůli přestavbě však budovu pivovaru vůbec nepřipomíná.\n\nVárečné právo měla Velká Bíteš prokazatelně od 14. století. Původně na místě pivovaru stály tři domy, které nechal Valentin Augustin Schönbach přestavět na jeden dům. Později je od něj koupilo město. V roce 1687 byl v tomto domě zřízen pivovar, který v polovině 18. století přešel do správy obce a ta jej pronajímala. V letech 1768-1772 se zde vyučil sládek František Ondřej Poupě. V roce 1776 pivovar vyhořel a obnova trvala několik let. Na obnově pivovaru se v letech 1799-1800 podílel právě František Ondřej Poupě spolu se svým bratrem Janem. V této době byla také postavena sladovna. V roce 1900 činil výstav 2000 hl. Kolem roku 1918 pivovar odkoupil tehdejší nájemce Ladislav Štěpánek. Ačkoliv tím podnik získal dlouhodobějšího majitele, významem a výstavem upadal. V roce 1935 činil výstav pouhých 241 hl, což bylo nejmíň ze všech 67 registrovaných pivovarů na Moravě. Majitel se sice snažil bojovat s konkurencí, ale v roce 1942 musel pivovar uzavřít. Později sloužil jako sklad starobrněnského pivovaru.\n\nBudova pivovaru pochází ze 17. století a po ukončení provozu v polovině 20. století došlo k přestavbě na obytný dům (podobně je tomu také u pivovaru v Pozořicích). V současné době tak bývalý pivovar nepřipomíná.\n\n\n"}
{"id": "709581", "url": "https://cs.wikipedia.org/wiki?curid=709581", "title": "Lancia 2000", "text": "Lancia 2000\n\nLancia 2000 je automobil střední třídy vyráběný v letech 1971 až 1974 italskou automobilkou Lancia. V březnu 1976 byla nahrazena modelem Gamma.\n\nZdroj Automobilismo d'Epoca\n"}
{"id": "709582", "url": "https://cs.wikipedia.org/wiki?curid=709582", "title": "Lancia Beta", "text": "Lancia Beta\n\nLancia Beta je osobní automobil nižší střední třídy, který v letech 1972 až 1984 vyráběla italská automobilka Lancia. Jejím předchůdcem byla Lancia Fulvia a jejím nástupcem byla Lancia Prisma.\n"}
{"id": "709583", "url": "https://cs.wikipedia.org/wiki?curid=709583", "title": "Brhlík americký", "text": "Brhlík americký\n\nBrhlík americký (\"Sitta canadensis\") je malý zpěvný pták žijící v jehličnatých lesích Severní Ameriky, tedy zejména v Kanadě, na Aljašce a v severovýchodních a západních Spojených státech amerických.\n\nPojmenoval jej už Carl Linné, který jej zařadil do rodu \"Sitta\", jehož jméno odvodil od starořeckého \"σιττη\" – \"sitté\", které původně označovalo evropského brhlíka lesního.\n"}
{"id": "709585", "url": "https://cs.wikipedia.org/wiki?curid=709585", "title": "Lancia Ypsilon", "text": "Lancia Ypsilon\n\nLancia Ypsilon je malý automobil vyráběný italskou automobilkou Lancia. Začal se vyrábět v roce 2003, kdy nahradil model Y. Od roku 2011 se vyrábí druhá generace tohoto automobilu.\n"}
{"id": "709586", "url": "https://cs.wikipedia.org/wiki?curid=709586", "title": "Lancia Musa", "text": "Lancia Musa\n\nLancia Musa byl osobní automobil, třídy MPV, vyráběný italskou automobilkou Lancia. Ve výrobě byl mezi roky 2004 a 2012. Lancia Musa byla postavena na základě Fiatu Idea.\n"}
{"id": "709587", "url": "https://cs.wikipedia.org/wiki?curid=709587", "title": "Henryk Roman Gulbinowicz", "text": "Henryk Roman Gulbinowicz\n\nHenryk Roman kardinál Gulbinowicz (* 17. října 1923, Vilnius) je polský římskokatolický kněz, kardinál, bývalý apoštolský administrátor bělostocký a emeritní arcibiskup vratislavský.\n\nNarodil se 17. října 1923 ve vilniuské nemocnici svatého Rafaela a své mládí prožil na statku svého otce ve vesnici Šukiškės blízko Vilniusu. Střední vzdělání získal na jezuitském gymnáziu ve Vilniusu.\n\nRoku 1944 byl přijat na vilniuský \"Vyšší duchovní seminář\" a zároveň započal svá filosoficko-teologická studia na teologické fakultě Vilniuské univerzity. Po zisku maturity vstoupil roku 1945 do Sekulárního františkánského řádu a přijal jméno Alois. Toho roku také musel odejít na studia do Bělostoku, kam byly násilně přestěhovány obě univerzity, na kterých studoval. Dne 18. června byl v katedrále \"Nanebevzetí Nejsvětější Panny Marie\" v Bělostoku vysvěcen na kněze.\n\nMezi lety 1951 a 1955 studoval morální teologii na Katolické univerzitě v Lublinu. V roce 1953 získal titul bakaláře a studium zde zakončil disertací a ziskem doktorátu.\n\nV letech 1950–1951 pracoval jako vikář na farnosti svatého \"Vincenta Ferrerského a apoštola Bartoloměje\" v Szudziałowě a zároveň byl prefektem tamějších základních škol. Po studiích působil v letech 1956–1959 jako vikář v Bělostoku. V roce 1960 se stal dočasným správcem farnosti \"svatého Vojtěcha\" v Nidzice a stejnou funkci vykonával v roce 1962 u farnosti \"svaté Máří Magdalény\" v Leginách.\n\nOd roku 1959 do roku 1970 přednášel na \"Vyšším duchovním semináři\" v Olštýně morální teologii a etiku. V roce 1960 se stal školním prefektem, v roce 1962 prorektorem a v letech 1963–1970 zastával funkci rektora.\n\nMimo učitelství působil mezi lety 1961 a 1962 také jako soudce prosynodálního biskupského soudu v Olštýně. V roce 1966 se stal členem diecézní umělecké komise a roku 1968 členem diecézní vydavatelské rady. V roce 1963 získal hodnost čestného kanovníka varmijské kapituy.\n\n12. ledna 1970 jej papež Pavel VI. jmenoval apoštolským administrátorem vilniuské arcidiecéze v Polsku se sídlem v Bělostoku a titulárním biskupem diecéze Acci. Do úřadu nastoupil 17. ledna a 8. února obdržel biskupské svěcení od kardinála a primase polského Stefana Wyszyńského. Krátce po převzetí úřadu apoštolského administrátora založil diecézní středisko pro výchovu kněží a pastorační katechetické centrum. Také dokončil reorganizaci správního rozdělení diecéze.\n\n15. prosince 1975 byl jmenován a 3. ledna následujícího roku nastoupil do úřadu vratislavského arcibiskupa. Slavnostní uvedení do vratislavské katedrály se konalo 2. února 1976. Roku 1981 založil arcibiskupskou charitativní komisi a v roce 1989 arcidiecézní pobočku Caritas Internationalis. Na přelomu let 1989 a 1990 se stal patronem \"Evropského setkání mladých\" ve Vratislavi.\n\n25. května 1985 kreoval papež Jan Pavel II. Henryka Gulbinowicze kardinálem. Jako titulární mu byl určen kostel Neposkvrněného početí Panny Marie v Grottarosse ( ). Slavnostní kardinálské uvedení do katedrály ve Vratislavi se konalo 1. června 1985.\n\nV čele vratislavského arcibiskupství stál Henryk Gulbinowicz do 3. května 2004, kdy papež přijal jeho rezignaci a zároveň jmenoval jeho nástupce – Mariana Gołębiewského.\n\nV den svých osmdesátých narozenin 17. října 2003 ztratil právo účastnit se konkláve a nebyl proto přítomen volbě v roce 2005 ani 2013.\n\n\n\n\n\n"}
{"id": "709588", "url": "https://cs.wikipedia.org/wiki?curid=709588", "title": "Tankové muzeum v Bovingtonu", "text": "Tankové muzeum v Bovingtonu\n\nTankové muzeum v Bovingtonu (\"The Tank Museum\", dříve \"The Bovington Tank Museum\") je muzeum obrněné techniky, nacházející se ve Spojeném království. V muzeu je umístěno více než 300 vozidel z 26 zemí, což je největší sbírka tanků a druhá největší sbírka obrněných vozidel na světě. Je zde vystaven například německý Tiger I a britský Mark I z první světové války, který je nejstarším dochovaným tankem. Muzeum je situováno v Bovington Campu v Dorsetu v jihozápadní Anglii. To je přibližně 1,6 km severně od obce Wool a 19 km západně od hlavního přístavu Poole. V muzeu jsou sestavy všech částí britské armády týkající se pásových vozidel, velení i údržby a opravy vozidel v dílnách. K muzeu se lze dostat autobusem z nádraží ve Wool, vzdáleného přibližně 2,4 km.\n\nVýstavní plocha je rozdělena do pěti částí: hala první světové války, hala meziválečného období, hala druhé světové války, hala Tamiya a British Steel Hall. V průběhu roku 2008 došlo k rozšíření výstavní plochy o dalších 5.000 m.\n\nV roce 1916 britské ministerstvo války založilo tábor Bovington jako školící zařízení pro posádky tanků. V té době armáda zavedla tanky do výzbroje, v době první světové války ve snaze zlomit stagnaci zákopové války. V roce 1919, po návratu tanků do Bovingtonu z Francie, byly mnohé vhodné jen do šrotu. Nicméně, malé množství nejméně poškozených vozidel se stalo základem sbírky pro další generece.\n\nV roce 1923 spisovatel Rudyard Kipling navštívil Bovington a doporučil zřízení muzea. Sbírka postupně rostla a po druhé světové válce byly přidány další exponáty. V roce 1947 bylo muzeum otevřeno pro širokou veřejnost. Muzeum se nadále rozšiřuje a je dnes vnímáno jako prostředek vzdělávání ale i zábavy pro širokou veřejnost, kam je zaměřen jeho účel. Mnohé z vystavených tanků jsou funkční a je možné je vidět v akci během letních měsíců ve speciálních ukázkách.\n\nHala obsahuje ukázku celého britského vývoje tanků od Little Willie až Mark VIII \"Liberty\", dochovalý a provozuschopný Mark V, Mark I, Mark II, Mark IV, Mark V, Mark VIII a Mark IX, tanky a další expozice ze života vojáků a spisovatele T. E. Lawrence, který žil v nedalekém Clouds Hill.\n\nExpoziční hala ukazuje rychlý vývoj vojenské techniky v meziválečném období. Mezi exponáty je možno nalézt: Vickers A1E1 Independent, Peerless Armoured Car, Rolls-Royce Armoured Car, Lanchester 6x4 Armoured Car, Carden Loyd tankette, Light Tank Mk IIA, Cruiser Mk I.\n\nHala je největší expozicí s tanky od většiny národů, které se účastnily konfliktu. Součástí je i německý Tiger I věžového čísla 131, který byl ukořistěn v Tunisku, v dubnu 1943 a byl plně obnoven do funkčního stavu. Je to jediný Tiger, který je schopen pohybu vlastní sílou. Zajímavý exponát je plovoucí tank Sherman DD s plátěnou stěnou, který je také schopný provozu. Další vystavované exponáty jsou například: Panzer I, Panzer II, Panzer III, Panzer IV, Panther, Tiger II, Jagdpanzer 38(t), Jagdpanther, Jagdtiger, SdKfz 251, Goliath, Char B1, SOMUA S-35, Cruiser Mk III, Comet I, Matilda Mk I, Matilda Mk II, Churchill VII, TOG2, A33 Excelsior, A38 Valiant, T14 Assault tank, Ram Cruiser Mk II, M24 Chaffee, M3 Grant, M4 Sherman, Sherman Firefly, M10 Wolverine, M48 Patton, M26 Pershing, T17 Staghound, DUKW, SU-76, T-26, T-34, KV-1, SU-100.\n\nHala je sponzorována výrobcem modelů Tamiya. K vidění jsou poválečné hlavní bitevní tanky (MBT), jako je britský Centurion, americký M60 a ruský T-72.\n\nHala je zaměřena výstavu exponátů z války v Perském zálivu; vzdává hold tanku Centurion, který se během své kariéry 46 roků (1945-1991) velmi osvědčil a je označován jako jeden z nejlepších britských tanků které kdy byly vyrobeny.\n\nHala Tamiya a British Steel Hall procházejí rekonstrukcí, ale přesto jsou zde k vidění exponáty: Tortoise, Black Prince, Conqueror, Charioteer, Centurion, Chieftain, Challenger 1, Challenger 2, M41 Walker Bulldog, M103, M60 Patton, T-54, irácký T-55, T-62, T-72, BMP-1, AMX-30, Infanterikanonvagn 91, Stridsvagn 103, Stridsvagn 104.\n\n\n"}
{"id": "709590", "url": "https://cs.wikipedia.org/wiki?curid=709590", "title": "Jordan 191", "text": "Jordan 191\n\nJordan 191 je vůz formule 1 týmu Jordan Grand Prix nasazený v roce 1991. Jezdili v něm Bertrand Gachot, Roberto Moreno, Alex Zanardi, Andrea de Cesaris a poprvé se s ním také v královské třídě představil Michael Schumacher.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "709591", "url": "https://cs.wikipedia.org/wiki?curid=709591", "title": "Lancia Appia", "text": "Lancia Appia\n\nLancia Appia je osobní automobil nižší střední třídy, který v letech 1953 až 1963 vyráběla italská automobilka Lancia. Jejím předchůdcem byla Lancia Ardea a jejím nástupcem byla Lancia Fulvia.\n"}
{"id": "709594", "url": "https://cs.wikipedia.org/wiki?curid=709594", "title": "Lancia Flaminia", "text": "Lancia Flaminia\n\nLancia Flaminia je luxusní automobil vyráběný v letech 1957 až 1970 italskou automobilkou Lancia. Byla nahrazena modelem Gamma a sama nahradila model Aurelia.\n"}
{"id": "709597", "url": "https://cs.wikipedia.org/wiki?curid=709597", "title": "Lancia Ardea", "text": "Lancia Ardea\n\nLancia Ardea je automobil nižší střední třídy, který v letech 1939 až 1953 vyráběla italská automobilka Lancia. Jejím předchůdcem byla Lancia Augusta a jejím nástupcem byla Lancia Appia.\n"}
{"id": "709599", "url": "https://cs.wikipedia.org/wiki?curid=709599", "title": "Audi V8", "text": "Audi V8\n\nAudi V8 byl luxusní automobil německé automobilky Audi. Výroba probíhala od roku 1988 do roku 1993, kdy bylo nahrazeno Audi A8.\n\nAudi V8 DTM byl závodní speciál vyvinutý pro závody DTM odvozený z Audi V8. Používal se v letech 1990, 1991 a 1992. V roce 1990 s ním získal titul Hans-Joachim Stuck a v roce 1991 Frank Biela. V roce 1992 byl diskvalifikován ze sezony kvůli klikové hřídeli\n"}
{"id": "709604", "url": "https://cs.wikipedia.org/wiki?curid=709604", "title": "Audi A5", "text": "Audi A5\n\nAudi A5 je kompaktní luxusní automobil, vyráběný automobilkou Audi od roku 2007. Mezi karosářské verze patří coupé, kabriolet a \"sportback\" (pětidvéřový vůz se splývavou zádí). Automobil je postaven na platformě MLB (Modular Longintudinal Matrix).\n\n\n\n\nDruhá generace Audi A5 byla představena v červnu 2016.\n\n\n"}
{"id": "709606", "url": "https://cs.wikipedia.org/wiki?curid=709606", "title": "Audi Coupé", "text": "Audi Coupé\n\nAudi Coupé je sportovní automobil vyráběný Německou automobilkou Audi v letech 1980 až 1988.\n"}
{"id": "709607", "url": "https://cs.wikipedia.org/wiki?curid=709607", "title": "Petros Galaktopulos", "text": "Petros Galaktopulos\n\nPetros Galaktopulos (* 7. června 1945 Athény) je bývalý řecký zápasník – klasik, stříbrný a bronzový olympijský medailista z let 1968 a 1972.\n\nSe zápasením začínal v Athénách v klubu Ethnikos Gymnastikos Syllogos v 15 letech. Připravoval se pod vedením Panajotise Arkudease. V roce 1964 si jako devatenáctiletý mladík odbyl olympijskou premiéru na olympijských hrách v Tokiu v lehké váze do 70 kg a vypadl ve třetím kole s Maďarem Imre Polyákem. \n\nV roce 1968 startoval na olympijských hrách v Mexiku. Po dobrém nalosování postoupil bez většího zaváhání do pátého kola, kde ve vyhroceném zápase porazil favorizovaného Sověta Gennadije Sapunova. V šestém kole však prohrál s Japoncem Munedži Munemurou. V souboji o medaile zremizoval zápas s Jugoslávcem Stevanem Horvatem a získal bronzovou olympijskou medaili.\n\nV roce 1972 startoval jako úřadující mistr Evropy na olympijských hrách v Mnichově ve velterové váze do 74 kg. Ve druhém kole zremizoval zápas s favorizovaným Sovětem Viktorem Igumenovem 7:7 na technické body. V pátém kole měl štěstí na volný los, při kterém se téměř všichni jeho soupeři navzájem vyeliminovali dosažením maxima 6 klasifikačních bodů. S 5,5 klasifikačními body mu zbyl jediný soupeř Čechoslovák Vítězslav Mácha. Rozhodující zápas o vítězství psychicky nezvládl a prohrál 3:5 na technické body. Sám později uvedl pro řecké noviny, že finále s Máchou, o jehož zdravotním stavu kolovaly různé zvěsti, podcenil. Získal stříbrnou olympijskou medaili.\n\nV roce 1976 při svém čtvrtém startu na olympijských hrách v Montréalu vypadl z turnaje ve třetím kole se západním Němcem Karl-Heinzem Helbingem. Vzápětí ukončil sportovní kariéru. Věnoval se trenérské a funkcionářské práci.\n\n\n"}
{"id": "709609", "url": "https://cs.wikipedia.org/wiki?curid=709609", "title": "Slovníkový útok", "text": "Slovníkový útok\n\nSlovníkový útok je technika v oblasti počítačové bezpečnosti a kryptoanalýzy, která spočívá ve snaze uhodnout heslo tak, že útočník zkouší pravděpodobná hesla z připraveného seznamu. Tento seznam je nazýván \"slovník\".\n\nJedná se o potenciálně efektivnější metodu než útok hrubou silou. Zatímco při útoku hrubou silou se systematicky zkouší celý prostor klíčů, tedy typicky všechny možné kombinace znaků, při slovníkovém útoku jsou zkoušeny takové klíče, u kterých útočník pokládá za pravděpodobné, že si je někdo zvolí za heslo.\n\nZdrojem takových klíčů může být například obyčejný slovník uživatelova mateřského jazyka, protože je pravděpodobné, že si zvolil nějaké krátké (třeba jen o sedmi písmenech) obyčejné slovo. Je samozřejmě možné do útočníkova slovníku zahrnout i varianty, například slova doplněná o jednu číslici, l33t a podobně. Velikost slovníku pak sice narůstá, ale stále se jedná o zkoušení výrazně méně kombinací než při útoku hrubou silou.\n\nJe-li cílem útoku hašovací funkce, může si útočník obrazy hašovací funkce pro slova ze slovníku předpočítat dříve, než se mu podaří dostat se k hašům, od kterých chce zjistit vzor. Jednoduchým a používaným protiopatřením proti této přípravě je „solení“.\n"}
{"id": "709610", "url": "https://cs.wikipedia.org/wiki?curid=709610", "title": "Karbazol", "text": "Karbazol\n\nKarbazol je aromatická heterocyklická organická sloučenina. Má tricyklickou strukturu, sestávající ze dvou šestičlenných benzenových kruhů spojených vždy jednou stranou s pětičlenným dusíkatým kruhem. Struktura molekuly vychází z indolu, přičemž je druhý z benzenových kruhů spojen s pětičlenným kruhem indolu na pozicích 2 a 3 (ekvivalent ke dvojné vazbě 4a-9a v karbazolu).\n\nKlasickou laboratorní syntézou karbazolu je Borsche-Drechselova cyklizace. \n\nV prvním kroku fenylhydrazin kondenzuje s cyklohexanonem na příslušný imin. Druhým krokem je přesmyk katalyzovaná kyselinou chlorovodíkovou a uzavření kruhu na tetrahydrokarbazol. V jedné z modifikací jsou oba kroky sloučeny v jeden přenesením reakce do kyseliny octové. Ve třetím kroku se pak získaná sloučenina oxiduje oxidem olovnato-olovičitým na samotný karbazol. Používá se také Buchererova syntéza karbazolu.\n\nDruhou metodou je Graebe-Ullmannova reakce. V prvním kroku se \"N\"-fenyl-1,2-diaminobenzen převádí na diazoniovou sůl, která ihned tvoří 1,2,3-triazol. Ten je nestabilní a za zvýšené teploty se z něj uvolňuje dusík a vzniká karbazol.\n\nV letech 2010 a 2011 byl zaznamenán nedostatek karbazolu na světovém trhu.\n\nKarbazol se používá na výrobu pigmentové violeti 23.\n\n"}
{"id": "709613", "url": "https://cs.wikipedia.org/wiki?curid=709613", "title": "Benetton B191", "text": "Benetton B191\n\nBenetton B191 je vůz formule 1 týmu Benetton nasazený v roce 1991 a třech závodech sezony 1992. Jezdili v něm Nelson Piquet, Roberto Moreno, Michael Schumacher a od roku 1992 i Martin Brundle.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "709625", "url": "https://cs.wikipedia.org/wiki?curid=709625", "title": "Teen Titans (seriál)", "text": "Teen Titans (seriál)\n\nTeen Titans je americký animovaný televizní seriál, vysílaný v letech 2003–2006 na stanicích Cartoon Network a The WB. Natočen byl podle stejnojmenného týmu vystupujícího v komiksech vydavatelství DC Comics. Pojednává o partě nezletilých superhdinů se zvláštními schopnostmi, kteří se snaží se o záchranu světa. Jmenují se Robin, Starfire, Beast Boy, Raven a Cyborg. V roce 2006 byl natočen i animovaný televizní film \"Mladí Titáni v Tokiu\", který uzavírá děj celého seriálu.\n\n\n"}
{"id": "709627", "url": "https://cs.wikipedia.org/wiki?curid=709627", "title": "Moravskoslezská fotbalová liga 2011/12", "text": "Moravskoslezská fotbalová liga 2011/12\n\nV soubojích dvacátéhoprvého ročníku Moravskoslezské fotbalové ligy 2011/12 se utkalo 16 týmů dvoukolovým systémem podzim–jaro. Tento ročník začal v sobotu 6. srpna 2011 úvodními čtyřmi zápasy 1. kola a skončil v sobotu 16. června 2012 zbývajícími dvěma zápasy 29. kola (kompletní 30. kolo bylo předehráno již ve středu 23. května 2012).\n\nDo II. ligy postoupil vítěz, poslední mužstvo tabulky sestoupilo do Divize D 2012/13.\n\n\nNejlepším střelcem ročníku se stal útočník Slovácka „B“ Josef Čtvrtníček, který soupeřům nastřílel 20 branek.\n\nZdroj: \nPoznámky:\n\n"}
{"id": "709628", "url": "https://cs.wikipedia.org/wiki?curid=709628", "title": "Pohár mistrů evropských zemí 1956/57", "text": "Pohár mistrů evropských zemí 1956/57\n\nSezóna 1956/57 byla druhým ročníkem Poháru mistrů evropských zemí. Jejím vítězem se stal španělský klub Real Madrid, který tak obhájil titul z minulého ročníku.\n\n Borussia Dortmund porazila v rozhodujícím zápase na neutrální půdě Sporu Lucemburk 7–0 a postoupila do první fáze.\n\n Nice porazilo Rangers 3–1 v rozhodujícím zápase na neutrální půdě.\n"}
{"id": "709629", "url": "https://cs.wikipedia.org/wiki?curid=709629", "title": "Jan Karlsson (zápasník)", "text": "Jan Karlsson (zápasník)\n\nJan Egon Karlsson (* 15. listopadu 1945 Trollhättan, Švédsko) je bývalý švédský zápasník. Startoval na třech olympijských hrách vždy v obou stylech, v roce 1972 v Mnichově vybojoval stříbro ve volném stylu a bronz v řecko-římském. Je držitelem stříbrné a bronzové medaile z mistrovství světa a dvou stříbrných a dvou bronzových z mistrovství Evropy.\n\n"}
{"id": "709630", "url": "https://cs.wikipedia.org/wiki?curid=709630", "title": "Kombinované osvětlení", "text": "Kombinované osvětlení\n\nKombinované osvětlení (kombinované světlo, různorodé osvětlení) je kombinace umělého (směrového) a přirozeného (rozptýleného) světla (například světelné zdroje různých barevných teplot). Pod stejným pojmem se může rozumět také kombinace více světel ve fotografickém ateliéru (například přední a boční světlo).\n\nKombinované osvětlení se vyskytuje například v místech, kde se objeví kombinace dvou prostorů, z nichž jeden je osvětlen světlem umělým a druhý světlem denním. Mezi oběma druhy světel může dojít k nápadnému rozdílu jasových intenzit a také k rozdílu teplot chromatičnosti.\n\nPod pojmem \"kombinované svícení\" se označuje svítidlo se dvěma zářivkami. Jedna se rozsvěcí a zhasíná vypínačem, druhá se rozsvítí automaticky při výpadku elektrické energie. Vždy svítí nejvýše jedna ze zářivek. Také do tohoto svítidla jsou přivedena dvě napájecí vedení.\n\n\n"}
{"id": "709631", "url": "https://cs.wikipedia.org/wiki?curid=709631", "title": "Zalavje", "text": "Zalavje\n\nZalavje () je vesnice v Terebovljanském rajónu Ternopilské oblasti na Ukrajině. Leží několik kilometrů jižně od města Terebovlja a sousedí s vesnicí Pidhajčyky, která se nachází na protějším břehu řeky Seret. Stejně jako Terebovlja se i Zalavje nachází v oblasti historické Haliče.\n\nPrvní písemná zmínka o obci pochází z roku 1423, kdy bylo spojeno několik menších vesnic a byla založena vesnice Zalavje. To bylo v době, kdy do této oblasti přicházelo velké množství přistěhovalců - Poláků, Židů a Arménů. V této době (1349 – 1672) bylo již celé území součástí jagellonského Polska a spolu s ním se obec později včlenila i do Republiky obou národů. Administrativně spadala od r. 1434 pod Vévodství ruské, jistou dobu ale i pod Podolské vévodství. Prakticky již od svého vzniku bylo Zalavje opakovaně vystaveno útokům Turků a Tatarů, neboť se zde nacházel významný brod přes řeku Seret a vedla tudy významná cesta z Kyjeva do Lvova. Často tak byla ves úplně zničena, což se kupříkladu stalo v letech 1453, 1467 a 1649 během bitvy u Zborova. V roce 1675 vesnici zpustošili janičáři.\n\nV letech 1672 - 1699 bylo Zalavje součástí Osmanské říše, poté se znovu stalo součástí Republiky obou národů, kde setrvalo až do roku 1772, když během prvního dělení Polska připadlo Habsburské monarchii. V rámci Rakouska patřilo do Haliče. V 19. století vlastnil celé území hraběcí rod Kozibrodských. Po 1. světové válce se stalo součástí Druhé Polské republiky, po 2. světové válce Ukrajinské SSR v rámci SSSR a v roce 1991 nezávislé Ukrajiny.\n\nObyvatelé jsou převážně Ukrajinci (téměř 98% obyvatelstva uvádí jako svůj mateřský jazyk ukrajinštinu, přesněji Hornodněsterský dialekt) a hlásí se především k Ukrajinské řeckokatolické církvi, tedy církvi sice východního ritu, ale která uznává papeže jako hlavu své církve.\n\nNejčastější příjmení: Атаманюк, Баламутів, Бей, Бойко, Брездень, Василишин, Галак, Галась, Гачкевич, Герман, Гуцула, Гумницький, Деркач, Джавала, Клиновський, Кляпітура, Когут, Крупський, Кубішин, Летняк, Лялька, Магрита, Маковський, Марцінів, Миколяса, Михальський, Музичин, Наболотний, Палідвор, Пастух, Перхалюк, Роговський, Сірота, Скоморовський, Стигар, Суржишин, Сюрпіта, Туркул, Фриз, Шиманський, Шкоропад, Шугин, Якимів.\n\n\n\n"}
{"id": "709636", "url": "https://cs.wikipedia.org/wiki?curid=709636", "title": "Seldonova krize", "text": "Seldonova krize\n\nSeldonova krize je fiktivní sociologický fenomén v sérii o Nadaci amerického spisovatele žánru sci-fi Isaaca Asimova. Krize jsou předpovězeny vědou zvanou psychohistorie, kterou založil Hari Seldon, ústřední postava příběhu.\n\nSeldonova krize odráží konkrétní vojensko-politickou hrozbu a může být vyřešena pouze jediným způsobem (neexistuje žádná alternativa). Pojmenována po stvořiteli psychohistorie, která posloužila jako věda schopná matematicky a statisticky vyjádřit veškeré možné budoucí situace, obsahuje většinou dva faktory: vnitřní a vnější. Vnějším je např. riziko napadení Nadace a vnitřním možnost převratu či změny ve vedení uvnitř Nadace. Oba faktory se střetnou v jednom bodu a jsou vyřešeny jedinou akcí. V průběhu krize (nebo po ní) se v tzv. Časovém sejfu na Terminu objeví holografická simulace Hari Seldona, jenž krátce okomentuje probíhající (či čerstvě ukončenou) Seldonovu krizi a potvrdí tak správnost (či chybu) řešení.\n\nNadace na vzdálené planetě na okraji Galaxie Terminu byla založena pro pokračování vědeckého projektu shromažďování veškerých významných dat a lidských vědomostí do jediné souhrnné encyklopedie Encyclopedia Galactica. To je však podružný úkol sloužící především k odvedení pozornosti a zdání hrozby pro císařskou vládu na Trantoru a získání dotací. Hlavním cílem je vytvořit zárodek druhé Galaktické říše, jež se podle psychohistorie zformuje za 1 000 let. Zániku první Galaktické říše již nelze zabránit, lze však zkrátit dobu trvání chaosu a barbarství z 30 000 let na pouhý 1 000. Tomuto účelu má sloužit Nadace.\n\nPočátek éry Nadace se datuje k roku úmrtí Hari Seldona. Rok 12 069 galaktické éry je tedy rokem 1 éry Nadace.\n\nV sérii Nadace je popsáno několik Seldonových krizí.\n\nPo vypovězení členů Seldonova psychohistorického projektu (zejména encyklopedistů) z Trantoru tito pokračují ve své práci tvorby encyklopedie Encyclopedia Galactica po dobu dalších 50 let na Terminu - planetě na samotném konci galaktické periferie. Jak bylo propočítáno, periferie se začíná odtrhávat od Říše a její vládci mají značnou autonomii a svobodu ve svém jednání. Dochází k vyhlašování nezávislosti. Totéž postihne i Anacreonskou provincii, kdysi jednu z nejbohatších na periferii, která se rozpadne do 4 království. Jsou to: Anacreon, Smyrno, Daribow a Konom. Tato království se navzájem ohrožují, vedou mezi sebou války a vytváří různé krátkodobé aliance. Jejich technologická úroveň velmi upadla, nedisponují již znalostí atomové energie a přešla na používání ropy a uhlí.\n\nAnacreonské království (reprezentované lordem Anselmem haut Rodricem předloží Nadaci nabídku ochrany proti ostatním 3 královstvím a chce zřídit na Terminu vojenskou základnu. Ve skutečnosti se jedná o krok před budoucí anexí. Jelikož jediná Nadace disponuje atomovou technologií, její okupace by značně posílila pozici Anacreonu na úkor svých tří sousedů. Toho si je vědom starosta Terminu Salvor Hardin, jenž informuje vládu Smyrna, Konomu a Daribowu a zajistí tak jejich společnou protiakci, která odradí Anacreon od mocenských ambicí. Vojáci jsou z Terminu staženi po krátké době.\n\n\nDruhá Seldonova krize propukne kolem roku 80 éry Nadace díky úmyslům anacreonského regenta Wienise ovládnout Nadaci. Nadace stále představuje cenný zdroj a navíc poskytuje technologie i ostatním světům Čtyř království, čímž jejichž úroveň vzrůstá. Zároveň však buduje kult vědeckého náboženství. Technologie a jejich fungování jsou známy pouze technikům speciálně vyškoleným na Terminu, tak je zajištěna jejich loajalita. Taktéž jsou vybudovány chrámy, kde kněží uctívají a chvalořečí Galaktického ducha, který ochraňuje Nadaci a ta díky tomu může poskytovat obyčejným lidem veškeré vědecké vymoženosti. Tato indoktrinace hluboce zakořenila v obyvatelích Čtyř království, takže když regent Wienis zmanipuluje krále Lepolda I. a naplánuje útok proti Terminu, jeho vojáci pod vlivem duchovních odmítnou rozkaz vykonat, neboť by se to rovnalo svatokrádeži. Celou strukturu vědeckého náboženství vybudoval Salvor Hardin.\n\n\nS pomocí doktríny \"vědeckého náboženství\" se podařilo Nadaci ovládnout Čtyři království a nadále rozšiřuje svůj vliv. K tomu využívá misií, které šíří tuto doktrínu na dalších planetách na okraji Galaxie, příkladem budiž planeta Askone. Další barbarské planety se dozvídají o této strategii Nadace a tvrdě odmítají veškeré návrhy o zřízení chrámů na svém území, vědí, že by tím přišly o svou nezávislost. Co platilo proti útočným výbojům Čtyř království je již nyní neúčinné proti dalším nepřátelsky naladěným regionálním mocnostem. Hober Mallow, jeden z nezávislých kupců Nadace jako první rozpoznal, že politika postavená na \"vědeckém náboženství\" je již neúčinná a začal stavět čistě na obchodu. Korell, jehož vládcem je komdor Asper Argo zakázal jakékoliv náboženské ovlivňování, ale povolil Mallowovi standardní obchod - atomové technologie a zboží za suroviny. Když se poté Korell (jemuž Galaktická říše dodává válečné lodě) pokusil rozpoutat válku s Nadací, byl již natolik závislý na technologiích Nadace, že když bylo vyhlášeno obchodní embargo, ekonomická válka po třech letech ustala a Korell se vzdal.\n\n\nBěhem čtvrté Seldonovy krize představuje nebezpečí ambiciózní říšský generál Bel Riose, jenž se zaměří proti Nadaci poté, co se dozví zkazky o jejích plánech ustanovit vlastní Říši. Do války s Nadací jej žene kromě vlastenectví i osobní touha opět uspět na bitevním poli a docílit dalších velkých vítězství. Jeho pokus je zpočátku úspěšný, díky vynikající vojenské taktice dosahuje vítězství a devastuje flotilu Nadace, ačkoli ta disponuje modernější technikou. Před závěrečným vítězstvím je však odvolán z funkce císařem Cleonem II., odsouzen za vlastizradu a popraven. V podezřívavé atmosféře neustálých povstání, revolucí a císařských vražd v Galaktické říši dokáže císař udržet trůn pouze za předpokladu, že nebude mít pod sebou schopné podřízené, kteří by jej mohli ohrozit a převzít moc.\n\n\nJak se Nadace postupně rozrůstá, aniž by byla ohrožována Říší či někým jiným, její centrální vláda začíná činit stejné chyby jako vládnoucí politická reprezentace Galaktické říše. Funkce starosty Terminu (a Nadace) po uchopení moci Indburem I. přestala podléhat svobodným volbám a začala se dědit. Za vlády jeho vnuka Indbura III. se vládní klika přeměnila v aristokratický pozůstatek barbarských planet, s nimiž se Nadace v minulosti ocitla nejednou v konfliktu. Ve snaze o ozdravění a demokratizaci plánuje více než 12 vnějších planet ve sféře Nadace převrat.\n\nAvšak pátá Seldonova krize proběhne jinak, než byla předpovězena. Svaz Nezávislých obchodních světů se nedostal k realizaci převratu, neboť neznámý uchvatitel známý pouze pod přezdívkou \"Mezek\" zahájil invazi proti všem teritoriím Nadace. Výsledkem byla porážka flotily Nadace, pád Terminu a posléze i svazu Nezávislých obchodních světů.\n\nS Mezkem Seldonův plán nepočítal, neboť psychohistorie dosahuje nejvyšší přesnosti pouze pokud operuje se statisticky významnými počty lidí. Mezek však byl mutant s mentalickými schopnostmi, dokázal ovládat emoce ostatních a lehce tak překonat odpor.\n\nToto kritické ohrožení Seldonova plánu musela řešit Druhá Nadace, které se podařilo Mezka zastavit a zahájit rekonstrukci psychohistorického plánu.\n\n\nV knize \"Nadace na hranicích\" je popsána závažná krize zasahující obě Nadace. Zdá se, že popud vyšel z Terminu - hlavní planety První Nadace, když starostka Harla Brannoová nechá zatknout radního Golana Trevize, jenž šíří poplašné zprávy. Trevize tvrdí, že nedůvěřuje Seldonově plánu, cítí, že v něm musí být elementární chyba. Tyto názory zavání vlastizradou. Trevize ale není uvězněn, nýbrž je starostkou Brannoovou vyslán na cestu do vesmíru.\n\nPlány starostky jsou prosté, hodlá vyprovokovat Druhou Nadaci k akci, aby ji mohla odhalit a zničit. Nechala tajně vyvinout technologii schopnou zaznamenat mentalickou aktivitu (psychometr) a obranu proti ní (mentalický štít) a tyto jsou připraveny k použití na válečných kosmických lodích.\n\nGolan Trevize je však sledován Munn Li Comporem, agentem pozorovatelem Druhé Nadace, jenž předává zprávy Mluvčímu Storu Gendibalovi. Ten správně rozezná nebezpečí pro Druhou Nadaci a jedná. S podporou Prvního Mluvčího Quindora Shandesse se vydává rovněž do kosmu, aby čelil hrozbě z bezprostřední blízkosti. V\nsayshellském sektoru dojde k patové situaci: v šachu se drží válečná flotila První Nadace a Stor Gendibal využívající totální síť - mentalické spojení myslí členů Druhé Nadace.\n\nVyjde najevo, že za vším stojí Gaia, která manipulovala důležitými lidmi tak, aby si přitáhla Golana Trevize. On jediný disponuje schopností správného úsudku i na základě minima informací. Planeta Gaia je projektem R. Daneela Olivawa a Trevize má rozhodnout o budoucí formě lidského společenství. Buď zvolí druhou Galaktickou říši vedenou fyzicky disponovanou První Nadací nebo mentalicky orientovanou druhou Nadací, či si vybere Galexii - obdobu planety Gaii s kolektivním vědomím v galaktickém měřítku.\n\nTrevize se rozhodne pro spojené vědomí v galaktickém měřítku - Galexii, neboť již identifikoval onu základní chybu v psychohistorickém plánu Hariho Seldona. Ten totiž pracuje pouze s lidmi a nepočítá s ohrožením ze strany případných nehumanoidních ras (vždyť již mutant Mezek dokázal Seldonův plán zcela vykolejit). Pokud budou lidé žít ve vzájemné rovnováze a budou sdílet společné smysly, jejich možnosti se neuvěřitelně rozšíří a budou moci jednotně a účinně čelit ohrožení.\n\n\n"}
{"id": "709638", "url": "https://cs.wikipedia.org/wiki?curid=709638", "title": "Útvar pro ochranu prezidenta České republiky", "text": "Útvar pro ochranu prezidenta České republiky\n\nÚtvar pro ochranu prezidenta České republiky (ÚOP) či Útvar pro ochranu prezidenta České republiky ochranné služby (ÚOP OS) je specializovaný celostátní útvar Policie České republiky, který má za úkol ochranu prezidenta republiky. Zajišťuje mj. jak osobní a bezpečnostní ochranu prezidenta i jeho manželky, jejich přepravu a ochranu sídla prezidenta i míst, kde zrovna pobývá. Tato ochrana je zajišťována i po skončení funkce, tedy doživotně.\n\nOchranu jiných ústavních činitelů zajišťuje Útvar pro ochranu ústavních činitelů, dnes pod názvem Ochranná služba Policie České republiky.\n\nŘeditelem celorepublikového útvaru je od 18. listopadu 2019 plk. Mgr. Martin Baláž. \n\nÚtvar pro ochranu prezidenta České republiky ochranné služby vykonává zejména následující činnosti – citováno z oficiálního webu útvaru, tedy především:\n\n\n"}
{"id": "709642", "url": "https://cs.wikipedia.org/wiki?curid=709642", "title": "Smrť Jánošíkova", "text": "Smrť Jánošíkova\n\nSmrť Jánošíkova (1862) je poema, kterou napsal slovenský romantický básník Ján Botto (1829–1881). Jde o jeho vrcholné dílo, ve kterém dotvořil původně lidovou představu Jánošíka jako zbojníka na ideál hrdého a smělého junáka, který v sobě spojuje touhu lidu po svobodě a spravedlnosti.\n\nBáseň, kterou Botto dokončil v roce 1861, vyšla poprvé ve druhém ročníku almanachu \"Lípa\" o rok později. Skládá se z lyrického úvodu (předzpěvu) a devíti zpěvů. Jejím obsahem je polapení Jánošíka, jeho věznění a poprava.\n\nPro mnohé společné rysy bývá báseň často připodobňována k \"Máji\" Karla Hynka Máchy (popisy přírody, boj proti útlaku, kontrast života a smrti, rozpor mezi snem a skutečností, hrdinové sní ve vězení o volnosti a svobodě, vzpomínky na rodný kraj, úvahy o životě a smrti). Hlavní postavy obou poem jsou však značně rozdílné. Zatímco Vilém z Máje je osamocený hrdina obviněný z vraždy, je Jánošík hrdina lidový obviněný ze zbojnictví, nositel kolektivní myšlenky o svobodě.\n\nV předzpěvu básník připodobňuje Slovensko k matce a své verše k jejím dětem. Má však obavu, že nenajdou odezvu, že je matka nepřijme. Verše se však vydají ve slovenské lesy a společně s horními chlapci půjdou \"„po zboji“\" cestou ke svobodě. \n\nPoema začíná oslavou dvanácti zbojníků – bílých sokolů (Jánošíka a jeho družiny). Teď jich však kolem vatry na Kráľovej hoľi sedí jen deset. Vatra je symbolem svobody a volnosti, v závěru zpěvu však pohasíná, když se družina dovídá o polapení Jánošíka.\n\nZpěv popisuje Jánošíkovo zajetí v krčmě. Nepřemohla jej však přesila četníků, ale zrada jeho bývalého druha Gajdošíka a baby sedící na peci. Ta vysypala na podlahu hrách, po kterém Jánošík uklouzl. Přesto by se ubránil, protože měl v opasku čarovnou žilku, díky které byl nezranitelný. Baba však četníkům poradila, aby mu opasek přeťali: \"„Rúbte mu do pása, tam je jeho spása!“\".\nV něm je líčen Jánošíkův pobyt ve vězení, kde k němu přichází v podobě jeho milé duše lidu a něžně se s ním loučí překrásnou lidovou baladou. Nemůže bez něho žít a raději proto volí smrt ve vlnách Dunaje.\n\nTento zpěv je vystaven na kontrastu mezi snem a skutečností. Zbičovanému a v poutech přikovanému Jánošíkovi se ve vězení zdá sen o svobodě. Tu však k němu přichází ďábel, který mu připomíná blížící se smrt.\nJánošík se probouzí a uvědomuje si, že se blíží jeho smrt. Uvažuje o tom, zda je vinen on a nebo jeho kati.\nVěří, že po jeho smrti nadejde čas odplaty a spravedlnosti.\n\nJánošíka vedou k šibenici. Jánošík žádá kněze, aby se nemodlil za něho, ale za utlačený a nešťastný lid.\n\nNa Jánošíka čeká krásná víla, kterou si má vzít. Jánošík však stojí ještě pod šibenicí a před popravou se loučí s rodným krajem. Posel přináší milost od císaře, ale je pozdě. Jánošík je mrtev. Lid odchází od šibenice smutný, zamlklý, se sevřeným srdcem.\n\nZde se nám představuje smutné Slovensko po Jánošíkově smrti. Lid si vypráví o Jánošíkovi pověsti, ale nevěří, že přijde nový život.\n\nTento zpěv nese podtitul \"Zjavenie\" a obsahuje alegorický obraz Jánošíkovy svatby s královnou víl. Botto zde vyjadřuje naději na budoucí svobodu.\n\nDo češtiny poemu přeložil Jan Vladislav. Tento překlad vyšel v knize \"Smrt Jánošíkova a jiné básně\", SNKLHU, Praha 1961.\n\n"}
{"id": "709643", "url": "https://cs.wikipedia.org/wiki?curid=709643", "title": "Erwin Vandenbergh", "text": "Erwin Vandenbergh\n\nErwin Vandenbergh (* 26. ledna 1959, Ramsel, Belgie) je bývalý belgický fotbalový útočník. Stal se šestkrát nejlepším střelcem belgické ligy a v roce 1980 získal cenu Zlatá kopačka pro nejlepšího střelce Evropy.\n\nBelgii reprezentoval na světových šampionátech v letech 1982 a 1986 a na mistrovství Evropy v letech 1980 a 1984. Je držitelem stříbrné medaile z ME 1980.\n\nRSC Anderlecht\n\nBelgie\n\n\n"}
{"id": "709644", "url": "https://cs.wikipedia.org/wiki?curid=709644", "title": "Schumi (planetka)", "text": "Schumi (planetka)\n\n(15761) Schumi je planetka nacházející se v hlavním pásu asteroidů. Objevili ji Lutz D. Schmadel a Freimut Börngen. Byla pojmenována po pilotovi formule 1 a pozdějším sedminásobném mistru světa Michaelu Schumacherovi.\n\n\n"}
{"id": "709646", "url": "https://cs.wikipedia.org/wiki?curid=709646", "title": "Arménská apoštolská církev", "text": "Arménská apoštolská církev\n\nArménská apoštolská církev ( – \"Hayastaneayč Aṙak῾elakan Ekełeči\") patří mezi starobylé východní církve a je jedním z nejstarších křesťanských společenství a nejstarší případ státní církve – Arménie přijala křesťanství jako státní náboženství v roce 301. Její hlavou je katolikos všech Arménů, v současnosti (2011) Garegin II.\n\nArménská apoštolská církev odvozuje svůj počátek z misijních cest apoštolů Bartoloměje a Judy Tadeáše.\n\nMá dnes přibližně devět miliónů členů a kromě samotné dnešní Arménie působí zejména v Náhorně-karabašské republice. Vedení církve sídlí v Ečmiadzinu. Další významnější ohniska aktivity Arménské apoštolské církve jsou v Izraeli (v Arménské čtvrti v Jeruzalémě), v Turecku a Íránu. Ve zmíněných převážně muslimských zemích se jedná o největší křesťanské menšiny. Mají též eparchii (diecézi) na Ukrajině.\n\n<br>\n"}
{"id": "709648", "url": "https://cs.wikipedia.org/wiki?curid=709648", "title": "Kyselina fluorcitronová", "text": "Kyselina fluorcitronová\n\nKyselina fluorcitronová (systematický název \"kyselina 1-fluor-2-hydroxypropan-1,2,3-trikarboxylová\") je fluorovaná karboxylová kyselina odvozená od kyseliny citronové substitucí jednoho vodíkového atomu fluorem. Příslušný aniont se nazývá fluorcitrát. Je metabolitem kyseliny fluoroctové a je velmi toxická, protože není zpracovatelná enzymem akonitázou v Krebsově (citrátovém) cyklu (kde fluorcitrát funguje jako substrát místo citrátu), enzym je inhibován a cyklus se tak zastaví.\n\n"}
{"id": "709650", "url": "https://cs.wikipedia.org/wiki?curid=709650", "title": "Sajópüspöki", "text": "Sajópüspöki\n\nSajópüspöki je obec na severovýchodě Maďarska v župě Borsod-Abaúj-Zemplén, v okrese Putnok. Leží těsně u hranic se Slovenskem.\n\nRozkládá se na ploše 9,45 km² a v roce 2009 zde žilo 540 obyvatel.\n"}
{"id": "709656", "url": "https://cs.wikipedia.org/wiki?curid=709656", "title": "Tenká červená linie", "text": "Tenká červená linie\n\nTenká červená linie (\"The Thin Red Line\") je americký válečný film Terrence Malicka z roku 1998. Film popisuje vylodění amerických sil na ostrově Guadalcanal, které začalo 7. srpna 1942 a trvalo do 7. února 1943. Zachycuje utrpení amerických a spojeneckých vojáků v jedné z nejtěžších bitev v Tichomoří.\n\n\n"}
{"id": "709663", "url": "https://cs.wikipedia.org/wiki?curid=709663", "title": "Pivovar Janov", "text": "Pivovar Janov\n\nPivovar Janov stával v obci Janov, dnes místní části Litvínova.\n\nNejstarší pivovar v okolí Litvínova nechali postavit rytíři z Rechenberka, v jejichž vlastnictví byl Janov od roku 1454. Zakladatelem byl pravděpodobně Wolf z Rechenberka, poprvé připomínaný v roce 1511, jenž znovu postavil zdejší tvrz. V roce 1528 umírá a ve stejném roce majitelé vytvořili inventář panství, kde je pivovar poprvé zmiňován. Další zmínka pochází z roku 1577, kdy bez dědice umírá Hanuš z Rechenberka a jeho majetek připadl císaři Rudolfovi. Ten jej obratem dědičně prodal Jiříkovi Hartyšovi z Hartyše, jenž panství připojil k Záluží. V kupní listině je také poslední přímá zmínka o pivovaru. V roce 1615 bylo panství rozděleno mezi Mikuláše Hartyše z Hartyše, jenž získal Janov, a Mořice Jindřicha Hartyše z Hartyše, kterému připadlo Záluží. V roce 1627 prodal rada a sekretář španělského krále Jakub Bruneau obě panství Janu Jakubovi Bruneauovi. V kupní smlouvě je zmiňován pivovar při statcích Záluží a Jano], ovšem není známo, který pivovar je tím myšlen. Další osudy pivovaru nejsou známy.\n\nPři soupisu majetku v roce 1528 je zmiňováno vybavení pivovaru, které tvořily varné pánve o objemu jednoho vědra, 12 kádí, 33 sudů o objemu čtyř věder, 3 sudy o objemu osmi věder a 6 sudů o objemu dvou věder.\n\n"}
{"id": "709666", "url": "https://cs.wikipedia.org/wiki?curid=709666", "title": "Bustrofédon", "text": "Bustrofédon\n\nBustrofédon (z řeckého βουστροφηδόν – obracení volů) je způsob psaní, vyskytující se v některých starých nápisech. \n\nZatímco dnes se píše latinka zleva doprava a jiná písma, např. hebrejské písmo zprava doleva, při bustrofédonu se píše vždy jeden řádek zleva doprava a druhý řádek naopak, také jednotlivé znaky jsou zrcadlově obráceny. Název je odvozen z toho, že se při dosažení konce řádku pero nepřerušuje, ale obrací zpět, podobně jako tažná zvířata při orbě. \n\nBustrofédon je obvyklý v některých starých písmech, např. v safajtském (1. století př. n. l. – 4. století n. l.), luvijském (kolem 6. století př. n. l.) či sabejském. Ač je název odvozen z řečtiny, v řeckých textech je bustrofédon spíše neobvyklý a vyskytuje se hlavně na nejstarších nápisech, v období helénismu jeho doklady postupně ubývají. Je také používán v některých umělých jazycích.\n\nJe znám i tzv. \"reverzní bustrofédon\", kdy jsou písmena nejsou zrcadlena, ale otočena o 180° (\"vzhůru nohama\"). Příkladem je písmo rongorongo.\n"}
{"id": "709671", "url": "https://cs.wikipedia.org/wiki?curid=709671", "title": "Tukwila Station", "text": "Tukwila Station\n\nTukwila Station je železniční stanice v Tukwile v americkém státě Washington, kde ji na koleje společnosti BNSF Railway postavila společnost Sound Transit. Kromě jižního vlaku Sounder na ní zastavují rovněž vlaky Amtrak Cascades a autobusové spoje společností Sound Transit a King County Metro.\n\nV listopadu 2011 oznámilo americké ministerstvo dopravy dotaci 7,9 milionu dolarů státu Washington k nahrazení dočasné stanice novým intermodálním terminálem.\n\nZ osmnácti stanic společnosti Amtrak ve státě Washington se v roce 2010 jednalo o jedenáctou nejvytíženější, jelikož ji využilo hned 65 cestujících denně.\n"}
{"id": "709672", "url": "https://cs.wikipedia.org/wiki?curid=709672", "title": "Pivovar Záluží", "text": "Pivovar Záluží\n\nPivovar Záluží stával v dnes již neexistující obci Záluží v okrese Most.\n\nPrvní písemná zmínka o pivovaru se nachází v berní rule z roku 1654. Jednalo se o vrchnostenský pivovar a podle starých záznamů zde byl v roce 1661 sládkem Jan Ulrich. Po smrti majitele panství Jana Jakuba Bruneaua získala Záluží s Janovem matka jeho sester Lidmila. Janova manželka se později provdala za podplukovníka Martina Jaroslava Michnu z Vacínova, jehož vnuk Jan Michna z Vacínova roku 1701 prodal Záluží hraběti Janu Josefovi z Valdštejna. Dalším majitelem byl Jan Antonín Vrabský Tluksa z Vrabí, který roku 1715 panství opět prodal hraběti Janu Josefovi z Valdštejna, jenž měl ve vlastnictví i panství Duchcov a Horní Litvínov. Z finančních knih se dozvídáme, že k pivovaru náležela také sladovna a sušárna. K pivovaru také náležely dvě šenkovny. Kdy pivovar zanikl však není známo. Dá se předpokládat, že k tomu došlo krátce po zakoupení Záluží hrabětem z Valdštejna. V dominikálním katastru z roku 1757 o pivovaru, sladovně ani sušárně nejsou zmínky, takže v té době byly pravděpodobně již zbořené.\n\n"}
{"id": "709673", "url": "https://cs.wikipedia.org/wiki?curid=709673", "title": "Yakima Air Terminal", "text": "Yakima Air Terminal\n\nYakima Air Terminal, také známý jako McAllisterovo letiště, je veřejné letiště, které se nachází šest kilometrů jižně od centra města Yakima v americkém státě Washington. Vlastníkem letiště je město a okres Yakima. Kromě všeobecného letectví ho využívají také dvě komerční aerolinky.\n\nPři 2. sv. válce letiště využívalo Letectvo armády Spojených států amerických.\n\nMcAllisterovo letiště pokrývá plochu 334 hektarů v nadmořské výšce 335 metrů. Nachází se na něm dvě asfaltové ranveje.\n\nMezi listopadem 2007 a říjnem 2008 ho využilo celkem 49 722 letadel, což dává denní průměr 136 letů. Ze 75 procent se jednalo o všeobecná letadla, 20% bylo letecké taxi, 4% letů provedla armádní letadla a méně než 1% patří plánované komerční dopravě. Ve stejné době na letišti stálo 162 letadel, z nichž 85% byla jednomotorová letadla, 11% letadel mělo více motorů, 2% letadel byly tryskáče a 1% obsazení zabraly vrtulníky.\n\nLetiště je také domovem výrobce lehkých sportovních a užitkových letadel a jejich částí Cub Crafters.\n\n"}
{"id": "709674", "url": "https://cs.wikipedia.org/wiki?curid=709674", "title": "Zelenaja Rossija", "text": "Zelenaja Rossija\n\nZelené Rusko (rusky Зеленая Россия) je koalice 18 politických organizací v Rusku, které prosazují zelenou politiku. Vznikla v roce 1995 a spojily se v ní mj. Ruská strana zelených, Unie veřejných ekologických nadací, Celoruská společnost pro ochranu přírody, Ekologická akademie, Ženské ekologické shromáždění, Federace nezávislých obchodních svazů apod.\n\n"}
{"id": "709677", "url": "https://cs.wikipedia.org/wiki?curid=709677", "title": "Ashley Fink", "text": "Ashley Fink\n\nAshley Rae Fink (* 20. listopadu 1986) je americká herečka. Její nejznámější role jsou Lauren Zizes v televizním seriálu \"Glee\" a Carter McMahon v seriálu \"Huge\".\n\nNarodila se ve městě Houston v Texasu. Hrát začala ve čtyřech letech. Po přestěhování do Los Angeles s její rodinou, se Ashley rozhodla věnovat herectví a navštěvovala střední školu umění, kde začala vystupovat pro větší publikum, například ve hrách \"The Wizard of Oz\" nebo \"You're a Good Man Charlie Brown\". Ashley přiznala, že byla ve škole šikanována, ale nenechala se. Má starší sestru Stephanie.\n\nAshley se dostala do Hollywoodu, když si zahrála ve filmu \"Fat Girls\", promítaném na filmovém festivalu Tribeca. Také se objevila v televizních seriálech- v \"Make it or Break It\" a \"Huge\", ve kterém v současné době vystupuje jako Carter McMahon. Také ji v současnosti můžeme vidět jako Lauren Zizes v seriálu televize Fox, \"Glee\".\n\nTaké se objevila ve filmu produkovaném Walt Disney Pictures, \"Zase ona!\" a v hororu \"All About Evil\". V současné době natočila svůj filmový debut, který měl premiéru na filmovém festivalu Frameline v San Francisku.\n\nByla obsazena do seriálu \"Glee\". Na to řekla: „Byla jsem Glee posedlá ještě předtím, než jsem se stala velkou součástí toho. Když jsem dostala scénář, napsala jsem smsku Chrisovi Colferovi (představitel Kurta): „Myslím, že jsem byla právě přijata do Glee klubu.“ Trochu jsem tomu nevěřila, myslela jsem, že ze mě bude punkerka.“ Kritici ji za ztvárnění Lauren velice chválí, stejně jako scénář její postavy. Obdržela několik pozitivních recenzí za epizodu „Comeback“.\n\nV roce 2004 se objevila ve videoklipu zpěvačky Stacie Orrico s názvem \"\"I Could Be the One\"\".\n\n"}
{"id": "709678", "url": "https://cs.wikipedia.org/wiki?curid=709678", "title": "Třída Murasame", "text": "Třída Murasame\n\nTřída Murasame je třída univerzálních torpédoborců Japonských námořních sil sebeobrany. Jejich hlavním úkolem je ničení hladinových lodí a ponorek. Naopak mají omezené možnosti v boji proti vzdušným cílům. Skládá se z celkem devíti jednotek postavených v letech 1993–2002. Všechny jsou stále v aktivní službě.\n\nCelkem bylo v loděnicích společnosti IHI Corporation, Mitsui Engineering & Shipbuilding, Sumitomo Heavy Industries, Mitsubishi Heavy Industries a Hitachi Zosen postaveno devět jednotek této třídy. Stavba první jednotky byla zahájena v roce 1993. Do služby byly zařazeny v letech 1996–2002.\n\nJednotky třídy \"Murasame\":\n\nHlavňovou výzbroj torpédoborců tvoří jeden 76mm kanón OTO Melara, umístěný v příďové dělové věži. Protiponorkovou výzbroj tvoří raketová torpéda VL ASROC startující z vertikálních vypouštěcích sil Mk41. Na kratší vzdálenosti je doplňují dva tříhlavňové 324mm torpédomety typu 68, z nichž jsou vypouštěna americká lehká protiponorková torpéda Mk46.\n\nProtilodní výzbroj představují dva čtyřnásobné kontejnery protilodních střel SSM-1B s dosahem až 200 km. Protiletadlovou výzbroj tvoří dvě skupiny vertikálních vypouštěcích sil Mk48 pro řízené střely Sea Sparrow či ESSM. Blízkou obranu proti letadlům a protilodním střelám zajišťují dva systémy Phalanx CIWS. Torpédoborec na palubě nese jeden protiponorkový vrtulník SH-60J, pro jehož uskladnění je vybaven hangárem.\n\nPohonný systém je koncepce COGAG. Pro plavbu ekonomickou rychlostí slouží dvě plynové turbíny Kawasaki-Rolls-Royce Spey SM1C, přičemž v bojové situaci se připojí další dvě plynové turbíny typu General Electric LM2500. Lodní šrouby jsou dva. Nejvyšší rychlost dosahuje 30 uzlů.\n\n"}
{"id": "709682", "url": "https://cs.wikipedia.org/wiki?curid=709682", "title": "Ivan Kolev (zápasník)", "text": "Ivan Kolev (zápasník)\n\nIvan Kolev Ivanov ( * 17. dubna 1951 Čirpan, Bulharsko) je bývalý bulharský zápasník, reprezentant v zápase řecko-římském. Dvakrát startoval na olympijských hrách, v roce 1972 v Mnichově vybojoval čtvrté místo v kategorii do 74 kg, v roce 1976 v Montrealu bronz v kategorii do 82 kg. Je mistrem světa a dvojnásobným mistrem Evropy. Byl ženatý se Svetlou Zlatevou, bulharskou reprezentantkou v běžeckých disciplínách. Manželství se rozpadlo.\n\n"}
{"id": "709683", "url": "https://cs.wikipedia.org/wiki?curid=709683", "title": "Mother (píseň, Pink Floyd)", "text": "Mother (píseň, Pink Floyd)\n\n„Mother“ je šestá skladba z alba \"The Wall\" z roku 1979 od britské progresivně rockové skupiny Pink Floyd. Skladbu napsal Roger Waters, ten je autorem většiny skladeb na tomto albu.\n\n"}
{"id": "709687", "url": "https://cs.wikipedia.org/wiki?curid=709687", "title": "Pivovar Ervěnice", "text": "Pivovar Ervěnice\n\nPivovar Ervěnice stával v dnes již neexistující obci Ervěnice v okrese Most.\n\nVárečné právo získaly Ervěnice kolem roku 1502 a pivo se vařilo v různých domech. V roce 1571 prodal Kryštof z Karlovice a na Červeném Hrádku panství, tehdy ještě bez pivovaru, Bohuslavovi staršímu z Michalovic. Páni z Michalovic se kolem roku 1586 stali zakladateli pivovaru v Ervěnicích. Vrchnost však v pivovaru nevařila, ten byl pronajímán na roční nájem 5 kop českých grošů. V roce 1586 došlo k rozdělení panství, jehož novým majitelem se stal Jan Jiří z Michalovic. Ten v roce 1592 odebral obci všechna práva, mezi nimi také právo várečné. V roce 1621 byla varná pánev prodána do pivovaru v Novém Sedle nad Bílinou. Panský pivovar ovšem v provozu zůstal. Po Bílé hoře přišel Bohuslav mladší z Michalovic o panství, které v roce 1622 koupil Vilém mladší z Lobkovic. To je také poslední zmínka o pivovaru. Výroba piva byla přenesena do pivovaru v Novém Sedle nad Bílinou. Další osud budov bývalého pivovaru není znám, pravděpodobně byly zbořeny spolu s obcí mezi lety 1959-1960. Je však možné, že ke zboření došlo dřív.\n\n"}
{"id": "709690", "url": "https://cs.wikipedia.org/wiki?curid=709690", "title": "Fiat Scudo", "text": "Fiat Scudo\n\nFiat Scudo je užitkový automobil, který se vyráběl od roku 1995 do roku 2016.\n\nVyráběl se mezi lety 1995 až 2007. Modernizován byl v roce 2004. Technicky i vzhledově je shodný s automobily Peugeot Expert a Citroën Jumpy v první generaci. K dispozici byla spousta variant modelu, například furgon (tzn. skříňová dodávka), prodloužený furgon nebo verze pro přepravu osob.\n\nVyráběl se mezi roky 2007 a 2016. Technicky i vzhledově byl shodný s automobily Peugeot Expert a Citroën Jumpy v druhé generaci. V roce 2016 byla výroba ukončena a Scudo bylo nahrazeno modelem Talento. Ten je však vyráběn ve spolupráci s Renaultem (model Trafic), nikoli s Peugeotem a Citroënem.\n"}
{"id": "709691", "url": "https://cs.wikipedia.org/wiki?curid=709691", "title": "Antonín Baum", "text": "Antonín Baum\n\nAntonín Baum (12. května 1830 Praha – 2. května 1886 tamtéž) byl český architekt, archeolog, sběratel a konzervátor památek. Spolupracoval na stavebních a restaurátorských projektech s Ignácem Ullmannem a Antonínem Viktorem Barvitiem.\n\nPocházel z chudých poměrů. V mládí zkoumal české stavební památky, středověké miniatury a inkunábule. Absolvoval pražskou polytechniku a roku 1853 získal zaměstnání jako kreslíř v architektonické kanceláři Ignáce Ullmanna. Když se Ullmann v roce 1873 vzdal veřejného působení, nastoupil Baum jako technický ředitel ve Stavební bance pro předměstí pražská. V červnu 1874 založil společně s Bedřichem Münzbergerem a Antonínem Viktorem Barvitiem družstvo k provádění větších staveb.\n\nByl velkým znalcem uměleckých památek. Shromáždil sbírku starých peněz, asi 6000 mědirytů a množství kopií českých miniatur. Účastnil se činnosti Umělecké besedy. Spolu s Františkem X. Benešem pořádal sbírky starožitností v Českém muzeu.\n\nZemřel na onemocnění ledvin. Pohřben byl na Olšanských hřbitovech.\n\nPodílel se např. na následujících projektech:\nOdbornými články přispíval do časopisů \"Památky archeologické\", \"Světozor\" a \"Květy\". Ke konci života pracoval na českém slovníku umělců.\n\n"}
{"id": "709692", "url": "https://cs.wikipedia.org/wiki?curid=709692", "title": "Edward Mulhare", "text": "Edward Mulhare\n\nEdward Mulhare (* 8. dubna 1923, Cork, Irsko – † 24. května 1997 Los Angeles, Kalifornie, USA) byl herec. Je známý ze seriálu Knight Rider jako Devon Miles.\n\n\n"}
{"id": "709693", "url": "https://cs.wikipedia.org/wiki?curid=709693", "title": "Svatý Petr a Pavel (souostroví)", "text": "Svatý Petr a Pavel (souostroví)\n\nOstrovy svatého Petra a Pavla (portugalsky \"Rocedos de São Pedro e São Paulo\") jsou součástí Středoatlantického hřbetu a patří brazilskému státu Pernambuco. Je to skupina patnácti neobydlených ostrůvků o rozloze 0,015 km² ležících 100 km severně od rovníku a přes 1000 km severovýchodně od jihoamerické pevniny.\n\nTato peridotitová skaliska jsou jedinými ostrovy na světě tvořenými zemským pláštěm. Není na nich pitná voda a vegetaci představují jen mechy a trávy. Oblast je důležitým hnízdištěm rybáků. Pětici hlavních ostrovů tvoří: \"Belmonte\", \"Svatý Pavel\" (také zvaný \"Challenger\"), \"Svatý Petr\" (také \"Severovýchodní\"), \"Cabralův ostrov\" a \"Jižní ostrov\". Brazilské námořnictvo vybudovalo na ostrovech maják a vědeckou stanici.\n\nOstrovy objevili portugalští mořeplavci roku 1511. Dne 16. února 1832 na souostroví přistál Charles Darwin s lodí \"Beagle\" a zkoumal zde přežití organismů v nehostinných podmínkách. Dne 1. června 2009 havaroval v moři nedaleko ostrovů Let Air France 447.\n\n"}
{"id": "709694", "url": "https://cs.wikipedia.org/wiki?curid=709694", "title": "Peugeot Expert", "text": "Peugeot Expert\n\nPeugeot Expert je užitkový automobil, který se vyrábí od roku 1995. Od roku 2016 se vyrábí třetí generace vozu. \n\nVyráběl se mezi lety 1995 až 2007. Modernizován byl v roce 2004. Technicky i vzhledově je shodný s automobily Fiat Scudo a Citroën Jumpy v první generaci. K dispozici byla spousta variant modelu, například furgon (tzn. skříňová dodávka), prodloužený furgon nebo verze pro přepravu osob.\n\nVyráběl se od 2007 do 2016. Technicky i vzhledově byl shodný s automobily Fiat Scudo a Citroën Jumpy v druhé generaci. Od roku 2012 vznikal i vůz Toyota ProAce, který byl součástí této výrobní rodiny. \n\nTřetí generace Peugeotu Expert vzniká od roku 2016 společně s technicky shodnými automobily Citroën Jumpy a Toyota ProAce, bez spolupráce s Fiatem. \n"}
{"id": "709695", "url": "https://cs.wikipedia.org/wiki?curid=709695", "title": "Bohemia (hudební skupina)", "text": "Bohemia (hudební skupina)\n\nBohemia byla česká jazz rocková hudební skupina, kterou v roce 1975 založil po odchodu ze skupiny Blue Effect Lešek Semelka. Dalšími členy byli saxofonista Jan Kubík a baskytarista Vladimír Guma Kulhánek ze skupiny Flamengo a pozdější kytarista skupiny Pražský výběr, kytarista Michal Pavlíček. Ve skupině hostoval i Michael Kocáb, též pozdější člen Pražského výběru. Skupině v roce 1977 vydala své jediné LP \"Zrnko písku\", které se v roce 2008 dočkalo reedice na CD.\n"}
{"id": "709696", "url": "https://cs.wikipedia.org/wiki?curid=709696", "title": "Momir Kecman", "text": "Momir Kecman\n\nMomir Kecman ( * 10. prosince 1940) je bývalý jugoslávský zápasník, reprezentant v zápase řecko-římském. V roce 1972 vybojoval na olympijských hrách v Mnichově páté místo v kategorii do 74 kg. Je držitelem stříbrné medaile z mistrovství světa a mistrovství Evropy.\n\n"}
{"id": "709697", "url": "https://cs.wikipedia.org/wiki?curid=709697", "title": "Citroën Jumpy", "text": "Citroën Jumpy\n\nCitroën Jumpy je užitkový automobil , který se vyrábí od roku 1995. Od roku 2016 se vyrábí nová verze. Vůz patří do kategorie MPV. Vůz se vyrábí ve dvou délkách, ve verze kombi je schopen pojmout až devět cestujících. Vůz je dodáván s automatickou šestistupňovou převodovkou a s motory HDi 160, HDi 95, HDi 125. Ve standardní výbavě je vůz dodáván s ABS a EBA, příplatkově se stabilizační systém ESP.\n\nVyráběl se mezi lety 1995 až 2007. Modernizován byl v roce 2004. Technicky i vzhledově je shodný s automobily Fiat Scudo a Peugeot Expert v první generaci. K dispozici byla spousta variant modelu, například furgon (tzn. skříňová dodávka), prodloužený furgon nebo verze pro přepravu osob.\n\nVyráběl se od 2007 do 2016. Technicky i vzhledově byl shodný s automobily Fiat Scudo a Peugeot Expert v druhé generaci. Od roku 2012 vznikal i vůz Toyota ProAce, který byl součástí této výrobní rodiny. \n\nTřetí generace Jumpy vzniká od roku 2016 společně s technicky shodnými automobily Peugeot Expert a Toyota ProAce, bez spolupráce s Fiatem. \n\n"}
