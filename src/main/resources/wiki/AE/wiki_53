{"id": "662598", "url": "https://cs.wikipedia.org/wiki?curid=662598", "title": "Micha'el Chazani", "text": "Micha'el Chazani\n\nMicha'el Chazani (: , plným jménem , Ja'akov Micha'el Chazani, rodným jménem , Ja'akov Kantrovič, žil 27. června 1913 – 2. červenec 1975) byl izraelský politik a bývalý poslanec Knesetu za strany ha-Po'el ha-Mizrachi, Chazit datit Toratit, ha-Po'el ha-Mizrachi a Mafdal.\n\nNarodil se ve městě Będzin v tehdejší Ruské říši (dnes Polsko). V roce 1932 přesídlil do dnešního Izraele. Absolvoval ješivu \"Torat chajim\" ve Varšavě a získal osvědčení pro výkon funkce rabína. Sloužil v židovských jednotkách Hagana.\n\nByl jedním ze zakladatelů náboženské sionistické mládežnické organizace ha-Šomer ha-dati. Působil v organizaci he-Chaluc ha-Mizrachi. Angažoval se při zakládání nových zemědělských osad osidlovaných nábožensky orientovanými Židy. Byl členem výkonného výboru strany ha-Po'el ha-Mizrachi a předsednictva strany Mafdal.\n\nV izraelském parlamentu zasedl poprvé po volbách v roce 1951, do nichž šel za ha-Po'el ha-Mizrachi. Byl členem parlamentního výboru pro veřejné služby, výboru finančního, výboru pro ekonomické záležitosti a výboru pro záležitosti vnitra. Předsedal podvýboru pro záležitosti kašrutu. Na kandidátce Chazit datit Toratit (\"Náboženská fronta Tóry\") byl opětovně zvolen ve volbách v roce 1955. Stal se členem výboru pro záležitosti vnitra a výboru finančního. V průběhu volebního období přešel do opětovně samostatného poslaneckého klubu ha-Po'el ha-Mizrachi a nakonec do nové formace Mafdal. Na kandidátce Mafdal byl zvolen ve volbách v roce 1959. Nastoupil jako člen do finančního výboru. Za Mafdal se dočkal dalšího mandátu ve volbách v roce 1961. Byl opět členem výboru finančního. Na kandidátce Mafdal byl zvolen ve volbách v roce 1965. Stal se předsedou výboru pro státní kontrolu a zůstal členem finančního výboru. Za Mafdal se dočkal zvolení i ve volbách v roce 1969. Po nich byl opět členem finančního výboru. Na kandidátce Mafdal pak do Knesetu pronikl po volbách v roce 1973, po nichž nastoupil na post člena výboru pro státní kontrolu, výboru pro ústavu, právo a spravedlnost a výboru House Committee. Zemřel během funkčního období. V poslaneckém křesle ho nahradil Simcha Friedman.\n\nZastával i vládní posty. V letech 1969–1970 byl náměstkem ministra školství a kultury a v letech 1970–1974 a znovu 1974–1975 zastával funkci ministra sociální péče.\n\n"}
{"id": "662603", "url": "https://cs.wikipedia.org/wiki?curid=662603", "title": "Zbigniew Namysłowski", "text": "Zbigniew Namysłowski\n\nZbigniew Jacek Namysłowski (* 9. září 1939, Varšava) je polský jazzový alt saxofonista. Hraje také na flétnu, violoncello, pozoun a klavír. Tento universální instrumentalista v minulosti spolupracoval s takovými umělci, jako je Leszek Możdżer, Michał Urbaniak a Andrzej Trzaskowski.\n\n\nJako sólista:\n"}
{"id": "662604", "url": "https://cs.wikipedia.org/wiki?curid=662604", "title": "Simcha Friedman", "text": "Simcha Friedman\n\nSimcha Friedman (: שמחה פרידמן, žil 1911 – 5. ledna 1990) byl izraelský politik a bývalý poslanec Knesetu za stranu Mafdal.\n\nNarodil se v obci Střížov v tehdejším Rakousku-Uhersku (dnes Česko). V mládí se ale přestěhoval s rodiči do Norimberka v Německu. Studoval na rabínském semináři v Berlíně a na Berlínské univerzitě. V letech 1935-1938 učil v Německu na židovské škole. V roce 1939 přesídlil do dnešního Izraele. V letech 1939-1943 vyučoval na zemědělské střední škole Mikve Jisra'el. Od roku 1943 se usadil v kibucu Tirat Cvi. V letech 1943-1967 pak pracoval jako učitel v systému škol napojených na hnutí ha-Kibuc ha-dati. V letech 1967-1968 byl vzdělávacím vyslancem v New Yorku. V letech 1968-1969 byl inspektorem náboženských středních škol na severu Izraele. V roce 1975 přednášel Talmud na Bar-Ilanově univerzitě.\n\nV izraelském parlamentu zasedl poprvé po volbách v roce 1969, do nichž šel za Mafdal. Byl členem parlamentního výboru pro ústavu, právo a spravedlnost, výboru pro ekonomické záležitosti, výboru pro zahraniční záležitosti a obranu a výboru pro vzdělávání a kulturu. Předsedal podvýboru pro úpravu verzí zákonů. Na kandidátce Mafdal byl opětovně zvolen ve volbách v roce 1973. Mandát ale získal až dodatečně, v červenci 1975, jako náhradník za zesnulého poslance Micha'ela Chazaniho. Byl členem výboru pro ústavu, právo a spravedlnost a výboru pro vzdělávání a kulturu. Ve volbách v roce 1977 mandát neobhájil.\n\n"}
{"id": "662609", "url": "https://cs.wikipedia.org/wiki?curid=662609", "title": "Okres Łuków", "text": "Okres Łuków\n\nOkres Łuków (polsky \"Powiat łukowski\") je okres v polském Lublinském vojvodství. Rozlohu má 1394,09 km² a v roce 2008 zde žilo 108 075 obyvatel. Sídlem správy okresu je město Łuków.\n\nMěstské:\n\nVesnické:\n"}
{"id": "662614", "url": "https://cs.wikipedia.org/wiki?curid=662614", "title": "HPA Jupiter", "text": "HPA Jupiter\n\nJupiter je lidskou silou poháněné letadlo postavené ve Spojeném království podle návrhu Chrise Ropera za finanční pomoci grantu od \"Royal Aeronautical Society\". Roper pracoval na letadle v letech 1961-68, v roce 1970 projekt převzal důstojník Royal Air Force John Potter, který letadlo v roce 1972 dokončil.\n\nJupiter je jednoplošník klasické koncepce, pilot pohánějící letadlo sedí v samotné přídi letadla v podobné poloze jako na závodním bicyklu. Tlačná vrtule se nachází na vrcholu pylonu nad trupem. Konstrukce letadla je dřevěná, s využitím smrkového a balsového dřeva a překližky z balsového dřeva, jako potah byla použita fólie Melinex.\n\nLety s Jupiterem řízeným a poháněným Johnem Potterem byly zahájeny v roce 1972. První vzlet proběhl 9. 2. 1972, 19. 3. 1972 byl Jupiter veřejně předveden při tiskové konferenci na základně RAF Benson ale předváděcí let za větrného počasí skončil lehčí nehodou. Po opravě byl Jupiter vybaven podélným sklonoměrem, který ukazoval ideální polohu, při které má letadlo minimální odpor vzduchu, takže se dařily stále delší lety. V červnu 1972 byly dosaženy do té doby nejdelší lety lidskou silou poháněného letadla, obvykle je uváděn výkon 1239m ale Chris Roper (tvůrce Jupiteru) uvádí nejdelší vzdálenost 1071m. To však stále na získání Kremerovy ceny nestačilo. Při jednom z letů nesl Jupiter \"komerční náklad\", 13,5 kg poštovních obálek s razítkem \"Worlds First Man-Powered AirMail, Jupiter, 1972\", které byly rozprodány sběratelům. V roce 1974 převezl John Potter Jupiter do Cranwellu, kde s ním (a dalším lidskou silou poháněným letadlem Dumbo) prováděl další lety ale nedosáhl dalšího zlepšení. V roce 1978 se Jupiter dostal do sbírek Shuttleworth Collection, od roku 1982 je ve sbírkách Filching Manor Motor Museum v Polegate v Sussexu.\n\n\n"}
{"id": "662618", "url": "https://cs.wikipedia.org/wiki?curid=662618", "title": "Frank S. Matsura", "text": "Frank S. Matsura\n\nFrank (Sakae) Matsura (rodným jménem Sakae Macuura, 松浦 栄, 1873 – 16. června 1913) byl japonský fotograf působící na počátku dvacátého století, který v roce 1901 odcestoval z Japonska do Ameriky, kde žil až do své předčasné smrti. Více než 1 800 jeho fotografií a skleněných negativů bylo zachráněno Okanoganskou historickou společností a Washingtonskou státní univerzitou.\n\nNarodil se v roce 1873 jako potomek císaře Saga, 52. japonského císaře, otci Macuurovi, pánovi ostrova Hirado na severozápadě Kjúšú. Z neznámých důvodů Matsura svým přátelům a známým tvrdil, že je o sedm let mladší než ve skutečnosti. Například v americkém sčítání lidu z roku 1910 uvádí svůj věk jako 28 a náhrobek na jeho hrobě uvádí, \"ve věku 32 let\" v roce 1913. Historici objevili jeho žádost o pas ze dne 1901 na jméno \"Sakae Matsuura\", ve které uvádí svůj věk 27 let. Matsura své nejstarší fotografie podepisoval jako \"Frank S. Matsuura\".\n\nJeho otec a strýc byli samurajové, kteří sloužili Jošinobu Tokugawovi, 15. šógunovi tokugawského šógunátu. Po reformách císaře Meidži v roce 1868 rodina založila firmu obchodující s čajem. Když jeho rodiče zemřeli, byl vychováván svým strýcem a tetou a studoval angličtinuve škole, kterou založili v Tokiu. Jako další důkaz společenského postavení jeho rodiny dostal obřadní meč.\n\nV roce 1903 odpověděl na inzerát v novinách v Seattlu, kde Jesse Dillabough, majitel hotelu Elliott v Conconully ve Washingtonu, hledal kuchařského pomocníka a pracovníka v prádelně, a byl přijat. Vzal si s sebou své fotografické vybavení a začal fotografovat region Okanogan. Jeho fotografická témata byla široká a rozmanitá a zahrnovala portréty, projekty v oblasti infrastruktury, jako byla výstavba přehrady Conconully, domorodé Američany, oslavy a průvody, autobusy, čluny, zemědělství a prakticky všechny aspekty života lidí v okanoganském kraji.\n\nČtyři roky pracoval v hotelu Elliott, přitom vyvolával fotografie v prádelně a v roce 1907 se odstěhoval do rostoucího města Okanogan. V Okanoganu postavil obchod s dvěma místnostmi na First Avenue, který sloužil jako fotografický ateliér a temná komora.\n\nI když obchod šel zpočátku pomalu, stal se Matsura časem populárním svými portréty, reklamními a propagačními fotografiemi Okanoganu. Společnost \"Okanogan Commercial Club\" distribuovala jeho práce v brožurách a na pohlednicích, několik obrazů bylo vystaveno na výstavě \"Alaska-Yukon-Pacific Exhibition\" (AYPE) v roce 1909 v Seattlu, kde na sebe příznivě upozornil. Oficiální fotograf a kurátor výstavy J. A. McCormick v dopise Matsurovi napsal, že jeho kolekce fotografií byla nejlepší ze všech vystavujících států.\n\nMatsura na svých fotografiích zachycoval místní obyvatele v kostýmech, nebo okanoganský baseballový tým \"Sam's Colts\" s hráči oblečenými jako staří muži. Matsura měl také průkopnického ducha, fotograficky dokumentoval stavbu prvních 26 mil automobilové cesty mezi Okanoganem a Condon Ferry a dále do Spokane.\n\nMatsura udržoval úzké vztahy s mnoha významnými místními rodinami a často je fotografoval. Dillaboughovi, Nelsonovi, Brownovi, Schallerovi a Gardovi se často objevovali v nápaditých a vynalézavých kompozicích a komických snímcích. Osoby zachycoval během narozeninových oslav, při významných událostech města, školních promocích a ve formálním postoji ve studiových portrétech. Jeho krajinářské fotografie zachycují konec průkopnické éry, jeho portréty domorodých Američanů i nadále zůstávají jedny z nejlepších z této doby.\n\nMatsura dával otevřeně najevo, že trpí tuberkulózou, ale Okanogan byl hluboce šokován, když 16. června 1913 náhle zemřel ve věku 39 let. Matsura byl v této příhraniční oblasti, kterou dokumentoval svým fotoaparátem, respektovanou a oblíbenou postavou. Jeho pohřbu se zúčastnilo více než tři sta domorodých Američanů a smutečních hostů.\n\nNovinový článek otištěný 20. června 1913 ve vydání \"Okanogan Independent\" uvedl:\n\"Stín smutku zahalil naši obec na začátku týdne po náhlé smrti Franka S. Matsury, japonského fotografa, který byl nedílnou součástí města již od jeho vzniku před sedmi lety... Byl neokázalým, nenáročným a skromným fotografem jemných schopností a jeho studio obsahuje kolekci pohledů, které tvoří nejkompletnější fotografickou historii tohoto města a okolní oblasti za období sedmi let... Kdykoli se něco dělo, Frank tam byl i se svým fotoaparátem... Propagoval údolí a město Okanogan více než kdokoli jiný...\"\nMatsura byl pohřben v Okanoganu, hodně z jeho děl získal jeho blízký přítel a soudce William Compton Brown. Brown dílo nakonec věnoval do archivu Washington State University, která fotografie katalogizovala a později umístila na internetu. Několik krabic původních Matsurových skleněných negativů bylo objeveno v Brownově garáži po jeho smrti v roce 1963. Na návrh Josepha Wickse, vrchního soudce Okanoganského kraje, je Eva Wilsonová, Brownova dlouholetá pečovatelka darovala Okanoganské historické společnosti.\n\nV roce 1984 japonská TV Asahi odvysílala dvouhodinový dokument, kde roli Franka Matsury hrál Morio Kazama. Sbírky Matsurových prací byly v Japonsku také zveřejněny. \n\n\n\n"}
{"id": "662627", "url": "https://cs.wikipedia.org/wiki?curid=662627", "title": "Davis Cup 2011 – Světová skupina", "text": "Davis Cup 2011 – Světová skupina\n\nSvětová skupina byla nejvyšší úrovní Davisova poháru, z níž vzešel celkový vítěz soutěže. Účastníci čtvrtfinále měli zaručenou účast v nadcházejícím ročníku. Týmy, které prohrály v 1. kole, podstoupily baráž o udržení v nejvyšší soutěži.\n\nNasazené týmy:\n\nLosování pavouka pro Světovou skupinu 2011 proběhlo v Bruselu v září 2010.\n"}
{"id": "662629", "url": "https://cs.wikipedia.org/wiki?curid=662629", "title": "Čestmír Šimáně", "text": "Čestmír Šimáně\n\nČestmír Šimáně (9. května 1919 Opava – 26. července 2012) byl jeden z nejvýznamnějších českých jaderných fyziků, zakladatel jaderného výzkumu v Česku. Zabýval se především experimentální jadernou fyzikou, zvláště konstrukcí a využitím urychlovačů, konstrukcí detektorů záření a technikou jaderných reaktorů.\n\nPo studiu na gymnáziu v Opavě-Kateřinkách a na 3. gymnáziu v Brně absolvoval Vysokou školu technickou Dr. Edvarda Beneše v Brně. Za druhé světové války byl nasazen v Poldině huti v Chomutově. Po válce pracoval jako asistent na Přírodovědecké fakultě MU a v roce 1947 uspěl se žádostí o stipendium na studium ve Francii. Zde studoval dva roky na Collège de France pod vedením profesora Frédérica Joliot-Curie. Pracoval mimo jiné ve vědecké skupině zabývající se cyklotrony a také na urychlovači v Ivry. V Paříži měl možnost navštěvovat přednášky nejlepších vědců té doby, například Louise de Broglieho.\n\nPo návratu z Francie se stal vůbec prvním zaměstnancem Ústavu pro atomovou fyziku. Vybudoval laboratoř jaderné fyziky v pražské Hostivaři. V roce 1954 byl ředitelem Fyzikálního ústavu Československá akademie věd a poté i prvním ředitelem Ústavu jaderné fyziky v Řeži, na jehož vybudování má velkou zásluhu. V roce 1964 začal přednášet na Fakultě jaderné a fyzikálně inženýrské ČVUT v Praze, v letech 1967–1972 zde byl děkanem. Na této fakultě působil celkem čtyřicet let.\n\nV letech 1961–1964 byl ředitelem divize technických dodávek a jaderných materiálu Mezinárodní komise pro atomovou energii ve Vídni. V této době působil také jako tlumočník pří jednáních ruských a amerických vědců. Roku 1956 se stal dlouhodobým členem vědecké rady Spojeného ústavu jaderných výzkumů (SÚJV) v Dubně u Moskvy a v letech 1973–1977 zde působil jako zástupce ředitele.\n\n"}
{"id": "662633", "url": "https://cs.wikipedia.org/wiki?curid=662633", "title": "Kostel svatého Bartoloměje (Třanovice)", "text": "Kostel svatého Bartoloměje (Třanovice)\n\nŘímskokatolický kostel svatého Bartoloměje je jednolodní stavba v novogotickém slohu zakončená polygonálním presbyteriem. Průčelí dominuje hranolová věž s masívními pilíři režného zdiva na rozích. Fasáda kostela je také členěna obdobnými pilíři jako již zmíněná věž. Stavbě předcházel starší dřevěný kostelík, taktéž zasvěcený sv. Bartoloměji, jenž stál o několik metrů vedle a jeho demolice probíhala současně s výstavbou kostela.\n\nPůvodní dřevěný třanovický kostel můžeme stavebně zařadit nejdříve do druhé poloviny 15. století, avšak první zmínka o něm pochází až z roku 1652, kdy patřil ještě luteránům. Zanedlouho, přesně 24. srpna 1654 byl z jejich rukou odejmut, předán římskokatolické církvi. Kostel byl tehdy, stejně jako dnes, kostelem filiálním, náležícím hnojnické faře. Vizitační protokol z r.1804 nám podává svědectví, že již tehdy byl kostel ve velmi špatném stavu a nebyly provedeny žádné další opravy, neboť Bernard Galgon, majitel Dolních Třanovic, přislíbil peníze na stavbu nového zděného kostela. Nestalo se tak, a proto byl starý kostel, uzavřený pro svůj stav, nákladem zmíněného Bernarda Galgoně roku 1817 celý rekonstruován. Byly vyměněny trámy napadené hnilobou a znova postaven krov a věž, která nestála vedle, ale byla vsazena do tělesa střechy.\n\nK výstavbě nového kostela se přikročilo teprve roku 1902, kdy musel být dřevěný kostel pro svůj špatný stav znovu uzavřen. Návrhem a stavbou kostela byl pověřen těšínský stavitel Albert Dostal. Náklady na stavbu se vyšplhaly téměř na dvojnásobek oproti rozpočtu a obec se tak na dlouhá léta zadlužila. Kostel byl slavnostně vysvěcen těšínským děkanem Janem Sikorou za přítomnosti vratislavského biskupa Jiřího kardinála Koppa dne 26. prosince roku 1904.\n\nStarý kostel stojící v těsné blízkosti byl roku 1903 obcí za 400 korun prodán rolníku Karołu Kokotkovi, jímž byl postupně rozebrán a prodán na palivové dříví. Ze starého kostela se uchovaly dva lustry, čtyři zvony a obraz patrona kostela. Všechny tyto věci našly svůj domov v novém kostele.\n\nBěhem 1. světové války byly zrekvírovány 3 zvony, velký z roku 1879 a dva menší, původně z dřevěného kostela.\n"}
{"id": "662635", "url": "https://cs.wikipedia.org/wiki?curid=662635", "title": "Jodid fosforitý", "text": "Jodid fosforitý\n\nJodid fosforitý (PI) je anorganická sloučenina fosforu a jodu. Za běžných podmínek se jedná o nestabilní červenou tuhou látku, která prudce reaguje s vodou. Je poměrně rozšířeným omylem, že je jodid fosforitý příliš nestabilní na to, aby se dal skladovat. Ve skutečnosti je běžně v prodeji. Široce se používá v organické chemii pro konverzi alkoholů na alkyljodidy. Je též silným redukčním činidlem. Fosfor tvoří s jodem také tetrajoddifosfan (PI), existence jodidu fosforečného (PI) při pokojové teplotě je však nejasná, spíše se jedná o kokrystalizát jodidu fosforitého s jodem.\n\nJodid fosforitý rozpuštěný v sirouhlíku má v zásadě nulový dipólový moment, protože vazba P-I nemá téměř vůbec dipólový charakter. Tato vazba je navíc slabá, PI je mnohem méně stabilní než jiné fosforité halogenidy; standardní slučovací entalpie je jen −46 kJ/mol (pevná látka). Atom fosforu má NMR posun 178 ppm (vyšší kmitočet než HPO).\n\nJodid fosforitý bouřlivě reaguje s vodou za vzniku kyseliny fosforité (HPO) a jodovodíkové (HI), uvolňují se též malá množství fosfanu a sloučenin P-P. S alkoholy tvoří alkyljodidy; tato reakce je hlavní oblastí použití PI.\n\nPI má také silné redukční účinky. Redukuje sulfoxidy na thioethery, a to i při −78 °C. Zahřívání roztoku PI v 1-jodobutanu s červeným fosforem vyvolává redukci na PI.\n\nObvyklou metodou přípravy je přímá reakce prvků, většinou přidáváním jodu do roztoku bílého fosforu v sirouhlíku:\n\nLze také využít převod PCl na PI působením jodovodíku nebo některých kovových jodidů.\n\nJodid fosforitý se používá v laboratoři pro konverzi primárních nebo sekundárních alkoholů na alkyljodidy. Alkohol je tu mnohdy nejen reaktantem, ale i rozpouštědlem. PI se často generuje \"in situ\" reakcí červeného fosforu s jodem za přítomnosti alkoholu. Například konverzí methanolu lze získat jodmethan:\n\nAlkyljodidy jsou sloučeniny užitečné pro nukleofilní substituční reakce a pro přípravu Grignardových reagencií.\n"}
{"id": "662636", "url": "https://cs.wikipedia.org/wiki?curid=662636", "title": "Josef Henke", "text": "Josef Henke\n\nJosef Henke (12. ledna 1933, Mladá Boleslav – 19. března 2006, Praha) byl český režisér, scenárista, autor rozhlasových her. Narodil se v rodině ředitele zdravotního ústavu (Josef Henke, 1904–1980), matka Anna zemřela, když mu byly tři roky.\n\nPo maturitě na Raisově reálném gymnáziu v Jičíně v roce 1951 začal studovat režii na DAMU, absolvoval v roce 1955.\n\nJiž za dob studií spolupracoval s rozhlasem, televizí i divadlem. V roce 1955 se stává režisérem v divadle D 34, v letech 1958–1960 v Československém rozhlasu. Krátce se vrátil do divadla E. F. Buriana. Od roku 1962 režie v Brně a do roku 1971 Československý rozhlas Praha. V roce 1971 byl z politických důvodů propuštěn a měl zákaz činnost v rozhlasu i televizi. Pracoval ve Východočeském divadle, v mosteckém divadle a divadle S + H. V roce 1990 se vrací zpět do rozhlasu a stal se šéfrežisérem Československého rozhlasu Praha, krátce šéfredaktorem Českého rozhlasu 3, stanice Vltava (1994–1995).\n\n\n\nV roce 1968 založil družstvo Ariston, které bylo zrušeno v roce 1971 po natočení desky Kde končí svět na památku Jana Palacha. Patřil k zakladatelům pražské Violy a Lyry Pragensis, spolupracoval se souborem Chorea Bohemica – pořady Pražské vigilie (1980) a Loď bláznů (1983). Je autorem pořadu \"Setkání na schodech\" v Národním muzeu. V roce 1963 vydal knihu Síla slova. Zahrál si ve filmech Stříbrný vítr (1954) a Král Šumavy (1959). V roce 1980 režíroval film Zrození času.\n\n\n"}
{"id": "662638", "url": "https://cs.wikipedia.org/wiki?curid=662638", "title": "Malaysian Open 2011", "text": "Malaysian Open 2011\n\nTenisový turnaj WTA Malaysian Open 2011 se konal ve dnech 28. února až 6. března v malajsijském hlavním městě Kuala Lumpur venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "662646", "url": "https://cs.wikipedia.org/wiki?curid=662646", "title": "Mechreňga", "text": "Mechreňga\n\nMechreňga, Megrenka ( nebo ) je řeka v Archangelské oblasti v Rusku. Je dlouhá 231 km. Povodí řeky je 5080 km².\n\nNa horním toku protéká přes řadu jezer. Její tok je členitý. Ústí zprava do Jomce (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 32 km od ústí činí přibližně 33 m³/s. Zamrzá v listopadu a rozmrzá v dubnu až na začátku května.\n\nVoda v řece je mineralizovaná. V povodí řeky je rozvinutý kras.\n"}
{"id": "662650", "url": "https://cs.wikipedia.org/wiki?curid=662650", "title": "Domingo", "text": "Domingo\n\nDomingo může být:\n\n\nDomingo ve španělštině a portugalštině označuje neděli.\n"}
{"id": "662653", "url": "https://cs.wikipedia.org/wiki?curid=662653", "title": "PIC18F4550", "text": "PIC18F4550\n\nPIC18F4550 je jednočipový mikropočítač rodiny PIC18 vyráběný firmou Microchip technologií nanoWatt. Jedná se o nejpopulárnější verzi řady PIC18F2455/2550/4455/4550. Je určen pro náročnější aplikace, jeho předností je především vysoká pracovní rychlost, rychlost přenosu dat (integrovaná jednotka USB), nízká cena (v českých obchodech se cena pohybuje okolo 200 Kč vč. DPH) a široká dostupnost.\n\n\n\n\n"}
{"id": "662654", "url": "https://cs.wikipedia.org/wiki?curid=662654", "title": "První bitva u Summy", "text": "První bitva u Summy\n\nPrvní bitva u vesnice Summo (dnešní Soldatskoje) 16. prosince 1939 – 22. prosince 1939 byla významným střetnutím na začátku zimní války, v němž se Finům podařilo zastavit postup Rudé armády na hlavní silnici vedoucí z Leningradu do Viipuri (dnešní Vyborg).\n\nFinové vybudovali na tomto výběžku Mannerheimovy linie 41 železobetonových bunkrů, jejichž obrana byla lepší než kdekoliv jinde v Karelské šíji, protože se jednalo o poslední obrannou linii před Viipuri. Přestože se Sovětům podařilo dosáhnout průlomu linie asi s 20 tanky východně od Summy, poblíž Munasuo, nepodařilo se sovětskému štábu celou operaci logisticky zvládnout, protože se naplno projevily nedostatky v komunikaci s podpůrnými týlovými jednotkami.\n\nVelitelství 7. armády tak přišlo o svou jedinou šanci na dosažení průlomu a dovedení útoku k vítěznému konci již v průběhu prosince 1939. Když se Finům podařilo těchto 20 tanků eliminovat, skončil celý útok vítězstvím finských ozbrojených sil 22. prosince 1939.\n"}
{"id": "662655", "url": "https://cs.wikipedia.org/wiki?curid=662655", "title": "Bur", "text": "Bur\n\nBur ( nebo ) je řeka v Jakutské republice v Rusku. Je 501 km dlouhá. Povodí má rozlohu 13 900 km².\n\nProtéká přes Severosibiřskou nížinu. Je to levý přítok řeky Oleňok.\nNejvětšími přítoky jsou Ary-Ongorbut a Kyra-Chos-Terjutťach.\n\nZdrojem vody jsou převážně sněhové srážky.\n"}
{"id": "662657", "url": "https://cs.wikipedia.org/wiki?curid=662657", "title": "Fernet", "text": "Fernet\n\nNázev Fernet může znamenat několik alkoholických bylinných likérů:\n"}
{"id": "662662", "url": "https://cs.wikipedia.org/wiki?curid=662662", "title": "Špína Londýna", "text": "Špína Londýna\n\nŠpína Londýna, anglicky Dirty Pretty Things, je drsné britské filmové drama z roku 2002\nrežiséra Stephena Frearse. Hlavní role zde ztvárnili Audrey Tautou a Chiwetel Ejiofor.\nSnímek ve svém hlavním tématu pojednává o ilegálním obchodu\ns lidskými tělesnými orgány prováděném u britských ilegálních imigrantů obvykle pocházejících ze zemí třetího světa, dále\nse dotýká i problematiky prostituce, ilegálního zaměstnávání imigrantů i obchodu s drogami.\n\nFilm byl nominován na Oscara v kategorii nejlepší scénář a dále také na cenu British Independent Film Awards, kterou vyhrál.\n\nHlavními postavami snímku jsou nigerijský lékař Okwe (Chiwetel Ejiofor) pobývající v Londýně zcela ilegálně a pracující v Londýně jako taxikář a hotelový recepční a turecká imigrantka Senay (Audrey Tatou) pracující ilegálně jako hotelová uklízečka a posléze i jako pomocná krejčovská dělnice, toužící se vystěhovat za svou příbuznou do Spojených států amerických. Okwe je velmi schopný, vzdělaný a inteligentní mladý muž, který se v Londýně skrývá hlavně z politických důvodů. Pracuje přes den jako taxikář a v noci jako hotelový recepční ve velmi pochybném hodinovém hotýlku. Dochází za svým známým a asijským kamarádem do nemocnice, který zde pracuje jako spalovač odpadků a zřízenec v nemocniční márnici, ten mu obstarává léky a různé zdravotnické pomůcky, kterými Okwe občas léčí své známé a kamarády. Během jedné noční služby v hotelu jde zkontrolovat jeden z pokojů, kde je porouchaný záchod. Při kontrole zjistí, že záchodovou výlevku ucpalo lidské srdce. Jako lékař okamžitě pozná, že se jedná o srdce člověka, který zemřel přímo v hotelu a vytuší, že se zde patrně provádí ilegální operace za účelem nezákonného obchodu s lidskými orgány, zde konkrétně s ledvinami. To se mu brzo potvrdí, neboť se na něj obrátí umírající\nafrický imigrant, který si za peníze nechal v hotelu vyříznout ledvinu. Okwe ho nakonec zachrání za pomoci krádeže léků a zdravotních pomůcek v nemocnici. Senay neustále pronásleduje britský imigrační úřad, takže je nucena práci v hotelu za dramatických okolností náhle opustit a jít pracovat do krejčovské dílny. I zde ji však imigrační úředníci najdou a začnou majiteli krejčovské dílny dělat potíže, čehož on ihned využije a začne Senay vydírat a nutit ji k nedobrovolnému sexuálnímu styku (felace). Majitel hotelu nabídne Okwemu, aby mu prováděl ilegální operace za úplatu s tím, že mu za ně slušně zaplatí a opatří mu i falešné doklady pro něj i pro Senay. Okwe na to naoko přistoupí a dohodne s ním, že si Senay nechá amputovat ledvinu. Připraví proto ilegální operaci, těsně před operací obdrží 2 falešné francouzské cestovní pasy pro sebe a pro Senay. Za pomoci Senay a kamarádky hotelové prostitutky však nakonec uspí majitele hotelu a ledvinu amputují jemu, ne Senay, nechají si za ledvinu dobře zaplatit a prchají na letiště - Senay cestuje do USA a Okwe letí zpět domů do Nigérie pro svoji osiřelou dcerku, která na tam na něj čeká.\n"}
{"id": "662665", "url": "https://cs.wikipedia.org/wiki?curid=662665", "title": "Druhá bitva u Summy", "text": "Druhá bitva u Summy\n\nDruhá bitva u vesnice Summo (dnešní Soldatskoje) 11. února 1940 – 15. února 1940 byla významným vítězstvím sovětských invazních sil, ve které se Sovětům podařilo prolomit Mannerheimovu linii a mohli pak postupovat dále k Viipuri (dnešní Vyborg).\n\nArmádní velitel Semjon Timošenko se rozhodl, že ofenziva bude zahájena 11. února 1940. Hlavní úder měla provést Mereckovova 7. armáda v pásmu Gorelenkova 50. střeleckého sboru a zaútočit v prostoru mezi městem Summa a jezerem Summa-järvi, přičemž v prvním sledu měli postupovat 100. a 123. střelecké divize. 100. divize měla prolomit finskou obranu u města Summa a dále postupovat po silnici na Viipuri až k městu Autio, zatímco 123. měla prolomit finskou obranu u jezera Summa-järvi na kótě 65,5 a postoupit až k městu Lähde a 50 střelecký sbor, 7. střelecká divize a 20. tanková brigáda měli proniknout do celé operační hloubky finské obrany.\n\nV rozporu s původním plánem byl sovětský postup v pásmu 123. střelecké divize na východním břehu jezera Summa-järvi mnohem úspěšnější a Finové ztratili svá postavení na kótě 62,4 za cenu 700 padlých vojáků. Do večera 11. února pronikla 123. střelecká divize 1200 m do hloubky finského obranného pásma, zničila 8 finských pevnůstek a 24 kulomentých hnízd, přičemž pěchota společně s tanky překonala několik pásem zátarasů, protitankových překážek a příkopů.\n\nČasně ráno 12. února pokračovala 123. divize v postupu ve směru na město Lähde. Na rozdíl od předchozího dne však již před sebou neměla dezorientované Finy a pouze díky masivní dělostřelecké podpoře a spolupráci tanků se jí podařilo postoupit o 600 m, zničila dvě finské pevnůstky, pět kulometných hnízd a postoupila po břehu jezera asi o jeden kilometr na serverovýchod.\n\nRáno 13. února pokračovala 123. divize v útoku, tentokrát za podpory veškerých sborových záloh, které vyčlenil velitel 7. armády a díky tomu se jí podařilo překonat poslední finskou opevněnou linii a dosáhla průlomu do celé hloubky finské obgrany v šířce 4 km. Po nasazení dalších záloh se tento průlom proměnil v operační obchvat celé finské armády na Karelské šíji.\nFinská obrana nedisponovala žádnými adekvátními prostředky k zastavení úderu a ustoupila, ale vzápětí se pokusila zarazit nepřátelský nápor na rezervních pozicích. Sověti se ubránili pouze nasazením veškerého dostupného dělostřelectva a Finové se museli vrátit do původních pozic. Tato finská akce ale zastavila obchvatný manévr 7. střelecké divize a znemožnila čelní útok 100. střelecké divize. Časně ráno 14. února vyrazila 84. motorizovaná divize po silnice Bobošino-Lähde směrem na sever, kde se dostala do zácpy se zásobovacími vozy 123. střelecké divize a její postup se zastavil.\n\nVzhledem k těmto potížím zahájila 84. motorizovaná divize svůj postup teprve ráno 15. února proti železniční stanici Leipäsuo. Bitva o město Lähde začala odpoledne téhož dne a do večera byl střed města v sovětských rukou. Patnáctý únorový den uspěly i jednotky 100. střelecké divize, které se večer 15. února zmocnily města Summa.\n\nKrok za krokem se pak sovětské jednotky probíjely s obrovskými ztrátami vpřed přes nepočetné elitní finské jednotky přivolané z Laponska. Finové pak již neměli kam ustupovat, protože by tím umožnili dobytí Viipuri a obklíčení všech finských ozbrojených sil bojujících na Karelské šíji.\n\n"}
{"id": "662666", "url": "https://cs.wikipedia.org/wiki?curid=662666", "title": "Sophie B. Hawkins", "text": "Sophie B. Hawkins\n\nSophie Ballantine Hawkins (* 1. listopadu 1964 Manhattan, New York) je americká písničkářka, hudebnice a malířka. Mezi její hity se řadí „Damn I Wish I Was Your Lover“, „Right Beside You“ a „As I Lay Me Down“.\n\nNa domovské webové stránce uvádí, že je bisexuálně orientovaná. 18. listopadu 2008 přivedla na svět syna Dashiella Gastona Hawkinse. Prostřední jméno získal po otci, dlouholetém partnerovi a manažerovi Gigi Gastonovi, který o zpěvačce natočil dokumentární film nazvaný \"The Cream Will Rise.\"\n\nV květnu 2010 se připojila k organizaci Waterkeeper Alliance, ochraňující vodní toky, která aktivně dohlíží na podmínky životního prostředí řek a povodí v délce přes 100 000 mil v Severní a Jižní Americe, Evropě, Austrálii, Africe a Asii. Věnovala ji veškeré výnosy z prodeje singlu „The Land, the Sea, and the Sky“.\n\nV srpnu 2007 se účastnila prvního ženského hudebního festivalu v Los Angeles, jenž podporoval záchranu ohrožených druhů živočichů a také ženy v hudbě. Je veganka a dlouhodobě obhajuje práva zvířat.\n\nV únoru 2008 v rámci podpory prezidentské kandidatury demokratky Hillary Clintonové přezpívala hit „Damn I Wish I Was Your Lover“ na novou verzi \"Damn, We Wish You Were President\". V únoru 2011 vystoupila na velké gay party organizované konzervativním hnutím GOProud.\n\n\n"}
{"id": "662673", "url": "https://cs.wikipedia.org/wiki?curid=662673", "title": "Senegalská fotbalová reprezentace", "text": "Senegalská fotbalová reprezentace\n\nSenegalská fotbalová reprezentace reprezentuje Senegal na mezinárodních fotbalových akcích, jako je mistrovství světa, Africký pohár národů nebo olympijské hry.\nSenegalský fotbalový svaz byl založen v roce 1960 a o dva roky později byl přijat do FIFA.\n\nSeznam zápasů senegalské fotbalové reprezentace na MS\n\nNa závěrečném turnaji mistrovství Afriky hrál Senegal jedenáctkrát, když jeho největším úspěchem je stříbro z roku 2002.\n"}
{"id": "662676", "url": "https://cs.wikipedia.org/wiki?curid=662676", "title": "Jicchak Rafa'el", "text": "Jicchak Rafa'el\n\nJicchak Rafa'el (: יצחק רפאל, žil 5. července 1914 - 3. srpna 1999) byl izraelský politik a bývalý poslanec Knesetu za strany ha-Po'el ha-Mizrachi, Chazit datit Toratit, ha-Po'el ha-Mizrachi a Mafdal.\n\nNarodil se v Haliči v tehdejším Rakousku-Uhersku (později Polsko). V roce 1935 přesídlil do dnešního Izraele. Absolvoval náboženské vzdělání a střední školu v Polsku, pak získal magisterský titul z humanitních studií na Hebrejské univerzitě. Doktorát z literatury obdržel na New York Theological Seminary.\n\nV mládí byl členem hnutí Tóra a práce (později byl členem jeho předsednictva v Haliči), zakládal náboženské sionistické hnutí Bnej Akiva. Vedl výcvikové oddělení organizace he-Chaluc ha-Mizrachi. Vedl ješivu Abrahama Isaaca Kooka. Vydával týdeník be-Mejšur. Angažoval se v židovských jednotkách Hagana. Zastupoval hnutí ha-Po'el ha-Mizrachi, během války za nezávislost v letech 1947-1948 byl členem \"Jeruzalémského výboru\", který zastupoval židovskou populaci Jeruzaléma. V letech 1948-1953 pak působil ve vedení Židovské agentury, kde vedl oddělení pro imigraci. Publikoval četné náboženské a historiografické studie.\n\nV izraelském parlamentu zasedl poprvé po volbách v roce 1951, do nichž šel za ha-Po'el ha-Mizrachi. Byl členem parlamentního výboru pro zahraniční záležitosti a obranu a výboru House Committee. Na kandidátce Chazit datit Toratit (\"Náboženská fronta Tóry\") byl opětovně zvolen ve volbách v roce 1955. Stal se členem výboru pro ústavu, právo a spravedlnost, výboru pro zahraniční záležitosti a obranu, výboru pro vzdělávání a kulturu a výboru House Committee. V průběhu volebního období přešel do opětovně samostatného poslaneckého klubu ha-Po'el ha-Mizrachi a nakonec do nové formace Mafdal. Na kandidátce Mafdal byl zvolen ve volbách v roce 1959. Nastoupil jako člen do výboru pro zahraniční záležitosti a obranu a do výboru práce. Za Mafdal se dočkal dalšího mandátu ve volbách v roce 1961. Byl opět členem výboru pro zahraniční záležitosti a obranu. Na kandidátce Mafdal byl zvolen ve volbách v roce 1965. Stal se předsedou výboru pro ústavu, právo a spravedlnost. Byl členem výboru pro zahraniční záležitosti a obranu a výboru House Committee. Za Mafdal se dočkal zvolení i ve volbách v roce 1969. Po nich byl opět členem výboru pro zahraniční záležitosti a obranu, dále usedl ve výboru finančním, výboru House Committee a výboru překladatelském. Na kandidátce Mafdal pak do Knesetu pronikl po volbách v roce 1973, po nichž nastoupil na post člena výboru pro zahraniční záležitosti a obranu a výboru pro ústavu, právo a spravedlnost.\n\nZastával i vládní posty. V letech 1961-1965 byl náměstkem ministra zdravotnictví a v letech 1974-1976 zastával dvakrát funkci ministra náboženství.\n\n"}
{"id": "662680", "url": "https://cs.wikipedia.org/wiki?curid=662680", "title": "Kojenecká láhev", "text": "Kojenecká láhev\n\nKojenecká láhev je speciální nádoba určená pro umělou výživu nejmenších dětí v kojeneckém věku.\n\nKojenecká láhev dítěti fakticky nahrazuje mateřský prs, proto je vždy opatřena vhodným dudlíkem respektive savičkou, která by v ideálním případě měla co nejvíce dítěti připomínat skutečný ženský prs. Savička (dudlík) bývá obvykle vyrobena z vhodně tvarované elastické pryže, vlastní nádoba pak z chemicky inertního varného skla, nověji může být zhotovena i z chemicky \nstabilních plastů.\n"}
{"id": "662684", "url": "https://cs.wikipedia.org/wiki?curid=662684", "title": "Karel Statečný", "text": "Karel Statečný\n\nKarel Statečný (6. července 1870 Myslkovice u Soběslavi – 12. srpna 1927 Praha) byl český římskokatolický reformistický kněz, teolog, první profesor (ad personam) za CČS na Husově československé evangelické fakultě bohoslovecké v Praze.\n\nPo gymnazijních a teologických studiích byl v roce 1894 vysvěcen na kněze v Českých Budějovicích, kde nejdříve působil jako kaplan a po získání doktorátu teologie na Univerzitě Karlově v Praze (1900) se stal profesorem morálky a křesťanské filozofie v tamním diecézním kněžském semináři. Zahraniční studia (Řím, Freiburg im Breisgau, 1905), nadání, pracovitost i morální autorita přispěly k jeho značnému vědeckému věhlasu. Názorově měl velmi blízko k tehdejšímu svobodomyslnému modernistickému hnutí. Tato okolnost zřejmě přispěla k tomu, že nebylo schváleno jeho jmenování profesorem na teologickou fakultu Karlovy univerzity v roce 1907. Do jeho života tragicky zasáhla první světová válka, které se zúčastnil jako vojenský duchovní a z níž se po třech letech vrátil s doživotně podlomeným zdravím.\nPo jejím skončení a vzniku prvního samostatného československého státu se jeho postoje radikalizovaly, od roku 1921 byl v kontaktu s ThDr. Karlem Farským a v roce 1923 vstoupil do Církve československé. Působil jako učitel etiky bohoslovců CČS (1924); v témže roce sňatek s Marií, roz. Smolíkovou. 28. října 1925 byl již jako docent prezidentem republiky T. G. Masarykem jmenován prvním mimořádným profesorem systematické teologie na Husově československé evangelické fakultě bohoslovecké za CČS. Zemřel dva měsíce po smrti prvního patriarchy CČS/H/ Karla Farského 12. srpna 1927.\nVedle významných pedagogických i vzdělávacích aktivit považuje současná CČSH za hlavní přínos prof. ThDr. Karla Statečného především jeho práci na přípravě, průběhu a výsledcích jejího \"I. řádného sněmu\" (1924), kde v zásadním referátu předneseném za naukový výbor mj. formuloval jako fundamentální program nově vzniklé církve \"„...dokončení české náboženské reformace...“\", založený na zásadách \"personalistické\" (živý a osobní Bůh, nikoli filozofická představa) a \"biblické teologie\".\n\n\n\n\n\n\n"}
{"id": "662685", "url": "https://cs.wikipedia.org/wiki?curid=662685", "title": "Jicchak Golan", "text": "Jicchak Golan\n\nJicchak Golan (: יצחק גולן, rodným jménem יצחק גולדשטיין, Jicchak Goldstein; 27. srpna 1912 – 14. října 1991) byl izraelský politik a bývalý poslanec Knesetu za strany Pokroková strana, Liberální strana a Nezávislí liberálové.\n\nNarodil se ve městě Chodoriv v tehdejší Ruské říši (pak Polsko, dnes Ukrajina). Absolvoval hebrejskou střední školu a dva roky studoval právo na univerzitě v Polsku. V roce 1936 přesídlil do dnešního Izraele. Po přesídlení zakládal kibuc Uša.\n\nV mládí se angažoval v sionistickém mládežnickém hnutí ha-No'ar ha-cijoni v Polsku. Byl členem vedení \"Národní rady sionistických federací ve východní Haliči\". V roce 1938 působil jako vyslanec hnutí ha-No'ar ha-ci'oni v Polsku. V roce 1943 byl členem výkonného výboru a organizačního výboru hnutí ha-Oved ha-cijoni. Opětovně byl do Evropy vyslán v roce 1947, aby pomáhal přeživším holokaustu. V letech 1955-1956 byl emisarem hnutí ha-No'ar ha-ci'oni v USA a v letech 1963-1971 v Jižní Americe. V letech 1949-1960 byl členem ústředního výboru, předsednictva a sekretariátu Pokrokové strany, v letech 1960-1965 pak působil na vrcholných postech v Liberální straně a od roku 1965 ve straně Nezávislí liberálové, kde se roku 1977 stal předsedou ústředního výboru.\n\nV izraelském parlamentu zasedl poprvé po volbách v roce 1959, do nichž šel za Pokrokovou stranu. Byl členem parlamentního výboru pro ekonomické záležitosti a výboru práce. V průběhu volebního období přešel do Liberální strany. Za ni se dočkal dalšího mandátu ve volbách v roce 1961. Byl členem parlamentního výboru pro ekonomické záležitosti, výboru práce sa výboru finančního. Během funkčního období přešel do poslaneckého klubu formace Nezávislí liberálové. Na její kandidátce byl zvolen ve volbách v roce 1965. Mandát ale získal dodatečně, až v lednu 1966, jako náhradník. Stal se členem výboru pro záležitosti vnitra a výboru House Committee. Za Nezávislé liberály se dočkal zvolení i ve volbách v roce 1969. Po nich byl členem výboru pro záležitosti vnitra a výboru House Committee. Na kandidátce Nezávislých liberálů pak do Knesetu pronikl po volbách v roce 1973. Mandát mu ale připadl až dodatečně, v březnu 1974, po rezignaci poslance Gide'ona Hausnera. Nastoupil na post člena výboru finančního a výboru House Committee. Ve volbách v roce 1977 mandát neobhájil.\n\n"}
{"id": "662686", "url": "https://cs.wikipedia.org/wiki?curid=662686", "title": "Danda", "text": "Danda\n\nPříjmení Danda nosí více různých osobností:\n\n\n"}
{"id": "662690", "url": "https://cs.wikipedia.org/wiki?curid=662690", "title": "Omen (píseň)", "text": "Omen (píseň)\n\n„Omen“ je devatenáctý singl britské skupiny The Prodigy vydaný 19. února 2009. Je to první komerční singl z alba \"Invaders Must Die\". K singlu byl natočen i videoklip, ve kterém jsou živé záběry skupiny. Singl se stal desátým, který se dostal do první desítky žebříčku UK Singles Chart. Singl dodnes nevyšel mimo Evropu. Skladba byla zvolena za Nejlepší singl roku 2009 během Kerrang! Awards. Singl také dosáhl #68 v žebříčku Tripple J Hottest 100; je to celkově pátý singl skupiny, který se dostal do tohoto žebříčku po „Voodoo People“ z roku 1994, „Breathe“ a „Firestarter“ z roku 1996 a „Funky Shit“ z roku 1997. Samotná skladba je na soundtracku filmu \"Kick-Ass\".\n\nCD Singl\n\n12\" Vinyl\n\nDigital Bundle\n"}
{"id": "662696", "url": "https://cs.wikipedia.org/wiki?curid=662696", "title": "Golan", "text": "Golan\n\nGolan (: גולן) může být:\n\n\n\n\n"}
{"id": "662718", "url": "https://cs.wikipedia.org/wiki?curid=662718", "title": "Sestřel", "text": "Sestřel\n\nLetecký sestřel je vojenský termín, který označuje záměrné zničení, poškození nebo uzemnění nepřátelského letadla. Většinou je projevem válečného střetu. Ve výjimečných případech se lze setkat s případy leteckých sestřelů mimo válečný konflikt, kdy je terčem útoku letadlo ohrožující veřejnou bezpečnost.\n\nFenomén leteckých sestřelů šel ruku v ruce s vývojem válečného letectví. První projevy letecké agrese v průběhu ozbrojeného konfliktu se objevily během první světové války, kdy válečná letadla krom průzkumné a výzvědné činnosti sloužila k cílenému zneškodňování pozemních cílů pomocí ručně vrhaných bomb a v pozdějších fázích konfliktu i k zneškodňování nepřátelských letadel.\n"}
{"id": "662724", "url": "https://cs.wikipedia.org/wiki?curid=662724", "title": "Plavuň pučivá", "text": "Plavuň pučivá\n\nPlavuň pučivá (\"Lycopodium annotinum\") je zástupce plavuňovitých rostlin patřící mezi ohrožené druhy České republiky.\n\nPlavuň pučivá patří mezi vytrvalé byliny. Má plazivou, kořenující lodyhu, která může být dlouhá až 1 metr. Poměrně řídké listy jsou spirálovitě řazeny. Listy jsou světle zelené, lesklé, čárkovitě kopinaté, jemně zoubkaté nebo celokrajné. Pouze nejmladší listy jsou zakončeny chlupem. Lodyhy nesou vzpřímené, až 30 cm vysoké větve. Na jejich koncích jsou výtrusnicové klasy, které přisedají pouze jednotlivě a jsou dlouhé až 4 cm. Sporofyly jsou protažené do špičky, mají žlutou až žlutohnědou barvu a výtrusy dozrávají od července do září.\n\nPlavuň pučivá je rozšířena po celé severní polokouli. V teplých oblastech na jihu Evropy se ale vyskytuje vzácně, pouze v horách.\n\nTato plavuň roste v jehličnatých, vzácněji v listnatých horských a podhorských lesích s kyselým podkladem. Často roste také na rašeliništích nebo na trouchnivějících pařezech.\n\nV lidovém lékařství a farmacii se využívá prášek ze zralých výtrusnicových klasů, který má protizánětlivé účinky a může sloužit i jako insekticid.\n\nVýtrusy plavuní jsou hořlavé a v minulosti se využívaly např. k výrobě světelných efektů při divadelních představeních. Plavuňový prášek má využití i v kriminalistice. Přidává se do směsi, která slouží k zjišťování otisků prstů.\n\n\n\n \n"}
{"id": "662738", "url": "https://cs.wikipedia.org/wiki?curid=662738", "title": "Tasmin Archer", "text": "Tasmin Archer\n\nTasmin Archer (* 3. srpna 1963, Bradford, Yorkshire) je anglická popová zpěvačka. Debutové album \"Great Expectations\" obsahuje její nejznámější hit \"Sleeping Satellite,\" který se umístil na první příčce britské a irské hitparády.\n\nNarodila se roku 1963 v Bradfordu hrabství Yorkshire. V době, kdy pracovala jako šička začala zpívat v roli doprovodné vokalistky s hudební formací \"Dignity\" (Důstojnost). Poté co dokončila středoškolská studia v administratě působila na pozici úředníce u trestního soudu v Leedsu.\n\nPříležitostné pěvecké zakázky získávala v bradfordském hudebním studiu Flexible Response, kde navázala spolupráci s hudebníky Johnem Hughesem a Johnem Beckem. V roce 1990 podepsala smlouvu u labelu EMI a v srpnu 1992 vydala první singl \"Sleeping Satellite\", který dosáhl na vrchol britské a irské hitparády. Studiové album \"Great Expectations\" následovalo v říjnu. Nejvýše postavené na žebříčku bylo na osmém místě. V prosinci obdrželo zlatou desku za více než 100 000 prodaných kopií. Druhý singl z alba se v Anglii propracoval mezi Top 40, ale žádná další nahrávka již nezopakovala úspěch debutové skladby.\n\nV roce 1993 obdržela britskou hudební cenu BRIT Award v kategorii objev roku. Později zpěvačka vtipkovala, že cenu skryla vzadu kuchyňské kredence a využívá ji na louskání ořechů a klepání masa.\n\nPo odmlce se vrátila v roce 1996 s druhým albem \"Bloom\", které spolu se singlem \"One More Good Night With The Boys\" v hitparádách neprorazilo. Na konci roku 1997 pro neshody s EMI na čas odešla z hudebního průmyslu a věnovala se malování.\n\nV roce 2002 po dlouholetém psaní do šuplíku začala společně s Hughesem pracovat na novém albu. Původní název \"Non Linear\" byl změněn na konečný \"ON\". Několik demonahrávek bylo poskytnuto k volnému stažení na internetu. Posluchači měli poskytnout odezvu a vyjádřit své názory. Deska pak vyšla 25. září 2006 v nově založeném vlastním labelu Quiverdisc. Vydání předcházel singl \"Every Time I Want It (Effect Is Monotony)\" dostupný pouze na internetu a od 20. září se v rádiích hrála jeho albová verze \"Effect Is Monotony\".\n\nOd konce 80. let je fanouškem fotbalového klubu Sunderland AFC.\n\n\n\n\n"}
{"id": "662742", "url": "https://cs.wikipedia.org/wiki?curid=662742", "title": "Michelle Monaghanová", "text": "Michelle Monaghanová\n\nMichelle Lynn Monaghan (* 23. března 1976, Winthrop, Iowa, USA) je americká herečka a bývalá modelka.\n\nNa vysoké škole vystudovala žurnalistiku a chtěla se stát novinářkou. Do roku 2000 pracovala jako modelka.\n\nNa začátku nového tisíciletí se poprvé objevila v televizi v seriálu \"Právo a pořádek\", ve filmu debutovala v roce\n2001 ve snímku \"Parfém\". Proslulost a popularitu jí přineslo až účinkování ve filmech \"Bournův mýtus\" z roku 2004 a dále také film \"Constantine\" z roku 2005, v témže roce se objevila i v akčním trháku \"Mr. & Mrs. Smith\".\n\nZahrála si ve snímku \"\", hlavní roli ztvárnila v romantickém snímku \"Jak ukrást nevěstu\" z roku 2008.\n\n"}
{"id": "662763", "url": "https://cs.wikipedia.org/wiki?curid=662763", "title": "Richard Herrnstein", "text": "Richard Herrnstein\n\nRichard J. Herrnstein (20. května 1930 – 13. září 1994) byl americký vědec a výzkumník v oblasti behaviorální ekonomiky a lidské inteligence, profesor psychologie na Harvardově univerzitě.\n\nHerrnstein byl židovského původu. Na Harvardu spolupracoval s B. F. Skinnerem, se kterým se podílel na výzkumu chování při volbě možností a behaviorální ekonomice. V roce 1965 spolu s Edwinem Boringem napsal knihu \"A Source Book in the History of Psychology\".\n\nPozději se změřil na výzkum lidské inteligence a oblast jejího měření. Spolu s Charlesem Murrayem napsal bestseller The Bell Curve, knihu, jejíž hlavní myšlenkou je, že výše inteligence je ovlivněna jako geneticky, tak prostředím, a že lze podle toho předpovědět osobní dynamiku, včetně finančního příjmu, pracovního výkonu, šanci na nechtěném těhotenství a zapojením do trestné činnosti, než z socioekonomického statusu rodičů nebo úrovně vzdělání. Kniha též vysvětluje rozdíly v průměrné inteligenci příslušníků jednotlivých ras sociálními i genetickými vlivy.\n\nHerrnstein byl kritikem afirmativní akce, protože vychází z chybných premis, že rozdíly mezi socioekonomickým postavením příslušníků různých ras ve Spojených státech jsou dány pouze sociálně, nikoliv též geneticky. Sociálními programy tak nelze narovnat vrozené rozdíly. Afirmativní akce podle něj navíc rasové rozdíly v inteligenci zvětšuje, protože nejinteligentnější z černochů vyzdvižení do vyššího socioekonomického postavení pak mají v průměru výrazně méně potomků nežli ti méně inteligentní a chudí.\n\n"}
{"id": "662764", "url": "https://cs.wikipedia.org/wiki?curid=662764", "title": "Craig Anderson", "text": "Craig Anderson\n\nCraig Anderson (* 21. května 1981, Park Ridge, Illinois, USA) je americký hokejový brankář hrající v týmu Ottawa Senators v severoamerické lize NHL.\n\nAnderson byl původně vybrán klubem Calgary Flames ve Vstupním draftu NHL 1999 ve 3. kole na celkově 77. místě, ale protože se Calgary nepodařilo s Andersonem dohodnout na smlouvě, tak byl navrácen na listinu hráčů přístupných pro draft v roce 2001, kdy si jej vybral ve 3. kole na 73. místě klub Chicago Blackhawks. Po dvou sezónách v roli záložního brankáře Chicaga Blackhawks byl v roce 2006 vyměněn za výběr v draftu 2006 do týmu Florida Panthers. Během 4 sezón u Blackhawks hrál často v nižší lize AHL za Norfolk Admirals a po přestupu na Floridu hrál v sezóně 2006-07 až na 5 zápasů NHL ve farmářském týmu Floridy za Rochester Americans.\n\nBěhem sezóny 2007-08 Anderson vytvořil rekord NHL s nejvíce zákroky v zápase s čistým kontem (53) a s nejvíce zákroky po sobě jdoucích zápasech s čistými konty (93). Během sezóny 2008-09 zaznamenal 15 vítězství za Panthers, ale ti nepostoupili do playoff.\n\n1. července 2009 podepsal Anderson jako volný hráč smlouvu s Coloradem Avalanche. Na tréninkovém kempu před sezónou 2009-10 si vybojoval pozici prvního brankáře týmu nad Peterem Budajem. Anderson se stal druhým americkým brankářem historie Avalanche po Philippovi Sauvém. Svojí kariéru u Avalanche začal pozitivně, když ve svém druhém zápase vychytal čisté konto a v říjnu byl dvakrát jmenován druhou hvězdou týdne NHL a nakonec byl také jmenován první hvězdou měsíce října 2009. 2. prosince 2009 Anderson utrpěl zranění krku po zásahu Keitha Ballarda z Floridy Panthers a Anderson musel být nahrazen Peterem Budajem. Budaj jej zastupoval v dalších 4 vynechaných zápasech, než se Anderson vrátil a pomohl k vítězství Avalanche 2:1 nad Tampou Bay Lightning.\n\nAnderson se stal čtvrtým brankářem v historii Avalanche, který odchytal v sezóně alespoň 30 zápasů. Před ním to byli: Patrick Roy, David Aebischer a Peter Budaj. Ve své první sezóně překonal několik klubových rekordů Patricka Roye: nejvíce odchytaných minut v sezóně, nejvíce odchytaných zápasů v sezóně a čelil nejvíce střelám v sezóně. Avalanche skončili v základní části na 8. místě západní konference, čímž překvapili (před sezónou byli odborníky odhadováni na poslední místo v konferenci) a to, že skončili nad očekáváním se připisovalo právě Andersonovi. Ve svém prvním playoff narazil s týmem v prvním kole na San José Sharks, proti kterým vychytal 18. dubna 2010 své první čisté konto v playoff a Avalanche díky tomu vyhráli 1:0 v prodloužení. Pouze Patrick Roy a Dominik Hašek dokázali v zápase udržet čisté konto pomocí více zákroků, než Anderson (51 zákroků). Anderson však drží rekord v počtu chycených střel v základní hrací době zápasu s čistým kontem (50 zákroků). V dalších 3 zápasech, ale obdržel 10 gólů a Colorado bylo vyřazeno v prvním kole.\n\n18. února 2011 byl Anderson vyměněn do Ottawy Senators za dalšího brankáře Briana Elliotta. Následný den po výměně chytal svůj první zápas za Senators, pochytal všech 47 střel a čistým kontem tak pomohl Ottawě ve své první \"Bitvě o Ontario\".\n\n\n"}
{"id": "662765", "url": "https://cs.wikipedia.org/wiki?curid=662765", "title": "Henriette Avramová", "text": "Henriette Avramová\n\nHenriette Davidson Avram, rozená Davidson (7. října 1919, New York – 22. dubna 2006, Miami) byla americká programátorka a systémová analytička, jenž vyvinula formát MARC (Machine Readable Cataloging), mezinárodní datový standard pro bibliografii a informace knihoven. Avramové vynález formátu MARC koncem 60. a začátkem 70. let v Knihovně Kongresu způsobil zásadní převrat v knihovnictví, když umožnil automatizaci mnoha knihovních činností a sdílení bibliografických informací elektronicky mezi knihovnami s využitím již dříve existujících katalogových standardů.\n\nV roce 1952 začala pracovat pro Národní bezpečnostní agenturu USA, kde působila sedm let. Po intermezzu v soukromé sféře byla zaměstnána bez předchozího knihovnického vzdělání v Knihovně Kongresu. Zde měla vyvíjet formát dat pro výměnu knihovnických dat. Vyvinula pro tento účel dodnes využívaný standard MARC. V roce 1992 opustila kongresovou knihovnu a odstěhovala se se svým mužem do Californie v Marylandu. Po smrti Herberta Avrama se přestěhovala do Miami, kde v roce 2006 zemřela.\n\n\n"}
{"id": "662770", "url": "https://cs.wikipedia.org/wiki?curid=662770", "title": "Ivčenko D-436", "text": "Ivčenko D-436\n\nIvčenko D-436 nebo též Progres D-436 je sovětský a později ukrajinský proudový motor, určený pro pohon letadel pro krátké a střední trati.\n\nŘada motorů Ivčenko D-436 byla odvozena z motoru Lotarjov D-36, s cílem dosáhnout vyšší výkon, nižší spotřebu, hluk a emise. Jako první byl v roce 1985 vyvinut typ D-436K. Od té doby je motor je v rámci vývoje nových verzí soustavně upravován a modernizován. Jeho různé varianty se osazují do několika letounů. Motor splňuje současné požadavky na ekonomii provozu, stejně jako mezinárodní požadavky na ochranu životního prostředí. Vyrábí se v záporožském podniku \"Motor Sič\" a moskevském závodě \"Saljut\".\n\n\n\n"}
{"id": "662771", "url": "https://cs.wikipedia.org/wiki?curid=662771", "title": "Joseph-Marie Vien", "text": "Joseph-Marie Vien\n\nJoseph-Marie Vien (někdy uváděn jako Joseph Maria Vien, 18. června 1716 Montpellier – 27. března 1809 Paříž) byl francouzský neoklasicistní malíř, učitel Jacquesa-Louise Davida. V letech 1789–1791 byl vůbec posledním držitelem titulu prvního královského malíře.\n\nStrávil mnoho let v Itálii, kde obdivoval Raffaela a Nicolase Poussina. Ve své vlastní tvorbě se věnoval především „nasládlým“ mytologizujícím žánrům, v nichž spojoval rokoko s klasicismem.\n\n\n"}
{"id": "662773", "url": "https://cs.wikipedia.org/wiki?curid=662773", "title": "Hafner", "text": "Hafner\n\nHafner nebo Haffner může být:\n\n\n\n"}
{"id": "662776", "url": "https://cs.wikipedia.org/wiki?curid=662776", "title": "Tuchonín", "text": "Tuchonín\n\nTuchonín (německy \"Touchoninberg\") je vrchol v České republice ležící v Křivoklátské vrchovině, v katastru obce Malé Kyšice. S výškou 488 metrů nad mořem představuje nejvyšší bod okresu Kladno.\n\nTuchonín se nachází v geomorfologickém celku Křivoklátská vrchovina, podcelku Lánská pahorkatina (je jejím nejvyšším vrcholem), okrsku Loděnická pahorkatina a podokrsku Bezděkovská pahorkatina.\n\nTuchonín se nachází asi šest kilometrů jihozápadně od Unhoště, asi deset kilometrů jižně od Kladna a asi devět kilometrů severně od Berouna. Vrcholová partie vystupuje jako jasně vymezená kupa v rámci rozlehlé náhorní plošiny ohraničené hlouběji zaříznutými údolími. Z náhorní plošiny vystupuje i několik dalších vrcholů, např. nedaleký severovýchodně umístěný Vysoký vrch s rozhlednou.\n\nVrch Tuchonín se nachází na rozvodí Berounky a jejího levého přítoku Loděnice. Jejich přítoky odvodňují okolí vrchu.\n\nVrcholová kupa i okolní náhorní plošina je porostlá souvislým smíšeným lesem. Tuchonín se nachází na východním okraji chráněné krajinné oblasti Křivoklátsko.\n\nV prostoru vrcholové kupy a v jejím blízkém okolí se žádné významné stavby nenacházejí. Samotný vrchol není obsloužen žádnou cestou, pod úpatí kupy vedou nekvalitní lesní cesty, z nichž jedna jí spojuje se silnicí Chyňava–Běleč, která prochází asi 600 metrů jihozápadně od vrcholu. Turistické trasy procházejí v ještě větší vzdálenosti.\n"}
{"id": "662777", "url": "https://cs.wikipedia.org/wiki?curid=662777", "title": "Kai Tracid", "text": "Kai Tracid\n\nKai Tracid (vlastním jménem Kai Franz, * 17. ledna 1972, Frankfurt nad Mohanem, Německo) je německý DJ a producent, zabývající se žánry jako je trance, hard trance nebo acid trance.\n\nJméno \"Tracid\" vzešlo z kombinace dvou názvů hudebních žánrů – trance a acid.\n\nV Německu se do povědomí se svým singlem \"Your Own Reality\". Světoznámým se stal díky svému singlu \"Liquid Skies\". Od roku 2000 má svoji vlastní nahrávací společnost Tracid Traxxx.\n\nKai Tracid byl od malička fascinován elektronickou hudbou, a tak není divu, že se postupem času rozhodl sám produkovat. Začátky nebyly jednoduché a na hudební scéně prorazil se svým hitem \"Your Own Reality\", který se týdny držel v německé hitparádě mezi třiceti nejlepšími singly.\n\nUž dříve pracoval na některých diskotékách ve Frankfurtu a okolí, aby si mohl financovat školu. Postupem času vyspěl v prostředí frankfurtské hudební scény a pořídil si své vlastní studio Tracid Traxxx.\n\nDebutoval se svým albem \"Skywalker\" (1999). Začal se účastnit akcí jako je Love Parade nebo Streetparade, a vystupování ve známých klubech nebo na hudebních kanálech Viva a MTV mu přineslo popularitu.\n\nPo roce 2007 se stáhl z hudební scény do ústraní a věnoval se józe. Ale v roce 2013 ohlásil svůj comeback a připravované album. Ten samý rok se také stává rezidentním DJem pražské klubové noci Trancefusion Old School Edition.\n\n\n\n"}
{"id": "662783", "url": "https://cs.wikipedia.org/wiki?curid=662783", "title": "Derek Jeter", "text": "Derek Jeter\n\nDerek Sanderson Jeter (* 26. června 1974 v Pequannocku, New Jersey, USA) je profesionální americký baseballista hrající v americké MLB za tým New York Yankees.\n\nV tomto týmu hraje již od podepsáni smlouvy do této ligy tj. od roku 1995. Hraje na místě shortstop (tj. \"spojka\") a právě s touto pozicí byl již jedenáctkrát zvolen do All-Star týmu. Svůj tým dovedl v letech 1996, 1998, 1999, 2000, a 2009 k vítězství světové série a jako jediný hráč v historii dosáhl ocenění All-Star Game MVP Award i World Series MVP Award v jediném roce. Je také součástí Síně slávy a v roce 2009 byl se svým pálkařským průměrem 317 pátý nejlepší aktivní hráč.\n\nV celosvětovém měřítku drží mezi aktivními hráči rekord nejvíce dobře odpálených míčů (hitů) v historii s počtem 3 003.\n\nG = odehrané hry; AB = Na pálce; R = Oběhy; H = Odpaly; 2B = Doubly; 3B = Triply ; HR = Home run; RBI = Oběh s pálkou; SB = ukradená meta; CS = zablokovaná krádež mety; BB = Meta při míči; SO = Strikeován; BA = průměr odpalů; OBP = procento doběhů; SLG = slugging percentage; OPS = on-base plus slugging; TB = Total bases; GIDP = Grounded into double play; HBP = times hit by pitch; SH = sacrifice hit; SF = sacrifice fly; IBB = intentional base on balls\n\n"}
{"id": "662785", "url": "https://cs.wikipedia.org/wiki?curid=662785", "title": "Folkeskole", "text": "Folkeskole\n\nFolkeskole (\"folk\" = lid, \"skole\" = škola; škola pro lidi) je název dánské veřejné školy, která poskytuje povinné školní vzdělání. Zahrnuje předškolní, primární i nižší sekundární vzdělávání. Folkeskole se skládá z jednoho roku preprimárního, devíti let primárního a nižšího sekundárního vzdělávání, a jednoho roku tzv. desátého ročníku.\n\nVzdělání je v Dánsku povinné pro všechny ve věku v rozmezí 6-7 a 16. Zda se vzdělání získává ve veřejné škole, soukromé škole nebo doma, je otázkou individuální volby pokud jsou ovšem splněny uznávané standardy. To, co je v Dánsku povinné, je vzdělání samo o sobě, ne škola. \n\nVeřejná škola Folkeskole byla založena v roce 1814. V té době bylo všem dětem dáno právo na sedm let vzdělávání. Vyučované předměty byly náboženství, čtení, psaní a počítání. Od té doby až do konce 20. století bylo provedeno pouze několik významných změn školského zákona:\n\n\nHlavní pojetí folkeskole je takové, že studenti jsou ve stejné třídě od první do desáté třídy. Folkeskole se dělí na jednoletou přípravnou třídu, povinnou devítiletku a volitelný desátý ročník (\"10th form\").\n\nPředměty jsou rozděleny do dvou skupin: povinné (vyučované ve všech třídách) a volitelné, které se vyučují během 8.-10. třídy.\n\n\nVyučování na základní škole také zahrnuje následující témata: bezpečnost silničního provozu, zdravotní a sexuální výchova a plánování rodičovství, dale také vzdělávací a odborná příprava a orientace na trhu práce.\n\nŽáci v 8.-10. třídě si musí vybrat nejméně jeden volitelný předmět.\n\n\nDesátý ročník je nabízen žákům, kteří absolvovali základní školu a rádi by prohloubili znalosti a dovednosti před nástupem na univerzitu. Každý žák tohoto ročníku má svůj osobní vzdělávací plán, který byl pro něj vytvořen během 9. ročníku.\n\nPovinné předměty: dánština, matematika a angličtina. Další předměty: tělesná výchova, studium křesťanství a náboženství, sociální studie a fyzika nebo chemie, latinský jazyk. Žákům musí být umožněno pokračování v němčině nebo francouzštině, kterou si zvolili v 7.-9. ročníku.\n\nDánská Folkeskole není typickou zkouškově-orientovanou školou. Neúspěch je tu téměř nemožný. Dítě může opakovat ročník pouze po rozpravě rodičů s učitelem ze zvláště závažných důvodů, například nemoci. \n\nPravidelnými zkouškami jsou jen pravidelné celonárodní zkoušky, které jsou povinné pro všechny žáky 8. a 9. tříd. Tyto zkoušky byly zavedeny k ověření rozvoje schopností žáků v souladu s cíli stanovenými v zákoně o folkeskole. Tato hodnocení slouží převážně k vytváření plánů k poradenství studentům, jako opora pro plánování hodin a jako způsob, jak udržet rodiče informované o prospěchu jejich dětí.\n\nV roce 2007 byla zavedena nová 7 bodová stupnice hodnocení k zajištění kompatibility mezi Dánskými a zahraničními stupnicemi známkování.\n\nCíle Folkeskole podle ‘Aktu sjednocení Folkeskole’:\n\nFolkeskole poskytuje studentům vědomosti a dovednosti, aby je připravila na pozdější vzdělávání. Škola připravuje žáky k aktivní účasti a společné odpovědnosti, seznamuje je s právy a povinnostmi ve svobodné demokratické společnosti a připravuje je na každodenní život. Vzdělávání je vedeno ve smyslu myšlenkové svobody, rovnosti a demokracie.\n\nFolkeskole přispívá k všestrannému rozvoji jedince a poskytuje zkušenosti s úmyslem rozvinout studentovu představivost, sebevědomí a povědomí o vlastních možnostech.\n\nFolkeskole seznamuje studenty s dánskou kulturou a historií stejně jako s kulturou a historií ostatních zemí a pomáhá studentům rozvíjet jejich pochopení vzájemného působení mezi lidmi a životním prostředím. \n\nStudenti a rodiče pracují společně na uskutečnění cílů Folkeskole a škola je povinna spolupracovat nejenom se studenty, ale také s jejich rodiči. Rodiče jsou pravidelně informováni o názoru školy na to, jaký má jejich dítě prospěch ze vzdělávání, prostřednictvím školní rady. Školní rada je složena ze 7 rodičů, 2 učitelů a 2 studentů, kteří jsou si rovni. \n\n‘Folkeskole Act‘ neboli zákon o školách zahrnující studijní plán, hodnocení studentů, testy, zkoušku k ukončení základního vzdělávání, atd. se týká všech studentů, takže studenti se speciálními potřebami se potýkají se stejným předpoklady jako ostatní studenti. Speciální vzdělávání se týká pouze způsobu vyučování.\nDánsko podepsalo deklaraci Salamanca, která zavazuje vládu k začleňování studentů se speciálními potřebami do tříd s ostatními dětmi. Většina studentů se speciálními potřebami chodí do běžné školy a mají speciální vzdělávání pouze u několika předmětů. Avšak v některých případech tito studenti navštěvují speciální třídy, které jsou buďto v prostorách běžné školy, anebo v prostorách speciální školy. \n\nDvojjazyčné děti jsou povinny účastnit se jazykových školení od tří let. Délka těchto školení je určena expertním hodnocením jazykové úrovně jednotlivce. Na prvním a druhém stupni mohou bilingvní děti studovat dánštinu jako druhý jazyk a tudíž jsou vyučováni ve skupinách, anebo dostávají individuální instrukce. Existují i soukromé školy, na kterých probíhá vyučování v jiných jazycích než v dánštině. \n\nVzdělávací a profesní poradenství je povinné téma, které provází studenty po celou dobu jejich vzdělávání. Od 6. třídy do 9./10. třídy mají studenti individuální a skupinové poradenství ohledně toho, jaké jsou jejich kompetence, potenciál a možnosti.\n\n"}
{"id": "662786", "url": "https://cs.wikipedia.org/wiki?curid=662786", "title": "Paktíja", "text": "Paktíja\n\nProvincie Paktíja ( , ) je provincie na východě Afghánistánu s většinovou populací paštúnů. Hlavním městem je Gardéz. Provincie je rozdělena na 12 krajů.\n"}
{"id": "662789", "url": "https://cs.wikipedia.org/wiki?curid=662789", "title": "Život není krásný", "text": "Život není krásný\n\nŽivot není krásný (někdy také ŽNK nebo ZNK) je zatím sedmidílná série freewarových počítačových her, jejichž autorem je Martin „Marty“ Pohl. Patří do žánru adventur, díly 4 a 6 obsahují také prvky RPG.\n\nCelkem je plánováno 14 dílů této herní série, které se odehrávají mezi roky 1990–2003 ve fiktivním městě Georgetown. Jednotlivé díly na sebe časově nenavazují: první epizoda odehrávající se v roce 1990 vychází jako ŽNK 4, naopak ŽNK 1 se odehrává v roce 2002. V každém díle je hlavním hrdinou jiná postava, jejich osudy se v jednotlivých dílech budou prolínat a v posledním čtrnáctém díle se děj všech předchozích her spojí dohromady.\n\nCelá série je známá černým, rasistickým, xenofobním, sexistickým, homofobním a vulgárním humorem. Rovněž zobrazování násilí a hlavně jeho páchání hlavním hrdinou je pro všechny díly nejen typické, ale i žádané. Z toho důvodu jsou hry krajně nevhodné pro děti a osoby mladší patnácti let a skupiny, kterých se hra může dotknout. Toto upozornění umístil autor na začátek každého dílu. Přesto, nebo právě proto, je série Život není krásný mezi hráči velmi oblíbená a dosáhla status kultu.\n\nPrvní hra vznikla v roce 2002 za pouhé dva dny a má velikost okolo 1MB, druhý a třetí díl jsou propracovanější a mají okol 2,5 MB. Každý následující díl má detailnější grafiku, ve čtyřce přibývá Load a Save, v pětce dabing. Hry jsou programovány ve Visual Basicu a QBasicu, k tvorbě grafiky autor používá Photoshop. Téměř vše od grafiky přes programování po ozvučení je práce pouze jednoho člověka, Martyho.\n\n\n\n\n\n\n\n\n\n"}
{"id": "662799", "url": "https://cs.wikipedia.org/wiki?curid=662799", "title": "Regularizace", "text": "Regularizace\n\nSlovo regularizace má více významů\n\n"}
{"id": "662805", "url": "https://cs.wikipedia.org/wiki?curid=662805", "title": "The Lost Episodes", "text": "The Lost Episodes\n\nThe Lost Episodes je kompilační album kytarového rockového experimentátora Franka Zappy, vydané 27. února 1996. Album obsahuje materiál nahraný v letech 1958–1992. Album vyšlo u Rykodisc.\n\n\n"}
{"id": "662816", "url": "https://cs.wikipedia.org/wiki?curid=662816", "title": "Plastic People (Zappa)", "text": "Plastic People (Zappa)\n\n\"Plastic People\" je první skladba z alba Absolutely Free z roku 1967 od skupiny Mothers of Invention vedenou Frankem Zappou. Skladba vyšla i na albu You Can't Do That on Stage Anymore, Vol. 1. Název skladby inspiroval českou undergroundovou skupinu The Plastic People of the Universe.\n"}
{"id": "662826", "url": "https://cs.wikipedia.org/wiki?curid=662826", "title": "Torna a Surriento", "text": "Torna a Surriento\n\nTorna a Surriento (\"Vrať se do Sorrenta\") je světově proslulá neapolská píseň, kterou roku 1902 složil italský skladatel Ernesto De Curtis (1875-1937) na slova svého bratra básníka Giambattisty De Curtise (1860–1926) (z hlediska autorských práv byla píseň zaregistrována až roku 1905).\n\nText písně je napsán v neapolštině a zpěvák v ní popisuje krásu malého přístavního městečka Sorrenta (neapolsky Surriento) v Neapolském zálivu a vyznává se z lásky ke své milé, která chce odjet a prosí jí, aby jej neopuštěla a do Sorrenta se vrátila.\n\nPíseň se brzy rozšířila do celého světa a dodnes patří do repertoáru proslulých tenorů (např. Benjamino Gigli, Mario Lanza, Giuseppe Di Stefano, Plácido Domingo, Luciano Pavarotti, José Carreras, Franco Corelli a další). Velký úspěch s její moderní úpravou (s anglickým textem \"Surrender\") měl Elvis Presley. U nás jí s textem Zdeňka Borovce nazpíval Karel Gott.\n\nVide 'o mare quant’è bello,\nSpira tantu sentimento,\nComme tu a chi tiene a' mente,\nCa scetato 'o faie sunnà.\n\nGuarda gua' chistu ciardino;\nSiente, sie’ sti sciure arance;\nNu profumo accussi fino\nDinto 'o core se ne va…\n\nVide 'o mare de Surriento,\nche tesoro tene 'nfunno:\nchi ha girato tutto 'o munno\nnun l'ha visto comm'a ccà.\n\nGuarda attuorno sti Serene,\nca te guardano 'ncantate,\ne te vonno tantu bene…\nTe vulessero vasà.\n\nAutorem českého textu je Zdeněk Borovec.\n\nLásko odlétlas jak chmýří,\nmoře dělí nás svou šíří,\noči mé se těžko smíří\ns tím, že nevidí se v tvých.\n\nJá jak trosečník tu zpívám\nvánkům předjarním a jívám,\nnic ti lásko nezazlívám,\ni když zůstávám tu sám.\n\nSám však nemám nikde stání,\nmyslím pouze na shledání,\nkéž se vrátíš z nenadání\ndo Sorrenta domů k nám.\n\nZborcený je chrám,\nmě zbyl jen pláč, zlá renta,\nvrať se do Sorrenta,\nzoufám tu sám.\n\n"}
{"id": "662832", "url": "https://cs.wikipedia.org/wiki?curid=662832", "title": "The Cell", "text": "The Cell\n\nThe Cell je česká jižansky rocková skupina, založená v roce 2002 Milanem Milatou (bicí) a Davidem Gorem (zpěv), který v září roku 2009 ze skupiny odešel a byl nahrazen také američanem Davidem Kangasem. Gore si po odchodu založil novou skupinu s názvem Louisiana Alley. Kangas byl po krátkém působení ve skupině nahrazen Michalem Cermanem, který se skupinou zpívá dodnes.\n\n\n"}
{"id": "662835", "url": "https://cs.wikipedia.org/wiki?curid=662835", "title": "Kanton Dourdan", "text": "Kanton Dourdan\n\nCanton de Dourdan je francouzský kanton v departementu Essonne v regionu Île-de-France. Vznikl 20. července 1967.\n"}
{"id": "662836", "url": "https://cs.wikipedia.org/wiki?curid=662836", "title": "Saint-Escobille", "text": "Saint-Escobille\n\nSaint-Escobille je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 55 km.\n\nSousední obce: Authon-la-Plaine, Plessis-Saint-Benoist, Garancières-en-Beauce, Mérobert, Sainville a Oysonville.\n\n\"Počet obyvatel\"\n"}
{"id": "662840", "url": "https://cs.wikipedia.org/wiki?curid=662840", "title": "Roinville (Essonne)", "text": "Roinville (Essonne)\n\nRoinville je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 42 km.\n\nSousední obce: Dourdan, Saint-Cyr-sous-Dourdan, Le Val-Saint-Germain, Sermaise, Les Granges-le-Roi, La Forêt-le-Roi a Boissy-le-Sec.\n\n\"Počet obyvatel\"\n"}
{"id": "662842", "url": "https://cs.wikipedia.org/wiki?curid=662842", "title": "Richarville", "text": "Richarville\n\nRicharville je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 50 km.\n\nSousední obce: Corbreuse, Les Granges-le-Roi, Authon-la-Plaine, La Forêt-le-Roi, Plessis-Saint-Benoist a Boutervilliers.\n\n\"Počet obyvatel\"\n"}
{"id": "662845", "url": "https://cs.wikipedia.org/wiki?curid=662845", "title": "Plessis-Saint-Benoist", "text": "Plessis-Saint-Benoist\n\nPlessis-Saint-Benoist je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 52 km.\n\nSousední obce: Richarville, Boutervilliers, Authon-la-Plaine, Chalo-Saint-Mars, Saint-Escobille a Mérobert.\n\n\"Počet obyvatel\"\n\n"}
{"id": "662847", "url": "https://cs.wikipedia.org/wiki?curid=662847", "title": "Na'amat", "text": "Na'amat\n\nNa'amat (: , akronym pro , \"Našim ovdot u-mitnadvot\", doslova \"„Pracující a dobrovolnické ženy“\"), dříve Mo'ecet ha-po'alot (doslova \"„Rada pracujících žen“\") je izraelská ženská organizace přidružená k labouristickému sionistickému hnutí, založená roku 1921.\n\nNa'amat je největším ženským hnutím v Izraeli, sdružujícím přes 800 tisíc žen (židovského, arabského, drúzského a čerkeského původu), zastupujících celé spektrum izraelské společnosti. Většina z nich jsou dobrovolnice. Má 100 poboček ve městech, obcích a osadách po celé zemi a mimo to též sesterské organizace v jiných zemích, jejichž členové jsou součástí Světového labouristického sionistického hnutí a Světové sionistické organizace.\n\nV roce 2008 získala Na'amat společně se dvěma dalšími ženskými organizacemi Izraelskou cenu za celkové dílo a mimořádný přínos izraelské společnosti.\n\n"}
{"id": "662875", "url": "https://cs.wikipedia.org/wiki?curid=662875", "title": "Mérobert", "text": "Mérobert\n\nMérobert je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 55 km.\n\nSousední obce: Saint-Escobille, Plessis-Saint-Benoist, Chalo-Saint-Mars, Oysonville a Congerville-Thionville.\n\n\"Počet obyvatel\"\n"}
{"id": "662878", "url": "https://cs.wikipedia.org/wiki?curid=662878", "title": "Les Granges-le-Roi", "text": "Les Granges-le-Roi\n\nLes Granges-le-Roi je francouzská obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 46 km.\n\nLes Granges-le-Roi sousedí s Dourdan, Corbreuse, Roinville, Richarville a La Forêt-le-Roi.\n\n\"Počet obyvatel\"\n\n"}
{"id": "662883", "url": "https://cs.wikipedia.org/wiki?curid=662883", "title": "La Forêt-le-Roi", "text": "La Forêt-le-Roi\n\nLa Forêt-le-Roi je francouzská obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 47 km.\n\nSousední obce: Les Granges-le-Roi, Roinville, Boissy-le-Sec, Richarville a Boutervilliers.\n\n\"Počet obyvatel\"\n\n"}
{"id": "662886", "url": "https://cs.wikipedia.org/wiki?curid=662886", "title": "Dourdan", "text": "Dourdan\n\nDourdan je francouzské město v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 46 km.\n\nÚzemím města protéká řeka Orge.\n\nSousední obce: Saint-Arnoult-en-Yvelines, Longvilliers, Saint-Cyr-sous-Dourdan, Sainte-Mesme, Roinville, Corbreuse a Les Granges-le-Roi.\n\n\n\"Počet obyvatel\"\n\n\n\n"}
{"id": "662889", "url": "https://cs.wikipedia.org/wiki?curid=662889", "title": "Corbreuse", "text": "Corbreuse\n\nCorbreuse je francouzská obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 49 km.\n\nSousední obce: Saint-Martin-de-Bréthencourt, Sainte-Mesme, Dourdan, Allainville, Les Granges-le-Roi, Chatignonville, Authon-la-Plaine a Richarville.\n\n\"Počet obyvatel\"\n\n\n"}
{"id": "662892", "url": "https://cs.wikipedia.org/wiki?curid=662892", "title": "Chatignonville", "text": "Chatignonville\n\nChatignonville je francouzská obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 53 km.\n\nChatignonville sousedí s Allainville, Corbreuse, Authon-la-Plaine a Garancières-en-Beauce.\n\n\"Počet obyvatel\"\n"}
{"id": "662901", "url": "https://cs.wikipedia.org/wiki?curid=662901", "title": "Authon-la-Plaine", "text": "Authon-la-Plaine\n\nAuthon-la-Plaine je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 53 km.\n\nSousední obce: Chatignonville, Corbreuse, Richarville, Plessis-Saint-Benoist, Garancières-en-Beauce a Saint-Escobille.\n\n\"Počet obyvatel\"\n\n"}
{"id": "662903", "url": "https://cs.wikipedia.org/wiki?curid=662903", "title": "Avšalom Feinberg", "text": "Avšalom Feinberg\n\nAvšalom Feinberg (: , ‎23. října 1889, Gedera – 20. ledna 1917, poblíž Rafy) byl jeden ze zakladatelů a vůdců židovské špionážní sítě Nili, založené v roce 1915 v Palestině za účelem podpory Spojeného království v boji proti Osmanské říši během první světové války. Skupina, zformovaná kolem vědce Aarona Aaronsohna, dokázala shromáždit rozsáhlé množství zpravodajských informací o rozmístění tureckých vojsk, politické a ekonomické situaci v zemi a mnohé další. Navázání a udržení kontaktu s Brity však nebylo snadné. Feinbergovi se v roce 1915 podařilo jako prvnímu domluvit spolupráci s britskou zpravodajskou službou v Egyptě. Komunikace však byla přerušena a skupině se opakovaně nedařilo s Brity spojit. Feinberg při jednom z těchto pokusů zahynul, když jej při cestě do Egypta počátkem roku 1917 na Sinajské poušti zastřelila skupina beduínů.\n\nInformace, které se Nili po navázání spolupráce podařilo Britům předat, zásadně přispěly k britskému vojenskému vítězství nad Osmanskou říší. Uznání se však skupině dostalo až o desítky let později. Feinbergovy ostatky byly nalezeny teprve po šestidenní válce v roce 1967, v níž Izrael mimo jiné dobyl Sinajský poloostrov. V listopadu téhož roku se dočkal státního pohřbu na izraelském národním hřbitově na Herzlově hoře v Jeruzalémě.\n\nNarodil se v Gedeře v palestinské části Osmanské říše do rodiny ruských intelektuálů a sionistických průkopníků ze skupiny Bilu. Jeho rodiče, Jisra'el Feinberg a Fanja rozená Belkindová, do Palestiny přesídlili v roce 1882 v rámci první aliji a usadili se v Rišon le-Cijonu, kde patřili mezi zakladatele města. Po neshodě s tamním vedením Feinbergovi a několik dalších rodin Rišon le-Cijon opustili a vydali se zhruba dvacet kilometrů jižně, kde založili osadu Gedera, v níž se posléze Avšalom Feinberg narodil. Měl dvě sestry: starší Šošanu (1887–1982) a mladší Cilu (1894–1988). V dětství se s rodinou přestěhoval do přibližně 75 kilometrů na sever vzdálené nově založené osady Chadera, kterou pomáhali budovat. Nacházela se v oblasti malarických bažin, a život tam byl z počátku velmi tvrdý. Na místní poměry získal bohaté vzdělání. Studoval na škole Alliance israélite universelle a kromě toho měl několik dalších učitelů. Od dědy, Me'ira Belkinda, se mu dostalo židovské výchovy a vzdělání v oblasti Bible. Strýc Jisra'el Belkind, přední hebraista, jej učil hebrejštině, zatímco teta Olga Belkindová rozvíjela jeho francouzštinu. Nadto jej otec dal do školy k místnímu arabskému učenci, který ho učil Korán a arabštinu, díky čemuž dokázal hovořit a číst jako jakýkoli Arab. V patnácti letech ho rodiče poslali na čtyři roky studovat do Francie, kde se jeho přáteli mimo jiné stali spisovatel Charles Péguy a filosof Jacques Maritain.\nPo návratu měl často spory s otcem o budoucnosti Židů v Palestině. Nesouhlasil s jeho smířlivým postojem vůči Turkům a protivilo se mu pomalé vykupování pozemků pro rozvíjející se židovské osídlení a spoléhání se na zkorumpované úředníky. Věřil v nezbytnost svržení Osmanské říše a následnou ochranu Palestiny ze strany mocnosti typu Spojeného království. Byly chvíle, kdy jej zachvacoval smutek a samota. Vše se ale změnilo v roce 1911, kdy se seznámil s Aaronem Aaronsohnem (1876–1919). Tomuto o třináct let staršímu vědci se, díky jeho objevu divoké pšenice, dostalo věhlasu a podpory z celého světa, a získal přístup k nejvyšším představitelům Osmanské říše. Aaronsohn založil židovskou zemědělskou experimentální stanici v Atlitu, vzdáleném necelých 30 kilometrů severně od Chadery, v níž zkoumal původní zemědělské techniky používané v tomto regionu. Feinberg nejprve působil jako jeho asistent v Atlitu, aby se posléze stal vedoucím pobočky experimentální stanice, kterou Aaronsohn s jeho pomocí založil v Chadeře. Oba muži se velmi sblížili a Feinberg si v tomto smyslu poznamenal: „Když něco dělám pro Aarona, cítím, že něco dělám pro svou domovinu; domovinu, kterou miluje nadevše a vzdává jí hold, jako básník, jako kněz; domovinu, které dává celý svůj život.“\nBěhem jednoho purimového bálu se v Zichron Ja'akovu, kde žila Aaronsohnova početná rodina, seznámil s jeho sestrami Sárou (1890–1917) a Rivkou (1892–1981). Nejprve se zajímal o Sáru. Podle autorek Idy Cowen a Irene Gunther spolu zamilovaný pár trávil mnoho času a občas je doprovázela Rivka. Feinberg psal Sáře básně, milostné dopisy a jezdili spolu na projížďky na koních. Následující léto ji požádal o ruku, ale ona mu nedokázala odpovědět, ač jej milovala. Stejná situace se opakovala i v následujících měsících. Sára nad jeho nabídkami k sňatku váhala, až se začala vyhýbat situacím, kdy spolu byli o samotě, a Feinberg o ni začal ztrácet zájem. Když za ní přijel kvůli vyjížďce na koních, poslala místo sebe raději Rivku. S tou Feinberg postupně začal trávit čím dál tím víc času, až se z nich stal pár (některé zdroje uvádí, že se zasnoubili, jiné tvrdí, že k tomu nikdy nedošlo). Izraelský historik Šmue'l Kac naproti tomu partnerský vztah mezi Sárou a Feinbergem ve své podrobné publikaci o Nili vůbec nezmiňuje a letmo vzpomíná pouze vztah s Rivkou.\n\nV té době se stal členem nově vzniklé skupiny Gideonim, tvořené mladými muži ze Zichron Ja'akovu, kteří měli za úkol bránit město a místní obyvatele před arabskými útoky. Podle staré židovské tradice nebylo v ortodoxní rodině možné, aby se mladší dcera vdala dříve než její starší sestra. Sára nechtěla stát své sestře ve štěstí, a tak se, přestože stále chovala city k Feinbergovi, v roce 1914 provdala za židovského obchodníka z Istanbulu, který byl jako vhodný nápadník představen jejímu otci. Teprve tehdy, když Sára s manželem odešla do Istanbulu, si Feinberg uvědomil, že si neměl vybrat Rivku, neboť stále choval city k její starší sestře. Nakonec se s ní nikdy neoženil.\n\nV červenci 1914 vypukla první světová válka, v níž se Osmanská říše postavila na stranu Centrálních mocností proti státům Dohody (tedy i Spojenému království). Aaronsohnovi poslali Rivku do bezpečí Bejrútu, kde působila jako kontakt svého bratra Aarona s americkým konzulem. V lednu 1915 šejch ze sousedního města falešně obvinil obyvatele Chadery z prodávání pšenice Britům. Turci následně pozatýkali třináct mladých mužů včetně Feinberga, aby je předvedli před vojenský soud v Jeruzalémě. Podle britského historika Jonathana Schneera byl zatčen z jiného důvodu, a to pro falešné obvinění, že kontaktoval britskou válečnou loď kotvící v Haifském zálivu. Během zatýkání se mu podařilo proklouznout a utéci do Zichron Ja'akovu, kde informoval Aaronsohna o jejich zatčení. Ten mu přislíbil využít svého vlivu a Feinberg se vrátil k ostatním zadrženým. Během transportu u něj propukla malárie. V jednu chvíli svému příteli, rovněž vězněnému Liovovi Schneersonovi, vyjevil svoji představu o pokračování války. Podle něj se musí Židé obrátit na Brity a pomoci jim v jejich válečném úsilí, a to jak informacemi, tak bojeschopnými muži. Když Schneerson poukázal na možná rizika takových aktivit, Feinberg mu odvětil: „Už teď nás chtějí odsoudit k trestu smrti. A za co? Pokud musíme zemřít, tak je lepší zemřít za něco, co jsme udělali.“. Následující den byli všichni na základě rozkazu z Jeruzaléma propuštěni, za což vděčili Aaronsohnově intervenci.\n\nJak válka pokračovala, bylo čím dál tím jasnější, že Britové netuší, co se v Osmanské říši děje. Na jaře 1915 se proto Aaronsohn rozhodl založit špionážní síť, sestávající zejména ze členů Gideonim, která by pro britské válečné účely shromažďovala zpravodajské informace. První praktický návrh k akci na podporu Britů nicméně vzešel od Feinberga. Aaronsohnovu plánu napomohla invaze sarančí pustinných (\"Schistocerca gregaria\"), která decimovala turecké zemědělství. Coby přední agronom byl pověřen Džamalem Pašou, jedním z vládců Osmanské říše a velitelem Čtvrté armády, bojem s tímto hmyzem. Díky tomu se dostal do úzkého kontaktu s nejvyššími vojenskými a civilními představiteli Palestiny, Libanonu a Sýrie, ale mohl tak i strategicky rozmisťovat členy skupiny po celé Palestině pod záminkou boje se sarančaty. Britskou zpravodajskou službu v Káhiře v srpnu 1915 oslovil jeho mladší bratr Alex (1888–1948), kterému se do Egypta podařilo odplout o měsíc dříve na padělané pasy se sestrou Rivkou na palubě americké válečné lodi USS \"Des Moines\", která z Palestiny odvážela vyhoštěné Egypťany. Setkal se však s nezájmem, lhostejností a podezíravostí. S Rivkou nakonec odplul na Gibraltar, s cílem pokračovat do Spojených států amerických. Když již třetím měsícem neměli Aaron Aaronsohn s Avšalomem Feinbergem o Alexovi žádné zprávy, rozhodli se pokus o kontakt zopakovat. Možnosti, jak se do Egypta dostat, byly dvě, a to buď přes Sinajskou poušť nebo po moři. Feinberg se rozhodl pro druhou variantu, která se jevila snázeji proveditelná. Plán byl takový, že na rybářské lodi vypluje na otevřené moře, kde se nechá nabrat některou z lodí států Dohody. Aby zmátl podezřívavé arabské rybáře, zajistil si loď i s rybářem a doprovodem. Počátkem srpna 1915 již bylo vše domluveno, když Francie vyhlásila hermetickou námořní blokádu syrsko-palestinského pobřeží.\n\nPo několika dnech se však v Haifě opět objevila loď USS \"Des Moines\" a Feinbergovi se na ní 30. srpna 1915 podařilo přes Krétu odplout do Egypta. Na rozdíl od Alexe však zamířil do Port Saidu, kde v námořní zpravodajské službě pracoval jako překladatel jeho známý. Tam se setkal s velícím důstojníkem poručíkem Wooleym, kterému popsal situaci. Wooley byl Feinbergem ohromen a „ani na chvíli nepochyboval o upřímnosti jeho záměrů či schopnosti dostát tomu, co nabízí“. Ač podle něj nebyla vhodná doba na realizaci Feinbergova plánu ozbrojeného povstání, souhlasil s využitím jejich skupiny pro sběr zpravodajských informací. Feinberg následně od Britů obdržel šifrovací signály, aby mohli komunikovat s jejich loďmi proplouvajícími kolem Atlitu. Od několika palestinských uprchlíků v Alexandrii se dozvěděl, že Rivka s Alexem čeká na Gibraltaru na loď do Spojených států (z Egypta odpluli tři dny předtím, než dorazil). Alex Aaronsohn se jej dopisem snažil přemluvit, aby se k nim přidal a ve Spojených státech společně v médiích bojovali proti Osmanské říši. To ale Feinberg odmítl a mimo jiné odpověděl: „Vím, že cíl, který jsme si stanovili, je obtížný, a že cesta k němu je dlouhá. To mne však netrápí. Můj cíl je uspět: buď zvítězit nebo zemřít.“ Počátkem listopadu 1915 se Feinberg vypravil do Atlitu na palubě malé francouzské válečné lodi, která plula kontaktovat špiony v libanonském Týru. Jedné noci, když loď doplula na úroveň Atlitu, jej námořníci ve člunu dopravili na břeh. Ve výzkumné stanici zastihl Aaronsohna, jemuž sdělil dobré zprávy. O deset dní později měla kolem Atlitu plout loď, která by od nich převzala připravené informace.\n\nAaronsohn byl prostřednictvím skupiny schopen shromáždit rozsáhlé informace o rozmístění tureckých vojenských útvarů, ekonomické a politické situaci v zemi, a mnohé další. Následující dny a týdny se však očekávaná britská loď neozývala, a přestože ji občas spatřili, nereagovala na jejich signály a oni nerozuměli těm britským. Feinbergem náročně navázaný kontakt byl přerušen. Jak se později ukázalo, Britové změnili způsob signalizace, o čemž měli atlitskou skupinu zpravit arabští špioni z Libanonu. Namísto toho se však rozhodli informaci zatajit. Aaronsohn a Feinberg začínali být zoufalí. Nevěděli, co se stalo, jaké jsou britské plány, a jaký bude osud Palestiny. Feinberg se nakonec rozhodl znovu vypravit do Egypta, tentokrát ale přes Sinajskou poušť. To znamenalo překonat tureckou frontu a oblast obývanou beduíny. Od Aaronsohna dostal doklad, díky němuž se, coby jeho asistent v boji proti sarančatům, mohl volně pohybovat po Palestině. Pouhé dva dny poté, co se vydal na cestu, dorazila do Zichron Ja'akovu Sára. Již delší dobu neměla zprávy ani o svých sourozencích, ani o Feinbergovi. V manželství navíc nebyla šťastná, a tak se 25. listopadu 1915 vypravila zpět domů. Cestou byla svědkem genocidy Arménů, což jí hluboce pohnulo a obávala se, aby stejný osud nepotkal palestinské Židy. Zhruba týden nato se Aaronsohnovi dozvěděli, že Feinberga zatkla turecká vojenská hlídka jen několik kilometrů od země nikoho podél Suezského průplavu, a že čeká na popravu ve vězení v Beerševě coby špion. Pomocí úplatků se Aaronsohnovi podařilo získat čas pro další jednání. To posléze vedlo k nepřímé intervenci Džamala Paši, díky níž byl Feinberg po třech týdnech věznění propuštěn.\nV Zichron Ja'akovu se ke svému překvapení shledal se Sárou. Mezitím již vymyslel jiný plán, jak kontaktovat Brity. Chtěl se vypravit do Istanbulu, odtud přes Berlín do neutrálního Rumunska, a poté přes Spojené království do Egypta. Společně se Sárou se vypravil tuto myšlenku prodiskutovat s Aaronsohnem, jenž byl v té době ve velitelství Džamala Paši v Damašku. Aaronsohn mu Feinberga představil jako svého odborného asistenta pro boj s invazí sarančat, a sdělil mu, že jej potřebuje kvůli výzkumu vyslat do Rumunska. Džamal Paša sám mu povolení opustit zemi dát nemohl, ale poskytl mu doporučující dopis. Feinberg se poté vypravil do Istanbulu, kde se měsíc pokoušel získat povolení opustit zemi. Když se mu to konečně podařilo, obdržel naléhavý telegram od Aaronsohna, aby se vrátil zpět. Díky britské iniciativě se totiž opětovně podařilo navázat kontakt, a za tři týdny měla připlout loď. K tomu ale nakonec nedošlo. Až později vyšlo najevo, že byla po cestě torpédována.\n\nJak dny ubíhaly, chtěl se Feinberg vrátit do Istanbulu, avšak Aaronsohn o něčem podobném nechtěl ani slyšet, jelikož další pokus o opuštění země by již byl podezřelý. Osmanskou říši čím dál tím víc decimovala invaze sarančat, jejichž postup se nedařilo zastavit, a hrozil hladomor. V červnu 1916 se Aaronsohn rozhodl kontaktovat Brity sám, a zajistit tak mimo jiné potřebné zásoby jídla. Díky falešné zámince odcestoval do Evropy, kde však tajné jednání s britským velvyslancem v Kodani nepřineslo žádné výsledky. Skrze složitý postup, zahrnující zatčení a držení na Orknejích, byl převezen do Londýna, kde se v listopadu setkal s představiteli Scotland Yardu a ministerstva války. Podle Anity Engle měla Aaronsohnova návštěva v Londýně vliv na britskou blízkovýchodní politiku, v jejímž rámci britská vláda o rok později Balfourovou deklarací podpořila myšlenku zřízení „židovské národní domoviny v Palestině“. Mezitím vedení skupiny v Palestině převzali Avšalom Feinberg a Sára Aaronsohnová, kteří pracovali bok po boku. Vzájemně se milovali a po krátké době tvořili opět pár. Feinberg kromě jiného dále rozšiřoval řady špionážní sítě. Když jej s návrhem spolupráce rázně odmítli v sionistické obranné skupině ha-Šomer, obrátil se na potomky starousedlíků v Zichron Ja'akovu, a získal takto asi šest mužů a žen. Aaronsohn odjel z Londýna do Káhiry, kam dorazil 12. prosince 1916 na palubě lodi S.S. \"Karmala\", pět měsíců poté, co opustil Zichron Ja'akov. Přestože měl doporučující dopis z britského ministerstva války, nebyla mu a jeho návrhům věnována větší pozornost. Pohrdaví a podezřívaví Britové v něm vzbuzovali rozčarování a zahořklost. Až posléze vyšlo najevo, že celou dobu jednal s lidmi, kteří o ničem nerozhodují. Britští velitelé hned nato nařídili obnovit kontakt s Atlitem. Tohoto úkolu se zhostila loď \"Goeland\", která z Egypta vyplula 24. prosince 1916 s Aaronsohnem na palubě. Moře u Atlitu ale bylo rozbouřené a ani následující noc se nešlo dostat na břeh, kvůli čemuž skupina neměla od Aaronsohna již pátým měsícem žádnou zprávu. To ještě více umocňovalo frustraci v Atlitu, kde se potýkali s akutním nedostatkem finančních prostředků. Feinbergovi již docházela trpělivost, a s ohledem na zodpovědnost, kterou cítil vůči všem v jejich skupině, se rozhodl sám kontaktovat Brity a na cestě do Egypta překročit Sinajskou poušť.\n\nSára Aaronsohnová s jeho plánem nesouhlasila a marně se mu jej snažila rozmluvit. Společně s ním na cestu vyrazil také Josef Lišanski (1890–1917), patřící mezi přední členy skupiny. Ten mezitím koupil velbloudy a sehnal beduínského průvodce. Plán byl takový, že Sinaj překročí v přestrojení za beduíny. Před odjezdem nechal Feinberg v Atlitu vzkaz pro poručíka Wooleyho pro případ, kdyby se v jeho nepřítomnosti podařilo znovunavázat kontakt. V něm napsal:\nFeinberg opustil Atlit 4. ledna 1917, pouhých devět dní poté, co se Aaronsohn na palubě lodi \"Goeland\" neúspěšně pokusil znovunavázat kontakt. S Lišanskim vyrazili na cestu 13. ledna (podle jiného zdroje až 20. ledna) z vesnice Ekron (případně z Beerševy nebo Be'er Tuvji u Ašdodu). Cestovali hlavně v noci, přičemž přes den se snažili skrývat. Následující sled událostí popisují různé zdroje s jistými rozdíly, přičemž vycházejí z Lišanského vyprávění.\n\nPodle Anity Engle skupina během své výpravy nikterak nepoutala pozornost tureckých vojáků. V noci trojice překročila turecké linie a vstoupila na území nikoho u vesnice Šajch Zuvajd mezi Rafou a El-Aríšem. Průvodce jim poté řekl, že se ztratili, a jelikož pro oblačnost nebyly vidět hvězdy, rozhodli se vyčkat do úsvitu. V tom je přepadla skupina beduínů, podle Lišanského čítající možná třicet až čtyřicet osob. Požadovali vydání průvodce v rámci krevní msty mezi jejich kmeny. Feinberg to odmítl, načež došlo k roztržce. Průvodce vyběhl směrem ke skupině beduínů, a Feinberg, tušící zradu, jej skolil výstřelem. Poté vypukla přestřelka, při níž byl Lišanski těžce zraněn a upadl v bezvědomí. Feinberg se ještě chvíli bránil, ale záhy mu došly náboje a byl smrtelně raněn. Když se Lišanski probral, byli všichni pryč. V bolestech se plazil, až narazil na britskou hlídku, která jej odvedla do Port Saidu, kde se 25. ledna setkal s Aaronsohnem a sdělil mu tragickou novinu. Podle Idy Cowen a Irene Gunther trojici přepadla skupina beduínů a zbytek událostí popisují stejně až do okamžiku, kdy byli Feinberg s Lišanskim zasaženi. Oba měli následně předstírat, že jsou mrtví, dokud beduíni neodešli. Feinberg byl těžce raněn a Lišanski jej krátce nesl na zádech, až již pro svá zranění nemohl dál, a o hodinu později mu Feinberg zemřel v náručí. Jeho poslední slova měla být adresovaná Sáře: „Řekni jí, že to bude muset dělat sama. Řekni jí, že to nesmí vzdát.“ Izraelský historik Šmu'el Kac naproti tomu popsal, že průvodce dvojici opustil, a oni nevěděli, kde se nachází. Druhého dne je přepadla skupina beduínů a oba postřelila. Feinberg byl těžce raněn a nemohl mluvit, a Lišanskému měl naznačit, aby utekl. Ten se o to nakonec pokusil, ale opět jej střelili, načež ztratil vědomí. Objevila jej až hlídka, která ho odvedla do Port Saidu.\n\nAaronsohn byl ze zprávy zdrcen. Zařídil vyslání hlídky do míst, kde došlo k přestřelce, ale ta Feinbergovo tělo nenašla. Uvědomoval si, jaké by zpráva o jeho smrti mohla mít v Palestině dopady, a rozhodl se, že ji zatají (výjimku tvořilo několik nejbližších lidí).\n\nNedlouho po Feinbergově smrti se Britům podařilo obnovit kontakt s Atlitem. Tehdy rovněž vznikl název skupiny. Britové po Aaronsohnovi chtěli heslo, kterým by se jeho lidé identifikovali. Ten požádal o radu Liovu Schneersona, ještě zdrceného zprávou o skonu jeho přítele. Schneerson otevřel na náhodné stránce Bibli, kterou kdysi dostal od Feinberga, a to zrovna na patnácté kapitole 1. knihy Samuelovy. V té jej zaujala část dvacátého devátého verše (\"Necach Jisra'el lo ješaker\", v ekumenickém překladu „Věčný Bůh Izraele neklame“), z něhož vytvořil akronym Nili (). Sára Aaronsohnová se zprávu o Feinbergově smrti dozvěděla od Lišanského, který připlul z Egypta na britské lodi \"Monegan\". Hluboce ji zasáhla a změnila; „od té chvíle přestala být veselou, citlivou, rozumnou mladou ženou, jak ji všichni znali. Byla jako ze železa a neexistovalo lidské síly, která by ji odvedla od jejího úkolu.“ Potýkat se přitom musela s rostoucí animozitou ze strany palestinského židovského obyvatelstva, která pramenila především z obav z případné turecké reakce, která by na Židy bezesporu dopadla v případě odhalení skupiny. V živé paměti totiž lidé měli genocidu Arménů a Nili vyčítali, že svou činností, která nebyla koordinovaná s židovskými představiteli, ohrožuje celé židovské osídlení Palestiny.\n\nAaronsohn mezitím setrval v Egyptě, kde se v britském generálním štábu zásadním způsobem podílel na přípravě britské vojenské ofenzivy v Palestině. Mezi únorem a říjnem 1917 k břehům Atlitu v noci připlouvala loď \"Monegan\", aby od skupiny přebírala shromážděné informace a předávala jí dopisy, noviny, instrukce, peníze a zlato. Finanční prostředky a zlato sloužily z malé části pro pokrytí výdajů Nili, většina však byla využita na zlepšení situace strádající a mnohdy hladovějící palestinské židovské populace, a od skupiny je přebíral Me'ir Dizengoff. Nili, coby zpravodajská síť, neměla klasickou vojenskou strukturu či posloupnost velení. Výjimku tvořili tři lidé v popředí. Aaronsohn z Egypta své sestře Sáře posílal instrukce, rady a požadavky, a ty byly následně skrze Lišanského zadávány agentům v terénu. Jádro skupiny v této době tvořilo asi třicet lidí, kteří se práci pro Nili věnovali na plný úvazek, a řada dalších lidí, kteří pracovali jen občasně.\nKomunikace skrze \"Monegan\" byla posléze, s ohledem na nevyzpytatelnost počasí (při rozbouřeném moři nešlo přistát) a urgentnost některých informací, doplněna o využívání poštovních holubů. Ti však ne vždy nalezli cestu do britského vojenského tábora na Sinaji, kam měli doletět. Počátkem září 1917 jeden z holubů usedl v holubníku policejního velitele v Caesareji, asi dvacet kilometrů jižně od Atlitu, díky čemuž se Turci zmocnili šifrované zprávy, jež nesl. V první polovině měsíce zároveň jeden z členů Nili vyzradil informace o skupině a jejích aktivitách. Byl jím Feinbergův bratranec Na'aman Belkind (1889–1917), který nevěřil vysvětlením jeho zmizení, jichž se mu od členů skupiny dostalo, a vydal se o něm zjistit více informací do Egypta. Na Sinaji jej však zadrželi beduíni, kteří ho předali Turkům. Ti na něj nastražili lest, a Belkind, omámen vínem s hašišem, vyzradil vše. Turci poté zahájili rozsáhlé pátrání s cílem dopadnout skupinu špionů. Dne 2. října obklíčili Zichron Ja'akov a zatkli Sáru Aaronsohnovou a postupně i zbývající členy Nili v Palestině, jimž se nepodařilo utéct či ukrýt. Následně je mučili, aby vyzradili své spolupracovníky. Aaronsohnová však vzala všechnu vinu na sebe a odmítala cokoliv prozradit. Po třech dnech krutého mučení se nechala stráží pod záminkou převlečení zkrvaveného oblečení odvést do svého domu, kde se ukrytou zbraní pokusila spáchat sebevraždu. Smrt však nebyla okamžitá a v bolestech zemřela až o čtyři dny později 9. října 1917. Rukou Turků přišli o život Na'aman Belkind a Josef Lišanski, kteří byli 16. prosince 1917 popraveni v Damašku, a to pouhý den předtím, než Britové dobyli Jeruzalém. Ostatní věznění členové Nili byli nakonec buď propuštěni či osvobozeni po britské invazi.\n\nDíky klíčovým zpravodajským informacím od Nili provedla britská armáda pod vedením generála Edmunda Allenbyho překvapující útok na Beerševu a posléze dobyla Jeruzalém i celou Palestinu. Aaron Aaronsohn po skončení první světové války spolupracoval s Chajimem Weizmannem. V roce 1919 se měl zúčastnit Pařížské mírové konference, avšak jeho letadlo se na cestě z Londýna zřítilo nad Lamanšským průlivem a on při neštěstí zahynul. Rivka Aaronsohnová se vrátila ze Spojených států amerických do Zichron Ja'akovu, kde v domě své rodiny pomohla vybudovat muzeum Nili (více informaci v sekci Památka). Nikdy se nevdala.\n\nOd Feinbergovy smrti uplynuly desítky let, během nichž nakonec vznikl nezávislý židovský stát. Osud Feinberga a místo jeho posledního spočinutí však zůstávaly stále neznámé. V roce 1960 se jeho hrob rozhodl vypátrat izraelský policejní důstojník Šlomo Ben-Elkana, který doufal, že se tak mimo jiné podaří vyvrátit zvěsti, že Feinberga ve skutečnosti zavraždil Josef Lišanski, aby se tak zbavil soka v lásce k Sáře Aaronsohnové. Zjistil, že již v roce 1931 železniční inženýr z Haify prohlásil, že mu místo Feinbergova hrobu prozradil beduín z rumeilatského kmene. Na základě kusých informací začal studovat mapy a doufal, že s pomocí beduínů by jej bylo možné nalézt. Coby policista nicméně nemohl pokračovat v pátrání, na němž byl osobně zainteresován, a navíc se hrob nacházel na území nepřátelského Egypta. Vše se změnilo v roce 1967 v souvislosti s šestidenní válkou, v níž Izrael dobyl mimo jiné také Sinajský poloostrov, a Ben-Elkana převeleli k armádě, kde mu jeho velící důstojník pátrání povolil. Následně se obrátil na šejcha z nasajratského beduínského kmene, který patřil mezi nejvlivnější a nejrespektovanější beduínské představitele v oblasti, s prosbou o nalezení místa označovaného jako „hrob Žida“ a vypátrání toho, co se tehdy stalo. Po nějaké době dostal v říjnu 1967 od šejcha odpověď:\n\nŠejch rovněž Ben-Elkanovi sdělil jména několika beduínů, kteří byli očitými svědky celé události, a ti jej zavedli na hledané místo. Při odkrývání ostatků vyšlo najevo, že osiřele rostoucí datlovník vyrostl z datlí, které měl Feinberg v kapse, když se vydal na cestu do Egypta. Ben-Elkana poté nechal ostatky převézt do Institutu forenzní medicíny v Tel Avivu, kde jejich ohledání provedl profesor Karpelus. Na základě tělesné výšky a dvou specifických zranění (nalomený zub a poranění prstu od střelné rány) bylo prokázáno, že se skutečně jedná o ostatky Avšaloma Feinberga.\n\nČást Feinbergovy rodiny požadovala, aby jeho ostatky byly opětovně pohřbeny pod stejným datlovníkem na Sinajské poušti, zatímco zbylá část se obávala, že by se jeho hrob jednou mohl ocitnout mimo hranice Izraele, a trvala na státním pohřbu na národním hřbitově na Herzlově hoře v Jeruzalémě. Tehdejší izraelský premiér Levi Eškol nebyl z této myšlenky nadšený, ale nakonec svolil. Při státním pohřbu s plnými vojenskými poctami, jehož se zúčastnily tisíce lidí, byly Feinbergovy ostatky 29. listopadu 1967 uloženy na Herzlově hoře. Během obřadu pronesl projev předseda Knesetu Kadiš Luz. Teprve tímto okamžikem si étos Nili podle deníku \"Jedi'ot achronot\" získal obdiv celého národa. Pět měsíců po pohřbu udělil prezident Zalman Šazar při příležitosti Dne nezávislosti všem přeživším členům Nili vojenské vyznamenání.\n\nV roce 1956 byl dům Aaronsohnových v Zichron Ja'akovu přeměněn na muzeum Nili, též známé jako \"Bejt Aaronsohn\" (). Zachycuje, jak v něm rodina Aaronsohnových žila, ale rovněž představuje historické dokumenty, činnost a aktivity jak celé skupiny, tak jejích jednotlivých členů. V roce 1998 prošlo muzeum renovací. Od roku 2008 existuje v domě Feinbergových v Chadeře muzeum, známé jako \"Bejt Feinberg\" (). Zaměřuje se na historii této rodiny sionistických průkopníků, včetně Avšaloma Feinberga.\n\nV roce 1979 byla na Feinbergovu počest pojmenována izraelská osada Avšalom (dříve Merkaz Sadot a Jad On) v bloku osad Chevel Jamit nacházejících se na Sinajském poloostrově jihovýchodně od města Jamit. V důsledku egyptsko-izraelské mírové smlouvy však Izrael musel Egyptu poloostrov vrátit, a tak došlo roku 1982 k evakuaci Avšalomu. V roce 1990 byla v Izraeli v blízkosti Pásma Gazy založena nová osada stejného názvu. Mimo to nesou jeho jméno ulice v řadě izraelských měst, a to například v Beerševě a Hod ha-Šaronu.\n\nV roce 1981 došlo k zavedení vojenské stuhy Nili, která je udílena osobám, jenž byly členy skupiny v letech 1915 až 1917. O pět let později se na izraelské hudební scéně objevila píseň \"Elef nešikot\" (, doslova „tisíc polibků“) zpěváka Jehorama Ga'ona, jejíž název byl inspirován frází z milostného dopisu, který Feinberg poslal Rivce Aaronsohnové.\n\n\n"}
{"id": "662906", "url": "https://cs.wikipedia.org/wiki?curid=662906", "title": "Kanton Étampes", "text": "Kanton Étampes\n\nCanton d'Étampes je francouzský kanton v departementu Essonne v regionu Île-de-France. Vznikl 20. července 1967.\n"}
{"id": "662907", "url": "https://cs.wikipedia.org/wiki?curid=662907", "title": "Bouda prince Jindřicha", "text": "Bouda prince Jindřicha\n\nBouda prince Jindřicha (, ) byla horská bouda v Krkonoších. Byla postavena roku 1889, vyhořela roku 1946.\n\nBouda se nacházela na polské straně Krkonoš nad jezerem Wielki Staw v nadmořské výšce 1415 m. Kolem jejích pozůstatků vede červeně značená hřebenová turistická trasa ze Sněžky na Špindlerovu boudu.\n\nBouda byla postavena se zaměřením na náročnou klientelu roku 1889. U příležitosti desátého výročí byla roku 1899 na průčelí odhalena busta prince Jindřicha. Budova byla dvoupatrová s prosklenou verandou, z které byl výhled na jezero Wielki Staw. V zimní sezóně zde byla oblíbená jízda na saních do Karpacz a do Miłków. Bouda vyhořela v roce 1946. Busta prince Jindřicha byla nalezena bez hlavy potápěči v roce 2002 ve vodách Wielki Staw.<ref name=\"casopis krkonose 2003/01\">\n</ref>\n\nPo boudě zbyla plošina se zbytky základů.\n\n\n"}
{"id": "662909", "url": "https://cs.wikipedia.org/wiki?curid=662909", "title": "Wieland Wagner", "text": "Wieland Wagner\n\nWieland Adolf Gottfried Wagner (5. ledna 1917 Bayreuth, Německá říše – 17. října 1966 Mnichov, Spolková republika Německo) byl německý operní režisér a scénograf. Jako vnuk Richarda Wagnera se proslavil především inovativním inscenováním jeho oper.\n\nWieland byl nejstarší ze čtyř dětí skladatele Siegfrieda Wagnera a jeho ženy Winifred rozené Williamsové a zároveň vnukem skladatele Richarda Wagnera.\n\nBlízký vztah Winifred Wagnerové s Hitlerem vedl k tomu, že Wieland ho znal v průběhu svého dětství a jinošství jako \"strýčka Wolfa\". Díky tomu se vyhnul vojenské službě a pracoval na hudebních slavnostech; na sklonku války pracoval v Ústavu pro fyzikální výzkum bayreuthské pobočky koncentračního tábora Flossenbürg. Členem NSDAP byl od roku 1938.\n\nV roce 1941 se Wieland Wagner oženil s baletkou a choreografkou Gertrudou Reissingerovou. Měli čtyři děti: Iris (* 1942), Wolfa Siegfrieda (* 1943), Nike (* 1945) a Daphne (* 1946).\n\nNa počátku 60. let 20. století se Wieland Wagner rozešel se svou manželkou a do své smrti udržoval milostný vztah s mnohem mladší sopranistkou Anjou Siljou, jednou ze zpěvaček, které získal pro účinkování v Bayreuthu.\n\nZemřel na rakovinu plic v říjnu 1966. Je pohřben ve hrobce rodiny Wagnerových na hřbitově v Bayreuthu.\n\nWieland Wagner je považován za jednoho ze zakladatelů tzv. „režijního divadla“ (Regietheater) díky prosazování nového moderního stylu režie i scénografie Wagnerových oper, přičemž naturalistické inscenování nahradil symbolickým a zaměřil se na psychologii dramatu.\n\nWieland začal svou režijní kariéru již před druhou světovou válkou, a to v inscenacích oper svého otce a děda. Tyto práce dosud nevykazovaly inovativní přístup, kterým proslul po válce. Jeho výprava bayreuthské inscenace \"Parsifala\" z roku 1937 byla například vědomě konzervativnější i než předchozí inscenace, přestože pracovala s filmovými projekcemi v průběhu proměn; podobně i válečná inscenace \"Mistrů pěvců norimberských\" z roku 1943.\nKdyž byly roku 1951 znovu zahájeny Hudební slavnosti v Bayreuthu, stali se Wieland a jeho bratr Wolfgang jejich řediteli namísto své matky, jejíž blízké vztahy s Adolfem Hitlerem ji pro další vedení festivalu diskvalifikovaly (Wielandova vlastní minulost však byla pominuta). Revoluční inscenace vyprovokovaly extrémní pozitivní i negativní ohlasy.\n\nJiž Wielandova dlouho uváděná a průběžně zdokonalovaná inscenace \"Parsifala\" z roku 1951 měla řadu rysů, jež pro něj byly později charakteristické. Poválečná střízlivost a jeho vlastní zájem – ovlivněný Adolphem Appiou – o světelné efekty jej přivedly k využívání kruhových minimalistických kulis osvícených shora.\n\nVe Wielandově prvním poválečném \"Siegfriedovi\" (1951) představovala obra Fafnera devítimetrová socha draka chrlícího oheň. V pozdějších inscenacích této opery místo toho použil pár obřích očí, které střídavě vystupovaly z lesa projektovaného na pozadí scény, což vyvolávalo dojem pohybů velkého tvora roztaženého dolů do poloviny Zeleného vrchu.\n\nWielandovi \"Mistři pěvci norimberští\" z roku 1956, přezývaní „Mistři pěvci bez Norimberka“, byli symbolickým vyvrcholením jeho kampaně za odpoutání se od naturalismu při inscenování Wagnera. Středověké město bylo reprezentováno pouze uličním dlážděním, nad scénou se vznášel velký balón připomínající kvetoucí strom.\n\nWielandův minimalismus se neomezoval na kulisy a rekvizity. Například zpěvák zpívající Gunthera měl v prvním dějství \"Soumraku bohů\" stále sedět nakloněn vpřed do okamžiku, kdy pocítil svou autoritu zpochybněnou Hagenem, odkdy měl sedět zpříma. Je obtížné představit si větší kontrast s tradičním operním herectvím.\n\nÚčinek inscenací z 50. let podpořila účast řady silných dirigentských osobností včetně Hanse Knappertsbusche, Josepha Keilbertha a Clemense Krausse. Mezi zpěváky hlavních rolí byli Hans Hotter, Astrid Varnayová, Wolfgang Windgassen a Birgit Nilssonová. Mnoho nahrávek z tohoto období je dostupné na CD; oproti tomu autentické obrazové záznamy chybějí.\n\nPřestože Wieland žije v paměti především pro inscenace oper svého děda v Bayreuthu, byl často zván k práci na jiných místech Německa a Evropy. Hostoval například ve Stuttgartu, Kolíně nad Rýnem, Hamburku, Berlíně, Mnichově, Frankfurtu nad Mohanem, Vídni, Kodani, Neapoli, Benátkách, Miláně, Turíně, Londýně, Edinburghu, Paříži, Bruselu, Amsterdamu, Lausanne, Ženevě. Vedle děl svého děda a otce (\"Der Bärenhäuter\", \"Schwarzschwanenreich\", \"An allem ist Hütchen Schuld\", \"Sonnennflammen\") inscenoval Wieland Wagner i například Gluckova \"Orfea a Eurydiku\", Beethovenova \"Fidelia\", Weberova \"Čarostřelce\", Verdiho \"Aidu\" a \"Othella\", Bizetovu \"Carmen\", Straussovu \"Salome\" a \"Elektru\", Bergova \"Vojcka\" a \"Lulu\" i opery Carla Orffa (\"Antigonae\", \"Comoedia de Christi Resurrectione\").\n\nVelkou láskou poslední éry jeho života byla německá sopranistka Anja Silja. Bylo jí pouhých 20 let, když roku 1960 na záskok za Leonii Rysanekovou převzala v Bayreuthu Sentu a způsobila senzaci. Díky silnému, tvárnému, mladistvému a zářícímu hlasu i mimořádnému hereckému talentu ztělesňovala Wielandovy ideály. V Bayreuthu zpívala kromě Senty též Elsu v \"Lohengrinovi\", Elisabeth a Venuši v Tannhäuserovi a Evu v \"Mistrech pěvcích\". Jinde patřily do jejího repertoáru Isolda, Brünnhilda, Elektra a Salome Richarda Strausse, Marie ve \"Vojckovi\" a Lulu Albana Berga; zpívala dokonce i Desdemonu ve Verdiho \"Othellovi\" režírovaném Wielandem. Ale Wieland Wagner spolupracoval se všemi nejlepšími zpěváky své doby a do \"nového Bayreuthu\" přilákal elitu wagnerovského zpěvu: Nilssonová, Windgassen, Vickers, Rysaneková, Hotter, Resniková, Vinay, Adam, Gwyneth Jonesová. Wieland chtěl dobré herce, ale zároveň po zpěvácích požadoval, aby se věrně drželi jeho záměru.\n\nPo Wielandově smrti byly jeho rekonstruované inscenace uvedeny mj. v New Yorku, San Franciscu, Sydney a Ósace.\n\n\n\n\n"}
{"id": "662911", "url": "https://cs.wikipedia.org/wiki?curid=662911", "title": "Kanton Étréchy", "text": "Kanton Étréchy\n\nCanton d'Étréchy je francouzský kanton v departementu Essonne v regionu Île-de-France. Vznikl 22. července 1967.\n"}
{"id": "662916", "url": "https://cs.wikipedia.org/wiki?curid=662916", "title": "Diana Ganskyová", "text": "Diana Ganskyová\n\nDiana Ganskyová, rozená Diana Sachseová (* 14. prosince 1963, Bergen auf Rügen, Meklenbursko-Přední Pomořansko) je bývalá východoněmecká atletka, jejíž specializací byl hod diskem.\n\nV roce 1981 se stala v nizozemském Utrechtu juniorskou mistryní Evropy. O pět let později vybojovala ve Stuttgartu titul mistryně Evropy. Ve finále měřil její nejdelší pokus 71,36 metru a jako jediná přehodila sedmdesátimetrovou hranici. Tento výkon je dodnes rekordem šampionátu. V roce 1987 na druhém ročníku MS v atletice v Římě získala stříbrnou medaili (70,12 m). Mistryní světa se stala Martina Hellmannová (71,62 m) a bronz získala Bulharka Cvetanka Christovová (68,82 m).\n\nStříbro vybojovala rovněž na letních olympijských hrách v jihokorejském Soulu v roce 1988. V páté sérii zaznamenala hod dlouhý 71,88 m. Dál poslala disk jen její krajanka Martina Hellmannová (72,30 m) a bronz brala Bulharka Christovová (69,74 m).\n\nV roce 2002 získala v Postupimi zlatou medaili na evropském šampionátu veteránů.\n\nJejí výkon ji řadí na 4. místo v dlouhodobých tabulkách. Dál v celé historii poslaly disk jen další Němky, tehdy reprezentující NDR Ilke Wyluddaová (74,56 m) a Gabriele Reinschová (76,80 m) a československá diskařka Zdeňka Šilhavá (74,56 m).\n\n"}
{"id": "662918", "url": "https://cs.wikipedia.org/wiki?curid=662918", "title": "Symbian Ltd.", "text": "Symbian Ltd.\n\nSymbian Ltd. společnost, která vytváří operační systém Symbian určený pro chytré telefony. Společnost byla založeno v červnu 1998 a sídlí v Southwark ve Velké Británii. Symbian je od prosince 2008 vlastněn firmou Nokia. Ta na svém barcelonském kongresu oznámila vykoupení zbývajících akcií. Vznikla také organizace Symbian Foundation, jejíž členové (Nokia, Motorola, Ericsson, LG, Samsung a další) chtějí vytvořit jednotnou a otevřenou platformu pro mobilní telefony.\n\nPřed odkoupením zbývajících akcií byl Symbian ve vlastnictví společností Nokia (56,3%), Ericsson (15,6%), Sony Ericsson (13,1%), Panasonic/Matsushita (10,5%), Siemens AG (8,4%) a Samsung (4,5%). Akcie zpočátku patřily zakládajícím společnostem Psion, Nokia, Ericsson, Matsushita a Motorola. Motorola prodala svůj podíl ve společnosti firmám Psion a Nokia v září 2003. Psion prodal svůj podíl společnostem Nokia, Matsushita, Siemens AG a Sony Ericsson v červenci 2004. Zatímco BenQ převzal divizi mobilních telefonů společnosti Siemens AG.\n\nDržitelé licence na operační systém Symbian\n\n\nSymbian OS je svobodný operační systém, který byl navržen pro využití v mobilních zařízeních (tzv. „chytrých telefonech“ – smartphone). Doplňují ho knihovny, grafické uživatelské rozhraní a referenční implementace nástrojů, které vytvořila firma Symbian Ltd. Symbian OS je následovníkem systému EPOC používaného v kapesních počítačích Psion a běží výhradně na procesorech ARM. V současné době se jedná o operační systém reálného času. Do systému může uživatel přidávat nativní aplikace, které však závisí na verzi použitého operačního systému. Symbian je dnes používán především v mobilních telefonech značky Nokia.\n\n"}
{"id": "662925", "url": "https://cs.wikipedia.org/wiki?curid=662925", "title": "Spirit (rozcestník)", "text": "Spirit (rozcestník)\n\nSpirit může znamenat:\n\n"}
{"id": "662928", "url": "https://cs.wikipedia.org/wiki?curid=662928", "title": "George J. Mitchell", "text": "George J. Mitchell\n\nGeorge John Mitchell, Jr. (* 20. srpna 1933, Waterville, Maine) je zvláštní americký vyslanec pro Blízký východ, spadající pod administrativu prezidenta Baracka Obamy. V letech 1980 až 1995 byl senátorem za Demokratickou stranu a v letech 1989 až 1995 vůdcem senátní většiny. Od března 2004 do ledna 2007 působil jako předseda společnosti The Walt Disney Company a v době jmenování zvláštním velvyslancem v lednu 2009 zároveň zastával post předsedy mezinárodní právnické firmy DLA Piper.\n\n"}
{"id": "662937", "url": "https://cs.wikipedia.org/wiki?curid=662937", "title": "Robert Mundell", "text": "Robert Mundell\n\nRobert Mundell, CC (24. října 1932 Kingston) je profesor ekonomie na Kolumbijské univerzitě, který v roce 1999 získal Cenu Švédské národní banky za rozvoj ekonomické vědy na památku Alfreda Nobela za „analýzu měnové a fiskální politiky v různých režimech určování měnových kurzů a za analýzu optimálních oblastí společné měny“. Je jedním ze zakladatelů ekonomie strany nabídky.\n\nRobert Mundell se narodil v kanadském Kingstonu v Ontariu. Vystudoval ekonomii na Univerzitě Britské Kolumbie ve Vancouveru v Kanadě a magisterský titul získal na Washingtonské univerzitě. V roce 1956 navštěvoval technologický institut v Massachusetts (MIT), kde v témže roce získal doktorát v oboru ekonomie. V roce 2006 získal Robert Mundell doktorát Titul práv na Univerzitě ve Waterloo v Kanadě. Od roku 1965 do roku 1972 byl profesorem ekonomie na Chicagské univerzitě, a od roku 1972 až 1974 předsedou katedry ekonomie Univerzitě ve Waterloo. Od roku 1974 do současnosti je profesorem ekonomického oddělení na Kolumbijské univerzitě, přičemž od roku 2001 zastává nejvyšší akademickou hodnotu univerzitního profesora. V současné době je také profesorem Čínské univerzity v Hongkongu.\n\nV 70. letech položil svou prací na měnové dynamice a optimálních měnových formách základy pro zavedení eura. V roce 1999 za tuto práci získal Nobelovu cenu za ekonomii. Během této doby působil jako ekonomický poradce OSN, Evropské komise, Federální rezervní rady, Ministerstva financí Spojených států a vlád Kanady. \n\nV roce 1971 získal Mundell Guggenheimovo stipendium. V roce 1992 pak obdržel čestný doktorát z Pařížské univerzity. Ostatní Mundellovy čestné doktoráty a stipendia pocházely z Brookingské instituce, Chicagské univerzity, Univerzity Jižní Kalifornie, McGillovy univerzity, Pennsylvánské univerzity, Univerzity Johna Hopkinse a Čínské lidové univerzity. V roce 1998 se stal členem Americké akademie umění a věd. V roce 1999 pak následovala Nobelova cena za ekonomii. \n\n"}
{"id": "662939", "url": "https://cs.wikipedia.org/wiki?curid=662939", "title": "Československá hokejová reprezentace v sezóně 1974/1975", "text": "Československá hokejová reprezentace v sezóně 1974/1975\n\n Československo – Kanada 3:1 (2:0, 0:1, 1:0)\n\n8. října 1974 – Praha\nBranky Československa: 4:07 Jiří Bubla, 9:55 Ivan Hlinka, 43:16 Július Haas \nBranky Kanady: 36:40 Tom Webster.\nRozhodčí: Rudolf Baťa (TCH) – Leblanc, Robb (CAN)\nVyloučení: 4:4 (0:0)\n\nČSSR: Jiří Holeček (15. Jiří Crha) – Jiří Bubla, Josef Horešovský, Vladimír Kostka, Jaroslav Šíma, Oldřich Machač, Miroslav Dvořák– Bohuslav Ebermann, Ivan Hlinka, Jiří Holík – Vladimír Martinec (Július Haas), Jiří Kochta, Bohuslav Šťastný - Eduard Novák, Milan Nový, Josef Augusta.\n\nKanada: Don McLeod (36. Gilles Gratton) – Jean-Claude Tremblay, Rick Ley, Al Hamilton, Paul Shmyr, Pat Price, Pat Stapleton – Gordie Howe, Ralph Backstrom, Mark Howe – André Lacroix, Tom Webster, Bobby Hull – John McMcKenzie, Paul Henderson, Frank Mahovlich – Rejean Houle, Serge Bernier, Marc Tardif.\n\n30. března 1975 – Praha\nBranky Československa: 3x Jiří Bubla, 2x Ivan Hlinka, 2x Jiří Novák, 2x Bohuslav Ebermann, 2x Bohuslav Šťastný, 2x Milan Nový, Vladimír Martinec, František Kaberle\nBranky USA: Clark Hamilton.\nRozhodčí: Carlsson, Exelson (SWE)\nVyloučení: 0:1 (0:0)\n\nČSSR: Jiří Holeček (Jiří Crha) – Oldřich Machač, František Pospíšil, Vladimír Kostka, Miroslav Dvořák, Jiří Bubla, Milan Kajkl, František Kaberle – Vladimír Martinec, Jiří Novák, Bohuslav Šťastný – Marián Šťastný, Jiří Kochta, Jaroslav Pouzar – Bohuslav Ebermann, Ivan Hlinka, Jiří Holík – Eduard Novák, Milan Nový, Josef Augusta.\n\nUSA: Blane Comstock (Jim Warden) – Ron Wilson, Dick Lamby, John Taft, Jack Brownschidle, Bob Lundeen, Jeff Rotsch – Herb Boxer, Tom Ross, Clark Hamilton – Steve Sertich, Richie Smith, Mike Eruzione – Jim Warner, Mike Polich, Buzz Schneider – Steve Alley, Steve Jensen.\n\n\n"}
{"id": "662941", "url": "https://cs.wikipedia.org/wiki?curid=662941", "title": "Jämtland", "text": "Jämtland\n\nJämtland nebo v místním dialektu Jamtland je historické území (provincie) a zároveň kraj v západní části Švédska. Název může označovat jak samotný historický Jämtland o rozloze 34 000 km², tak současnou administrativní jednotku Jämtlandský kraj, který zahrnuje také Härjedalen a další území o celkové rozloze 49 400 km² a se 150 000 obyvateli.\n\nJämtland je hornatá země s vnitrozemským klimatem (v zimním období jsou časté vánice), velmi řídce osídlená, většinu plochy tvoří jehličnaté lesy a jezera. Nejvyšší horou je Storsylen s výškou 1762 metrů nad mořem. Oblast vyniká zachovalou přírodou, žijí zde ve velkém počtu medvědi, losi a bobři. Největším jezerem je Storsjön, na jehož břehu leží hlavní město oblasti Östersund s padesáti tisíci obyvateli. Östersund je nazýván „město středu“ (protože leží blízko geografického středu Švédska) nebo „zimní město“, protože je důležitým střediskem zimních sportů, několikrát také kandidoval na pořádání zimních olympijských her. V jezeře Storsjön žije podle místních obyvatel obrovský drak, podobný známé lochnesce.\n\nPůvodními obyvateli oblasti byli Jamtové, jejichž jméno znamená ve starogermánštině „houževnatí, vytrvalí“. Jämtland byl původně svobodnou sedláckou republikou, i po připojení k Norsku ve 12. století si uchoval značnou míru nezávislosti. V roce 1645, po uzavření Míru z Brömsebro, se stal Jämtland součástí Švédského království. Místní lidé se však nadále drželi svého nářečí vycházejícího ze staré norštiny a tradičního způsobu života, založeného na zemědělství a lovu (byla zde vyšlechtěna místní rasa loveckého psa, jämthund). Je to země osamělých statků, s vysokou mírou religiozity a svérázným folklórem. Nikdy zde nebyli velcí boháči a rozhodnutí o obecních záležitostech se přijímala demokraticky. Žilo se velmi skromně a na zbytek Švédska se hledělo s nedůvěrou, stejně jako na moderní vymoženosti, které odtud přicházely. V Jämtlandu dosud prakticky není průmysl, jediným větším městem je Östersund, založený jako správní středisko teprve v roce 1786. Proto je kraj oblíbeným cílem vyznavačů ekoturistiky. V severní části Jämtlandu žije také sámská menšina.\n\nV roce 1963 na populárním hudebním festivalu Storsjoyran vyhlásil populární bavič Yngve Gamlin nezávislost Jamtlandské republiky a vytvoření národněosvobozenecké armády. Byla to reakce na rozvojové programy švédské vlády ohrožující svébytnost regionu a hlavně na plán nového administrativního rozdělení země, které by zlikvidovalo tradiční kraj Jämtland. Jak sám první prezident Gamlin prohlásil, tento projekt je „myšlen na jednapadesát procent vážně“. Vytvořil také vlajku země, která měla tři pruhy reprezentující tři části země: vlastní Jamtland, Harjedalen a Ravund. Pruhy byly modrý (jezera), bílý (sníh) a zelený (lesy), uprostřed byla středověká pečeť Jamtlandu – norský znak (červený štít se zlatým lvem držícím sekyru) obklopený dvěma klečícími štítonoši a dvěma lovci střílejícími na veverky (export vzácných kožešin byl hlavním zdrojem příjmů pro lokální ekonomiku). Republika existuje formálně dosud, nemá ovšem politické ambice a je hlavně turistickou atrakcí.\n\n"}
{"id": "662943", "url": "https://cs.wikipedia.org/wiki?curid=662943", "title": "Patrick Marber", "text": "Patrick Marber\n\nPatrick Marber (* 19. září 1964, Londýn) je britský dramatik, scenárista, herec a režisér.\n\nVystudoval angličtinu na Wadham College v Oxfordu. Nejprve působil jako herec stand-up komedií a psal rozhlasové a televizní skeče. Royal National Theatre u něho objednalo divadelní hru. Tak byla na počátku roku 1995 napsána a v únoru téhož roku uvedena hra \"Dealer's Choice\". Marber se sám ujal její režie. Hra měla úspěch a obdržela cenu \"Evening Standard Award\" za nejlepší komedii. Její druhé uvedení ve West Endu bylo rovněž oceněno \"Writers Guild Award\". Druhá Marberova hra \"Na dotek\" (Closer, 1997) byla rovněž úspěšná a v roce 2004 byla zfilmována.\n\n\n\n"}
{"id": "662944", "url": "https://cs.wikipedia.org/wiki?curid=662944", "title": "James Heckman", "text": "James Heckman\n\nJames Joseph Heckman (* 19. dubna 1944 Chicago) je americký ekonom, který v roce 2000 spolu s Danielem McFaddenem získal Cenu Švédské národní banky za rozvoj ekonomické vědy na památku Alfreda Nobela za „rozvoj teorie a metod analýzy selektivních vzorků“. Je profesorem ekonomie na Chicagské univerzitě. Je považován za jednoho z deseti nejvlivnějších ekonomů světa.\n\n"}
{"id": "662949", "url": "https://cs.wikipedia.org/wiki?curid=662949", "title": "Daniel McFadden", "text": "Daniel McFadden\n\nDaniel Little McFadden (* 29. července 1937 Raleigh) je americký ekonometr, který v roce 2000 spolu s Jamesem Heckmanem získal Cenu Švédské národní banky za rozvoj ekonomické vědy na památku Alfreda Nobela za „rozvoj teorie a metod analýzy diskrétní volby“. Byl profesorem ekonomie na Kalifornské univerzitě v Berkeley.\n\n"}
{"id": "662952", "url": "https://cs.wikipedia.org/wiki?curid=662952", "title": "Banka ha-Po'alim", "text": "Banka ha-Po'alim\n\nBanka ha-Po'alim (: בנק הפועלים, doslova „Dělnická banka“) je izraelská banka založená roku 1921. Jejími zakladateli byla Světová sionistická organizace a odborový svaz Histadrut, který banku až do jejího znárodnění v roce 1983 vlastnil. Až do roku 1996 byla banka ve státním vlastnictvím a v této době se stala největší bankou na izraelském trhu. V roce 1996 byla prodána skupině investorů vedených Tedem Arisonem.\n\nK prosinci 2009 banka činila konsolidovaná aktiva banky 309,5 miliard šekelů a po celém světě zaměstnávala 13 821 zaměstnanců. Podle dat z roku 2010 byla Banka ha-Po'alim druhým největším bankovním ústavem v Izraeli podle výše celkových aktiv. K březnu 2011 je největší izraelskou bankou a její akcie jsou obchodované na Telavivské burze cenných papírů v rámci indexu TA-25.\n\n"}
{"id": "662958", "url": "https://cs.wikipedia.org/wiki?curid=662958", "title": "Petit Palais", "text": "Petit Palais\n\nPetit Palais (česky \"Malý palác\") je galerie a muzeum výtvarného umění v Paříži. Budova byla postavena jako výstavní pavilon u příležitosti světové výstavy roku 1900 stejně jako protilehlý Grand Palais. Autorem je architekt Charles Girault (1851-1932). Nachází se na \"Avenue Winston-Churchill\" v 8. obvodu. Palác je chráněn jako historická památka.\n\nBudova byla otevřena pro světovou výstavu v roce 1900. Muzeum bylo zprovozněno 11. listopadu 1902 jako městské muzeum umění (Palais des Beaux-Arts de la Ville de Paris). V letech 2001-2005 byl Petit Palais uzavřen z důvodu rekonstrukce.\n\nPetit Palais je uspořádán kolem půlkruhové zahrady. Výstavní prostory (přes 5000 m) jsou umístěny v prvním patře, přízemí je věnováno kancelářím a depozitářům. Fasáda je téměř 150 m dlouhá, uprostřed monumentální portikus s kupolí. Jónské sloupy zdobí venkovní fasádu a tvoří půlkruhový peristyl na vnitřním nádvoří. Výzdobu doplňují basreliéfy. Osvětlení prostor je přirozeným světlem, proto jsou zde velká okna a prosklená kupole.\n\nVýtvarné umění je zastoupeno od antiky do konce 19. století (obrazy, sochy, umělecké předměty), sbírky 20. století se nacházejí v Palais de Tokyo. Sbírky byly obohaceny o mnoho darů věnovaných městu Paříži:\n\nSouběžně s těmito dary muzeum získává další díla nákupem.\n\nSbírka grafického umění se skládá z 18 000 rytin a 9000 kreseb od starověku po moderní období. Kresbami jsou zde zastoupeni Rembrandt, Jacob van Ruisdael, Adriaen Van Ostade, Anthonis van Dyck, Claude Lorrain, Antoine Watteau, Jean-Honoré Fragonard nebo Hubert Robert. Mezi rytinami jsou zastoupeni Martin Schongauer, Albrecht Dürer, Lucas van Leyden, Rembrandt (350 kusů), Anthonis van Dyck, Jean-Honoré Fragonard a Antoine Watteau.\n\n"}
{"id": "662960", "url": "https://cs.wikipedia.org/wiki?curid=662960", "title": "Správní dozor", "text": "Správní dozor\n\nSprávní dozor je vrchnostenská činnost, při které orgán veřejné správy pozoruje chování nepodřízených subjektů, hodnotí jejich chování v rámci požadavků kladených právními normami a porovnává s žádoucím chováním a pokud zjistí nesoulad mezi skutečným a žádoucím chováním, aplikuje nápravná a sankční opatření.\n\nSprávní dozor se uskutečňuje ve vnějších vztazích veřejné správa, to znamená vůči subjektům obč. společnosti mimo rámec vnitřních vztahů ve veřejné správě. Mimo správní dozor se rozlišuje ještě dozor ve vztahu k samosprávným korporacím (obce, kraje, profesní komory), přezkum hospodaření územních samosprávných celků ,vnitřní kontrola v rámci veřejné správy a finanční kontrola .\n\nVýkon správního dozoru provádějí dozorčí orgány. Těmi jsou:\n\n\nDozorčí orgány jsou někdy uspořádány hierarchicky - správní dozor a vrchní správní dozor (vykonává ministerstvo nebo ústřední orgány státní správy).\n\n\n\nZákladní a obecným právním předpisem správního dozoru je zákon č. 552/1991 Sb., o státní kontrole. Zákon stanoví orgány opravněné vykonávat státní kontrolu, orgány, které nepodléhají státní kontrole a základní pravidla kotrolní činnosti. Zákon je obecnou normou pro výkon kotrolní činnosti všech orgánů státní správy. zvláštní zákony mohou upravovat určité výjimky. Zcela specifickou úpravu kotrolní činnosti obsahuje celní zákon a školský zákon.\n"}
{"id": "662961", "url": "https://cs.wikipedia.org/wiki?curid=662961", "title": "Josef Kalasanský", "text": "Josef Kalasanský\n\nSvatý Josef Kalasanský (, v řeholi Giuseppe della Madre di Dio, 1556 nebo 1557, Peralta de la Sal, dnes Peralta de Calasanz, Aragonské království - 25. srpna 1648, Řím) byl římskokatolický kněz, zakladatel a první generální představený řádu piaristů, svatořečený v roce 1747. Byl také osobním přítelem kardinála Františka Dietrichsteina, který jeho řád uvedl ještě za jeho života na Moravu (roku 1631 do Mikulova, jednalo se o první piaristickou kolej založenou mimo Itálii).\n\n\n\n"}
{"id": "662964", "url": "https://cs.wikipedia.org/wiki?curid=662964", "title": "Giuseppe Tosi", "text": "Giuseppe Tosi\n\nGiuseppe Tosi (25. května 1916, Borgo Ticino, Novara - 10. července 1981) byl italský atlet, jehož specializací byl hod diskem.\n\nTřikrát v řadě vybojoval na evropských šampionátech (Oslo 1946, Brusel 1950, Bern 1954) stříbrnou medaili. Stříbro získal rovněž v roce 1948 na letních olympijských hrách v Londýně. Vždy prohrál jen se svým krajanem Adolfem Consolinim. Reprezentoval také na olympiádě v Helsinkách v roce 1952, kde ve finále obsadil výkonem 49,03 metru 8. místo.\n\nJeho osobní rekord z roku 1948 má hodnotu 54,80 m. V roce 1951 získal zlatou medaili na prvním ročníku Středomořských her v egyptské Alexandrii.\n\n"}
{"id": "662969", "url": "https://cs.wikipedia.org/wiki?curid=662969", "title": "Faráh", "text": "Faráh\n\nFaráh ( , ) je provincie nacházející se v jihozápadní části Afghánistánu a je jeho čtvrtou největší provincií. Na západě hraničí s Íránem, na severu s provincií Herát, na severovýchodě s provincií Ghór, na jihovýchodě s Hilmandem a na jihu s provincií Nímróz. Hlavním etnikem žijící v provincii Faráh jsou Paštúnové. Hlavním městem je Faráh. Provincie se dělí na 11 krajů.\n"}
{"id": "662971", "url": "https://cs.wikipedia.org/wiki?curid=662971", "title": "Jitka Komendová", "text": "Jitka Komendová\n\nJitka Komendová (* 11. srpna 1967 Pnětluky) je česká spisovatelka knih pro děti. \n\n\n"}
{"id": "662973", "url": "https://cs.wikipedia.org/wiki?curid=662973", "title": "Kříž Milana Rastislava Štefánika", "text": "Kříž Milana Rastislava Štefánika\n\nKříž Milana Rastislava Štefánika (slovensky „Kríž MRŠ“) je slovenské vyznamenání pojmenované podle Milana Rastislava Štefánika. Uděluje ho prezident Slovenské republiky na návrh slovenské vlády. Prezident nemusí návrh respektovat. Vyznamenání se propůjčuje občanům SR, kteří se s nasazením vlastního života zasloužili o obranu Slovenské republiky, o záchranu lidského života nebo záchranu významných materiálních hodnot.\n\nKříž má tři třídy, nejvyšší je I. třída. Třídy se udělují dle míry zásluh.\n\n\n\n\n"}
{"id": "662976", "url": "https://cs.wikipedia.org/wiki?curid=662976", "title": "Liptovská pomazánka", "text": "Liptovská pomazánka\n\nLiptovská pomazánka (slovensky \"Liptovská nátierka\", německy \"Liptauer Käse\", maďarsky \"Körözot\", v liptovském nářečí \"Šmirkas\") je pochoutka studené kuchyně, která vznikla na Slovensku a rozšířila se po celé střední Evropě.\n\nLiptovská pomazánka se vyrábí z brynzy, která se utře nebo rozmixuje s máslem, drobně nakrájenou cibulí a mletou sladkou paprikou (někdo přidává také kmín, hořčici nebo pažitku), konzistenci lze upravit přidáním zakysané smetany. Podává se s pečivem jako dip nebo se maže na černý chleba, popř. topinku, který se obloží plátky sladkokyselých okurek, ředkvičky, rajčat, kapie, sardelovými očky nebo kapary. Liptovská pomazánka také může sloužit jako výchozí surovina k přípravě demikátu.\n\n"}
{"id": "662980", "url": "https://cs.wikipedia.org/wiki?curid=662980", "title": "Bath (rozcestník)", "text": "Bath (rozcestník)\n\nBath může být: \n\n\n\n\n\n"}
{"id": "662981", "url": "https://cs.wikipedia.org/wiki?curid=662981", "title": "Flétňák stračí", "text": "Flétňák stračí\n\nFlétňák stračí (\"Strepera graculina\") je pták z řádu pěvců, který žije na východě Austrálie a na ostrově Lorda Howa. Je blízký příbuzný flétňáka australského. Je podobný vráně a veliký okolo 48 centimetrů. Patří mezi všežravce, živí se bobulemi, semínky, bezobratlými i ptačími vejci.\n"}
{"id": "662982", "url": "https://cs.wikipedia.org/wiki?curid=662982", "title": "Georg Schönberger", "text": "Georg Schönberger\n\nTheol. Dr. Georg Schönberger, SJ (1597, Innsbruck – 1. srpna 1645, Uherské Hradiště) byl jezuitský teolog a představený v 17. století, který byl rektorem olomoucké univerzity v letech 1640 – 1644. V době svého rektorského působení zažil švédskou okupaci Olomouce, a nakonec i s ostatními jezuity a zbytkem studentů v roce 1643 odešel.\n"}
{"id": "662983", "url": "https://cs.wikipedia.org/wiki?curid=662983", "title": "Hikoma Ueno", "text": "Hikoma Ueno\n\nHikoma Ueno (上野 彦馬, \"Ueno Hikoma\"; 15. října 1838 Nagasaki – 22. května 1904) byl průkopník japonské fotografie. Někdy je označován za \"otce japonské fotografie\". Je známý svými jemnými portréty, často významných japonských a zahraničních osobností a svými vynikajícími krajinářskými fotografiemi, zejména z Nagasaki a jeho okolí. Ueno byl vůdčí postavou japonské fotografie devatenáctého století jak komerčně tak i umělecky úspěšný fotograf a instruktor.\n\nJeho rodina mu vytvářela zázemí a podmínky pro jeho rychlou kariéru. Řada jeho příbuzných byli portrétní malíři. Byl synem Tošinodža Ueny (známý jako Šunnodžó Ueno) (1790–1851), obchodníka klanu Šimazu, který v roce 1848 dovezl fotoaparát na pořizování daguerrotypií pro daimjóa Nariakiru Šimazua a pravděpodobně to byl první fotoaparát svého druhu v zemi. Tošinodžó Ueno byl dlouho považován za první osobu v Japonsku, která použila metodu daguerreotypie v roce 1841, ale později byla tato informace vyvrácena.\nVystudoval nejdříve klasickou čínskou literaturu, pak v roce 1852, nedlouho po smrti svého otce, nastoupil na lékařskou fakultu v Nagasaki. Tam se věnoval studiu chemie, aby pomohl řídit rodinný podnik. Nakonec studoval chemii u holandského námořního lékaře Johanna Pompeho van Meerdervoorta (1829-1908) po jeho příchodu v roce 1857. Pompe van Meerdervoort již v té době vlastnil kameru a fotografické manuály, i když měl jen málo zkušeností jako fotograf, zasvětil také Hikomu Uena do umění fotografie.\n\nVíce na něj zapůsobil vliv švýcarského fotografa Pierra Rossiera (1829-1890), díky kterému se Ueno rozhodl věnovat fotografickému povolání. Rossier byl pověřen firmou Negretti and Zambra, aby v Asii fotografoval a pracoval v Japonsku v období 1859-1860. V Nagasaki byl jen na krátkou dobu, ale během té doby se od něho naučili princip mokrého kolodiového procesu nejen Ueno, ale také Kuwadžiró Horie (1831-1866), Genzó Maeda (1831-1906) a další. Brzy poté si Uenův přítel Horie koupil fotoaparát na mokré kolodiové desky a v roce 1861 fotografoval Horie Uena při práci v laboratoři klanu Cu v Edu (nyní Tokio). V roce 1862 Ueno a Horie napsali učebnici s názvem \"Šamicu kjoku hikkei\", která obsahovala překlad výňatků deseti nizozemských odborných manuálů a která také obsahovala dodatek s názvem \"Sacueidžucu\" (\"Fotografická technika\"), ve které popsali techniky kolodiového procesu, stejně tak i proces heliografie Nicéphora Niépceho založené na asfaltu.\n\nPoté, co pracoval pro klan Cu v Edu, se Ueno vrátil do Nagasaki, ale později zjistil, že Pompe van Meerdervoort opustil zemi, proto se vzdal \"rangaku\" a studia západní vědy. Rozhodl se stát profesionálním fotografem.\n\nNa podzim roku 1862 si otevřel vlastní fotografický ateliér poblíž řeky Nakašima v Nagasaki a také začal dovážet fotografické kamery. \n\nPodnikání zprvu nebylo tak úspěšné, ale postupně se situace zlepšovala, studio se přestěhovalo do velké a dobře osvětlené budovy v roce 1882, stal se populárním mezi japonskými a zahraničními hodnostáři a byl uváděn v turistických průvodcích v \"Un touriste dans l'Extrême-Orient\" Edmonda Cotteaua (1884) a také v románu \"Madame Chrysanthème\" Pierra Lotiho (1887). Díky cizincům zvýšila jeho firma své příjmy, což mu umožnilo používat dražší materiály a rozšířit studio. Již v začátcích Ueno překonal zdrženlivost mnoha Japonců nechat se fotografovat a pořídil portréty osobností jako například Rjómu Sakamota, Hirobumi Itóa, Šinsaka Takasugiho a Kaišua Kacua. Během návštěvy Japonska fotografoval také amerického prezidenta Ulyssese Granta v roce 1879 a ruského korunního prince (později cara) Mikuláše) v roce 1891. Díky těmto příjmům Ueno provozoval studio až do konce století.\n\nUeno měl důležitý a blízký pracovní vztah s Felicem Beatem. Během návštěvy Nagasaki Beato využíval Uenův ateliér a fotografoval svou mladší sestru a známé a obyvatele města. Beato také fotografoval samotného Uena u chrámu Daikódži a své fotografie si vzájemně vyměnili \n\nUeno pravděpodobně během spolupráce se zkušenějším Beatem zdokonalil svou techniku. Dalšími zahraničními návštěvníky v Japonsku, kteří ovlivnili Uena, byl holandský fotograf Konrad Walter Gratama, který rozšířil jeho poznatky z chemie v roce 1866 a také rakouský fotograf Wilhelm Burger, který pravděpodobně prohloubil jeho znalosti fotografické techniky a zároveň v Uenově studiu pořídil některé stereografie během jeho návštěvy v zemi v letech 1869-1870.\n\nUeno sám učil mnoho významných fotografů devatenáctého století, jako byli například Kuiči Učida (1844-1875), Rihei Tomišige, Tokudžiró Kameja (1837-1922), Šinzó Nakadžima, Nagajoši Nagai, Džóiči Noguči, Seimin Nakadžima, Tanaka, Raizo Morita, Macuroku Kikizu a Jošima Ueno. Ueno udržoval úzké vztahy s Učidou a po jeho cestě do Nagasaki v roce 1872 fotografoval císaře Meidži. Jejich alba obsahují několik stejných obrázků, které si pravděpodobně navzájem vyměnili. Ueno v roce 1890 otevřel pobočky svých fotografických studií ve Vladivostoku a Šanghaji a v roce 1891 v Hongkongu. \n\nKromě portrétů Ueno pořídil mnoho fotografií krajin z Nagasaki a jeho okolí. Také fotografoval přechod Venuše přes Slunce v roce 1874 pro americkou astronomickou pozorovací misi. V roce 1877 jej pověřil guvernér prefektury Nagasaki Hidetomo Kitadžima, aby dokumentoval bojiště v jihozápadním Japonsku během povstání Sacuma. Za tuto misi Ueno získal zaplaceno 330 japonských jenů za 420 výtisků. Během fotožurnalistické zakázky jej doprovázeli Šiniči Secu a Džóiči Noguči. \n\nSvé fotografie vystavoval nejméně na dvou světových výstavách – v roce 1873 ve Vídni a na výstavě v roce 1893 v Chicagu, na které získal cenu za \"„Dobrý vkus a umělecké pojetí“\".\n\nNejdříve Ueno používal mokré kolodiové desky, ale asi od roku 1877 začal používat dovážené belgické desky suché. I přes tehdejší popularitu ručního kolorování fotografií, jsou Uenovy fotografie obvykle bezbarvé. Některé jeho negativy pravděpodobně zakoupil fotograf Kimbei Kusakabe, protože se objevují v jeho albech I když se na alba nespecializoval a běžně je nenabízel, několik jich vyrobil při zvláštních žádostech pro zahraniční zákazníky. Ueno používal francouzské a americké fotografické techniky a materiály (např. papír a objektivy), které upřednostňoval před britskými – na jejich produkty si stěžoval, že byly předražené a ne tak kvalitní. \n\nNěkteré z jeho fotografií lze nalézt online na stránkách Freer Gallery of Art a v archivu galerie Arthur M. Sackler Gallery.\n\nNěkolik jeho fotografií zakoupil hrabě Erwin Dubský a zařadil je do svého souboru fotografií, který nashromáždil na cestě kolem světa v letech 1874–76 na zámku v Lysicích na jižní Moravě. Jeho sbírka čítá devět alb s více než 500 fotografiemi z různých zemí.\n\nV roce 2000 vznikla \"Fotografická soutěž Univerzity Kjúšú Sangjó\" s oceněním \"Cena Hikomy Uena \" k připomenutí 40. výročí založení zdejší univerzity. Cena je určena pro objevování nových talentů a výchově nových fotografů.\n\n\n\n"}
{"id": "662986", "url": "https://cs.wikipedia.org/wiki?curid=662986", "title": "Sága rodu Forsytů (rozcestník)", "text": "Sága rodu Forsytů (rozcestník)\n\nSága rodu Forsytů může být:\n\n"}
{"id": "662991", "url": "https://cs.wikipedia.org/wiki?curid=662991", "title": "Masarykův slovník naučný", "text": "Masarykův slovník naučný\n\nMasarykův slovník naučný: Lidová encyklopedie všeobecných vědomostí je česká obecná encyklopedie vydávaná nakladatelstvím Československý Kompas mezi lety 1925–1933, která čítá dohromady sedm svazků, bez dodatkového svazku, celkový počet hesel se odhaduje okolo 100 000. Hlavním redaktorem byl zprvu Emanuel Rádl, po něm převzal tuto funkci Zdeněk V. Tobolka. Encyklopedie má v názvu jméno myslitele a prvorepublikového prezidenta T. G. Masaryka a i ideologicky byla snaha o vedení díla v duchu Masarykova světonázoru, čemuž odpovídala i první osoba hlavního redaktora, masarykovce Rádla, ovšem tento záměr se zdařil jen zčásti.\n\nPráci domácí redakce vedl Karel Franzl. Mezi přispěvatele patřili například Jindřich Honzl, Elmar Klos, Karel Teige, Vítězslav Nezval, na díle se také jako přispěvatel podílel budoucí hlavní redaktor Příručního slovníku naučného, další podstatné československé encyklopedie Vladimír Procházka.\n\n\n"}
{"id": "662992", "url": "https://cs.wikipedia.org/wiki?curid=662992", "title": "Nachum Gutman", "text": "Nachum Gutman\n\nNachum Gutman (: נחום גוטמן, ‎15. října 1898 – 28. listopadu 1980) byl izraelský malíř, sochař a spisovatel.\n\nNarodil se v Teleneşti v Besarábii v Ruském impérium (dnešní Moldavsko) jako čtvrté dítě Altera a Rivky Gutmanových. Jeho otec byl spisovatel a učitel a používal literární pseudonym \"S. Ben Zion.\" V roce 1903 se rodina přestěhovala do Oděsy a o dva roky později do osmanské Palestiny. Během první světové války bojoval v Židovské legii a po válce odešel studovat do Evropy.\n\nGutman pomáhal propagovat výrazný izraelský styl a odklonil se tak od evropských vlivů svých učitelů. Pracoval s řadou materiálů: olej, akvarely, kvaše, pero a inkoust. Jeho sochy a pestrobarevné mozaiky lze spatřit na veřejných prostranstvích v Tel Avivu. Vnitřní nástěnné malby, zachycující dějiny Tel Avivu lze spatřit v západním křídle budovy Šalom Tower a budovy vrchního rabinátu. Jeho mozaikovou fontánu, zobrazující výjevy z židovských dějin lze nalézt na rohu Bialikovy ulice před budovou staré telavivské radnice.\n\nGutmanův umělecký styl byl eklektický a rozsahem jak figurativní až abstraktní. Mimo to byl též známý spisovatel a ilustrátor dětských knih, za což roku 1978 získal Izraelskou cenu.\n\nGutman získal řadu uměleckých a literárních ocenění:\n\nV telavivské čtvrti Neve Cedek existuje Muzeum Nachuma Gutmana, představující umělcovo dílo. V roce 2005 byl v internetové soutěži 200 největších Izraelců zvolen 110. největším Izraelcem všech dob.\n\n\n"}
{"id": "663000", "url": "https://cs.wikipedia.org/wiki?curid=663000", "title": "Bernard Sachs", "text": "Bernard Sachs\n\nBernard Sachs (2. ledna 1858, Baltimore, Maryland – 8. února 1944) byl americký neurolog židovského původu. Po dostudování bakalářského oboru na Harvard University v roce 1878 odcestoval do Evropy, kde studoval pod některými z nejvýznačnějších lékařů té doby, jako byli Adolf Kussmaul (1822-1902), Friedrich Daniel von Recklinghausen (1833-1910), Friedrich Goltz (1834-1902), Rudolf Virchow (1821-1902), Karl Friedrich Otto Westphal (1833-1890), Theodor Meynert (1833-1892), Jean-Martin Charcot (1825-1893) a John Hughlings Jackson (1835-1911). Později, v roce 1885, Sachs přeložil do angličtiny Meynertovu klasickou monografii \"Psychiatrie\".\n\nPo návratu do Spojených států si otevřel soukromou praxi v New Yorku a stal se jedním z předních amerických klinických neurologů. Byl instruktorem v nemocnici New York Polyclinic Hospital a konzultantem v nemocnicích Mount Sinai Hospital a Manhattan State Hospital. Kromě toho byl vydavatelem odborného periodika \"Journal of Nervous and Mental Disease\" (1886-1911) a prezidentem Americké neurologické asociace (1894 a 1932).\n\nPo Sachsovi a anglickém oftalmologovi Warrenu Tayovi je pojmenován stav známý jako Tay-Sachsova choroba. Tay jako první roku 1881 popsal červenou skvrnu na sítnici, zatímco Sachs popsal buněčné změny provázející onemocnění a v roce 1887 zaznamenal, že se nemoc ve zvýšeném míře vyskytuje u aškenázských Židů z východní Evropy.\n\nVydal řadu knih, včetně \"Nervous and Mental Disorders from Birth through Adolescence\" určenou pro odbornou veřejnost. V roce 1926 vydal \"The Normal Child\", populární knihu o rodičovství určenou široké veřejnosti. V druhé zmíněné knize obhajuje přístup zdravého rozumu k rodičovství a odmítá psychologické teorie, zejména pak Freudovskou psychologii.\n\nJeho portrét, který namaloval v zimě na přelomu let 1914 a 1915 americký umělec švýcarského původu Adolfo Müller-Ury (1862-1947), je v současnosti nezvěstný.\n"}
{"id": "663003", "url": "https://cs.wikipedia.org/wiki?curid=663003", "title": "Warren Tay", "text": "Warren Tay\n\nWaren Tay (1843 – 15. května 1927) byl britský oftalmolog původem z Yorkshiru.\n\nV roce 1881 jako první popsal červenou skvrnu na sítnici, která je přítomna u Tay-Sachsovy choroby. Tento stav popsal v prvním ročníku periodika Oftalmologické společnosti, na případu dítěte, které mělo rovněž neurologické potíže. Později ve čtvrtém ročníku téhož periodika podal celkový popis klinických symptomů onemocnění a zaznamenal dalšího člena rodiny se stejným stavem sítnice.\n\nV roce 1874 popsal v Londýnské oftalmologické nemocnici jako první stav, který se sestával z malých bílých nebo žlutých teček v cévnatce kolem žluté oční skvrny, které jsou prvním projevem senilní makulární degenerace. V současné době je tento stav někdy označován jako Hutchinsonova nemoc, pojmenovaná po chirurgovi Jonathanu Hutchinsonovi, který byl Tayovým mentorem.\n\nSamotný Tay měl glaukom a byl slepý na jedno oko. Byl zapálený cyklista a svými přáteli popisován jako „chodící lékařská encyklopedie.“\n"}
{"id": "663007", "url": "https://cs.wikipedia.org/wiki?curid=663007", "title": "Lán", "text": "Lán\n\nLán může být:\n\n"}
{"id": "663016", "url": "https://cs.wikipedia.org/wiki?curid=663016", "title": "Světový pohár v alpském lyžování 2010/2011", "text": "Světový pohár v alpském lyžování 2010/2011\n\nSvětový pohár v alpském lyžování 2010/11 byl 45. ročníkem nejvyšší soutěžní úrovně alpského lyžování. Sezóna začala 23. října 2010 závodem v rakouském Söldenu a skončila 20. března 2011 finálovým závodem národních družstev ve švýcarském Lenzerheide.\n\nSvětový pohár byl přerušen pro mistrovství světa 2011, uskutečňované pravidelně každé dva roky, které se konalo mezi 8.–20. únorem v lyžařském středisku Garmisch Classic v německém Garmisch-Partenkirchenu.\n\nCelkovými vítězi světového poháru se stali Chorvat Ivica Kostelić, který si zajistil titul lednovými triumfy, v nichž nasbíral přes tisíc bodů a Němka Maria Rieschová, jež porazila obhájkyni posledních tří sezón Lindsey Vonnovou o pouhé tři body. Oba lyžaři vyhráli celkové hodnocení poprvé. Slovinka Tina Mazeová získala v posledním závodu sezóny debutový titul ze slalomu. Před ním celkovému pořadí vévodila Vonnová, ale čtvrté místo Rieschové a třináctá příčka Vonnové v něm znamenala konečný rozdíl tří bodů ve prospěch Němky. Následně plánovaný poslední závod žen –jeden ze čtyř zrušených v Lenzerheide – znamenal potvrzení triumfu pro Rieschovou.\n\nKonečné pořadí po 36 závodech mužů a 33 závodech žen.\nKonečné pořadí po 9 závodech mužů a 8 závodech žen.\nKonečné pořadí po 6 závodech.\nKonečné pořadí po 6 závodech.\nKonečné pořadí po 10 závodech mužů a 9 závodech žen.\nKonečné pořadí po 4 závodech mužů a 3 závodech žen.\n"}
{"id": "663017", "url": "https://cs.wikipedia.org/wiki?curid=663017", "title": "Nímróz", "text": "Nímróz\n\nNímróz ( , ) je jednou z 34 afghánských provincií nacházející se na jihozápadě země na hranicích s Íránem a Pákistánem. Na severu sousedí s provincií Faráh a na východě s provincií Hilmand. Podstatnou část provincie pokrývá poušť. Hlavní město je Zarandž.\n"}
{"id": "663025", "url": "https://cs.wikipedia.org/wiki?curid=663025", "title": "Moše Kol", "text": "Moše Kol\n\nMoše Kol (: משה קול, rodným jménem משה קולודני, Moše Kolodny; 28. května 1911 – 7. července 1989) byl izraelský politik a bývalý poslanec Knesetu za strany Pokroková strana, Liberální strana a Nezávislí liberálové.\n\nNarodil se ve městě Pinsk v tehdejší Ruské říši (pak Polsko, dnes Bělorusko). Zde vystudoval základní židovskou náboženskou školu. V roce 1932 přesídlil do dnešního Izraele. Absolvoval Hebrejskou univerzitu.\n\nV mládí patřil v Polsku mezi zakladatele sionistického hnutí ha-Oved ha-cijoni. V roce 1933 po přesídlení do dnešního Izraele zakládal jeho regionální organizaci a byl tajemníkem hnutí. Podílel se na vzniku kibucu ha-Mefales v dnešním městě Kfar Saba, který byl napojen na hnutí ha-No'ar ha-cijoni. V letech 1941–1946 byl členem výkonného výboru odborové centrály Histadrut. V roce 1936 zasedl ve vedení Židovské agentury, kde v letech 1947–1966 vedl odbor pro mladé imigranty. Byl členem Prozatímní státní rady a jedním ze signatářů Deklarace nezávislosti Státu Izrael. Patřil mezi zakladatele Pokrokové strany.\n\nV izraelském parlamentu zasedl poprvé už po volbách v roce 1951, do nichž šel za Pokrokovou stranu. Mandátu se ale vzdal již po několika týdnech, v září 1951. Za Pokrokovou stranu pronikl do Knesetu až ve volbách v roce 1959. Byl členem parlamentního výboru pro vzdělávání a kulturu. V průběhu volebního období přešel do Liberální strany. Za ni se dočkal dalšího mandátu ve volbách v roce 1961. Byl předsedou parlamentního výboru pro vzdělávání a kulturu. Během funkčního období přešel do poslaneckého klubu formace Nezávislí liberálové. Na její kandidátce byl zvolen ve volbách v roce 1965. Stal se členem výboru pro vzdělávání a kulturu a výboru pro veřejné služby. Mandátu poslance se ovšem vzdal krátce po zvolení, v lednu 1966. Za Nezávislé liberály se dočkal zvolení i ve volbách v roce 1969. Po nich ovšem opět na post poslance rezignoval, v prosinci 1969. Na kandidátce Nezávislých liberálů pak do Knesetu pronikl po volbách v roce 1973. Mandátu se opět vzdal, již v březnu 1974. Ve volbách v roce 1977 mandát neobhájil.\n\nZastával i vládní posty. Po dlouhou dobu, v letech 1966–1977 byl ministrem turismu a v letech 1966–1969 také ministrem rozvoje.\n\n"}
{"id": "663032", "url": "https://cs.wikipedia.org/wiki?curid=663032", "title": "Nisim Eli'ad", "text": "Nisim Eli'ad\n\nNisim Eli'ad ( נסים אליעד, rodným jménem נסים אמסלם, Nisim Amsalem; 1. července 1919 – 15. listopadu 2014) byl izraelský politik a poslanec Knesetu za stranu Nezávislí liberálové.\n\nNarodil se ve městě Tiberias. Absolvoval Hebrejskou univerzitu (obor orientální studia, biblická studia, židovské dějiny). Dále studoval právní školu a získal osvědčení pro výkon profese právníka.\n\nV mládí byl aktivní v hnutí Makabi, Bejtar a angažoval se v mládežnické organizaci strany Mapaj. V roce 1950 se přidal k Pokrokové straně. Byl členem předsednictva a výkonného výboru Světové sionistické organizace a členem výkonného výboru odborové centrály Histadrut.\n\nV izraelském parlamentu zasedl poprvé po volbách v roce 1965, do nichž šel za Nezávislé liberály. Mandát ale získal až dodatečně, v prosinci 1968, jako náhradník. Byl členem výboru pro vzdělávání a kulturu a výboru pro záležitosti vnitra. Za Nezávislé liberály se dočkal zvolení i ve volbách v roce 1969. I tentokrát ale mandát obdržel až dodatečně, v prosinci 1969, jako náhradník za Mošeho Kola. Byl opět členem výboru pro vzdělávání a kulturu a výboru pro záležitosti vnitra. Na kandidátce Nezávislých liberálů pak do Knesetu pronikl po volbách v roce 1973, znovu jako náhradník za Moše Kola. Mandát získal až v březnu 1974. Nastoupil do parlamentního výboru pro záležitosti vnitra a životního prostředí a výboru pro ústavu, právo a spravedlnost. Ve volbách v roce 1977 mandát neobhájil.\n\n"}
{"id": "663036", "url": "https://cs.wikipedia.org/wiki?curid=663036", "title": "Jehuda Ša'ari", "text": "Jehuda Ša'ari\n\nJehuda Ša'ari (: יהודה שערי; žil 8. února 1920 – 18. září 1997) byl izraelský politik a poslanec Knesetu za strany Liberální strana a Nezávislí liberálové.\n\nNarodil se ve městě Siret v Rumunsku, kde vystudoval střední školu a vysokou školu. V roce 1941 přesídlil do dnešního Izraele. Tady absolvoval studium práva a ekonomie v Tel Avivu a na Telavivské univerzitě získal magisterský titul z politologie. V letech 1941 a 1942 patřil mezi zakladatele kibucu Nicanim. V letech 1942–1944 pak zakládal osadnickou skupinu ha-Ma'avak, která procházela výcvikem v kibucech Geva a Ašdot Ja'akov. V roce 1944 spoluzakládal osadnickou skupinu, jež později osídlila dnešní vesnici Alonej Abba.\n\nV mládí patřil v Rumunsku mezi členy sionistického hnutí ha-No'ar ha-cijoni. V letech 1937–1940 byl jedním z jeho vůdců a členem sionistické exekutivy v Rumunsku. V letech 1945–1947 byl vyslancem Židovské agentury v Rumunsku, v letech 1947–1948 pak působil v západní Evropě. V letech 1951–1961 byl členem organizačního výboru odborové centrály Histadrut, v letech 1957–1961 v ní navíc řídil odbor právní a odbor penzijní. Předsedal akčnímu výboru a výkonnému výboru hnutí ha-Oved ha-cijoni. Byl členem vedení Pokrokové strany, Liberální strany i Nezávislých liberálů. V posledně jmenované formaci zastával v letech 1965–1974 post předsedy ekonomického výboru. V roce 1977 byl předsedou jejího předsednictva.\n\nV izraelském parlamentu zasedl poprvé po volbách v roce 1961, do nichž šel za Liberální stranu. Byl členem parlamentního výboru pro ekonomické záležitosti a výboru práce. Během funkčního období přešel do poslaneckého klubu formace Nezávislí liberálové. Na její kandidátce byl zvolen ve volbách v roce 1965. Stal se členem výboru práce a výboru pro veřejné služby. Za Nezávislé liberály se dočkal zvolení i ve volbách v roce 1969. Nastoupil do výboru pro vzdělávání a kulturu a výboru práce. Na kandidátce Nezávislých liberálů pak do Knesetu pronikl po volbách v roce 1973. Byl členem výboru finančního, výboru House Committe, výboru pro záležitosti vnitra a životního prostředí, výboru pro ekonomické záležitosti a výboru pro zahraniční záležitosti a obranu. Ve volbách v roce 1977 mandát neobhájil.\n\nZastával i vládní posty. V letech 1966–1969 byl náměstkem ministra rozvoje a v letech 1969–1974 náměstkem ministra turismu.\n\n"}
{"id": "663053", "url": "https://cs.wikipedia.org/wiki?curid=663053", "title": "Zdravá délka života", "text": "Zdravá délka života\n\nZdravá délka života (zkratka HLY z anglického\" Healthy Life Years\") je indikátor Eurostatu, který vyjadřuje průměrný počet zbývajících let života, které osoba v určitém věku prožije v dobrém zdraví. Pro muže je v Česku tato hodnota při narození zhruba o 15 let nižší než střední délka života a pro ženy o 20 let (tedy pro obě pohlaví je HLY přibližně rovno 62 letům). Ovšem s postupným stárnutím se (již od dětství) hodnota zbývající zdravé délky života postupně přibližuje k hodnotě zbývající střední délky života; ve středním věku je rozdíl přibližně poloviční. Pak HLY při dožitých 65 let (přibližně starobní důchod) již posouvá hranici života prožitého ve zdraví téměř na 74 let (po dožitém věku 65 let pak zdravé období tvoří přibližně polovinu období dožití).\n\nOvšem k prudšímu zhoršení zdraví (odpovídající několikanásobnému nárůstu zdravotních výdajů, které pak tvoří až třetinu všech výdajů zdravotnictví) většinou pouze dochází až během posledních 4 měsíců před smrtí.\n\n"}
{"id": "663060", "url": "https://cs.wikipedia.org/wiki?curid=663060", "title": "Marcia Freedman", "text": "Marcia Freedman\n\nMarcia Freedman (: מרשה פרידמן; narozena 17. května 1938) je americká aktivistka, izraelská politička a bývalá poslankyně Knesetu za strany Rac, Ja'ad-Hnutí za lidská práva a Nezávislá socialistická frakce .\n\nNarodila se ve městě Newark v USA. Bakalářský titul získala na Bennington College a magisterský titul na New York University. V roce 1967 přesídila do Izraele. V roce 1981 se vrátila do USA.\n\nV letech 1960-1967 byla aktivní americkém hnutí za lidská práva. V roce 1971 patřila mezi zakladatele izraelského feministického hnutí. V letech 1972-1976 se angažovala v \"Nezávislém socialistickém hnutí\" a v letech 1973-1975 v hnutí Rac.\n\nV izraelském parlamentu zasedla po volbách v roce 1973, do nichž šla za stranu Rac. V průběhu funkčního období tato strana fúzovala a vytvořila formaci Ja'ad-Hnutí za lidská práva. Marcia Freedman pak ale odešla do nově založené Nezávislé socialistické frakce. Nastoupila do parlamentního výboru pro veřejné služby a výboru pro vzdělávání a kulturu. Roku 1977 patřila mezi zakladatele izraelské Strany žen, která neúspěšně kandidovala ve volbách v roce 1977. V letech 1979-1981 zakládala ženská centra Kol ha-iša v Haifě a Jeruzalému.\n\n"}
{"id": "663062", "url": "https://cs.wikipedia.org/wiki?curid=663062", "title": "Vardak", "text": "Vardak\n\nProvincie Vardak nebo také Vardag ( , ) je provincie nacházející se v centrální části Afghánistánu. Hlavním městem je Mejdán Šahr. Hlavní etnickou skupinou jsou Paštúnové.\n\nOd 19. března 2008 i do této provincie z Lógaru zasahuje vliv českého rekonstrukčního týmu, pololetně obměňovaného, skládajícího se z cca 2-3 set vojáků, cca 7-12 civilistů a bojových vozidel BMP-2 a Pandur.\n"}
{"id": "663064", "url": "https://cs.wikipedia.org/wiki?curid=663064", "title": "Sovětsko-finský pakt o neútočení", "text": "Sovětsko-finský pakt o neútočení\n\nSovětsko-finský pakt o neútočení byl podepsán 21. ledna 1932 vládními zmocněnci Finska a SSSR, Yrjö-Koskinenem a Majským a v roce 1934 znovu potvrzen na dobu deseti let. Pakt byl 28. listopadu 1939, dva dny před začátkem zimní války, jednostranně vypovězen, když Sovětský svaz zinscenoval 26. listopadu dělostřeleckou palbu na vesnici Mainila (Mainilský incident).\n\n\n"}
{"id": "663065", "url": "https://cs.wikipedia.org/wiki?curid=663065", "title": "Bo'az Mo'av", "text": "Bo'az Mo'av\n\nBo'az Mo'av (: בועז מואב; žil 3. dubna 1938 – 16. ledna 2002) byl izraelský politik a poslanec Knesetu za strany Rac, Ja'ad-Hnutí za lidská práva a opět Rac .\n\nNarodil se v Tel Avivu. Zde navštěvoval střední školu. Absolvoval Telavivskou univerzitu a University of Pennsylvania, kde obdržel doktorát z makrobiologie. Přednášel na Telavivské univerzitě.\n\nByl členem hnutí ha-N'oar ha-oved a strany Mapaj. Patřil mezi zakladatele hnutí Rac. Byl jeho místopředsedou. Zasedal ve vedení ekologické organizace Malraz.\n\nV izraelském parlamentu zasedl po volbách v roce 1973, do nichž šel za stranu Rac. V průběhu funkčního období tato strana fúzovala a vytvořila formaci Ja'ad-Hnutí za lidská práva. Pak se ale Bo'az Mo'av vrátil do samostatného poslaneckého klubu Rac. Byl členem parlamentního výboru pro ústavu, právo a spravedlnost a výboru pro záležitosti vnitra a životního prostředí. Ve volbách v roce 1977 mandát neobhájil.\n\n"}
{"id": "663069", "url": "https://cs.wikipedia.org/wiki?curid=663069", "title": "Chazit datit Toratit", "text": "Chazit datit Toratit\n\nChazit datit Toratit (: חזית דתית תורתית; \"Náboženská fronta Tóry\") je bývalá izraelská politická strana.\n\nStrana byla založena roku 1955, kdy se dosud samostatně kandidující strany Agudat Jisra'el a Po'alej Agudat Jisra'el rozhodly ve volbách roku 1955 kandidoval pod společnou střechovou formací. Získala 4,7 % hlasů a šest mandátů, což bylo více než 3,6 %, jež obě strany získaly předtím při samostatné kandidatuře ve volbách roku 1951. Chazit datit Toratit ale nebyla zahrnuta do vládní koalice Davida Ben Guriona. Během funkčního období se jméno strany změnilo na Agudat Jisra'el-Po'alej Agudat Jisra'el, aby se pak vrátila k názvu Chazit Dati Toratit. Pod tímto názvem pak opětovně šla do voleb roku 1959. Opětovně dosáhla zisku 4,7 % hlasů a šesti mandátů. Kvůli vnitřním sporům se ovšem v následujícím období strana rozpadla na samostatné formace Agudat Jisra'el a Po'alej Agudat Jisra'el. Ty pak samostatně kandidovaly ve volbách roku 1961.\n\nZnovu se formace Chazit datit Toratit utvořila před volbami roku 1973. Získala 3,8 % hlasů a pět mandátů. Šlo o čtvrtou nejsilnější formaci v osmém Knesetu. Strana se pak ale znovu rozložila na Agudat Jisra'el a Po'alej Agudat Jisra'el, přičemž Agudat Jisra'el pak vedla svým vyvoláním hlasování o nedůvěře vládě na konci roku 1976 k pádu vlády Jicchaka Rabina.\n\n\"včetně poslanců, kteří nastoupili jako náhradníci\"\n\n"}
{"id": "663074", "url": "https://cs.wikipedia.org/wiki?curid=663074", "title": "Seznam hvězd v souhvězdí Honicích psů", "text": "Seznam hvězd v souhvězdí Honicích psů\n\nToto je seznam významných hvězd v souhvězdí Honicích psů (\"Canes Venatici\"). Hvězdy jsou seřazeny podle zdánlivé magnitudy.\n\n\n"}
{"id": "663078", "url": "https://cs.wikipedia.org/wiki?curid=663078", "title": "Mac Pro", "text": "Mac Pro\n\nMac Pro je pracovní stanice vyráběná firmou Apple. Byla představena společností 7. srpna 2006 na WWDC.\n\nMac Pro je jeden ze tří druhů stolních počítačů, které firma vyrábí (další jsou iMac a Mac mini). Je to nejvýkonnější model, určený zejména pro práci s grafikou a střih videa, popřípadě v serverové konfiguraci jako server.\n\nMac pro tvoří hliníkový tubus o výšce 25,1 cm, průměru 16,7 cm, při váze 5 kg.\nJelikož je Mac Pro vlajkovou lodí Applu v kategorii stolních počítačů, odpovídá tomu také hardwarová konfigurace. Aktuální model byl vydaný 19. prosince 2013. Jedná se o skok o celou generaci dopředu, Mac vypadá kompletně jinak.\n\n\n\n\n\n\n\nMac Pro je standardně dodáván s předinstalovaným operačním systémem Mac OS X a s balíkem multimediálních aplikací iLife. U serverového modelu je předinstalovaný Mac OS X server.\n\n"}
{"id": "663081", "url": "https://cs.wikipedia.org/wiki?curid=663081", "title": "Báje o Faethónovi", "text": "Báje o Faethónovi\n\nBáje o Faethónovi, je součástí Řecké mythologie najdeme ji v knize Staré řecké báje a pověsti. Tato báje se dočkala mnohých malířských zobrazení a také byla několikrát přepsána a upravena, například Eduardem Petiškou.\n\nHelios měl s Klymerou, dcerou řecké bohyně syna, který se jmenoval Faethón. Jednou se mu posmíval jeho příbuzný, syn hromovládného Dia Epafos. ,Nevěřím, že jsi synem zářícího Hélia. Tvoje matka nemluví pravdu, jsi jen synem prostého smrtelníka\". Faethón se rozhněval, běžel k matce a stěžoval si na urážku. Ale jeho matka vztáhnuvši ruku k zářícímu slunci a zvolala: ,Ó synu ! zaklínám se při Héliovi, který nás vidí a slyší, kterého i ty sám nyní vidíš, že on je tvým otcem! Jdi k němu sám, on potvrdí tvá slova\". \n\nA tak se Faethón vypravil ke svému otci Héliovi. Když přišel k jeho nádhernému paláci, který pro něj zhotovil bůh kovářství Hefaistos. Bůh slunce Helios ho spatřil a ptal se: ,Co tě přivádí do mých komnat synu? \"Faethón se ho zeptal, jestli je skutečně jeho synem. A Hélios mu to potvrdil a ještě mu řekl: ,A abys již nepochyboval požádej mě, oč chceš a zaklínám se vodami posvátné řeky Stygu, že splním tvoji prosbu.\" \n\nSotva Hélios domluvil, začal ho Faethón prosit aby mu bylo dovoleno jet po nebeské klenbě místo samotného Hélia v jeho zlatém voze. Hélios byl zachvácen hrůzou. ,Pošetilý, co to žádáš!\" Zvolal Hélios. ,Ó, kéž bych mohl zrušit svou přísahu!\" Žádáš nemožné, Faethone. Vždyť to není v tvých silách . Vždyť ty jsi smrtelník, a cožpak toto je práce pro smrtelníka? Dokonce ani nesmrtelní bozi nedokážou jet v mém voze. Pomysli jen na začátku je cesta tak příkrá, že i mí okřídlení koně po ní sotva vystoupí. Uprostřed vede tak vysoko nad zemí, že dokonce i mne ovládne strach, pohlédnu-li na moře a zemi hluboko rozprostřené pode mnou. Ke konci se pak cesta tak prudce spouští k posvátným břehům Ókeanu, že bez mého zkušeného vedení by vůz střemhlav letěl dolů a rozbil se. Ty se možná domníváš, že se na své cestě setkáš s mnoha krásami. Nikoliv, cesta vede nebezpečím, hrůzami, setkáš se s divou zvěří. Cesta je úzká, nakloníš li se ke straně, očekávají tě rohy býka, opět hrozí luk kentaurův, rozlícený lev a strašný štír a rak(jsou myšlena souhvězdí). Věř mi nechci být příčinou tvé záhuby. Ó kdybys jen mohl svým zrakem vniknout do mého srdce a spatřit jak se o tebe bojím.\n\nAle Faethón nechtěl o ničem jiném slyšet a prosil Hélia aby mu splnil jeho prosbu. ,Dobře , splním tvoji prosbu. Neznepokojuj se vždyť jsem se zapřisáhl vodami Stygu. Dostaneš, oč prosíš, domníval jsem se ale, že jsi rozumnější.\" Smutně odpověděl Hélios. Vyved Faethóna tam kde stál jeho vůz. Přivedli už i Héliovy koně a zapřáhli je do vozu. Hélios potřel Faethónovi tvář posvátným olejem, aby jej nespálili sluneční paprsky a vložil mu na hlavu třpytící se věnec. Hélios pak dal synovi poslední radu a Pokusil se ho přemluvit, aby nejel do nebezpečí a nechal jeho samotného jet ve voze. Avšak pošetilý Faethón to odmítl a sám rychle skočil do vozu a uchopil otěže. Raduje se a jásá, děkuje svému otci Héliovi a rychle se dává na cestu po nebesích. Koně bijí kopyty, plamen jim šlehá z nozder, lehce se ujali vozu a rychle se nesou mlhou vpřed po příkré cestě na nebe. Vůz se zdá koním nezvykle lehký. Hle, koně se již ženou po nebi, opouštějí svou obvyklou dráhu Héliovu a uhánějí cestou necestou. A Faethón neví, kde je vlastně cesta a nemá sil ovládnout koně. Pohlédl z výšky na zemi a strachem se mu roztřásla kolena a zatmělo se mu v očích. Už lituje ,že uprosil svého otce Hélia a by ho nechal řídit vůz. Faethón nemůže zvládnout koně, nezná jejich jména a nemá sil, aby je udržel na uzdě. Kolem sebe vid strašná nebeská zvířata a děsí se ještě více. V tom spatřil hrozitánského štíra a šílený strachem upustil otěže. Když koně pocítili volnost vznesli se ještě rychleji. Tu se vznášejí k samým hvězdám tu se opět spustí a nesou se skoro nad zemí. Héliova sestra bohyně Seléné ohromeně hledí, jak se koně jejího bratra ženou mimo svou dráhu, nikým neřízeni po nebi.Plameny od nízko se spustivšího vozu zachvacují zemi. Hynou velká a bohatá města, hynou celé kmeny. Dým zahaluje vše vůkol. Faethón v hustém dýmu nevidí kde je. Voda v řekách a potocích vře. Nymfy pláčou a s hrůzou se skrývají v hlubokých lesích. Žárem puká země a paprsek slunce proniká do temného království Hádova. Moře začínají vysychat a mořská božstva trpí žárem. Tu se zvedla veliká bohyně země - Gaia a hlasitě vykřikla: ,Ó, největší z bohů, Die hromovládný! Což musím zahynout, což musí zahynout království tvého bratra Poseidona i vše živoucí. Pohlédni, titán Atlas sotva již unese tíhu nebes. Vždyť i nebe i paláce bohů se mohou zřítit. Což se má všechno obrátit v prvotní chaos? Ó zachraň před ohněm co ještě zbývá!\" Zeus uslyšel prosbu bohyně Gáie, strašně se rozmáchl pravicí a vrhl svůj třpytivý blesk, jehož plamenem utlumil požár. Diův blesk rozbil vůz. Héliovi koně se rozběhli po obloze na různé strany. Třísky vozu i postroje Héliových koní jsou rozházeny po nebi. A Faethón s hořícími kučerami na hlavě letí vzduchem jako padající hvězda. Padl do vln řeky Eridanu. \n\nNad záhubou Faethóna se nejvíce rmoutil jeho přítel Kyknios. Jeho bědování se nejvíce rozléhalo po březích Eridanu. Když bohové viděli jeho žal, proměnili ho ve sněhobílou labuť. Potom umístili řeku Eridanus jako souhvězdí na oblohu a proměněného Kykna také v podobě souhvězdí labutě.\n"}
{"id": "663094", "url": "https://cs.wikipedia.org/wiki?curid=663094", "title": "Šárka (rozcestník)", "text": "Šárka (rozcestník)\n\nŠárka může být:\n\n\n\n"}
{"id": "663104", "url": "https://cs.wikipedia.org/wiki?curid=663104", "title": "Dokonalá svatba", "text": "Dokonalá svatba\n\nDokonalá svatba angl. \"Perfect Wedding\" je anglická situační komedie britského dramatika Robina Hawdona, která měla premiéru roku 1994 a od té doby se objevuje na jevištích celé Evropy. Od 27. března 2010 jí má na repertoáru i Městské divadlo Brno.\n\nAnglická „třeskutá komedie“ se v MdB odehrává na činoherní scéně 2 hodiny 20 minut s jednou dvacetiminutovou přestávkou. Scéna je rozdělena na dva pokoje a jsou hojně využívány dveře. Hlavní princip této hry spočívá v záměně ženských jmen.\n\nBill s Ráchel jsou šťastný pár, který má před svatbou. Jenže den před svatbou se Bill probudí v hotelu s neznámou dívkou v posteli. Vůbec nic si bohužel nepamatuje, dívka však tvrdí, že se něco stalo. Musí přikročit k radikálnímu řešení, ukrýt dívku v koupelně. Se vším mu pomáhá jeho svědek Tom, který do této věci zaplete i nebohou pokojskou. Vše se musí dokonale utajit před nevěstou a její matkou. Nevěsta má již značné pochybnosti. Vše graduje i tím, že nebohý Tom zjistí, kdo že je ta neznámá dívka, co strávila noc s jeho nejlepším kamarádem. Vše nakonec skončí, tak jak se má.\n\n"}
{"id": "663106", "url": "https://cs.wikipedia.org/wiki?curid=663106", "title": "Pietro Locatelli", "text": "Pietro Locatelli\n\nPietro Antonio Locatelli (3. září 1695, Bergamo – 30. března 1764, Amsterdam) byl italský hudební skladatel a houslista; je označován za Paganiniho 18. století.\n\nByl považován za zázračné dítě a záhy byl poslán na studie do Říma, kde od ledna roku \n1711 byl žákem Arcangela Corelliho. V letech 1717–1723 hrál skladby v kostele Sv. Vavřince z Damašku, v roce 1725 byl jmenován \"maestro di capella\". O něco později, v roce 1727, odcestoval do Mnichova a následujícího roku do Berlína. Nakonec se usadil v Amsterodamu v Holandsku a věnoval se výuce (např. \nJean-Marie Leclaira); neprovozoval více veřejných koncertů, hrál pouze na privátních akcích.\n\nLocatelli komponoval skladby především pro housle. Mezi jeho díly vyniká publikace \"Arte del violino\", opus 3 z roku 1733, zveřejňující soubor dvanácti koncertů pro housle. Dále napsal 24 \"capriccia\" vysoké technické náročnosti, tria, concerti grossi, sonáty pro flétny. Ve svých skladbách pro housle využil své virtuózní techniky, užívá dlouhé kadence, v nichž rozvíjí zvuk, užívá vysoké rejstříky, dvojité struny a rychlé změny pozic.\n\n\n"}
{"id": "663108", "url": "https://cs.wikipedia.org/wiki?curid=663108", "title": "Laura Chinchilla", "text": "Laura Chinchilla\n\nLaura Chinchilla Miranda (* 28. března 1959, San José, Kostarika) byla prezidentkou Kostariky mezi roky 2010 a 2014. Vystudovala univerzitu v hlavním městě San José a Georgetown University v USA. \n\nPrezidentské volby vyhrála v únoru 2010 a do úřadu nastoupila 8. května téhož roku. Kandidovala za stranu \"Partido Liberación Nacional\" (Strana národního osvobození). Mezi roky 2006 a 2008 byla první viceprezidentkou v kabinetu svého prezidentského předchůdce Óscara Ariase. Je vůbec první ženou v Kostarice, která zastává tuto funkci. V Latinské Americe před ní dosáhly na prezidentské křeslo pouze 4 ženy. Dne 8. května 2014 nastoupil do prezidentské funkce její nástupce Luis Guillermo Solís ze strany Partido Acción Ciudadana. \n\n"}
{"id": "663109", "url": "https://cs.wikipedia.org/wiki?curid=663109", "title": "Luiz Felipe Scolari", "text": "Luiz Felipe Scolari\n\nLuiz Felipe Scolari (* 9. listopadu 1948, Passo Fundo, Brazílie) je brazilský fotbalový trenér.\n\nJako hráč byl znám spíše jako nekompromisní obránce, než jako typický brazilský technik. Proto měl také přezdívku \"perna-de-pau\" (dřevák). Celou kariéru prožil doma v Brazílii, kde hrál v klubech Caxias, Juventude, Novo Hamburgo a Centro Sportivo Alagoano, se kterým získal svůj jediný titul jako hráč.\n\nS trenérskou kariérou začínal tak, jak končil tu hráčskou - vítězstvím v mistrovství státu Alagoano. Po krátkých působeních u týmů Juventude, Grêmio Esportivo Brasil a v saúdskoarabském Al-Shabab přišlo první angažmá ve velkoklubu, když se v roce ujal mužstva Grêmio Porto Alegre, se kterým vyhrál Campeonato Gaúcho. Poté se na několik let přesunul opět na Arabský poloostrov, kde vedl kuvajtský klub Qadisiya SC, kuvajtskou reprezentaci a saúdskoarabské al-Ahli.\n\nPoté se vrátil do Grêmia Porto Alegre, se kterým během tří let získal šest trofejí včetně Poháru osvoboditelů v roce 1995 a brazilský titul o rok později. Na konci roku 1997 přijal angažmá u japonského klubu Júbilo Iwata, kde však skončil po pouhých jedenácti zápasech a vrátil se opět do Brazílie, konkrétně do SE Palmeiras, se kterým vyhrál brazilský pohár a přidal i svůj druhý triumf v Copa Libertadores. Během působení u týmu Palmeiras byl vyhlášen nejlepším trenérem Jižní Ameriky.\n\nPo jedné sezóně, po kterou trénoval Cruzeiro EC byl v červnu 2001, na posledních pět kvalifikačních zápasů na MS 2002 jmenován hlavním trenérem brazilské reprezentace. Navzdory porážce v prvním utkání proti Uruguayi se Scolarimu podařilo dovést tým na závěrečný turnaj. V základní skupině porazili Brazilci postupně Turecko (2:1), Čínu (4:0) a Kostariku (5:2) a postoupili z prvního místa do osmifinále proti Belgii, kterou porazili brankami Rivalda a Ronalda 2:0. Ve čtvrtfinále proti Anglii pomohla kanárkům chyba brankáře Seamana, který pustil za svá záda Ronaldinhův přímý kop ze 40 metrů, díky němuž se brazilci dostali do vedení 2:1, které už nepustili a mohli si zopakovat zápas s Tureckem, které v semifinále porazili Ronaldovým bodlem 1:0. Ve finále proti Německu úřadoval opět Ronaldo, který svým sedmým a osmým gólem na turnaji vystřílel nejen korunu pro krále střelců, ale pro Brazílii také pátý titul mistrů světa. Na konci roku 2002 Scolari rezignoval na funkci trenéra národního týmu.\n\nV roce 2012 opět převzal brazilský národní tým. Vyhrál s ním Konfederační pohár FIFA 2013, který předchází světovému šampionátu. Mužstvo vedl i na domácím Mistrovství světa 2014 v Brazílii. V semifinále proti Německu byl u historického brazilského debaklu 1:7. Ani v zápase o bronz proti Nizozemsku nenastal obrat k lepšímu (tým prohrál 0:3) a Brazilci tak obsadili konečné čtvrté místo a zůstali bez medaile. I přes vysoké porážky v posledních dvou zápasch na šampionátu si chtěl udržet trenérskou funkci u Selecaa (brazilského národního týmu), ale nakonec rezignoval.\n\nV roce 2003 převzal reprezentaci Portugalska, které se chystalo na pořádání EURA 2004. Na úvod základní skupiny sice Scolariho svěřenci podlehli Řecku (1:2), poté však porazili Rusko (2:0) a Španělsko (1:0) a postoupili z prvního místa do vyřazovací části, v ní porazili Anglii 2:2 (6:5 pen) a Nizozemsko 2:1. Ve finále podlehli Portugalci překvapení turnaje z Řecka a získali stříbrné medaile. Scolari vedl tým i na MS 2006, kde Portugalci došli až do semifinále, ve kterém podlehli Francii Zidanovým gólem 1:0. V zápase o bronz prohráli s domácím Německem a Felipao tak na třetí cenný kov v řadě nedosáhl. Na následujícím EURU 2008 vypadli se stejným soupeřem ve čtvrtfinále, což byl poslední Scolariho zápas na lavičce Portugalska.\n\n1. července 2008 převzal londýnskou Chelsea FC. Stal se tak prvním trenérem mistrů světa, který usedl na lavičku klubu působícího v Premier league. 9. února byl Scolari odvolán a na lavičce klubu majitele Romana Abramoviče tak nepůsobil ani jednu celou sezonu.\n\nPo angažmá v Chelsea přijal nabídku trénovat uzbecký PFK Bunjodkor, kde se setkal se svým bývalým svěřencem z reprezentace Rivaldem. V Uzbekistánu skončil v květnu 2010 a o dva týdny později převzal mužstvo SE Palmeiras.\n\n\n"}
{"id": "663112", "url": "https://cs.wikipedia.org/wiki?curid=663112", "title": "Žralok spanilý", "text": "Žralok spanilý\n\nŽralok spanilý (\"Carcharhinus amblyrhynchos\") je druh žraloka z čeledi modrounovitých.\n\nDo této čeledi patří i žralok bělocípý (\"Carcharhinus albimarginatus\"), který je žraloku spanilému velmi podobný. Žralok spanilý se vyskytuje nejčastěji ve slaných vodách tropů a subtropů, okolo atolů, korálových útesů a v lagunách. Obvykle žije do 60 metrů pod hladinou, ale jeho přítomnost byla zaznamenána i v mnohem větších hloubkách (až 1000 metrů). Dosahuje délky až 2,6 metru a hmotnosti okolo 34 kilogramů. Pro člověka není příliš nebezpečný, pokud se ovšem cítí ohrožen, může dojít k obrannému kousnutí. Předtím ale tzv. exhibičním plaváním, při kterém se nahrbí, dá najevo svou agresivitu. Toto chování je typické spíše u jedinců, ve skupině se příliš neprojevuje. Žralok spanilý patří mezi téměř ohrožené druhy, což je způsobeno jeho vysokým výlovem.\n\nŽralok spanilý je typický pro Indický a Tichý oceán, konkrétněji pak pro oblast Madagaskaru, Mauricia a Seychel. Dále ho nalezneme v Rudém moři, u pobřeží Jihoafrické republiky, kde je označován jako \"Carcharhinus wheeleri\" (žralok Wheelerův). Další dlouhá oblast jeho výskytu se táhne od jižní Číny po severní Austrálii a souostroví Tuamotu.\n\nAčkoliv může žralok spanilý dosáhnout délky 2,6 metru (což je maximum), jeho průměrná délka činí necelé 2 metry. Nejtěžší zvážený jedinec měl hmotnost 34 kg. Hřbet má tmavě šedý, břicho bledé až bílé. Ocasní ploutev má okraj zbarvený do černa, zadní strana prsních a pánevních ploutví je černá celá. Má velké oči a protáhlý rypec. Jeho čelisti jsou opatřeny trojúhelníkovitými zuby.\nŽralok spanilý bývá občas zaměňován se žralokem černoploutvým (\"Carcharhinus melanopterus\").\nAktivní je hlavně v noci. Ploutve žraloka spanilého jsou velmi ceněné, jeho maso je velmi oblíbené. Je lákadlem pro turisty například v oblasti Malediv.\n\nŽralok spanilý loví útesové ryby, většinou dlouhé do 30 cm, ale i malé žraloky, hlavonožce a korýše. Potravu si shání za šera a v noci. Když loví, dokáže vyvinout rychlost až 48 km/h.\n\nŽralok spanilý je živorodý. Samice je březí přibližně 12 měsíců a v jednom vrhu se narodí 1 až 6 mláďat. Mládě měří po narození asi 45 až 60 cm. Dospělosti dosahuje žralok spanilý v 7 letech a dožívá se i více než 25 let.\n\n"}
{"id": "663116", "url": "https://cs.wikipedia.org/wiki?curid=663116", "title": "Okres Ryki", "text": "Okres Ryki\n\nOkres Ryki (polsky \"Powiat rycki\") je okres v polském Lublinském vojvodství. Rozlohu má 615,54 km² a v roce 2005 zde žilo 60 085 obyvatel. Sídlem správy okresu je město Ryki.\n\nMěstská:\n\nMěstsko-vesnická:\n\nVesnické:\n\n"}
{"id": "663123", "url": "https://cs.wikipedia.org/wiki?curid=663123", "title": "Gymnázium Herzlija", "text": "Gymnázium Herzlija\n\nHebrejské gymnázium Herzlija (: , \"ha-Gymnasia ha-ivrit Herzlija\", známé též jako gymnázium Herzlija, původně známé jako ha-Gymnasia ha-ivrit, tj. doslova „Hebrejská střední škola“) je historická střední škola v Tel Avivu v Izraeli, pojmenovaná po sionistickém vůdci Theodoru Herzlovi.\n\nŠkola byla založena roku 1905 ve městě Jaffa ovládaném Osmanskou říší. Základní kámen nové budovy v Herzlově ulici v telavivské čtvrti Achuzat Bajit byl položen 28. července 1909 a gymnázium Herzlija se stala první hebrejskou školou v Osmanské říši. Budovu navrhl Josef Barsky a inspirací mu byla podoba Šalamounova chrámu.\n\nBudova v Herzlově ulici byla jednou z hlavních telavivských památek až do roku 1962, kdy byla zbořena, aby na jejím místě vyrostl mrakodrap Šalom Meir Tower. Demolice budovy vyvolala široké pochopení důležitosti zachovávání historických památek. V 80. letech byla založena Společnost pro záchranu izraelského kulturního dědictví, z části i jako reakce na osud budovy gymnázia Herzlija.\n\nDnes se škola nachází v Žabotinského ulici a slouží jako šestiletá střední škola. Do současného kampusu se vchází branou, která je replikou fasády původní budovy z roku 1909.\n\nMezi pedagogy vyučující na gymnáziu Herzlija patří například básník Ša'ul Černichovski či spisovatel Josef Chajim Brenner. Mezi zdejší studenty se řadí například Natan Alterman, dětský kardiolog Aron Brand, telavivský starosta Ron Chuldaj, spisovatel Aharon Meged, fyzik Juval Ne'eman, první starosta města Rišon le-Cijon Eljakum Ostašinski, izraelský premiér Moše Šaret či básník Avraham Šlonsky.\n\n"}
{"id": "663125", "url": "https://cs.wikipedia.org/wiki?curid=663125", "title": "A Grounding in Numbers", "text": "A Grounding in Numbers\n\nA Grounding in Numbers je studiové album britské art rockové skupiny Van der Graaf Generator, vydané 14. března 2011. Toto datum (psáno jako 3.14) odkazuje na číslo pí, zaokrouhlené na první dvě desetinná místa.\n\nVšechny skladby napsali Hugh Banton, Guy Evans a Peter Hammill.\n\n"}
{"id": "663133", "url": "https://cs.wikipedia.org/wiki?curid=663133", "title": "Rick Coonce", "text": "Rick Coonce\n\nRick Coonce (jako Erik Michael Coonce, 1. srpen 1946, Los Angeles, Kalifornie, USA – 25. únor 2011, Kanada) byl americký rockový bubeník a člen klasické sestavy skupiny The Grass Roots.\n\n\n"}
{"id": "663134", "url": "https://cs.wikipedia.org/wiki?curid=663134", "title": "Lopez", "text": "Lopez\n\nLopez nebo López může být:\n\n\n\n\n\nve Spojených státech\n"}
{"id": "663136", "url": "https://cs.wikipedia.org/wiki?curid=663136", "title": "Osmakasaurus", "text": "Osmakasaurus\n\nOsmakasaurus (\"ještěr z kaňonu\") byl rod býložravého ornitopodního dinosaura, který žil v období spodní křídy (věk valangin, asi před 140,2 až 136,4 milionu let). Jeho fosilní pozůstatky byly objeveny v Jižní Dakotě (USA). Tento bazální iguanodont byl součástí fauny souvrství Lakota. Popsal jej Andrew T. McDonald v roce 2011 jako typový druh \"O. depressus\". Původně byl ale tento dinosaurus popsán jako \"Camptosaurus depressus\" již v roce 1909 paleontologem Charlesem W. Gilmorem. Blízce příbuzným druhem mohla být \"Planicoxa venenica\".\n\nPodle paleontologa Thomase R. Holtze, Jr. dosahoval tento rod délky asi 6 metrů a hmotnosti několika stovek kilogramů.\n\n"}
{"id": "663141", "url": "https://cs.wikipedia.org/wiki?curid=663141", "title": "Lemju", "text": "Lemju\n\nLemju, Lemja nebo Lema ( , , nebo ) je řeka v Komiské republice na severovýchodě evropské části Ruska. Je dlouhá 197 km. Plocha povodí zasahuje 4310 km².\n\nTeče bažinatou rovinou. Ústí zleva do ramene Pečory zvaného Lemdikost.\n\nZdrojem vody jsou převážně sněhové srážky. Nejvyšších vodních stavů dosahuje od konce dubna do června. V létě může docházet k povodním způsobeným dešti.\n\nŘeka je splavná pro vodáky.\n"}
{"id": "663162", "url": "https://cs.wikipedia.org/wiki?curid=663162", "title": "Zábul", "text": "Zábul\n\nProvincie Zábul ( , ) je jednou z 34 afghánských provincií s většinovou populací Paštúnů, která vznikla v roce 1963 odtržením od provincie Kandahár. Hlavním městem je město Kalát. Provincie Zábul je jednou z pohraničních provincií hraničící na severu s provincií Orúzgán, na jihu s provincií Kandahár, na západě s provincií Ghazní a na východě s provincií Paktika. Na jihovýchodě hraničí s Pákistánem.\nPovrch provincie z 41% pokrývají hory.\n"}
{"id": "663167", "url": "https://cs.wikipedia.org/wiki?curid=663167", "title": "Paul Revere (hudebník)", "text": "Paul Revere (hudebník)\n\nPaul Revere, rodným jménem Paul Revere Dick (7. ledna 1938, Harward, Nebraska − 4. října 2014, Caldwell, Idaho) byl americký hudebník, hráč na varhany. V roce 1958 byl jedním ze zakládajících členů skupiny Paul Revere & the Raiders, se kterou nahrál mnoho hitů. Ve skupině působil až do své smrti v roce 2014. Poslední rok svého života bojoval s rakovinou.\n"}
{"id": "663168", "url": "https://cs.wikipedia.org/wiki?curid=663168", "title": "Nejvyšší sovět Sovětského svazu", "text": "Nejvyšší sovět Sovětského svazu\n\nNejvyšší sovět Sovětského svazu ( \"Верховный Совет СССР\" / \"Věrchovnyj Sovět SSSR\", \"Верховна Рада СРСР\"), neboli \"Nejvyšší rada SSSR\", byl nejvyšší orgán státní moci v Sovětském svazu. Existoval v letech 1938–1989 a byl přímo volen občany. \n\nJmenoval vládu, měl zákonodárnou moc a byl jedinou institucí státu, která měla právo měnit ústavu. Nejvyšší sovět byl dvoukomorový parlament a obě komory se podílely stejným dílem na zákonodárném procesu. Jeho členové byli podle ústavy z roku 1936 voleni na období čtyř let. Ústava z roku 1977 prodloužila volební období na pět let. Práci Nejvyššího sovětu vedlo prezídium Nejvyššího sovětu sestávající z předsedy, místopředsedů (za každou svazovou republiku), sekretáře a dalších členů, které i zastávalo funkce hlavy státu.\n\nV letech 1989–1991 měl Nejvyšší sovět formu stálého parlamentu volený sjezdem lidových poslanců Sovětského svazu. Předseda Nejvyššího sovětu byl do vytvoření funkce prezidenta SSSR roku 1990 současně hlavou státu.\n\n\n\n"}
{"id": "663169", "url": "https://cs.wikipedia.org/wiki?curid=663169", "title": "Lawrence Kushner", "text": "Lawrence Kushner\n\nLawrence Kushner (* 1943, Detroit, Michigan) je americký reformní rabín, k roku 2011 přednášející v kongregaci Emanu-El v kalifornském San Franciscu a prezident Komise pro reformní judaismus ve Spojených státech. Myšlenkově navazuje na linii tradiční kabaly.\n\nNarodil se v Detroitu roku 1943. Absolvoval kolej Williama a Mary na Cincinnatské univerzitě. Poté na koleji Hebrejské společnosti (Hebrew Union College) v Cincinnati přijal rabínské svěcení a začal svou duchovní dráhu v kongregaci Beth-El v massachusettském Sudbury, kde setrval dvacet osm let. Poté přesídlil do sanfranciské kongregace Emanu-El.\n\nNa částečný úvazek působí jako asistent na Hebrew Union College v Los Angeles. Dříve přednášel spiritualitu a mysticismus. Také byl školitelem v pozici hostujícího profesora studentů připravujících na poslání rabína na Hebrew Union College-Jewish Institute of Religion v New Yorku. Je ženatý a má tři děti.\n\nJeho dcera Noa je rabínka kongregace Rodef Šolom v kalifornském San Rafaelu.\n\nK roku 2011 byl autorem či spoluautorem řady článků, prací a více než 18 knih, které byly přeloženy do několika jazyků.\n\n\n"}
{"id": "663171", "url": "https://cs.wikipedia.org/wiki?curid=663171", "title": "Popigaj", "text": "Popigaj\n\nPopigaj ( ) je řeka v Krasnojarském kraji v Rusku. Je 532 km dlouhá. Povodí má rozlohu 50 300 km².\n\nOdtéká z jezera Čonno-Kjuel na severním okraji Středosibiřské pahorkatiny. V korytě se vyskytují peřeje. Na dolním toku protéká přes Severosibiřskou nížinu v široké bažinaté dolině. Ústí zprava do estuáru Chatangy.\n\nZdrojem vody jsou převážně sněhové srážky. Průměrný roční průtok vody činí přibližně 400 m³/s. Zamrzá v říjnu a rozmrzá v červnu.\n"}
{"id": "663179", "url": "https://cs.wikipedia.org/wiki?curid=663179", "title": "Arabská kandidátka pro beduíny a venkovany", "text": "Arabská kandidátka pro beduíny a venkovany\n\nArabská kandidátka pro beduíny a venkovany (: רשימה ערבית לבדואים וכפריים; \"Rešimat aravit le-bedu'im ve-kfarim\", : القائمة العربية للبدو والفلاحين) je bývalá izraelská politická strana izraelských Arabů.\n\nStrana byla založena před volbami roku 1973 jako nová politická formace izraelských Arabů spřízněná s dominantní židovskou levicovou stranou Ma'arach. Ve volbách získala 1 % hlasů a jedno křeslo, které obsadil její předák Hamád Abú Rabía.\n\n26. února 1974 se strana sloučila se stranou Ma'arach společně s další arabsko-izraelskou formací Kidma ve-pituach. 4. ledna 1977 ale Hamád Abú Rabía z Ma'arach odešel a obnovil samostatnou stranu. 8. března 1977 se ale Arabská kandidátka pro beduíny a venkovany sloučila se stranou Kidma ve-pituach a utvořila novou arabskou politickou stranu nazvanou Sjednocená arabská kandidátka. Ta pak úspěšně kandidovala ve volbách roku 1977.\n\n"}
{"id": "663183", "url": "https://cs.wikipedia.org/wiki?curid=663183", "title": "Gare Montparnasse", "text": "Gare Montparnasse\n\nGare Montparnasse (česky \"Nádraží Montparnasse\") je železniční stanice v Paříži. Hlavová stanice se nachází přímo na hranici 14. a 15. obvodu na \"Place Raoul Dautry\". Současná nádražní budova pochází ze 60. let 20. století. Stanice je významným dopravním uzlem, odkud vyjíždějí vlaky TGV do Bretaně, k pobřeží Atlantiku na západ a jihozápad Francie a do Španělska. Se svými 50 milióny cestujících ročně je čtvrtým největším nádražím v Paříži.\n\nPrvní nádraží Montparnasse bylo otevřeno 10. září 1840 pod názvem \"Gare de l'Ouest – Rive Gauche\" (Západní nádraží – Levý břeh) na konci ulice \"Rue de Rennes\", zhruba 330 metrů od dnešního hlavního vchodu na místě, kde stojí Tour Montparnasse. Protože nádraží již záhy nedostačovalo narůstající dopravě, bylo v letech 1848–1852 postaveno místo něj zcela nové. Jeho autory byli architekt Victor Lenoir a inženýr Eugène Flachat. Tato budova vydržela až do 60. let 20. století. 22. října 1895 došlo k železničnímu neštěstí, při kterém lokomotiva, které selhaly brzdy, projela po viaduktu přes celou nádražní halu a propadla na ulici. Na konci 30. let byla přistavěna nádražní budova ve stylu art deco, která později sloužila pro vlaky příměstské železnice.\n\nNa tomto nádraží podepsal 25. srpna 1944 generál von Choltitz, velitel německé posádky v hlavním městě kapitulaci, čímž skončila okupace Paříže.\n\nDnešní budova nádraží byla postavena v 60. letech společně s Tour Montparnasse v rámci stavební obnovy čtvrtě Montparnasse. Novou stanici vytvořili architekti Eugène Beaudouin, Urbain Cassan, Louis de Hoÿm de Marien, Raymond Lopez a Jean Saubot. Samotné nádraží je zcela obklopeno kancelářskými a obytnými budovami. V září 1969 byla na nádraží slavnostně otevřena kaple Saint-Bernard-de-Montparnasse.\n\nV roce 1990 byla v rámci zavedení spojů TGV budova doplněna skleněnou přístavbou, která umožnila lepší využití nádraží. Na střeše, která překrývá 22 kolejí, byl vybudován veřejný park Jardin Atlantique s pomníkem upomínajícím na protinacistický francouzský odboj.\n\nStanice má 28 nástupišť:\n\nDálkové spoje jezdí především do západní a jihozápadní Francie na pobřeží Atlantiku a kanálu La Manche. Do zahraničí jezdí vlaky TGV do Španělska a Portugalska. Po zavedení spojů TGV byly na nádraží zrušeny všechny noční vlaky.\n\nZ nádraží se jezdí do francouzských regionů:\n\nLinky Transilien obsluhují departement Yvelines.\n\nNádraží je propojeno se stanicí pařížského metra Montparnasse-Bienvenüe, kde je možné přestoupit na linky 4, 6, 12 a 13. Zatímco nástupiště linek 6 a 13 se nacházejí blízko nádraží, přístup k linkám 4 a 12 je po přeložení nádraží možný dlouhým podzemním tunelem s pohyblivým chodníkem.\n\nGare Montparnasse je jediným velkým nádražím v Paříži, které není napojené na síť RER.\n\nNa nádraží je každoročně odbaveno asi 115 000 vlaků, v průměru 315 vlaků denně. Cestujících projde v průměru 175 000 denně, ale v době zahájení prázdnin se jejich počet může zvýšit až na 400 000.\n\nVlaky TGV odvezly v roce 2006 25,6 milionů cestujících, 25,7 milionu roce 2007 a 26,4 milionu v roce 2008.\n\n"}
{"id": "663187", "url": "https://cs.wikipedia.org/wiki?curid=663187", "title": "World Painted Blood", "text": "World Painted Blood\n\nWorld Painted Blood (Svět namalovaný Krví) je v pořadí jedenácté studiové album americké thrash metalové skupiny Slayer. Vyšlo 3. listopadu 2009 pod vydavatelstvím American/Sony Music a bylo produkováno Rickem Rubinem a Gregem Fidelmanem. Za první týden se prodalo více jak 41,000 kopií v Americe a bylo umístěno na 12. místo The Billboard 200. V roce 2015 bylo prodáno více jak 160,000 kopií. Písnička \"Hate Worldwide\" byla nominována na Best Metal Performance za rok 2009, avšak nevyhrála. Vyhrála píseň od Iron Maiden \"El Dorado\".\n\n\n"}
{"id": "663189", "url": "https://cs.wikipedia.org/wiki?curid=663189", "title": "Tomáš Šalé", "text": "Tomáš Šalé\n\nTomáš Šalé (6. července 1916 Krumvíř – 18. srpna 1986 Brno) byl československý atlet, běžec. \n\nZávodil na středních tratích. Ve třicátých letech byl reprezentantem Moravské Slavie Brno, kde pod vedením trenéra Františka Klempy vyrostl v předního českého běžce. V letech 1937 – 1939 vytvořil své první české rekordy na tratích 1000 metrů a 2000 metrů. V roce 1939 přestoupil do klubu SK Baťa Zlín, ve kterém působil do roku 1945. Tam se setkal s Emilem Zátopkem, který ve Zlíně začínal svou kariéru. Společně také překonali české rekordy ve štafetových bězích. Sám se několikrát stal mistrem Čech a Moravy v bězích na středních tratích a zvítězil vícekrát v tradičních přespolních a městských bězích na Moravě (Běh Brnem, Běh Lužánkami a další). Svůj vrchol kariéry prožil těsně před druhou světovou válkou a jejím průběhu, kdy však měl velmi omezené možnosti mezinárodního srovnání. Reprezentoval v pěti mezistátních utkáních v letech 1937 – 1938. Po válce se vrátil do Brna, závodil za Sokol Brno I, aktivní kariéru ukončil v roce 1948. \n\nPozději působil jako atletický činovník, byl mimo jiné dlouholetým předsedou městského atletického svazu v Brně a vedoucím sportovní prodejny ve středu Brna. V roce 1967 patřil mezi organizátory první české atletické veteraniády, která se konala 3. září tohoto roku v Brně- Žabovřeskách na hřišti Pod lesem.\n\n\n\n"}
{"id": "663191", "url": "https://cs.wikipedia.org/wiki?curid=663191", "title": "Moked", "text": "Moked\n\nMoked (: מוקד, doslova \"Ohnisko\") je bývalá izraelská politická strana.\n\nStrana byla založena před volbami roku 1973 jako nová politická formace, kdy se komunistická strana Maki sloučila s levicovým hnutím Tachelet-Adom (תכלת-אדום, \"Modro-rudí\"). Strana Maki měla v dosluhujícím Knesetu jednoho poslance (Šmu'el Mikunis), zatímco hnutí modro-rudých parlamentní zastoupení nemělo. Nová strana pak ve volbách získala 1,4 % hlasů a jeden mandát, který připadl Me'iru Pa'ilovi. Během volebního období strana změnila svůj název na Moked-za mír a socialistickou změnu. Před volbami roku 1977 se ovšem strana roštěpila. Bývalí členové Maki se začlenili do nové formace Chadaš, nekomunističtí členové přešli do strany Machane smol le-Jisra'el.\n\n"}
{"id": "663194", "url": "https://cs.wikipedia.org/wiki?curid=663194", "title": "Vyborský záliv", "text": "Vyborský záliv\n\nVyborský záliv (rusky: , finsky: ) je hluboký záliv rozkládající se v blízkosti severovýchodní části Finského zálivu v Baltském moři. Na konci Vyborského zálivu se nachází město Vyborg. Záliv je spojen průplavem Saimaa s jezerem Saimaa.\n\n"}
{"id": "663199", "url": "https://cs.wikipedia.org/wiki?curid=663199", "title": "Ja'ad-Hnutí za lidská práva", "text": "Ja'ad-Hnutí za lidská práva\n\nJa'ad-Hnutí za lidská práva (: יעד – תנועה לזכויות האזרח, \"Ja'ad - Tnu'a le-zchujot ha-ezrach\") je bývalá izraelská politická strana.\n\nStrana byla založena 3. června 1975 v průběhu fungování osmého Knesetu zvoleného ve volbách roku 1973. Tři poslanci zvolení za stranu Rac (Šulamit Aloniová, Marcia Freedman, Bo'az Mo'av) se tehdy spojili s nezávislým poslancem Arje Eli'avem (původně zvoleným za formaci Ma'arach) a vytvořili stranu nazvanou Ja'ad-Hnutí za lidská práva. Strana ale zanikla po necelém roce existence, 27. ledna 1976, kdy poslanci Arje Eli'av a Marcia Freedman odešli do nově utvořené strany Sia'a soci'alistit acma'it (\"Nezávislá socialistická frakce\"). Dva zbylí poslanci, Šulamit Aloniová a Bo'az Mo'av pak obnovili poslanecký klub strany Rac.\n\nNesouvisí nijak se stranou Ja'ad, existující na přelomu 70. a 80. let 20. století.\n\n"}
{"id": "663202", "url": "https://cs.wikipedia.org/wiki?curid=663202", "title": "Hadce u Želivky", "text": "Hadce u Želivky\n\nHadce u Želivky je národní přírodní památka na území Středočeského kraje v katastrálních územích obcí Bernartice, Borovsko a Hulice. Předmětem ochrany jsou přírodní společenstva hadcových borů a štěrbinové vegetace skal a drolin na hadcích, biotopy s populacemi kriticky ohrožených druhů rostlin kuřička Smejkalova (\"Minuartia smejkalii\"), mochna Crantzova hadcová (\"Potentilla crantzii subsp. serpentini\"), vítod hořký krátkokřídlý (\"Polygala amara subsp. brachyptera\"), pomněnka úzkolistá (\"Myosotis stenophylla\") a hvozdík kartouzek hadcový (\"Dianthus carthusianorum subsp. capillifrons\").\n\nOd roku 2012 probíhá na lokalitě mykologický průzkum, v jehož rámci bylo objeveno přes 320 druhů velkých hub. Z tohoto počtu patří 22 do skupiny velmi vzácných. Byla zde dokonce objevena kuřátka něžná (\"Ramaria gracilis\") považovaná v České republice za vyhynulá. Předpokládá se, že se v rámci průzkumu podaří do budoucna ještě další druhy hub objevit.\n"}
{"id": "663207", "url": "https://cs.wikipedia.org/wiki?curid=663207", "title": "Jiří Pokorný (režisér)", "text": "Jiří Pokorný (režisér)\n\nJiří Pokorný (* 4. dubna 1967 Kroměříž) je český divadelní režisér a dramatik.\n\nMaturoval na gymnáziu v Ostravě. Po základní vojenské službě vystudoval režii na Divadelní fakultě AMU. V roce 1993 se v rámci projektu Tempus zúčastnil stáže v Antverpách a v roce 1995 stáže na Royal Court Summer School v Londýně.\n\nV letech 1993–1997 byl režisérem a uměleckým šéfem Činoherního studia v Ústí nad Labem. V letech 1999–2004 byl uměleckým šéfem HaDivadla a v letech 2002–2006 byl členem uměleckého vedení Divadla Na zábradlí.\n\nJako host režíroval též v divadlech: Národní divadlo v Praze, Divadlo Josefa Kajetána Tyla, Divadlo Ta Fantastika, Dejvické divadlo.\n\n\n\n\n\n\n\n\n\n\n"}
{"id": "663211", "url": "https://cs.wikipedia.org/wiki?curid=663211", "title": "Eli Ilan", "text": "Eli Ilan\n\nEli Ilan (: אלי אילן, žil 3. dubna 1928 – 4. ledna 1982) byl izraelský sochař původem z kanadského Winnipegu.\n\nV roce 1948 podnikl aliju do Izraele a poté studoval prehistorickou archeologii a fyzickou antropologii na Hebrejské univerzitě v Jeruzalémě. V roce 1956 se vrátil do Kanady studovat sochařství na Ontario College of Art & Design. Po návratu žil v letech 1959 až 1963 v kibucu Sasa. Zemřel v roce 1982 v Caesariji.\n\n"}
{"id": "663217", "url": "https://cs.wikipedia.org/wiki?curid=663217", "title": "Hajo Herrmann", "text": "Hajo Herrmann\n\nHans-Joachim \"Hajo\" Herrmann (1. srpna 1913 – 5. listopadu 2010) byl německý bombardovací pilot Luftwaffe za druhé světové války a později právník. Byl vysoce postaveným a vlivným členem Luftwaffe. Během své kariéry splnil 320 misí a potopil 12 lodí.\n\nNarodil se ve stejném roce jako jiný německý pilot Werner Mölders. Herrmann vstoupil roku 1933 do armády. Zprvu byl vojákem Reichswehru, roku 1935 přešel k letectvu. V letech 1936 – 1937 byl členem Legie Condor. Během španělské občanské války létal ve stroji Kampfgeschwader 4.\n\nKdyž začala druhá světová válka, létal Herrmann se strojem Heinkel He 111 v Polsku a Norsku. V roce 1940 byl velitelem 7. letky KG 4 a vedl mnoho útoků na Anglii během bitvy o Británii. V únoru 1941 působila jeho skupina na Sicílii a v Řecku. Při jednom útoku potopil britskou loď SS Clan Fraser, výsledná exploze zabila 6 lidí, několik jich zranila a řecký přístav Pireus se stal nadlouho nevyužívaným. V roce 1942 se Herrmann stal velitelem skupiny Kampfgeschwader 30. V témže roce se seznámil s Hermannem Göringem a stal se jeho blízkým důvěrníkem.\n\nV roce 1942 byl Herrmann jmenován do operačního štábu Luftwaffe. Rychle získal pověst jednoho z nejlepších taktiků. Byl to právě Herrmann, kdo vymyslel stíhací taktiku přezdívanou Wilde Sau (česky \"Divočák\"). Nechal se inspirovat nočními nálety RAF na Říši začátkem roku 1943. Protiletadlová obrana měla pálit jen do určité omezené výšky, nad níž se pohybovali stíhači, kteří viděli bombardéry shora na pozadí osvětleného prostoru nad městy a světlometů flaku. Piloti startovali podle vlastní intuice, jen s hrubými informacemi o výskytu bombardérů. Pak v daném prostoru pátrali po plamenech od výfuků, případně po stínech trupů letadel na pozadí hořících měst měli mezi nočními britskými bombardéry „řádit jako divočák v lese“ a ničit je na potkání. Přes počáteční nedůvěřivost sklidil Herrmann a jeho taktika značný úspěch. Přesto utrpěli značné ztráty, zaviněné srážkami letadel, nedostatkem paliva, či ztrátou orientace. Herrmann sám letěl na více než 50 misí a prohlásil, že sestřelil 9 bombardérů RAF.\n\nV prosinci 1943 byl Herrmann jmenován inspektorem Letecké obrany Luftwaffe. V roce 1944 se stal byl generálním inspektorem nočních stíhačů a získal Rytířský kříž s dubovými ratolestmi a meči. Na konci roku 1944 velel 9. letecké divizi. V té době začal podporovat myšlenku sebevražedných náletů, ovšem nikoli podle vzoru kamikaze. Pilot by v tomto případě letěl strmě k cíli, před nárazem by se katapultoval, přišel by k nejbližšímu letišti a celou akci by mohl opakovat. Tak byl položen základ jednotek Sonderkommando Elbe. Jeho záměry však zhatil nedostatek letadel a pohonných hmot. Herrmannův další nápad – Operace Bienestock (včelí úl) – který spočíval v tom, že by piloti přelétli frontu, přistáli poblíž nepřátelského vojenského objektu a provedli sabotáž, byl víceméně zoufalý pokus zachránit Německo před katastrofou, který stejně nikdy nedošel k uskutečnění.\n\nHerrmann byl po válce zajat Sověty v Budapešti a odsouzen k 10 letům vězení, v roce 1955 se vrátil. Po návratu do Německa vystudoval práva, usadil se v Düsseldorfu a působil v oblasti občanského a trestního práva. Mezi jeho klienty patřil představitel extrémní pravice Otto Ernst Remer a popírači holokaustu Fred A. Leuchter a David Irving. Herrmann sám také působil jako řečník v prospěch krajně pravicových stran Deutsche Volksunion a Nationaldemokratische Partei Deutschlands. V roce 1959 se oženil s německou sopranistkou Ingeborg Reicheltovou.\n\nHans Joachim \"Hajo\" Herrmann zemřel 5. listopadu 2010 ve věku 97 let. Byl jedním z posledních žijících členů Luftwaffe.\n\n\n"}
{"id": "663219", "url": "https://cs.wikipedia.org/wiki?curid=663219", "title": "'O surdato 'nnammurato", "text": "'O surdato 'nnammurato\n\nO surdato 'nnammurato (\"Zamilovaný voják\") je jedna z nejslavnějších písní vůbec napsaných v neapolštině. Píseň složil roku 1915 skladatel Enrico Cannio (1874–1949) na slova básníka Aniella Califana (1870–1919) a popisuje smutek vojáka, který bojuje v první světové válce a trpí odloučením od milované ženy.\n\nPíseň patří dodnes do repertoáru slavných tenorů (Luciano Pavarotti, Andrea Bocelli, José Carreras, Plácido Domingo), nezapomenutelná je interpretace písně italskou herečkou Annou Magnaniovou ve filmu \"La Sciantosa\" (1971, Zpěvačka) režiséra Alfreda Giannettiho, známá je také moderní verze Massima Ranieriho.\n\nFanoušci fotbalového klubu SSC Neapol považují píseň za svou neoficiální hymnu.\n\nStaje luntana da stu core,\na te volo cu 'o penziero:\nniente voglio e niente spero\nca tenerte sempe a fianco a me!\nSi' sicura 'e chist'ammore\ncomm'i' so' sicuro 'e te...\n\nQuanta notte nun te veco,\nnun te sento 'int'a sti bbracce,\nnun te vaso chesta faccia,\nnun t'astregno forte 'mbraccio a me?!,\nMa, scetánnome 'a sti suonne,\nmme faje chiagnere pe' te...\n\nScrive sempe e sta' cuntenta:\nio nun penzo che a te sola...\nNu penziero mme cunzola,\nca tu pienze sulamente a me...\n'A cchiù bella 'e tutt\"e bbelle,\nnun è maje cchiù bella 'e te!\n\n"}
{"id": "663221", "url": "https://cs.wikipedia.org/wiki?curid=663221", "title": "Hubert Kříž", "text": "Hubert Kříž\n\nHubert Kříž (* 10. března 1933 Ostopovice) je český hydrolog a vědec.\n\nV roce 1959 absolvoval obor fyzická geografie na přírodovědecké fakultě Masarykovy univerzity v Brně. Hodnost kandidáta věd v oboru fyzická geografie získal v roce 1986, v roce 1992 se stal doktorem technických věd v oboru hydrologie a vodní hospodářství na ČVUT v Praze a v r. 2000 se habilitoval na VUT v Brně.\n\nPracoval v Hydrometeorologickém ústavu jako hydrolog (1960–1965), později (1966–1968) v n. p. GEOtest jako hydrogeolog. V té době se věnoval především hydrogeologickému průzkumu oblasti Březové nad Svitavou, čímž přispěl k řešení zásobování Brna vodou.\n\nOd roku 1968 byl vědeckým pracovníkem Geografického ústavu ČSAV. V Akademii věd ČR působil do roku 1997. V letech 2001–2009 byl členem Kontrolní rady Grantové agentury ČR. Do roku 2015 byl členem komise pro životní prostředí s celostátní působností. V současné době působí jako hodnotitel projektů v oboru aplikovaného výzkumu v Technologické agentuře ČR.\n\nPublikoval více než 220 vědeckých publikací a odborných článků, z toho 41 v zahraničí, v nichž uveřejnil výsledky svých výzkumů z hydrologie, hydrogeologie, vodního hospodářství, životního prostředí aj.\n"}
{"id": "663224", "url": "https://cs.wikipedia.org/wiki?curid=663224", "title": "Gare Saint-Lazare", "text": "Gare Saint-Lazare\n\nGare Saint-Lazare [\"gár seinlazár\"] (česky \"Nádraží svatého Lazara\") je železniční stanice v Paříži. Hlavová stanice se nachází v 8. obvodu mezi ulicemi \"Rue de Rome\" a \"Rue d'Amsterdam\". Nádražní budova je zapsána na seznamu historických památek. Nádraží slouží především pro příměstskou osobní dopravu v regionu Île-de-France a se svými více než 100 milióny cestujících ročně je druhým nejrušnějším nádražím v Paříži i ve Francii (po nádraží Gare de Paris-Nord).\n\nPrvní pařížské nádraží, konečná stanice trati do Saint Germain, bylo zprovozněno 26. srpna 1837 pod názvem \"Embarcadère de l'Ouest\" (Západní nástupiště). Jednalo se o provizorní dřevěné nádraží, které bylo v roce 1841 nahrazeno zděnou stavbou. Ovšem už v letech 1842–1853 bylo postaveno dnešní nádraží podle plánů architekta Alfreda Armanda a inženýra Eugèna Flachata podél ulice \"Rue Saint-Lazare\", po které je pojmenováno. Roku 1867 bylo opět rozšířeno a jeho otevření se zúčastnil i rakouský císař a ruský car. V letech 1885–1889 bylo rozšířeno do dnešní podoby a otevřeno u příležitosti světové výstavy. Architektem přestavby byl Juste Lisch.\n\nRoku 1930 byl otevřen prostorný vestibul a od 30. let byly zdejší trati postupně elektrifikovány, nejprve napětím 750 V ss s třetí kolejí, později 25 kV st s trolejí.\nV letech 1972,1979 a 1989 byla část příměstské dopravy převedena na linku RER A na novém podzemním nádraží Auber, otevřeném asi 500 metrů jihovýchodně od nádraží, a Saint-Lazare ztratil značnou část cestujících. \n\nPřesto po roce 2000 začal provoz opět sílit a zanedbané nádraží muselo v letech 2003-2012 projít velkou rekonstrukcí s cílem zvýšit kapacitu nádraží až na. \n450 000 cestujících denně, takže by se stanice ocitla na druhém místě v Evropě po Gare du Nord. Náklady byly odhadnuty na 164 milionů eur, z čehož 63 miliónů investovala SNCF. Technicky velmi náročný projekt se musel uskutečnit bez přerušení provozu a zahrnul i rekonstrukci vestibulu, kde vzniklo podzemní nákupní středisko.\n\nNástupiště 1 až 17 slouží příměstské dopravě, nástupiště 18 až 27 dopravě dálkové. Dálkové spoje zajišťují vlaky:\n\nRegionální spoje zajišťují linky Transilien L a J.\n\nNa stejnojmenné stanici je možné přestoupit na linky pařížského metra 3, 12, 13, a 14. Podzemní chodbou se lze dostat na stanici Saint-Augustin, kde je linka 9. Na podzemní stanici Haussmann – Saint Lazare je možné přestoupit na linku RER E. Asi 500 m jihozápadně od nádraží je nové podzemní nádraží \"Gare Auber\" linky RER A, která patří k nejvytíženějším v celé síti.\n\nV blízkosti nádraží bydlelo v 19. století několik impresionistických malířů a Édouard Manet, Claude Monet a další namalovali řadu obrazů s motivem nádraží.\n\n"}
{"id": "663225", "url": "https://cs.wikipedia.org/wiki?curid=663225", "title": "Hirošige", "text": "Hirošige\n\nHirošige Utagawa 歌川広重, zvaný též Hirošige Andó (安藤広重) (1797 Edo – 12. října 1858) byl proslulý japonský malíř a grafik 19. století, jehož práce ve stylu ukijo-e (浮世絵) měly silný vliv na evropské krajinářství, zejména na francouzské impresionisty. V Japonsku i jinde měl mnoho napodobitelů. Jeho dřevořezy mají většinou prosté motivy, jako jsou japonská města, mosty a hory. Většinou jsou doplněny stafáží.\n\nZprávy o jeho životě jsou sporé. Narodil se jako nejstarší syn do rodiny nižšího samurajského stupně jménem Andó, křestní jméno obdržel Tokutaró. Jeho otec Andó Genuemon zastával dědičné místo důstojníka hasičů v Edu, dnešním Tokiu. Kolem roku 1806 seznámil Hirošiga amatérský malíř Okadžima Rinsai s malířským stylem Kanóm, vycházejícího z čínské tradice. V roce 1809 mu zemřeli oba rodiče, a tak se jako dvanáctiletý stal hlavou rodiny Andó. Ještě před smrtí mu otec předal svou funkci v hasičském sboru. Asi dva roky poté se Hirošige stal žákem malíře jménem Utagawa Tojohiro, čelného představitele školy ukijo-e. Vzhledem k jeho talentu mu Tojohiro v roce 1812 povolil užívat rovněž příjmení Utagawa, což byl název školy, a signovat své práce jménem Hirošige. Předpona \"hiro\" byla odvozena z Tojohirova jména.\n\nPoprvé se Hirošige oženil v roce 1821, když si vzal dceru kolegy hasiče. Ovdověl osmnáct let poté. V roce 1847 se oženil podruhé. Manželka se jmenovala Jasu, pocházela z rodiny sedláka a byla přibližně o 15 let mladší. Z prvního manželství měl syna Nakadžiró, kterému v roce 1832 předal svůj úřad a cele se věnoval výtvarné činnosti. S druhou manželkou adoptovali dívku Tacu, která se později postupně provdala za dva Hirošigovy žáky, Hirošiga II. a Hirošiga III.\n\nV létě 1832 pravděpodobně doprovázel šógunovo poselstvo, které jako každoročně dopravovalo do císařova sídla v Kjótu koně jako tribut. Po návratu do Eda zpracoval jednu ze svých nejslavnějších sérií dřevorytů – \"Padesát tři stanic na cestě Tókaidó\". Roku 1849 se odstěhoval do města Kanóšindó v okrese Nakabaši. Vypůjčil si peníze a postavil si tam dům. V roce 1856 přijal tonzuru a stal se buddhistickým mnichem. To mu ale nebránilo v další profesní činnosti. Hirošige zemřel v říjnu 1858, pravděpodobně na choleru. Pohřben byl v buddhistickém chrámu v Asakuse, což je dnes čtvrť Tokia.\n\nHirošige je spolu s Hokusaiem považovaný za nejvýznamnějšího japonského krajináře. Tvořil v intencích stylu ukijo-e, což znamená \"obrazy probíhajícího, pomíjivého života\". Jeho tvorba vycházela vstříc požadavkům střední třídy, která v 19. století nacházela zálibu v poutích k buddhistickým svatyním i výletech za přírodními zajímavostmi. Měšťané v dřevorytech nacházeli inspiraci k cestám nebo si jejich prostřednictvím oživovali vzpomínky na vykonané pouti. Hirošige ale také kreslil žánrové výjevy: herce a gejši v jejich prostředí, divadelní scény, trhy, každodenní život na jednotlivých stanicích. Právě v těchto případech se na jeho obrázcích někdy objevují prvky komična a sarkasmu. Ve svém díle zachytil i zvířata: ryby a ptáky. Především ale krajina byla Hirošigovou doménou. Dokázal vystihnout její atmosféru, zachytil lijáky, bouře i záři měsíce. Některé jeho obrazy mají poetický náboj. V zobrazení perspektivy se Hirošige zdokonalil pod vlivem holandských mědirytin, které se do Japonska dostávaly z holandské obchodní stanice na ostrově Dedžima. Je otázkou, zda Hirošige všechna zobrazovaná místa navštívil. Pravděpodobnější je, že většinou pracoval na základě obrazových předloh.\nDřevořezy se zpravidla vydávaly v sériích listů, které vycházely postupně. Obyčejně zadal nakladatel některému z kreslířů zakázku, v níž byly specifikovány jednotlivé motivy nebo obsah série. Umělec pak vytvořil kresebnou předlohu. Dřevěné štočky pro tisk nevytvářel on, nýbrž specializovaný řezbář. Za kvalitní provedení tisku byl odpovědný tiskař. Všechny tři vyplácel nakladatel. Kreslíř předloh, jakým byl i Hirošige, stál ve společenské hierarchii na úrovni řemeslníka.\n\n\nExistuje názor, že japonský dřevořez měl na evropské moderní umění stejný vliv jako kdysi antika na renesanci. Zájem o Japonsko, jeho životní styl a umění se v Evropě datuje od pařížské světové výstavy 1867. Pro přijímání japonských vlivů do evropské kultury zavedl už v 70. letech 19. století francouzský historik umění Philippe Burty termín japonismus. Japonské dřevořezy se začaly do Francie dovážet ve velkém a vzbudily zájem malířů, kteří se později stali vůdčími postavami moderních tendencí ve výtvarném umění. Vincent van Gogh kopíroval v roce 1887 dva Hirošigovy obrazy: \"Kvetoucí švestkový strom\" a \"Most v dešti\". Svého přítele Émila Zolu namaloval Edouard Manet v roce 1868 s japonským dřevorytem na zdi v pozadí a se spisem, v němž hájí Manetovu inklinaci k japonismu, v rukou. Od poloviny 60. let je Manetova inspirace japonskými dřevořezy, zejména pokud jde o uplatnění světlé barevnosti, nesporná. Velkým ctitelem japonského umění ukijo-e, usilujícího o zachycení prchavého okamžiku, byl Claude Monet. U svého domu v Giverny vybudoval zahradu s japonským mostem a interiér obytných místností zdobily desítky dřevořezů od Hirošiga a dalších japonských autorů. Sběratelem japonských dřevořezů byl také Edgar Degas. Inspirovala ho hlavně jejich asymetrická kompozice a mihotavá barevnost. Snad nejvíce ovlivnil Hirošige Jamese Whistlera, amerického malíře žijícího v Paříži a Londýně. Whistler se podílel zásadním způsobem na přijetí japonismu v Anglii.\n\nOd 2. poloviny 19. století nacházelo japonské umění odezvu také v Čechách. Na zdejší umělce nejvíce zapůsobili kromě Hirošiga také Hokusai a Ogata Kórin. Podrobně se tomuto procesu, projevujícímku se nejen v malířství, ale i v uměleckém řemesle a architektuře, věnovala ve své monografii Markéta Hánová. Nejvýraznějším představitelem japonismu v Čechách byl malíř Emil Orlík, kterého jeho zájem zavedl až do Japonska. Pod vlivem japonských výtvarníků vytvářel barevné lepty v prvním desetiletí 20. století Vojtěch Preissig. Japonizující motivy ve větší či menší míře nalezneme i v tvorbě malířů T. F. Šimona, Maxe Švabinského (obraz \"Rajky\", 1904), Josefa Váchala nebo pohádkových ilustracích Artuše Schreinera.\n\n\n"}
{"id": "663230", "url": "https://cs.wikipedia.org/wiki?curid=663230", "title": "Giovanni Battista Somis", "text": "Giovanni Battista Somis\n\nGiovanni Battista Somis (25. prosince 1686, Turín - 14. srpna 1763 tamtéž) byl italský houslista a hudební skladatel.\n\nPocházel z hudebnické rodiny, jež působila ve službách savojských vévodů. Stejně jako jeho mladšímu bratrovi (Giovanni Lorenzo Somis) se mu dostalo prvního hudebního vzdělání od jejich otce Francesca Lorenza Somise (1663–1736). V letech 1703-1706 byl Giovanni Battista žákem Arcangela Corelliho v Římě, poté pravděpodobně i Antonia Vivaldiho v Benátkách. Po návratu do Turína působil jako houslista v orchestru vévodského dvora v Turínu. V roce 1738 byl jmenován jeho sólistou a ředitelem. Sólistou a komponistou turínského dvora byl i jeho bratr Giovanni Lorenzo Somis.\n\nJedním z jeho nejproslulejších žáků byl dodnes známý a hraný Jean-Marie Leclair, který přejal Somisův způsob hry a přenesl jej do francouzské houslové školy. Jeho žáky byli dále Gaspard Fritz, Jean-Pierre Guignon, Louis-Gabriel Guillemain a Gaetano Pugnani, kteří všichni prosluli jako houslisté i jako komponisté.\n\nJeho skladby jsou charakterizovány spojením francouzského a italského stylu a přispěly k rozvoji houslové virtuozity.\n\nSoupis Somisových děl, pocházející pravděpodobně z jeho vlastního pera, obsahuje 152 houslové koncerty, které však jsou z větší části nezvěstné. Zveřejněno bylo více než 80 houslových sonát a sonát pro trio, které byly vydány nakladateli v Turínu, Paříži a Amsterodamu.\nTiskem vyšla následující díla:\n\n\n"}
{"id": "663231", "url": "https://cs.wikipedia.org/wiki?curid=663231", "title": "All Tomorrow's Parties", "text": "All Tomorrow's Parties\n\n„All Tomorrow's Parties“ je píseň americké rockové skupiny The Velvet Underground, která původně vyšla v červenci roku 1966 na singlu společně s „I'll Be Your Mirror“ na jeho B-straně. O několik měsíců později, v březnu 1967 skladba vyšla na debutovém albu nazvaném \"The Velvet Underground & Nico\". Píseň složil Lou Reed a zpívá v ní německá zpěvačka Nico.\n\nJejí první verze byla nahrána na Ludlow Street v New Yorku v červenci 1965 v sestavě Reed, John Cale a Sterling Morrison spolu s dalšími pěti skladbami. Trio tehdy píseň nahrálo několikrát, často však nedošlo ke konci písně. Oproti finální verzi má countryové či folkovoé aranžmá. Tato verze vyšla až v roce 1995 na albu \"Peel Slowly and See\". Její koncertní verze vyšly na různých albech, jako \"Live MCMXCIII\" (1993). Skladbu rovněž při svých vlastních koncertech hrál jak Reed, tak i Nico. Nico skladbu vydala na svém koncertním albu \"Behind the Iron Curtain\" (1985) a Reed na \"Animal Serenade\" (2004). Oba, jak Nico, tak i Reed, společně s Johnem Calem skladbu představili i v roce 1972 na společném koncertě, jehož záznam později vyšel pod názvem \"Le Bataclan '72\".\n\nVerze vydaná na debutovém albu později vyšla na řadě kompilací, jako \"Andy Warhol's Velvet Underground featuring Nico\" (1971), \"\" (1989), \"Chronicles\" (1991), \"What Goes On\" (1993), \"The Very Best of the Velvet Underground\" (2003), \"Gold\" (2005) a \"The Velvet Underground Playlist Plus\" (2008).\n\nSkladbu předělalo mnoho hudebníků, mezi které patří skupina Buffalo Tom, jejíž verze vyšla na tribute albu \"Heaven & Hell: A Tribute to The Velvet Underground\" (1990) a později i na \"\" (1994). V roce 2012 píseň vydal francouzský zpěvák Rodolphe Burger na svém albu \"This Is a Velvet Underground Song That I'd Like to Sing\". Vedle nich ji nahráli například Nick Cave, Bryan Ferry, Siouxsie and the Banshees nebo Bauhaus.\n\nPodle této písně byl pojmenován festival All Tomorrow's Parties\".\n\nJejí text, který je podáván ve třetí osobě, je plný zoufalství. To je umocňováno velmi hlubokým hlasem Nico a výraznými basovými prvky. Výraznou částí instrumentální složky je Caleův preparovaný klavír, v němž se mezi strunami nachází řetěz kancelářských sponek. Část písně je rovněž opatřena kytarovým sólem, které po chvíli zničehonic končí. Autorem celkového aranžmá písně je Cale.\n\nŠlo o Warholovu nejoblíbenější píseň kapely.\n"}
{"id": "663233", "url": "https://cs.wikipedia.org/wiki?curid=663233", "title": "Výskumný ústav zváračský - Priemyselný inštitút SR", "text": "Výskumný ústav zváračský - Priemyselný inštitút SR\n\nVýskumný ústav zváračský (VÚZ ) – dříve Výskumný ústav zváračský-Priemyselný inštitút SR (VÚZ-PI SR) – je mezinárodně uznávaná (dříve československá, dnes slovenská) organizace, která se zaměřuje na řešení vědecko-výzkumných úkolů v oblasti svařování. Organizace byla založena slovenským pionýrem svařování Jozefem Čabelkou v roce 1949 v Bratislavě, kde sídlí dodnes.\n\nJozef Čabelka využil poválečného vývoje v tehdejším Československu, kdy se pokusil podpořit rozvíjející průmysl, vznikem ústavu, který byl schopný řešit jakoukoli problematiku v oblasti rozvoje a aplikace – relativně nové technologie – svařování.\n\nZa podpory Československého svazu pro svařovací techniku a jeho členů – včetně vysokoškolských profesorů (Píšek, Faltus, Jareš, Zedník, Cigánek), a podniků Československých hutí, Československých závodů kovodělných a strojních a Oblastního ředitelství kovoprůmyslu v Bratislavě – předložil Čabelka návrh na založení VÚZ již 1. února 1947 tehdejšímu Ministerstvu průmyslu. Zřizovateli se staly Československé hutě a Československé závody kovodělné a strojní. O téměř rok a půl, 4. května 1948 došlo ke změně návrhu na celostátní působnost ústavu. Za další rok a půl, 1. prosince 1949 převzaly oficiálně majetek VÚZ Československé hutě od Pověřenců průmyslu a obchodu.\n\nPrvní technické vybavení pořídil Čabelka ze získaného ocenění nadace J. F. Lincolna v roce 1947.\n\nČabelka řídil VÚZ až do roku 1961, kdy byl na politický nátlak ze SSSR odvolán.\n\nI v současnosti působí VÚZ v oblasti svařování a příbuzných technologií. Je členem \"'International Institute of Welding – IIW\" a \"European Federation for Welding – EWF\". Ústav působí – stejně jako na počátku své existence – jako podpora průmyslových podniků se zaměřením na rozvoj materiálového inženýrství, svařování, žárového stříkání, tepelného řezání a dalších souvisejících činnostech. Do konce 90 let měl vlastní budovu.Celý Výskumný ústav zváračský sprivatizovali KDH-áci za 700 tisíc eur, pričom na účtoch mal v tej dobe ústav 2,5 milióna eur. Čiže dostali celý 9 hektárový areál s kancelárskymi priestormi s rozlohou 5,5 tisíca metrov štvorcových prakticky zadarmo a k tomu ako bonus necelé dva milióny eur. Tomu sa hovorí privatizácia podľa dzurindovho modelu.\n\n\n"}
{"id": "663237", "url": "https://cs.wikipedia.org/wiki?curid=663237", "title": "Divadlo Radost", "text": "Divadlo Radost\n\nDivadlo Radost, sídlící v Brně mezi ulicemi Bratislavská a Cejl, zahájilo svoji profesionální činnost roku 1947, a to pod vedením Vladimíra Matouška. Od roku 1994 je ředitelem scény Vlastimil Peška.\n\nZa vznikem Divadla Radost stojí významný loutkářský režisér Vladimír Matoušek. První divadlo tohoto názvu založil v roce 1927 v Břeclavi, kde divadlo fungovalo až do roku 1938. Když nacistická vojska obsadila pohraničí, přesunul se Vladimír Matoušek do Zlína, kde roku 1940 založil druhou Radost. Po druhé světové válce, v září roku 1945, oslovil vedoucí odboru estetické výchovy Výzkumného ústavu pedagogického v Brně Dr. František Tenčík Vladimíra Matouška s nabídkou založit a vést v Brně loutkové divadlo. V přestavěném kině Urania byl 4. října 1947 zahájen poloprofesionální provoz divadla, a to inscenací národní pohádky \"Dlouhý, Široký, Bystrozraký\" v úpravě Karla Tkáče, režii Vladimíra Matouška, výpravě Jarmily Majerové a s hudbou vybranou z gramofonových desek Jaroslavem Pokorným. V rolích se střídali studenti gymnázia a brněnské konzervatoře. Významnou inscenací dvouletého poloprofesionálního období byli Karafiátovi \"Broučci\". V této době padl návrh udělat z Radosti jednu z prvních českých profesionálních loutkových scén.\n\nVladimír Matoušek budoval moderní dramaturgickou linii, reprezentovanou inscenacemi \"Labutího prince\" Václava Renče, \"Aladinovou kouzelnou lampou\" Vladimíra Simanova, \"Třemi tlouštíky\" Jurije Oleša aj. Již v prvním období své činnosti byla Radost rovnocenným partnerem pražských divadel a byla vzorem pro ostatní loutková divadla.\n\nV létě roku 1949 hostila Radost celostátní loutkářský sjezd.\n\nPremiérou veselohry Václava Renče \"Medvěd\" Fuňa, na námět ruské lidové pohádky, zahájila Radost pod názvem Krajské oblastní loutkové divadlo 25. října 1949 profesionální činnost jako pobočka Ústředního loutkového divadla v Praze.\n\nHned 1. ledna 1951 převzal provoz Radosti Krajský národní výbor, který se v průběhu dalších čtyřiceti let několikrát vystřídal v provozování divadla s Městským národním výborem.\n\nVedením dvanáctičlenného souboru, v němž od počátku působili např. Zora Bílková-Matoušková, Jaroslav Lukeš, Růžena Kolářová, režisér a herec Josef Kaláb, byl pověřen Vladimír Matoušek, hlavní výtvarnicí byla Jarmila Majerová. Krátce na to byli angažováni mj. Mirko Matoušek, Marcel Halouzka, Jitka Kalábová a výtvarník (také znamenitý technolog) Karel Hlavatý.\n\nI přes to, že divadlo bylo na profesionální úrovni teprve krátkou dobu, úspěchy se dostavily již v první sezóně. V každoročních celostátních soutěžích \"Divadelní žatvy\" získala Radost 1. cenu v kategorii loutkových divadel, dramaturg Vladimír Matoušek 1. cenu, režisér Josef Kaláb 2. cenu a herečky Zora Bílková a Jarmila Svobodová čestné uznání. V dalším ročníku pak divadlo získalo diplom a Zora Bílková stříbrný odznak.\n\nDivadlo Radost usilovalo od počátku o vlastní dramaturgický a inscenační profil. Nejprve se pracovalo převážně s marionetami, avšak s nástupem dua Kaláb-Majerová docházelo ke střídání a prolínání technik. Postupně přibyly inscenace hrané spodovými loutkami. Na jevišti se tak začali objevovat maňásci i javajky.\n\nDůležitou součástí divadla byl živý orchestr, jediný v loutkových divadlech té doby. Vedoucím orchestru byl Alois Šebestík, autor veškeré scénické hudby. Sedmičlenný orchestr doplňovali hudebně zdatní herci.\n\n30. dubna 1953 odešel Vladimír Matoušek z funkce ředitele a dramaturga do Hradce Králové, kde založil své čtvrté loutkové divadlo, známé později jako divadlo Drak. Prozatímním ředitelem Radosti se stal na několik měsíců Josef Kaláb, kterého pak 16. ledna 1954 nahradila Františka Kainarová. Josef Kaláb se stal uměleckým šéfem, režisérem a dramaturgem.\n\nPilířem divadla se stalo kvarteto Kaláb-Majerová-Hlavatý-Šebestík. Všichni byli autory většiny inscenací té doby. Některé inscenace z konce padesátých let se staly neodmyslitelnou součástí dějin českého loutkového divadla, např. Kainarova \"Zlatovláska\" – 1953 a 1957, Borisové \"Tajemství zlatého klíčku\" – 1955 nebo Sojkův \"Brokát, princ z pohádky\" – 1958).\n\nV tomto období také divadlo absolvovalo první velké zahraniční zájezdy (1956 Vietnam a Mongolsko, 1958-1958 Indie, Ceylon, Indonésie, Kambodža a Egypt), \"Světový festival mládeže a studentstva\" v Moskvě 1957, spojené s mimořádným diváckým ohlasem, oceněními a úspěchy (založení první moderní loutkářské skupiny ve Vietnamu). Hrály se běžné inscenace tlumočené vypravěčem do místního jazyka.\n\nPrvním pokusem o moderní lyrickou polohu se stala inscenace \"Strejček Strach\" Miroslava Zelenky (premiéra 13. 2. 1960). V duchu této nové linie vznikly i další, především Bártkovy, texty – \"Signály z Karakatu\", \"Dnes v noci zázraky\", \"Velké střetnutí\" aj. Vrcholem této linie se stala hra v Kalábově úpravě \"Tři volavčí pera\" Františka Pavlíčka.\n\nNepřijetí nové linie kritickou veřejností, rozpory mezi vedením divadla, uměleckým šéfem a souborem vedly k rozpadu původní sestavy divadla. Do roku 1964 odešla Jarmila Majerová, Karel Hlavatý, ředitelka Františka Kainarová, Josef Kaláb. Odešla i většina herců a zanikl i orchestr. Z původní sestavy zůstali pouze čtyři lidé.\n\nNa pozici ředitele nastupuje František Sokol, dramaturgie a režie se ujal Jiří Jaroš. Jaroš rozvíjel Kalábův lyrický inscenační rukopis novými podněty a technikami (divadlo masek, pantomima, černé divadlo). Postupně byli angažováni absolventi loutkářské katedry DAMU (např. výtvarníci Ilda a Jiří Pitrovi, herci Anděla a Ján Čisárikovi, Josef Borek, Vratislav Schilder, Světlana Bouzková, spolu s talentovaným - původně amatérským loutkářem Karlem Karasem).\n\nJarošovou ambicí byla i spolupráce s uznávanými herci. Ve Slovenských pohádkách vystoupila v roli vypravěčky Jarmila Urbánková, v Měsíční víle Ladislav Pešek, Josef Somr, Jiří Adamíra a další.\n\nBěhem svého působení v Radosti uvedl Jaroš čtrnáct svých premiér, z toho tři inscenace vlastních textů, jednu vlastní dramatizaci a řadu dramaturgických úprav. K vrcholům jeho tvorby patří Kainarova \"Zlatovláska\" s neobvykle řešeným prostorem od Jiřího Pitra a s hudbou Zdeňka Pololáníka, kterou nahrál orchestr Gustava Broma. Inscenace Radosti se stávaly komediálnější, dravější a akčnější.\n\nV roce 1968 odešel zpět do Liberce ředitel František Sokol a Jiří Jaroš se přesunul režírovat do Prahy a Kladna.\n\nRoku 1969 se uskutečnil historicky první konkurz na místo ředitele Divadla Radost. V něm zvítězil Ladislav Štancl, který měl zkušenosti ze satirického divadla Večerní Brno a 1. srpna se stal oficiálně ředitelem. Do Radosti přivedl čerstvého absolventa loutkářské katedry Pavla Vašíčka, který se stal dramaturgem a režisérem divadla.\n\nPavel Vašíček už svou první inscenací Brdečkova \"Žita kouzelníka\" (premiéra 20. 3. 1970) formuloval program magického realismu. Tato inscenace se stala nevyhlášeným vítězem \"Skupovy Plzně\" roku 1970. Vašíček v inscenacích zúročil veškerý dosavadní umělecký potenciál souboru: kultivovanost, lyričnost, ale i smysl pro humor - to vše spojené s dokonalou animací loutky.\n\nVašíček přišel s řadou dramaturgických novinek. První z nich bylo nové pojetí tzv. mateřinek: hry pro děti, které se hrály přímo v hernách mateřských škol. Vzniklo tak pásmo \"Zlatá rybička a modrý květ\" (premiéra 8. 5. 1974) nebo \"Špalíček\" Františka Hrubína (premiéra 17. 11. 1979). Druhou průlomovou novinkou bylo uvádění večerních představení pro dospělé. Největšího úspěchu dosáhli Ghelderodeho \"Slepci\" a Dürenmattův \"Dvojník\" (premiéra 26. 3. 1971). Dalšími inscenacemi byly \"Neotesané loutky\" (Lorca), \"Prsy Tirésiovy\" (Apollinaire) a Vančurovo \"Rozmarné léto\" (premiéra 2. 12. 1978). Pozoruhodný byl i Vašíčkův pokus o loutkovou operu pro děti \"Můj deštník je jako balón.\"\n\nLadislav Štancl navázal na zahraniční cesty z 50. let a vyjel s divadlem do Polska (1971, 1972 a 1975) a do Latinské Ameriky (1977). V roce 1979 vyjela Radost do Itálie, avšak již bez Štancla, který Radost v roce 1978 opustil. Pavel Vašíček odešel z Radosti o rok později.\n\nNa začátku 80. let minulého století hledalo Loutkové divadlo Radost svou tvář. Do nové dekády vstoupila s ředitelem Vratislavem Schilderem a dalšími tvůrci. Posilou se stala Zoja Mikotová, která v průběhu 80. let nastudovala například inscenace: \"Princ a chuďas\" (1982), \"O pejskovi a kočičce\" (1986), \"Pohádky o Budulínkovi\" (1987) a \"Ostrov pokladů\" (1990). Dále se na tvůrčí spolupráci v 80. letech podíleli například režisér Karel Brožek s dramaturgem Pavlem Aujezdským, kteří spolupracovali na inscenaci \"Otevírání\" \"studánek\" (Bohuslav Martinů) uváděné společně s pásmem \"Balada z moravské lidové epiky\" (1980).\n\nDivadlo se nadále zaměřovalo na hudební a výtvarnou složku inscenací a jejich metaforičnost (hlavně režisér Karel Brožek a výtvarnice Anna Cigánová). Dramaturgové se snažili věnovat svoji pozornost hlavně menším divákům, co nejvíce je zaujmout a podpořit jejich fantazii, a to hlavně prostřednictvím inscenování pohádek (\"Pohádky na draka\" – 1982, \"Princezna s ozvěnou\" – 1981, \"Cirkus Pepík\" - 1981). ). Na této části se podstatnou měrou podílel výtvarník Jaroslav Milfajt, který do divadla přišel v roce 1984.\n\nPo příchodu absolventů z DAMU (režiséra Petra Kracika a výtvarníka Jaroslava Milfajta) v roce 1984, nastala viditelná změna v repertoáru, zejména v poměru her pro mladší a starší diváky. Začal se inscenovat například Ibsen (\"Císař Peer Gynt\", 1985) i Puškin (\"O carevičce a sedmi bohatýrech\", 1986), uveden byl také Moliérův \"Don Juan\" (1988). Nakonec však Petr Kracik musel nastoupit vojenskou službu, po jejímž skončení spolupráci s Loutkovým divadlem Radost  ukončil a přešel do Divadla E. F. Buriana. V divadle také hostovalo mnoho dalších režisérů, například Pavel Polák, Pavel Vašíček, Jiří Středa, Zdeněk Kaloč a další. \n\nV letech 1988 – 1990 bylo divadlo připojeno k administrativnímu komplexu „Brněnská divadla“ skládajícímu se ze tří brněnských divadel, v jejichž čele stál jeden ředitel. Každé z divadel vedl jiný umělecký šéf a z hlediska umělecké činnosti na sobě nebyla nezávislá.\n\nPoté, co mezi sebou ukončila spolupráci „Brněnská divadla“, zastávala po několik měsíců v roce 1990 post ředitelky dramaturgyně Eva Janěková. Na její místo poté nastoupil Lukáš Válka. Do divadla byla přijata mladší generace absolventů herectví pro doplnění a omlazení souboru.\n\nV roce 1994 přichází do Radosti její současný ředitel a umělecký šéf, režisér Vlastimil Peška, který rozvíjí program repertoáru pro všechny věkové kategorie.Dramaturgii orientuje na adaptace klasických pohádek pro nejmenší, klíčových děl české i světové literatury a vlastní dramatickou tvorbu. Zaměřuje se na hravost, scénickou hudbu a bohatou popisnou výtvarnou složku.Za příklad mohou sloužit inscenace  \"Psaníčka na cestách\" (1993), \"Kašpárek čaruje\" (1994), \"Husovické Betlém\" (1997) a \"Královna koloběžka\" (1999). Peška nezanedbával ani starší věkové kategorie, pro něž připravil např. \"Staré pověsti české\" (Jirásek) s živou hudbou.Ve shodě se svým programem hudebně zábavného divadla konstituoval Vlastimil Peška soubor pěvecky a instrumentálně dobře disponovaný a schopný zvládnout širokou škálu výrazových prostředků. Dále se na repertoáru objevila scénická koláž \"Cvokstory aneb CvoXX.st.ory\", určená převážně dospělým divákům.\n\n90. léta jsou pro divadlo přelomová hlavně z důvodu přestavby, která začala v roce 1999. V tomto roce se také slavilo 50. výročí založení Divadla Radost.\n\nRekonstrukce loutkového divadla Radost se již nedala odkládat z důvodu havarijního stavu budov. Byla rozdělena na tři etapy vzhledem k problematickému financování. První započala v roce 2000.\n\nBěhem přestavby se divadlo přestěhovalo do Divadla Bolka Polívky. Mahenova činohra zase propůjčila Radosti zkušebny. V sobotu 24. 11. byla dokončena I. etapa rekonstrukce, při této příležitosti byl zahájen V. ročník festivalu Radosti inscenaci \"Psaníčka na cestách\".\n\nVlastimil Peška systematicky buduje koncept hudebního divadla. Součástí repertoáru této dekády se stala například komická opera \"Princezna Sylvestrie aneb Zápas o nevěstu\" (2004), muzikál \"Malované na skle\" (2008) nebo \"Beatles aneb Žlutá ponorka\" (2008).\n\nV roce 2011 měla premiéru inscenace \"Tři pohádky pro rošťáky\", v roce 2012 byla zinscenována komedie \"Limonádový Joe\". V nově vzniklém Muzeu loutek je v současnosti uchováváno 5-10 těch nejlépe provedených výprav.\n\nOd roku 2013 se divadlo soustřeďuje na oživení pohádek pomocí přidání alternativnějších prvků do známých příběhů. Do inscenací jsou přidávány písně, žonglování, atp. Tyto postupy lze najít v pohádce \"O Malence\" v režii režisérky Zoji Mikotové uvedenou v netradičním prostoru Muzea loutek. Následovalo \"Za devatero horami\" režisérky Janky Ryšánek Schmiedové a adaptace knihy \"Bylo nás pět\". Dále divadlo uvedlo mírně alternativní večerníčkovou pohádku \"Mach a Šebestová\". Již potřetí byla obnovena premiéra \"O perníkové chaloupce\", tentokrát byl k názvu přidán dovětek \"„Jenom jako“\". Byla připravována nonverbální inscenace \"Komix\", která měla zahrnovat žonglování, tanec a bohatou hudební složku. Tato inscenace ale nakonec nebyla realizována.\n\nV roce 2014 měla premiéru \"Kouzelná flétna\", která je podle Pešky inscenací pro celou rodinu. Následovala inscenace \"O Líné Babičce\" podle knihy Aleny Kastnerové, či \"Krkonošské pohádky\" v režii Janka Ryšánek Schmiedtové.\n\nV listopadu 2014 se uskutečnil Festival Radosti k 65. výročí založení Loutkového divadla Radost.\n\nNovinkou v roce 2016 bylo \"„Divadlo pro mimina Kao a Maki“\". Tato inscenace se zaměřila na děti do tří let. V tomto roce byla uvedena i jedna česká klasická hra \"Strakonický dudák\" v režii Vlastimila Pešky a ve výpravě Sylvy Zimuly Hanákové. Byl také obnoven Festival Radosti, jelikož Divadelní svět Brno (kterého se každoročně Radost účastní) se podle Pešky ubírá příliš progresivním směrem, který uměleckému směřování divadla nevyhovuje. Festival se začal více zaměřovat na interaktivní činnosti pro děti, konkrétně prostřednictvím workshopu s názvem „Udělej si loutku sám“.\n\nV roce 2017 měly premiéru \"Veselé paničky Windsorské\", \"Špalíček veršů a pohádek\" (režírovaný Michalem Sopuchem) a \"Budulínek z hudebky\" \"aneb Lišky nemají rády smetanu.\"\n\nV roce 2015 byl Vlastmil Peška nařčen z rasismu na základě svého projevu před výběrovou komisí a tehdejší náměstek primátora pro kulturu Matěj Hollan jej z tohoto důvodu chtěl z pozice ředitele odvolat. Někteří zaměstnanci divadla sepsali proti sesazení Vlastimila Peška petici. Na Facebooku vznikla stránka „Vše o kauze: volba ředitele Divadla Radost“. O ředitelský post se ve výběrovém řízení ucházel také Tomáš Pavčík, který nakonec těsný souboj se třemi hlasy prohrál (Peška získal hlasy čtyři). Matěj Hollan oznámil, že Peška bude zastávat pozici ředitele pouze jeden rok. Situace se však vyvinula jinak. Po setkání Vlastimila Pešky s primátorem Petrem Vokřálem byla Peškovi prodloužena smlouva na dobu neurčitou. Zároveň byla podepsána smlouva o spolupráci mezi Divadlem Radost a romským střediskem Drom. Peška ji podepsal mimo jiné také proto, aby vyvrátil nařčení z rasismu..\n\nI přes spory ve vedení v roce 2015 uvedlo Divadlo Radost několik úspěšných premiér. Například inscenace \"Malý Princ\" režírovaná Zdeňkem Černínem, \"Hadrián z Římsů\" nebo \"Jak pejsek a kočička chystali Vánoce\". \n\nV září roku 1945 byla zahájena přestavba budovy kina Orania na ulici Bratislavská 32, aby odpovídala potřebám loutkově-divadelního provozu. Jeviště bylo vystavěno speciálně pro marionety, s přední a zadní vodící lávkou. Ostatní prostory zůstaly nezměněny. Chyběla jak jevištní technika, tak šatny pro herce, kteří se převlékali přímo za jevištěm.\n\nK první velké přestavbě budovy došlo v polovině padesátých let. Byl vybudován celý trakt jeviště s přilehlým zákulisím, šatnami a kancelářemi. Nově vybudované jeviště podle koncepce Karla Hlavatého patřilo k nejmodernějším ve střední Evropě. Divadlo se rozrostlo o nově postavenou kulisárnu, budovu dvorního traktu a komplex tří sousedících budov.\n\nDo osmdesátých let spadají snahy získat pro divadlo novou budovu. Konkrétně šlo o prostory chátrajícího františkánského kláštera v centru města. Přes veškeré snahy, které pokračovaly i v devadesátých letech, se tento záměr uskutečnit nepodařilo.\n\nPoslední rozsáhlá přestavba všech prostor divadla začala v roce 2000, kdy byla zahájena první etapa ze tří. Cíl postupné přestavby byl vybudovat v Brně skutečně moderní divadlo pro děti, mládež i dospělé, s několika variantami hracích prostor (nově vznikla Malá scéna a Letní scéna), se zázemím pro herce, vyhovujícími provozními prostory, s možností ubytování nejen hostujících umělců - a mimo jiné také umožnit prezentaci loutek, uchovávaných v depozitáři divadla už od roku 1949. Právě slavnostní otevření Muzea loutek v roce 2011 završilo rozsáhlou a dlouhotrvající rekonstrukci prostor divadla.\n\n\n"}
{"id": "663238", "url": "https://cs.wikipedia.org/wiki?curid=663238", "title": "Kaple Saint-Bernard-de-Montparnasse", "text": "Kaple Saint-Bernard-de-Montparnasse\n\nKaple Saint-Bernard-de-Montparnasse (tj. \"svatého Bernarda z Montparnassu\") je katolická kaple, která se nachází na nádraží Montparnasse v 15. obvodu. Vchod do svatyně se nachází pod hodinami na levé straně hlavní fasády při pohledu od Tour Montparnasse na křižovatce \"Avenue du Maine\" a \"Place Raoul-Dautry\".\n\nNádražní kaple byla zřízena při přestavbě nádražních budov v 60. letech 20. století a byla otevřena v září 1969. Její oltář byl částečně vyroben z železničního pražce.\n\nKaple se stala ohniskem sociálních bojů v 70. letech, zejména při revoltě prostitutek v roce 1975.\n\n"}
{"id": "663239", "url": "https://cs.wikipedia.org/wiki?curid=663239", "title": "Kanton Saint-Chéron", "text": "Kanton Saint-Chéron\n\nCanton de Saint-Chéron je francouzský kanton v departementu Essonne v regionu Île-de-France. Vznikl 22. července 1967.\n"}
{"id": "663240", "url": "https://cs.wikipedia.org/wiki?curid=663240", "title": "Turistická značená trasa 7322", "text": "Turistická značená trasa 7322\n\nTrasa 7322 vede téměř v celé své délce lesním masívem tvarově protáhlé Sršské plošiny. Ta sice kromě Kunětické hory příliš nevyčnívá nad okolní terén, ale trasa 7322 tvoří její hřebenovku. Jejím převažujícím směrem je směr severozápadní.\n\nVýchozím bodem trasy 7322 je rozcestí pod západní svahem Kunětické hory, nejvyšším vrcholem Sršské plošiny. Trasa zde navazuje na dvojici tras přicházejících z Pardubic. Jedná se o červeně značenou č. 0438 a zeleně značenou č. 4288. Nejprve klesá na křižovatku silnic přicházejících od Hradiště na Písku, Němčic a Rábů, kde se nachází i zastávka pardubické MHD. Trasa pak asi v délce 0,5 km sleduje silnici směr Hradiště na Písku, kterou poté opouští vpravo a pokračuje lesními cestami a pěšinami až k cíli. Asi ve třetině vzdálenosti kříží silnici II/324 Pardubice - Hradec Králové. Poté je vedena asi 1,5 km po jižním okraji přírodní rezervace Baroch a pak se stáčí k severu do obce Hrobice a následně k západu a po nadjezdu pro účelovou komunikaci křižuje trasa 7322 silnici I/37. V závěru převažuje směr jižní. Mezi rybníkem Baroch a nádražím ve Stéblové byla trasa v minulosti přeložena v důsledku rozšíření silnice I/37 a čtyřproudovou. Původní přímá trasa, která silnici křižovala úrovňově, musela být opuštěna a nyní je vedena oproti původní variantě výraznou oklikou přes výše zmíněný nadjezd. V jejím cíli na ní plynule navazuje modře značená trasa 1902 ve směru na Lázně Bohdaneč.\n\n"}
{"id": "663241", "url": "https://cs.wikipedia.org/wiki?curid=663241", "title": "Československá hokejová reprezentace v sezóně 1973/1974", "text": "Československá hokejová reprezentace v sezóně 1973/1974\n\nK = utkání Finsko - Československo 5:2 bylo pro doping hráče Stiga Wetzella (FIN) kontumováno 5:0 ve prospěch ČSSR.\n\n Československo – NDR 2:3 (0:2, 2:1, 0:0)\n\n13. listopadu 1973 – Weisswasser\nBranky Československa: 25. František Pospíšil, 40. Bohuslav Šťastný \nBranky NDR: 8., 17. a 24. Simon.\nRozhodčí: Tegner, Andersson (SWE)\nVyloučení: 0:1\nDiváků: 4 000\nČSSR: Jiří Holeček – Jan Suchý, Miroslav Dvořák, Oldřich Machač, František Pospíšil, Milan Kužela, Jiří Bubla – Josef Paleček, Václav Nedomanský, Jiří Holík – Vladimír Martinec, Jiří Novák, Bohuslav Šťastný – Eduard Novák, Ivan Hlinka, Karel Ruml.\n\nNDR: Fischer – Karrenbauer, Schur, Braun, Dietmar Peters, Novy, Engelmann – Bielas, Slapke, Noack – Nickel, Bernd Patschinski, Stasche – Karger, Simon, Thomas – Prusa.\n\n14. listopadu 1973 – Berlín\nBranky Československa: 25. Josef Paleček, 34. Josef Horešovský, 41. Václav Nedomanský, 48. Jiří Novák, 48. Oldřich Machač, 58. Bohuslav Šťastný\nBranky NDR: 16. Prusa, 35. Nickel, 59. Slapke.\nRozhodčí: Tegner, Andersson (SWE)\nVyloučení: 5:5 (0:1, 1:0)\nDiváků: 3 000\n\n17. listopadu 1973 – Praha\nBranky Československa: 14. Richard Farda, 15. Ivan Hlinka, 26. Eduard Novák, 47. Jiří Holík, 58. Ivan Hlinka.\nBranky Švédska: nikdo\nRozhodčí: Reznikov – Dombrovskij, Gušin (URS)\nVyloučení: 3:3 (2:0) z toho Šíma na 5 minut.\nDiváků: 14 500\n\nČSSR: Jiří Holeček – Oldřich Machač, František Pospíšil, Josef Horešovský, Šíma, Milan Kužela, Jiří Bubla – Vladimír Veith, Václav Nedomanský, Jiří Holík – Vladimír Martinec, Jiří Novák (Richard Farda), Bohuslav Šťastný – Eduard Novák, Ivan Hlinka, Karel Ruml.\n\nŠvédsko: Löfqvist – Björn Johansson, Kjell-Rune Milton, T. Abrahamsson, Andersson, Waltin, Carlsson – U. Nilsson, S. K. Johansson, Palmqvist – Hedberg, Söderström, Åhlberg – L. G. Nilsson, Berggren, S. Karlsson.\n\n18. listopadu 1973 – Praha\nBranky Československa: 9. Bohuslav Šťastný, 19. Vladimír Veith, 21. Oldřich Machač, 38. Ivan Hlinka, 56. Eduard Novák \nBranky Švédska: 15. a 43. Åhlberg.\nRozhodčí: Dombrovskij – Reznikov, Gušin (URS)\nVyloučení: 4:4 (2:0) navíc B. Johansson na 5 minut.\nDiváků: 14 000\n\nČSSR: Jiří Crha – Jan Suchý, Miroslav Dvořák, Oldřich Machač, Josef Horešovský, Jiří Bubla, Milan Kužela – Josef Paleček, Václav Nedomanský, Jiří Holík – Vladimír Martinec, Richard Farda, Bohuslav Šťastný – Vincent Lukáč, Ivan Hlinka, Vladimír Veith.\n\nŠvédsko: Ch. Abrahamsson - T. Abrahamsson, Andersson, Björn Johansson, Kjell-Rune Milton, Sundqvist, A. Carlsson - Hedberg, Söderström, Åhlberg – Laabraten, U. Nilsson, Lindström – L. G. Nilsson, Berggren, S. Karlsson.\n\n12. prosince 1973 – Pardubice\nBranky Československa: 3x Jiří Holík, 2x Vladimír Martinec, 2x Bohuslav Šťastný, Ivan Hlinka, Jiří Kochta, Eduard Novák, Václav Nedomanský, Jan Suchý \nBranky NDR: Patschinski, Noack, Karger, Nickel.\nRozhodčí: Viitala, Seponen (FIN)\nVyloučení: 4:3 (0:1, 0:1)\nDiváků: 8 000\n\nČSSR: Jiří Holeček – Jan Suchý, Miroslav Dvořák, Josef Horešovský, Jaroslav Šíma, Oldřich Machač, Ján Faith – Vladimír Veith, Václav Nedomanský, Jiří Holík – Vladimír Martinec, Jiří Kochta, Bohuslav Šťastný – Eduard Novák, Ivan Hlinka, Karel Ruml.\n\nNDR: Fischer – Engelmann, Braun, Dewitz, D. Peters, Frenzel, Nowy – Bielas, Slapke, Noack – Nickel, Patschinski, Stasche – Karger, Prusa, Müller – R. Peters.\n\n13. prosince 1973 – Hradec Králové\nBranky Československa: Mec, Josef Paleček, Karel Ruml, Miroslav Dvořák, Vladimír Veith, Richard Farda\nBranky NDR: Slapke, Braun.\nRozhodčí: Viitala, Seponen (FIN)\nVyloučení: 3:8 (1:0, 0:1)\nDiváků: 4 000\n\nČSSR: Jiří Crha – Jan Suchý, Miroslav Dvořák, Josef Horešovský, Jiří Bubla, Oldřich Machač, Milan Kužela – Vladimír Martinec, Jiří Kochta, Bohuslav Šťastný – Eduard Novák (Veith), Ivan Hlinka, Karel Ruml – Josef Paleček, Richard Farda, Jaroslav Mec.\n\nNDR: Hurbanek – Engelmann, Braun, Dewitz, D. Peters, Frenzel, Nowy – Bielas, Slapke, R. Peters – Nickel, Patschinski, Stasche – Karger, Prusa, Müller.\n\n10. února 1974 – Tampere\nBranky Československa: nikdo\nBranky Finska: 28. E. Peltonen.\nRozhodčí: Ehrensberger, Gerber (SUI)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý (12. Karel Vohralík), Jiří Neubauer – Vladimír Veith, Václav Nedomanský, Jiří Holík – Vladimír Martinec, Jiří Novák (41. Richard Farda), Bohuslav Šťastný – Eduard Novák, Ivan Hlinka, Bohuslav Ebermann – Josef Augusta .\n\nFinsko: Leppänen – Rantasila, Riihiranta, Lindström, Öystilä, Suoraniemi, Saari – Tamminen, Ketola, E. Peltonen – Oksanen, J. Peltonen, Ahokainen – Leppä, Sutinen, Linnonmaa – Alkula, Murto, Aro.\n\n11. února 1974 – Helsinky\nBranky Československa: Richard Farda, Ivan Hlinka, Vladimír Martinec \nBranky Finska: Oksanen.\nRozhodčí: Ehrensberger, Gerber (SUI)\nVyloučení: 5:4 (1:0)\n\nČSSR: Jiří Crha – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Miroslav Miklošovič, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta – Eduard Novák.\n\nFinsko: Wetzell – Rantasila, Riihiranta, Aro, Saari, Lindström, Öystilä – Tamminen, Ketola, E. Peltonen – Oksanen, J. Peltonen, Ahokainen – Leppä, Sutinen, Linnonmaa – Murto.\n\n13. února 1974 – Göteborg\nBranky Československa: 20. Jiří Holík, 23. Vladimír Veith, 25. a 49. Ivan Hlinka, 60. Václav Nedomanský \nBranky Švédska: 38. Labraaten, 58. G. Andersson.\nRozhodčí: Kaisla, Usenius (FIN)\nVyloučení: 4:1 (0:0)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Vladimír Veith, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta .\n\nŠvédsko: Larsson – G. Andersson, T. Abrahamsson, Sundqvist, Sjöberg, B. Johansson, Carlsson – Åhlberg, Söderström, Hedberg – Karlsson, U. Nilsson, Labraaten – Palmqvist, S.-G. Johansson, Pettersson.\n\n14. února 1974 – Göteborg\nBranky Československa: 8. Vladimír Martinec, 12. Ivan Hlinka \nBranky Švédska: 29. Åhlberg, 30. a 38. Labraaten 2, 44. Söderström, 45. Carlsson.\nRozhodčí: Kaisla, Usenius (FIN)\nVyloučení: 3:1 (0:1)\n\nČSSR: Jiří Crha (Jiří Holeček) – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Vincent Lukáč, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta .\n\nŠvédsko: Larsson – G. Andersson, T. Abrahamsson, Bond, Sjöberg, B. Johansson, Carlsson – Åhlberg, Söderström, Labraaten – Yderström, U. Nilsson, Hedberg – S. Carlsson, Wickberg, L. G. Nilsson – S. G. Johansson.\n\n10. března 1974 – Praha \nBranky Československa: 2x Vladimír Martinec, Oldřich Machač, Jan Suchý, Bohuslav Šťastný, Václav Nedomanský, Josef Augusta \nBranky SSSR: 2x Kapustin, Michajlov, Anisin, Kotov.\nRozhodčí: Dahlberg, Grandberg (SWE)\nVyloučení: 4:7 (2:0) + Gusev na 5 min.\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Vladimír Veith, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka, Josef Augusta .\n\nSSSR: Sidělnikov – Vasiljev, Gusev (Filippov), Lutčenko, Šatalov, Cygankov, Kuzněcov – Charlamov, Petrov, Michajlov – Bodunov, Anisin, Lebeděv – Kotov (Volčkov), Repněv, Kapustin.\n\n12. března 1974 – Praha \nBranky: 2x Vladimír Martinec, Eduard Novák \nBranky SSSR: 2x Malcev, Lutčenko, Jakušev.\nRozhodčí: Dahlberg, Grandberg (SWE)\nVyloučení: 7:8 (2:1)\n\nČSSR: Jiří Crha – Jiří Bubla, Milan Kužela, Jan Suchý, Miroslav Dvořák, Josef Horešovský, Jiří Neubauer – Vladimír Martinec, Richard Farda, Bohuslav Šťastný – Josef Paleček, Václav Nedomanský, Jiří Holík – Eduard Novák, Jiří Kochta, Josef Augusta .\n\nSSSR: Treťjak – Vasiljev, Gusev, Lutčenko, Ljapkin, Cygankov, Kuzněcov – Charlamov, Petrov, Michajlov – Malcev, Šadrin, Jakušev – Kotov, Repěv, Kapustin – Klimov.\n\n26. března 1974 – Poprad\nBranky Československa: Václav Nedomanský, Jiří Holík, Vladimír Martinec \nBranky Finska: Leppä.\nRozhodčí: Dombrovskij (URS), Szczepek (POL)\nVyloučení: 2:5 (2:0)\n\nČSSR: Crha – Oldřich Machač, František Pospíšil, Jiří Bubla, Milan Kužela, Josef Horešovský, Miroslav Dvořák, Jiří Neubauer – Jiří Kochta (41. Vladimír Veith), Václav Nedomanský, Jiří Holík – Vladimír Martinec, Richard Farda, Bohuslav Šťastný – Eduard Novák, Ivan Hlinka (41. Jiří Kochta), Josef Paleček.\n\nFinsko: Leppänen (Wetzell) – Marjamäki, Riihiranta, Lindström, Öystilä, Saari, Suoraniemi – Juhani Tamminen, Ketola, Esa Peltonen – Ahokainen, J. Peltonen, Oksanen – Leppä, Sutinen, Linnonmaa – Rautakallio, Murto, Repo.\n\n27. března 1974 – Praha \nBranky Československa: 12. Václav Nedomanský, 13. Bohuslav Šťastný, 14. Jiří Holík, 18. Vladimír Veith\nBranky Finska: 23. Linnonmaa, 25. E. Peltonen.\nRozhodčí: Dombrovskij (URS), Sczepek (POL)\nVyloučení: 4:5 (1:1)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kužela, Jan Suchý, Jiří Neubauer – Jiří Kochta (10. Vladimír Veith), Josef Paleček, Václav Nedomanský, Jiří Holík – Vladimír Martinec, Richard Farda, Bohuslav Šťastný – Bohuslav Ebermann, Ivan Hlinka (10. Jiří Kochta), Josef Augusta .\n\nFinsko: Stig Wetzell – Öystilä, Saari, Suoraniemi, Riihiranta, Lindström, Rautakallio – Esa Peltonen, Ketola, Juhani Tamminen – Leppä, Sutinen, Linnonmaa – Alkula, Murto, Repo.\n\n\n"}
{"id": "663244", "url": "https://cs.wikipedia.org/wiki?curid=663244", "title": "The Visitation", "text": "The Visitation\n\nThe Visitation je šestnácté studiové album britské progresivní rockové skupiny Magnum, vydané v roce 2011 u SPV. Při turné k tomuto albu skupina vystoupila i v Česku, a to 13. března 2011 v Praze.\n\nDeska vyšla 14. ledna 2011 v Německu, Rakousku a Švýcarsku, 17. ledna ve zbytku Evropy a 25. ledna v USA a v Kanadě.\n\nVšechny skladby napsal Tony Clarkin.\n\n\n"}
{"id": "663247", "url": "https://cs.wikipedia.org/wiki?curid=663247", "title": "Into the Valley of the Moonking", "text": "Into the Valley of the Moonking\n\nInto the Valley of the Moonking je patnácté studiové album anglické progresivně rockové skupiny Magnum, vydané 15. června roku 2009 u SPV.\n\nVšechny skladby napsal Tony Clarkin.\n\n\n\n"}
{"id": "663255", "url": "https://cs.wikipedia.org/wiki?curid=663255", "title": "Mescalero (album)", "text": "Mescalero (album)\n\nMescalero je čtrnácté studiové album americké blues-rockové skupiny ZZ Top, vydané 15. dubna 2003 u RCA Records.\n\nVšechny skladby napsal Billy Gibbons, pokud není uvedeno jinak.\n\n\n"}
{"id": "663261", "url": "https://cs.wikipedia.org/wiki?curid=663261", "title": "Mike Hugg", "text": "Mike Hugg\n\nMike Hugg (jako Michal John Hugg, 11. srpen 1942, Andover, Hampshire, Anglie, Spojené království) je anglický profesionální hudebník a skladatel a jeden ze členů hudební skupiny Manfred Mann v 60. letech 20. století.\n"}
{"id": "663264", "url": "https://cs.wikipedia.org/wiki?curid=663264", "title": "Spokaneské mezinárodní letiště", "text": "Spokaneské mezinárodní letiště\n\nSpokaneské mezinárodní letiště (\"angl. Spokane International Airport\") je komerční letiště vzdálené asi osm kilometrů od centra města Spokane, v okrese Spokane County ve státě Washington. Jedná se o primární letiště pro město Spokane, východní Washington, Coeur d'Alene a severní Idaho. Je to druhé největší letiště ve státě, v roce 2010 odbavilo přes 3 miliony cestujících.\n\nLetiště bylo známé jako Sunset Field před rokem 1941, kdy ho od okresu Spokane koupilo Americké ministerství válek (nyní již neexistující) a pojmenovalo ho Geiger Field po Majorovi Haroldu Geigerovi, vojenskému letci, který zemřel při havárii v roce 1927.\n\nPři druhé světové válce sloužilo jako hlavní výcvikové letiště pro Druhou leteckou jednotku, která zde cvičila na těžkých bombardérech Boeing B-17 Flying Fortress, které sem byly dováženy z továrny společnosti Boeing, která byla nedaleko Seattlu. Využívalo ho také Americké letecké technické velitelství, které zde opravovalo letadla a skladovalo zásoby.\n\nLetiště bylo zavřeno v roce 1945 a přenecháno Správě válečného majetku, která ho poté prodala okresu Spokane, který ho vyvinul v komerční letiště. Při Studené válce ho využívalo Velitelství vzdušného prostoru, které zde uchovávalo obranné stíhačky na obranu Hanfordského nukleárního komplexu a přehrady Grand Coulee Dam. V roce 1942 byla sedm kilometrů západně od Geigerova letiště postavena Fairchildova letecká základna.\n\nV roce 1946 bylo letiště jmenováno spokaneským městským letištěm, čímž nahradilo Felts Field. Svůj nynější název získalo v roce 1960.\n\nMomentálně je na stole plán k budoucímu rozvoji letiště, protože počet cestujících stále roste. Hlavními cíli je přidání třetí ranveje a přidání bran do haly C. Už od sedmdesátých let minulého století tu byly přímé lety do jižní Kalifornie, které ale budou v době ekonomické krize, vysokých cen paliva a rekonstrukce letiště zrušeny.\n\nStarou letištní věž u haly C již nahradila nová věž na jihu letiště, která je nejvyšší ve státě Washington. Dalším nedávno dokončeným projektem bylo rozšíření terminálu, rotundy a haly C. Projekt byl dokončen v listopadu 2006 a přidal maloobchodní prostory, zvýšil bezpečnost ve všech třech halách a zrenovoval rotundu. V roce 2010 byla hlavní ranvej prodloužena o 600 metrů a sousední pojezdové dráhy nyní mohou odbavovat těžší nákladní letadla.\n\nS rychlým růstem oblasti se plánuje, že v příštích pěti až deseti letech přibude nová hala. Letiště chce také přidat pravidelné lety na východní pobřeží Spojených států, jelikož Spokane v poslední době pořádá důležité obchodní události.\n\nLetiště má 24 bran ve 3 halách. Brány v hale A mají čísla 11-15, v hale B 1-10 a v hale C 22-25 a 30-32. American Airlines sem nikdy nelétaly, ale přesto sídlí kód s Alaska Airlines a Horizon Air.\n\n\n\n\n\n\n"}
{"id": "663265", "url": "https://cs.wikipedia.org/wiki?curid=663265", "title": "Jimmy Copley", "text": "Jimmy Copley\n\nJimmy Copley, rodným jménem James Copley, (29. prosince 1953 Londýn, Anglie, Spojené království – 13. května 2017 Bristol, Anglie, Spojené království) byl anglický bubeník, který spolupracoval s mnoha významnými hudebníky, mezi které patří i Jeff Beck, Roger Glover, Magnum, Ian Gillan a Glenn Hughes z Deep Purple, Killing Joke, Seal, Tony Iommi nebo Paul Rodgers. Ke konci svého života, od roku 2007, hrál se skupinou Manfred Mann's Earth Band. Roku 2015 mu byla diagnostikována leukémie. Zemřel v roce 2017.\n\n\n\n\n\n\n\n\n\n\n\n\n"}
{"id": "663266", "url": "https://cs.wikipedia.org/wiki?curid=663266", "title": "Mangostana lahodná", "text": "Mangostana lahodná\n\nMangostana lahodná (\"Garcinia mangostana\"), v běžné řeči mangostan, je tropický stálezelený strom původem z Indonésie, ze Sundských ostrovů a souostroví Moluky. Postupně se rozšířil do Afriky, Karibiku, Austrálie a Jižní Ameriky. Ze stromu se konzumuje pouze dužina plodu, která je obalena v tmavě červenofialové slupce. Do Evropy se jeho plody dovážejí především z Brazílie. \nPopis mangostanu poprvé zaznamenal švédský přírodovědec Carl Linné ve svém díle Species plantarum v roce 1753.\nV roce 1787 britská vláda financovala expedici za účelem přivezení mangostanu. Měl být pěstován v Karibiku, ale až kapitán White v roce 1883 přivezl semena z indické Kalkaty a ve skleníku vévody z Northumberlandu v Syon Parku se podařilo vypěstovat první plody. Mangostan si poté údajně oblíbila i britská královna Viktorie.\nStrom mangostanu vyžaduje tropické podnebí s teplotami do 38 °C. Při teplotách pod 0 °C strom odumírá. Dorůstá výšky 6–25 m, má tmavě hnědou kůru a při poranění roní žlutý latex. Koruna je jehlanovitá, podobná koruně smrku. Olivově zelené vstřícné listy jsou krátce řapíkaté, mají lesklý povrch a vejčitě protáhlou špičku. Jsou 10–25 cm dlouhé a 7–13 cm široké.\nKvěty se čtyřmi kališními a čtyřmi masitými žlutozelenými korunními lístky vyrůstají na špičkách větví. Květ tvoří vně zelenavé a uvnitř žlutavě červené korunní plátky, mnoho tyčinek, jejichž nitky srůstají na spodu ve čtyři svazečky a svrchní semeník s přisedlou 4–8 laločnou bliznou.\n\nPlody mangostanu jsou kulaté bobule o průměru přibližně 8 cm. Plod zraje 3 měsíce, přičemž na začátku je plod zelený a tvrdý. Až je plod zralý, tak se slupka zbarví do červenohněda až fialova a změkne. Pod slupkou je bílá dužina, která je rozdělena na čtyři až osm dílků s jadérky, která se nekonzumují. Dužina je lahodná, šťavnatá, sladkokyselá.\n\nMangostan lze použít do kompotů, marmelád, džusů, do krémů, pudinků i koktejlů.\nDíky vysoké koncentraci xanthonů v plodech (podle některých zdrojů je mangostan nejbohatší zdroj xanthonů na světě) má mangostan léčivé účinky. Xanthony působí na různé bakterie (\"Staphylococcus aureus\", \"Salmonella\", \"Helicobacter pylori\" a \"enterokoky\") a mají značné antioxidační schopnosti.\n\nMangostan se používá v tradiční medicíně v Asii, zejména v Thajsku, v Malajsii, na Filipínách, ve Vietnamu, v Indii a Číně. Účinkuje jako antibiotikum a antiparazitikum, užívá se při hojení ran, léčbě tuberkulózy, malárie, při zánětech uší, nosní sliznice, dýchacích cest, při zánětech močových cest, střevních potížích i dalších onemocněních. Mangostan dokáže utlumit bolest, odstraňuje únavu a nevolnost a snižuje teplotu.\nPlody mangostanu jsou velmi bohaté na xanthony, antioxidanty ze skupiny flavonoidů. Z více než 200 xanthonů, které jsou nyní známy, je 40 v plodech mangostanu. Dále obsahují polyfenoly, katechiny a velké množství vody. Jsou bohaté na bílkoviny, vitamin C a vápník. Džus mangostanu pomáhá při léčení depresí, protože reguluje hladinu serotoninu a tryptofanu v krvi. Energetická hodnota je přibližně 70 kcal ve 100 g dužiny.\n\n\n"}
{"id": "663268", "url": "https://cs.wikipedia.org/wiki?curid=663268", "title": "Figurální kresba", "text": "Figurální kresba\n\nFigurální kresba je kresba zaměřená na zobrazení (lidské) figury. Je to jedna z nejstarších dochovaných tvůrčích činností, zobrazující krásy lidského těla. Figurální kresba představuje důležitý základ pro uchopení lidského těla z hlediska výtvarných umění a je jí věnovaná náležitá pozornost při vzdělávání budoucích umělců, zejména potom kresba podle živého modelu.\n"}
{"id": "663270", "url": "https://cs.wikipedia.org/wiki?curid=663270", "title": "Isaiah Berlin", "text": "Isaiah Berlin\n\nSir Isaiah Berlin (6. června 1909 Riga, Ruské impérium – 5. listopadu 1997 Oxford, Spojené království) byl rusko-britský filosof židovského původu, esejista a historik idejí, jeden z nejvýznamnějších teoretiků politického liberalismu.\n\nVyrůstal v Rize, která tehdy patřla k Ruské říši, jako jediný syn velmi bohatého židovského obchodníka dřevem a přímého potomka slavného chasidského rabína Šneura Zalmana. Později žil v malé lesácké vesnici u Pskova a v Petrohradu, kde také zažil obě revoluce roku 1917. Roku 1920 se rodina odstěhovala zpátky do Rigy, ale i tam bylo znát sílící antisemitismus, takže roku 1921 se jedenáctiletý Isaiah ocitl v Londýně. Studoval na \"St. Paul's School\" v Londýně a pak klasické jazyky a filosofii v Oxfordu. Mezi absolventy byl první a získal Lockovu cenu. O rok později končil další studium politické filosofie a ekonomie opět jako nejlepší. Stal se tutorem a brzy profesorem na \"All Souls College\" v Oxfordu. Spřátelil se zejména se svým spolužákem A. J. Ayerem a s J. L. Austinem a roku 1940 se setkal v Cambridgi s L. Wittgensteinem. V letech 1940–1942 pracoval pro britskou informační službu v New Yorku a protože to byl neobyčejně společenský člověk, měl nejlepší informace i o zákulisí americké politiky. Vzbudil pozornost samého Wistona Churchilla a pracoval pak jako diplomat ve Washingotnu a v Moskvě. Dramatická setkání s Annou Achmatovou a Borisem Pasternakem na něho měla velký vliv a potvrdila jeho odmítavý postoj k totalitním režimům. Berlin také zprostředkoval vyvezení rukopisu Pasternakova románu \"Doktor Živago\" na západ. Roku 1946 se vrátil do Oxfordu, kde pak působil až do smrti. Roku 1956 se oženil s Alinou Halbanovou z rusko-židovské rodiny žijící v Paříži, roku 1957 byl povýšen do šlechtického stavu a 1971 vyznamenán britským \"Order of Merrit\". V letech 1963–1964 byl předsedou Aristotelské společnosti a v letech 1974–1978 Britské akademie. Roku 1966 založil v Oxfordu novou Wolfson College a stal se jejím prvním presidentem. Zpráva o jeho smrti se ocitla na titulních stránkách velkých britských i amerických novin.\n\nJeho první a monografie, věnovaná životu a myšlení Karla Marxe (1939) nevzbudila velkou pozornost. Poprvé na sebe upozornil esejem „Dvojí pojem svobody“ z roku 1958, kde se pokusil přesně rozlišit představu „negativní svobody“ jako absence překážek a „pozitivní svobody“ jako schopnosti sebeurčování. Navázal tak na podobnou myšlenku B. Constanta a F. Nietzscheho, rozpracoval ji však metodou analytické filosofie.\n\nZabýval se také vztahy mezi osvícenstvím a romantismem a i když sám stál na straně liberalismu, uznával, že lidský život a lidská zkušenost se nedá popsat geometrickými pojmy, což právě romantikové ukazují. Stal se tak jedním z nejvýznamnějších zastánců myšlenky pluralismu, kterou pokládal za nezbytný doplněk svobody. Důležité hodnoty jako svoboda, rovnost, spravedlnost, soucit, férovost nebo hledání krásy a pravdy jsou všem lidem více méně společné a přitom navzájem nesouměřitelné: nedají se hierarchicky uspořádat a nutně vedou ke konfliktům, které nelze řešit nějakým pravidlem.\n\nPo celý život také sledoval ruskou literaturu a kulturu, věnoval jí několik prací a přeložil do angličtiny například I. S. Turgeněva.\n\nBerlin za svého života publikoval jen několik knih a desítky odborných článků, takže veřejnost ho znala z častých přednášek v rozhlase a z článků v novinách, kdežto vědecká obec mu nevěnovala velkou pozornost. To se změnilo až po roce 1974, kdy se jeden z jeho studentů začal věnovat pořádání a publikaci nesčetných rukopisů a textů, které pak postupně vycházely v několika svazcích. Berlin se tak stal klasikem liberálního myšlení a jedním z nejvlivnějších filosofů 20. století.\n\n\n\n"}
{"id": "663277", "url": "https://cs.wikipedia.org/wiki?curid=663277", "title": "Kréta (rozcestník)", "text": "Kréta (rozcestník)\n\nNázev Kréta má více lokalit:\n"}
{"id": "663282", "url": "https://cs.wikipedia.org/wiki?curid=663282", "title": "Plešatý - vlasatý", "text": "Plešatý - vlasatý\n\nPlešatý - vlasatý (rusky Лысый - волосатый) je populární ruská politická pověra, vycházející z kuriózní skutečnosti, že už po dvě století se na pozici nejmocnějšího muže v zemi pravidelně střídají osoby s holou hlavou a s bujným vlasovým porostem – viz obrázek. \n\nTuto teorii rozpracoval jako matematický algoritmus ruský spisovatel sci-fi Vladimír Savčenko.\n\n\n\n(formálními hlavami státu byli sice předsedové Nejvyššího sovětu, ale skutečnou moc měl vždy šéf strany):\n\n\nDo seznamu se nepočítají krátké a z hlediska legitimity sporné vládnutí velkoknížete Michaila Alexandroviče (měl přehazovačku) – jediný den v roce 1917 mezi abdikací Mikuláše II. a zrušením monarchie – a viceprezidenta Gennadije Janajeva (vlasatý) tři dny v srpnu 1991 během tzv. opileckého puče. Po Stalinovi nenastoupil přímo Nikita Sergejevič Chruščov, ale existoval neformální triumvirát, který kromě něj tvořil ministr vnitra Lavrentij Berija (plešatý), popravený v prosinci 1953, a předseda vlády Georgij Malenkov (vlasatý), sesazený v únoru 1955. Někdy bývá tedy posloupnost doplněna o tyto dvě postavy.\n\nV průběhu devadesátých let 20. století se objevily pokusy využít tohoto zákona k předpovědi, kdo se stane Jelcinovým nástupcem – největší šance se dávaly premiéru Viktoru Černomyrdinovi nebo předákovi komunistů Gennadiji Zjuganovovi.\n\nV ruských dějinách lze vysledovat ještě jednu zajímavou sérii, kdy se v letech 1689–1801 na trůně pravidelně střídali muž a žena: Petr Veliký - Kateřina I. - Petr II. - Anna Ivanovna - Ivan VI. Antonovič - Alžběta I. - Petr III. - Kateřina Veliká - Pavel I. - za jehož vlády byl vydán zákon, že žena se může ujmout vlády pouze tehdy, když není žádný mužský následník.\n\nVe Spojených státech je podobná pověra, podle níž vyhraje prezidentské volby vyšší z obou finalistů (bez ohledu na kandidáty malých stran a poražené v primárkách). Tato pravděpodobnost rostla v průběhu 20. století, což bylo dáváno do souvislosti s vlivem médií, v nichž vysoký člověk vypadá lépe. Existují však výjimky, například George W. Bush byl menší než oba jeho protikandidáti, Al Gore i John Kerry. \n\n"}
{"id": "663285", "url": "https://cs.wikipedia.org/wiki?curid=663285", "title": "Rezoluce Rady bezpečnosti OSN č. 350", "text": "Rezoluce Rady bezpečnosti OSN č. 350\n\nRezoluce Rady bezpečnosti OSN č. 350, kterou Rada bezpečnosti OSN schválila 31. května 1974, vytvořila Pozorovatelskou misi OSN pro uvolňování napětí (UNDOF) za účelem monitorování příměří mezi Izraelem a Sýrií po jomkipurské válce. UNDOF byl původně založen na dobu šesti měsíců, nicméně jeho mandát byl následně prodlužován dalšími rezolucemi.\n\nRezoluce č. 350 byla schválena 13 hlasy, nikdo nehlasoval proti a Čína s Irákem se hlasování nezúčastnili.\n\n"}
{"id": "663287", "url": "https://cs.wikipedia.org/wiki?curid=663287", "title": "Československá hokejová reprezentace v sezóně 1972/1973", "text": "Československá hokejová reprezentace v sezóně 1972/1973\n\n Československo – NDR 2:2 (1:0, 0:0, 1:2)\n\n25. září 1972 – Ústí nad Labem\nBranky Československa: Bohuslav Ebermann, Bedřich Brunclík \nBranky NDR: Hartmut Nickel, Rolf Bielas.\nRozhodčí: Korczyk, Zagorski (POL)\n\n27. září 1972 – Liberec \nBranky Československa: 14. Bedřich Brunclík, 33. Bohuslav Ebermann, 34. Ivan Hlinka \nBranky NDR: 23. Hartmut Nickel.\nRozhodčí: Korczyk, Zagorski (POL)\nVyloučení: 3:2 (0:1)\n\nČSSR: Jiří Holeček - Oldřich Machač, František Pospíšil, Jiří Bubla, Josef Horešovský, Karel Vohralík, Milan Kajkl - Jan Klapáč, Jaroslav Holík, Jiří Holík – Vladimír Martinec, Richard Farda, Bohuslav Šťastný – Ivan Hlinka, Bedřich Brunclík, Bohuslav Ebermann.\n\nNDR: Joachim Hurbanek – Thomas, Hartwig Schur, Dietmar Peters, Frank Braun, Helmut Novy, Bernd Karrenbauer – Reinhard Karger, Dieter Simon, Rüdiger Noack – Hartmut Nickel, Joachim Stasche, Rainer Patschinski – R. Peters, Rolf Bielas, Peter Slapke.\n\n28. září 1972 – Praha\nBranky Československa: 7. František Pospíšil, 8. Bohuslav Šťastný, 15. Richard Farda, 19. Vladimír Martinec, 35. Ivan Hlinka, 37. Jiří Kochta, 52. Bedřich Brunclík, 54. Július Haas \nBranky NDR: 34. Rolf Bielas\nRozhodčí: Korczyk, Zagorski (POL)\n\n30. září 1972 – Praha\nBranky Československa: 29:02 a 35:24 Bohuslav Šťastný, 42:28 Jiří Kochta \nBranky Kanady: 8:19 Serge Savard, 13:55 Peter Mahovlich, 59:56 Serge Savard.\nRozhodčí: Baťa – Filip, Pražák (TCH)\nVyloučení: 5:7 (2:1) + Clarke na 5 min.\n\nČSSR: Jiří Holeček – Oldřich Machač, František Pospíšil, Milan Kužela, Vladimír Bednář, Jiří Bubla, Josef Horešovský – Jan Klapáč (21. Ivan Hlinka), Jaroslav Holík, Jiří Holík – Jiří Kochta, Václav Nedomanský, Josef Paleček – Vladimír Martinec, Richard Farda, Bohuslav Šťastný.\nKanada: Ken Dryden – Richard Park, Tallon, Serge Savard, Don Awrey, Rod Seiling, Brian Glennie – Yvan Cournoyer, Stan Mikita, Frank Mahovlich – Bill Goldsworthy, Marcel Dionne, Peter Mahovlich – Mike Redmond, Bobby Clarke, Dennis Hull – Wayne Cashman, Phil Esposito, Jean-Paul Parise.\n\n8. listopadu 1972 – Praha\nBranky Československa: 6:16 Ivan Hlinka, 8:13 Jan Klapáč, 22:23 Josef Paleček, 24:14 Jan Klapáč, 28:45 Bohuslav Šťastný, 29:44 Bohuslav Šťastný, 38:07 Josef Paleček, 47:16 Oldřich Machač, 53:00 Bohuslav Šťastný, 55:26 Ivan Hlinka\nBranky Švédska: 13:55 Andersson, 19:44 Inge Hammarström, 21:12 Tord Lundström, 38:57 Tord Lundström.\nRozhodčí: Dombrovskij, Karadin (URS)\nVyloučení: 5:7 (3:0)\n\n9. listopadu 1972 – Praha\nBranky Československa: 22. Bohuslav Ebermann, 23. Ivan Hlinka, 30. Bohuslav Šťastný \nBranky Švédska: 16. a 38. Stefan Karlsson.\nRozhodčí: Dombrovskij, Karadin (URS)\nVyloučení: 6:8 (0:0)\n\nČSSR: Jiří Crha – Oldřich Machač, František Pospíšil, Jiří Bubla, Josef Horešovský, Milan Kužela, Jaroslav Šíma – Eduard Novák, Bedřich Brunclík, Bohuslav Ebermann – Vladimír Martinec, Richard Farda, Bohuslav Šťastný – Jiří Kochta, Milan Nový, Josef Paleček.\n\nŠvédsko: William Löfqvist – T. Andersson, Börje Salming, Karl-Johan Sundqvist, Lars-Erik Sjöberg, Stig Östling, Thomas Abrahamsson – Inge Hammarström, Håkan Wickberg, Tord Lundström – Lindström, Ulf Sterner, Dan Labraaten – Stefan Karlsson, Mats Åhlberg, Anders Hedberg.\n\n2. února 1973 – Tampere \nBranky Československa: 7. Vladimír Martinec, 14. Július Haas, 37. Jiří Novák \nBranky Finska: 33. Vehmanen, 47. Suoraniemi.\nRozhodčí: Reznikov, Mikulcev (URS)\nVyloučení: 3:3 (1:0)\nDiváků: 10 000\n\nČSSR: Jiří Holeček – Oldřich Machač, František Pospíšil, Milan Kužela, Jiří Bubla, Petr Adamík, Josef Horešovský – Jan Klapáč, Jaroslav Holík, Jiří Holík – Josef Paleček, Václav Nedomanský, Július Haas – Vladimír Martinec, Jiří Novák, Bohuslav Šťastný\n\nFinsko: Leppänen – Pekka Marjamäki, Heikki Riihiranta, Seppo Suoraniemi, Saari, Kuusisto, Partinen – Tamminen, Ketola, Turunen – Vehmanen, Repo, Keinonen – Leppä, Aikula, Ahokainen.\n\n3. února 1973 – Helsinky\nBranky Československa: 12. Július Haas, 13. Jiří Holík \nBranky Finska: 15. Leppä.\nRozhodčí: Reznikov, Mikulcev (URS)\nVyloučení: 8:5 (0:0)\nDiváků: 10 000\n\nČSSR: Jiří Crha – Oldřich Machač, František Pospíšil, Milan Kužela, Jiří Bubla, Milan Kajkl, Karel Vohralík – Jan Klapáč, Jaroslav Holík, Jiří Holík – Josef Paleček, Václav Nedomanský, Július Haas – Ivan Hlinka, Milan Nový, Bohuslav Ebermann.\n\nFinsko: Valtonen – Pekka Marjamäki, Heikki Riihiranta, Seppo Suoraniemi, Saari, Kuusisto, Partinen – Tamminen, Ketola, Ahokainen – Vehmanen, Repo, Keinonen – Leppä, Aikula, Suoniemi – Turunen.\n\n5. února 1973 – Stockholm\nBranky Československa: 17. Jan Klapáč, 13. Bohuslav Šťastný, 15. Ivan Hlinka, 23. Jiří Novák, 34. Jan Klapáč, 52. Vladimír Martinec\nBranky Švédska: 13. Inge Hammarström.\nRozhodčí: Viitala, Isotalo (FIN)\nVyloučení: 6:1 (0:0)\nDiváků: 10 000\n\nČSSR: Jiří Crha – Oldřich Machač, František Pospíšil, Petr Adamík, Josef Horešovský, Milan Kužela, Karel Vohralík – Jan Klapáč, Jaroslav Holík, Jiří Holík – Vladimír Martinec, Jiří Novák, Bohuslav Šťastný – Ivan Hlinka, Milan Nový, Bohuslav Ebermann.\n\nŠvédsko: William Löfqvist – Lars-Erik Sjöberg, Johansson, Börje Salming, Stig Östling, Norlander, Thomas Abrahamsson – Stefan Karlsson, Ulf Sterner, Lars-Göran Nilsson – Inge Hammarström, Håkan Wickberg, Tord Lundström – Dan Söderström, Mats Åhlberg, Anders Hedberg - Ulf Nilsson\n\n6. února 1973 – Göteborg\nBranky Československa: nikdo\nBranky Československa: 44. Dan Söderström, 54. Dan Söderström.\nRozhodčí: Viitala, Isotalo (FIN)\nVyloučení: 4:2 (0:0)\nDiváků: 14 000\n\nČSSR: Jiří Crha – Oldřich Machač, František Pospíšil, Jiří Bubla, Josef Horešovský, Milan Kajkl, Karel Vohralík – Josef Paleček, Václav Nedomanský, Jaroslav Pouzar – Vladimír Martinec, Jiří Novák, Bohuslav Šťastný – Ivan Hlinka, Milan Nový, Bohuslav Ebermann – Jiří Holík.\n\nŠvédsko: Christer Abrahamsson – Sundqvist, Lars-Erik Sjöberg, Norlander, Thomas Abrahamsson, Börje Salming, Johansson – Stefan Karlsson, Ulf Sterner, Lars-Göran Nilsson – Dan Söderström, Mats Åhlberg, Anders Hedberg – Inge Hammarström, Ulf Nilsson, Tord Lundström.\n\n18. března 1973 – Katovice\nBranky Československa: 5. Jiří Kochta, 9. a 10. Josef Paleček, 19. a 28. Jiří Novák, 32. Vladimír Martinec, 38. Richard Farda, 53. Eduard Novák \nBranky Polska: 16. Walenty Ziętara, 40. Krzysztof Birula-Białynicki.\nRozhodčí: Baťa (TCH), Szczepek (POL)\nVyloučení: 1:1 (0:0)\nDiváků: 8 000\n\nČSSR: Jiří Crha – Oldřich Machač, František Pospíšil, Jiří Bubla, Josef Horešovský, Karel Vohralík, Milan Kužela, Petr Adamík – Jan Klapáč (Eduard Novák), Richard Farda, Jiří Holík – Vladimír Martinec, Jiří Novák, Bohuslav Šťastný – Josef Paleček, Ivan Hlinka, Jiří Kochta.\n\nPolsko: Henryk Wojtynek (Walery Kosyl) – Jerzy Potz, Adam Kopczyński, Ludwik Czachowski, Robert Góralczyk, Janiszewski, Szczepanski, Andrzej Słowakiewicz – Krzysztof Birula-Białynicki, Jan Szeja, Mieczysław Jaskierski – Tadeusz Kacik, Józef Słowakiewicz, Walenty Ziętara – Mrugala, Karol Żurek, Tadeusz Obłój.\n\n20. března 1973 – Ostrava\nBranky Československa: 3. Jiří Kochta, 32. Bohuslav Ebermann, 33. Oldřich Machač, 43. Václav Nedomanský, 49. Ivan Hlinka, 52. Jiří Holík.\nBranky Finska: nikdo\nRozhodčí: Ehrensperger (SUI), Szczepek (POL)\nVyloučení: 3:5 (0:0, 1:0) z toho Partinen na 10 minut.\nDiváků: 12 500\n\nČSSR: Jiří Holeček – Oldřich Machač, František Pospíšil, Petr Adamík Jiří Bubla, Milan Kužela, Karel Vohralík – Jan Klapáč, Ivan Hlinka, Jiří Holík – Jiří Kochta, Václav Nedomanský, Josef Paleček- Eduard Novák, Richard Farda, Bohuslav Ebermann – Bohuslav Šťastný, Miroslav Dvořák, Jiří Novák (Čs. sport: jen první 3 útoky).\n\nFinsko: Jorma Valtonen – Seppo Lindström, Koskela, Jaukko Öystilä, Heikki Riihiranta, Partinen, Kuusisto – Lauri Mononen, Seppo Repo, Keinonen - Juhani Tamminen, Ketola, Esa Peltonen - Henry Leppä, Sutinen, Seppo Ahokainen.\n\n22. března 1973 – Opava\nBranky Československa: 22. Ivan Hlinka, 55. Richard Farda \nBranky Finska: 31. Ketola, 33. Sutinen.\nRozhodčí: Ehrensperger (SUI), Szczepek (POL)\nVyloučení: 1:2 (0:1)\nDiváků: 9 000\n\nČSSR: Jiří Crha – Oldřich Machač, František Pospíšil, Milan Kužela, Karel Vohralík, Josef Horešovský, Petr Adamík – Jan Klapáč, Ivan Hlinka, Jiří Holík – Jiří Kochta, Václav Nedomanský, Josef Paleček – Eduard Novák (21. Jiří Novák), Jiří Novák (21.Richard Farda), Bohuslav Šťastný.\n\nFinsko: Anti Leppänen – Jaukko Öystilä, Heikki Riihiranta, Seppo Lindström, Koskela, Kuusisto, Partinen – Lauri Mononen, Ketola, Keinonen – Henry Leppä, Sutinen, Seppo Ahokainen – Jorma Vehmanen, Turunen, Esa Peltonen - Seppo Repo, Juhani Tamminen, Pekka Rautakalio.\n\n\n"}
{"id": "663291", "url": "https://cs.wikipedia.org/wiki?curid=663291", "title": "Dęblin", "text": "Dęblin\n\nDęblin je polské město a městská gmina v okrese Ryki v Lublinském vojvodství.\n\nPrvní historická zmínka o Dęblinu pochází již z 14. června 1397. Roku 1726 připadla obec Józefu Wandalinu Mniszechovi, kterému také vděčí za to, že se tu nachází palác postavený ve stylu rokoka. Na konci 18. století byl palác přestavěn v klasicistním stylu. V Dęblinské pevnosti se na konci 19. století ukrýval poslední ruský car Mikuláš II. Alexandrovič. V roce 1929 bylo v obci vybudováno centrum školení důstojníků letectva. 7. října 1954 získal Dęblin městská práva.\n\nDęblin se nachází na severozápadě Lublinského vojvodství. Díky výhodné poloze v údolí řek Wieprzy a Visly je zdejší klima charakteristické nižším počtem srážek a vyšším počtem slunečných dní.\n\nRozdělení půdy v katastru města:\n\nVzdálenosti od významných měst:\n\n\n"}
{"id": "663292", "url": "https://cs.wikipedia.org/wiki?curid=663292", "title": "Pozorovatelská mise OSN pro uvolňování napětí", "text": "Pozorovatelská mise OSN pro uvolňování napětí\n\nPozorovatelská mise OSN pro uvolňování napětí (: \"United Nations Disengagement Observer Force\", zkráceně UNDOF) je mírová mise Organizace spojených národů, založená rezolucí Rady bezpečnosti (RB) č. 350 z 31. května 1974 za účelem implementace rezoluce RB č. 338 z roku 1973, která volala po okamžitém příměří během jomkipurské války a implementaci rezoluce RB č. 242.\n\nRezoluce (č. 350) byla přijata ve stejný den, kdy Izrael a Sýrie podepsali „dohodu o odpoutání“ () svých sil na Golanských výšinách, čímž došlo k uzavření příměří a ukončení jomkipurské války.\n\nMise UNDOF od svého vzniku vykonává svou funkci s plnou spoluprací obou stran. Mandát UNDOF je od roku 1974 obnovován každých šest měsíců. Tato mise je jedinou vojenskou přítomností operující v oblasti a i nadále dohlíží na příměří. Situace v izraelsko-syrském sektoru zůstává klidná bez vážnějších incidentů.\n\n"}
{"id": "663298", "url": "https://cs.wikipedia.org/wiki?curid=663298", "title": "Kamerunská fotbalová reprezentace", "text": "Kamerunská fotbalová reprezentace\n\nKamerunská fotbalová reprezentace je národní fotbalový tým Kamerunu. Je řízen Kamerunským fotbalovým svazem. Reprezentuje Kamerun na vrcholných akcích, jako je Mistrovství světa nebo Africký pohár národů, na kterém získala už čtyři zlaté medaile.\n\nSeznam zápasů kamerunské fotbalové reprezentace na MS\n\n\n"}
{"id": "663308", "url": "https://cs.wikipedia.org/wiki?curid=663308", "title": "Čou Čchun-siou", "text": "Čou Čchun-siou\n\nČou Čchun-siou ( , pinyin: \"Zhōu Chūnxiù\"; * 15. listopadu 1978, Su-čou, Ťiang-su) je čínská atletka, běžkyně, jejíž specializací jsou dlouhé tratě, zejména maraton.\n\nNa Mistrovství světa v atletice 2005 v Helsinkách doběhla v čase 2.24:12 na 5. místě. Na následujícím světovém šampionátu v japonské Ósace v roce 2007 získala stříbrnou medaili (2.30:45). Mistryní světa se stala Keňanka Catherine Ndereba, která byla o osm sekund rychlejší. Těsně pod stupni vítězů, na 4. místě maraton dokončila na MS v atletice 2009 v Berlíně, kde na bronzovou medaili, kterou vybojovala Aselefech Mergiaová z Etiopie ztratila sedm sekund.\n\nJeden z největších úspěchů své kariéry zaznamenala v roce 2008 na letních olympijských hrách v Pekingu, kde vybojovala bronzovou medaili (2.27:07). Reprezentovala také na olympiádě 2004 v Athénách, kde skončila na 33. místě.\n\nTřikrát v řadě se stala vítězkou mezinárodního maratonu v Sia-menu a třikrát dokončila pekingský maraton na druhém místě. V roce 2007 vyhrála v čase 2.20:38 maraton v Londýně.\n\n\n"}
{"id": "663309", "url": "https://cs.wikipedia.org/wiki?curid=663309", "title": "Tetrajoddifosfan", "text": "Tetrajoddifosfan\n\nTetrajoddifosfan (PI) je anorganická sloučenina fosforu a jodu. Za běžných podmínek se jedná o oranžovou krystalickou látku s redukčními účinky. Atom fosforu má chemický NMR posun okolo +100 ppm (pod kyselinou fosforečnou), resp. +108 ppm v sirouhlíku. V této sloučenině má fosfor málo obvyklé oxidační číslo +2.\n\nTetrajoddifosfan lze snadno připravit disproporcionací jodidu fosforitého v suchém diethyletheru:\n\nLze ho získat i reakcí chloridu fosforitého s jodidem draselným za bezvodých podmínek.\n\nTetrajoddifosfan reaguje s bromem za vzniku směsi PI, PBr, PBrI a PBrI.\n\nTetrajoddifosfan se používá v organické chemii pro konverzi karboxylových kyselin na nitrily, k odstranění chránících skupin u acetalů (na aldehydy) a ketalů (na ketony) a ke konverzi epoxidů na alkeny a aldoximů na nitrily. Může také cyklizovat 2-aminoalkoholy na aziridiny a převádět α,β-nenasycené karboxylové kyseliny na α,β-nenasycené bromidy.\n\nV Kuhnova-Wintersteinově reakci se tetrajoddifosfan používá pro přeměnu glykolů na alkeny.\n\n"}
{"id": "663310", "url": "https://cs.wikipedia.org/wiki?curid=663310", "title": "CACIB", "text": "CACIB\n\nCACIB (zkratka francouzského Certificat d'Aptitude au Championnat International de Beauté) je titul udělovaný psům na výstavách. Po nasbírání daného počtu CACIBů v dané zemi, se pes stává FCI Mezinárodní šampion dané země. Titul CACIB se uděluje pouze na mezinárodních výstavách psů, a to samostatně pro feny a pro psy.\n\n"}
{"id": "663311", "url": "https://cs.wikipedia.org/wiki?curid=663311", "title": "Jodmethan", "text": "Jodmethan\n\nJodmethan (též methyljodid nebo monojodmethan, zkratkou MeI) je organická sloučenina se vzorcem CHI. Patří mezi halogenderiváty uhlovodíků, jeho molekula vychází z molekuly methanu, kde je jeden atom vodíku nahrazen atomem jodu. Za běžných podmínek má jodmethan podobu husté bezbarvé těkavé kapaliny mísitelné s organickými rozpouštědly. V malém množství vzniká přirozeně v rostlinách rýže. Využívá se v organické syntéze k methylaci. Kontroverzním rozhodnutím EPA v roce 2007 byl také schválen jako pesticid.\n\nJodmethan je bezbarvá kapalina, relativně těkavá (teplota varu 41–43 °C). Rozpouští se v mnoha organických rozpouštědlech. Podobně jako mnoho jiných organojodidových sloučenin je potřeba ho uchovávat ve tmavých láhvích, protože se na světle rozkládá; uvolňovaný jod barví kapalinu purpurově. Komerční produkty mohou být stabilizovány měděným nebo stříbrným drátem.\n\n\n"}
{"id": "663318", "url": "https://cs.wikipedia.org/wiki?curid=663318", "title": "Seznam filmů o britských panovnících", "text": "Seznam filmů o britských panovnících\n\nToto je seznam hraných filmů pojednávajících o britských panovnících. \n\nPoznámka:filmy jsou zde řazeny abecedně, panovníci pak chronologicky tak jak šli v historii za sebou.\n\n\n\n\n\n\n\n\n\n\n"}
{"id": "663320", "url": "https://cs.wikipedia.org/wiki?curid=663320", "title": "Batobus", "text": "Batobus\n\nBatobus (složenina slov \"bateau\" - loď a \"autobus\") je ochranná známka společnosti \"Bateaux Parisiens\", pod kterou je evidovaná flotila osmi lodí. Tato flotila zajišťuje přepravu osob po Seině v Paříži. Lodě během sezony 2006/2007 přepravily 843 000 cestujících. V roce 2007 společnost vyhrála výběrové řízení i na provozování linky Voguéo, které vypsal Syndicat des transports d'Île-de-France.\n\nV roce 1989 u příležitosti oslavy dvoustého výročí Velké francouzské revoluce rozhodl státní tajemník pro dopravu o vytvoření vodní veřejné dopravy na Seině v Paříži. Ports de Paris, do jehož správy byla služba svěřena, vybral společnost \"Bateaux Parisiens\" a svěřil jí každoročně obnovovanou koncesi. V letech 1989-1996 tvořila roční přeprava asi 100 000 cestujících. V letech 2001-2002 dosáhla tato služba roční vytíženosti 500 000 cestujících. V roce 1997 byla koncese obnovena pro jedenáct turistických sezón pod obchodním názvem \"Batobus\". Nejprve bylo plánováno šest zastávek - čtyři na levém břehu a dvě na pravém břehu, později přibyly ještě dvě u Jardin des plantes proti proudu a u Eiffelovy věže po proudu. V roce 2005 se služba, která byla postupně rozšířena, stala pravidelnou. V roce 2007 společnost navíc zvítězila ve výběrovém řízení vyhlášeném STIF na provoz pravidelné linky v rámci osobní dopravy v Paříži. Tato linka nazvaná Voguéo byla ve zkušebním provozu od 1. června 2008 do 31. prosince 2010.\n\n\nLodě Batobus slouží většinou turistům a jsou k dispozici od 10:00 do 19:00 od září do dubna. Během dubna až srpna je rozšířen provoz od 10:00 do 21:30. Frekvence spojů je půl hodiny, během sezóny 15 minut. Jízdní doba na celém okruhu je 90 minut (z výchozí zastávky zpět na výchozí zastávku). Dle zkušenosti ze sezóny 2012 byly všechny lodě v provozu až do cca 22h, tedy ještě půl hodiny po deklarované době ukončení provozu ve 21:30.\n\nAčkoliv se jedná v podstatě o další druh městské hromadné dopravy, ceny jízdného jsou výrazně odlišné, než např. za pařížské metro. Pro dospělého začínají ceny od 16 € za celodenní jízdenku s neomezeným počtem nástupů a výstupů \"(zdarma děti do 3 let, nebo 7 € pro děti do 16 let, nebo 10 € pro držitele studentské karty)\". Jízdenka ale neobsahuje žádné údaje o kupujícím - prakticky je tedy přenosná a lze ji střídavě využít i pro více cestujících (během jednoho dne). \nJe samozřejmě nevýhodné kupovat jednodenní jízdenku večer, protože platí jen pro konkrétní datum, nikoliv celých následujících 24 hodin. Nelze koupit levnější jízdenku, např. jen na jednu jízdu nebo jen na jednu hodinu. \nDlouhodobější jízdenky jsou velmi výrazně zvýhodněné, např. dvoudenní pro dospělého je jen o +2 € dražší, za 18 €. Celoroční karta je jen za 60 €, tedy prakticky zhruba cena 4 jednodenních jízdenek. \"(Aktualizace cen: květen 2014)\"\n\nFlotila se skládá z osmi lodí - šest z nich jsou panoramatické trimarany (třítrupá loď). Běžná rychlost je šest uzlů (asi 12 km/h), což je rychlostní limit na Seině v Paříži. Maximální rychlost lodě je 16 km/h. Jsou vybaveny dieselelektrickým pohonem, jehož agregát pracuje se stálými otáčkami. Pohon a zároveň řízení lodě zajišťují dva azipody (vpředu a vzadu), každý o výkonu 150 kW. Tento druh pohonu dává lodi výbornou manévrovatelnost (na místě se může otočit o 360°), která je potřeba v hustém říčním provozu na Seině a při častých přistávacích manévrech. Kapacita každé lodi je okolo 200 cestujících a 10 jízdních kol. Lodě jsou vybaveny terasou v zadní části a prostorem pro kola vpředu. Nesou jména \"Vendôme\", \"Odéon\", \"Rivoli\", \"Trocadéro\", \"Bastille\" a \"Dauphine\". Další dvě lodě s kapacitou okolo 150 míst doplňují flotilu během rušných dnů.\n\n"}
{"id": "663321", "url": "https://cs.wikipedia.org/wiki?curid=663321", "title": "Big Joe Williams", "text": "Big Joe Williams\n\nBig Joe Williams (16. říjen 1903, Crawford, Mississippi, Spojené státy americké – 17. prosinec 1982) byl americký bluesový zpěvák a kytarista. V roce 1935 složil píseň Baby, Please Don't Go, kterou později předělali, mimo jiné, i skupiny Them a AC/DC.\n"}
{"id": "663322", "url": "https://cs.wikipedia.org/wiki?curid=663322", "title": "Princess Alice and the Broken Arrow", "text": "Princess Alice and the Broken Arrow\n\nPrincess Alice and the Broken Arrow je čtrnácté studiové album anglické progresivně rockové skupiny Magnum, vydané 26. března 2007.\n\nVšechny skladby napsal Tony Clarkin.\n\n\n\n\n\n"}
{"id": "663325", "url": "https://cs.wikipedia.org/wiki?curid=663325", "title": "Kanton Méréville", "text": "Kanton Méréville\n\nCanton de Méréville je francouzský kanton v departementu Essonne v regionu Île-de-France. Vznikl 22. července 1967.\n"}
{"id": "663326", "url": "https://cs.wikipedia.org/wiki?curid=663326", "title": "Kostel Saint-Louis-en-l'Île", "text": "Kostel Saint-Louis-en-l'Île\n\nKostel Saint-Louis-en-l'Île (neboli \"svatého Ludvíka na ostrově\") je katolický farní kostel na ostrově svatého Ludvíka v Paříži ve 4. obvodu na křižovatce ulic \"Rue Saint-Louis-en-l'Île\" a \"Rue Poulletier\". Kostel byl postaven v několika etapách v letech 1624-1726. Zdejší farnost zahrnuje celý ostrov, část ostrova Cité a bývalý ostrov Louviers (část mezi dnešním Boulevardem Morland a Seinou) a je jednou z nejmenších v Paříži.\n\nKostel je zasvěcený svatému Ludvíkovi, který vládl jako král Ludvík IX., a který se na ostrově Vaches, ze kterého vznikl dnešní ostrov, se svými rytíři modlil v roce 1249 před křížovou výpravou do Palestiny.\n\nV roce 1614 král Ludvík XIII. pověřil architekta Christopha Marie, generálního dodavatele mostů ve Francii rozparcelovat ostrov. Ten vytyčil ulice a spojil ostrov s pravým břehem mostem, který nese jeho jméno. V roce 1623 byla na žádost zdejších obyvatel postavena kaple a v červenci téhož roku byla založena samostatná farnost zpočátku pod jménem \"Notre-Dame-en-l'Île\". Od roku 1634 se nazývá Saint-Louis.\n\nKvůli nárůstu obyvatel bylo 10. prosince 1642 rozhodnuto zbořit starý svatostánek a vybudovat větší farní kostel. Architekt François Le Vau (1613-1676) byl pověřen vypracováním plánů. Z finančních důvodů byly ovšem stavební práce zahájeny až v roce 1656. Základní kámen chóru položil 1. října 1664 pařížský arcibiskup Hardouin de Péréfixe a oltář vysvětil 20. srpna 1679 arcibiskup François de Harlay. Když architekt Le Vau v roce 1676 zemřel, práci dokončil Gabriel Le Duc, jeden z architektů Val-de-Grâce. Zpočátku byl chór spojen nedokončeným transeptem se starým kostelem a sloužil jako prozatímní loď. Dne 2. února 1701 bouře zničila střechu staré budovy a usmrtila několik věřících. Gabriel Le Duc zemřel v roce 1702, po něm pokračoval v práci Pierre Bullet, kterého vystřídal Jacques Doucet. Pro získání prostředků na dostavbu byla s povolením krále vypsána veřejná loterie a ještě roku 1702 byl položen základní kámen hlavní lodi. Ta byla dokončena až v roce 1723 a transept s kupolí definitivně v roce 1725. Dne 14. července 1726 kostel vysvětil biskup z Grenoble Jean Collet.\n\nV roce 1791 za Francouzské revoluce byl kostel zrušen. Zařízení bylo vyrabováno, sochy rozbity, kovové předměty zaslány do Pařížské mincovny. Dochovala se jen socha svaté Geneviève a socha Panny Marie. Kostel sloužil jako sklad knih a v roce 1798 byl prodán soukromníkovi za 60 000 franků.\n\nV roce 1805 zde sloužil mši papež Pius VII., který přijel do Paříže korunovat Napoleona. V roce 1817 odkoupilo kostel město Paříž.\n\nOd roku 1915 je budova chráněna jako historická památka.\n\nKostel je 60 metrů dlouhý a 30 m široký. Barokní styl byl několikrát doplněn úpravami v 18. a 19. století. Zvonice byla v roce 1740 zničena bleskem a v 1765 byla nahrazena současnou věží třicet metrů vysokou. Ta má tvar obelisku s mnoha otvory, aby lépe odolávala větru na ostrově.\n\nVnitřní výzdobu kostela provedl Jean-Baptiste de Champaigne (1631-1681). Výzdoba byla původně provedena ve střízlivém stylu, veškeré současné zlacení pochází až z 19. století. V roce 1744 François-Henri Lescop instaloval varhany. Nové varhany byly instalovány v roce 2005.\n\n"}
{"id": "663329", "url": "https://cs.wikipedia.org/wiki?curid=663329", "title": "Kanton La Ferté-Alais", "text": "Kanton La Ferté-Alais\n\nCanton de La Ferté-Alais je francouzský kanton v departementu Essonne v regionu Île-de-France. Vznikl 22. července 1967.\n"}
{"id": "663330", "url": "https://cs.wikipedia.org/wiki?curid=663330", "title": "Padok", "text": "Padok\n\nPadok (z anglického \"paddock\") je druh ohrady pro koně, často s prašným či písčitým povrchem. V dostihovém prostředí se tak označuje místo, kde se koně shromažďují před dostihem a kde si je novináři, případně veřejnost, mohou prohlédnout. Trenéři a majitelé koní zde udílejí jezdcům poslední pokyny před závodem (tzv. ordre), ti pak nasedají a míří na dráhu.\n"}
{"id": "663331", "url": "https://cs.wikipedia.org/wiki?curid=663331", "title": "Réseau ferré de France", "text": "Réseau ferré de France\n\nRéseau ferré de France (RFF) je francouzský státní podnik, který je od svého vzniku v roce 1997 provozovatelem železniční sítě ve Francii. Společnost je podřízena francouzskému ministerstvu dopravy a sídlí v Paříži na \"Avenue de France\" č. 92 ve 13. obvodu.\n\nPůvodně spadala správa dopravních cest pod státní společnost SNCF, která provozuje vlakovou dopravu. Poté, co Evropská komise nařídila oddělení sítě a dopravy, byla v roce 1997 vytvořena RFF. Firma převzala správu, výstavbu, údržbu a řízení francouzské národní železniční sítě. Zároveň s tím však na ni byly ze SNCF předeveny i veškeré finanční závazky. SNCF má státem zaručený exkluzivní přístup na železniční síť, má však za úkol provozovat ziskovou obchodní činnost. SNCF nyní platí za využití železnice poplatky RFF a zůstala i nadále odpovědná za komerční využití nádraží.\n\nRFF spravuje přibližně 29 000 kilometrů francouzské železniční sítě s více než 108 000 ha půdy železničního prostoru ve zhruba 10 000 francouzských obcích. \n\nObrat RFF v roce 2009 činil 3,3 miliardy €, schodek byl ve stejném roce 27,8 miliardy €.\n"}
{"id": "663332", "url": "https://cs.wikipedia.org/wiki?curid=663332", "title": "4. ročník udílení Zlatých glóbů", "text": "4. ročník udílení Zlatých glóbů\n\n4. ročník udílení Zlatých glóbů se konal 26. února 1947 v hotelu Roosevelt v Hollywoodu, Kalifornie. Už počtvrté Asociace zahraničních novinářů v Hollywoodu ohlásila pouze vítěze za předešlý rok. Poprvé byla udělena \"Zvláštní cena\".\n\nNejlepší film\nNejlepší režie\nNejlepší herečka\nNejlepší herec\nNejlepší herečka ve vedlejší roli\nNejlepší herec ve vedlejší roli\nNejlepší film podporující porozumění mezi národy\nZvláštní cena za neherecký výkon\n\n"}
{"id": "663336", "url": "https://cs.wikipedia.org/wiki?curid=663336", "title": "Saint-Hilaire (Essonne)", "text": "Saint-Hilaire (Essonne)\n\nSaint-Hilaire je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 51 km.\n\nSousední obce: Boutervilliers, Étampes a Chalo-Saint-Mars.\n\n\"Počet obyvatel\"\n\n"}
{"id": "663339", "url": "https://cs.wikipedia.org/wiki?curid=663339", "title": "Si'a soci'alistit acma'it", "text": "Si'a soci'alistit acma'it\n\nSi'a soci'alistit acma'it (: , \"Nezávislá socialistická frakce\") je bývalá izraelská politická strana.\n\nStrana byla založena 27. ledna 1976 v průběhu fungování osmého Knesetu zvoleného ve volbách roku 1973. Dva poslanci tehdy opustili politickou formaci Ja'ad-Hnutí za lidská práva. Šlo o Arje Eli'ava (původně zvoleného za formaci Ma'arach) a Marcii Freedmanovou, jež původně do Knesetu přišla na kandidátce strany Rac. V prvních dnech se tato nová dvoučlenná parlamentní skupina nazývala Sociálnědemokratická frakce (הסיעה הסוציאל-דמוקרטית, \"ha-Si'a ha-soci'al-demokratit\"), 3. února 1976 získala jméno Sia'a soci'alistit acma'it.\n\nPřed volbami roku 1977 se tato strana sloučila s dalšími levicovými subjekty jako Meri, Moked a některými členy hnutí Černých panterů a vytvořila levicovou kandidátku Machane smol le-Jisra'el. Na její kandidátce byl do následujícího Knesetu zvolen i Arje Eli'av. Druhá dosavadní poslankyně za Si'a soci'alistit acma'it Marcia Freedmanová ale založila vlastní politickou stranu Strana žen, za níž neúspěšně kandidovala.\n\n"}
{"id": "663343", "url": "https://cs.wikipedia.org/wiki?curid=663343", "title": "Svařování atomárním vodíkem", "text": "Svařování atomárním vodíkem\n\nSvařování atomárním vodíkem resp. atomické svařování je proces obloukového svařování, kdy elektrický oblouk hoří mezi dvěma wolframovými elektrodami v atmosféře vodíku. Proces vyvinul a nechal si jej patentovat Irving Langmuir při studiu atomárního chování vodíku.\n\nIrving Langmuir se zabýval studiem ionizovaného plynu v elektrickém oblouku, tzv. plazmatem. Během tohoto studia se zaměřil i na chování atomárního vodíku. Výsledek své práce zúročil v patentové přihlášce, kterou si podal v roce 1924, v níž popisuje hoření elektrického oblouku mezi dvěma elektrodami z ohnivzdorného materiálu ve vodíkové atmosféře za atmosférického tlaku.\n\nProud vodíku prochází elektrickým obloukem, který disociuje molekuly H na atomy. Při tom je absorbováno velké množství energie z oblouku. Endotermická reakce popisuje tento proces:\n\nPři tomto procesu je absorbováno velké množství energie (disociační energie) z oblouku. Proudící vodík se tak stává plamenem a tedy i nositelem energie. V okamžiku kdy atomy vodíku dopadnou na relativně chladný podklad (např. svarový kov), dojde k jejich rekombinaci a vzniku dvouatomární formy za uvolnění obrovského množství tepla:\n\nMolekuly H vyhoří také, ale za uvolnění nižšího objemu tepla.\n\nTeplota plamene dosahuje 3400 °C, 3700 °C, 4000 °C. Pro srovnání, teplota dosažitelná při hoření kyslíko-acetylénového plamene je 3300 °C a kyslíko-vodíkového plamene je 2800 °C. Je to třetí nejteplejší plamen po hoření dikyanu při 4525 °C a dikyanoacetylenu při 4987 °C. Zařízení bývá nazýváno \"hořák atomárního vodíku\" nebo \"Langmuirův hořák\". Dosahovaná teplota je postačující po tavení wolframu a jiných těžkotavitelných prvků. \n\nVodík také působí mj. jako ochranná atmosféra, která chrání roztavený kov před kontaminací nežádoucími prvky, zejména uhlíkem, dusíkem a kyslíkem. \nPoužití ochranné atmosféry pak nevyžaduje tavidla.\nHoření oblouku není závislé na zapojení elektrického obvodu, jako u metod obloukového svařování, protože oblouk hoří mezi dvěma elektrodami. Svařovat lze s i bez přídavného materiálu.\nJako svařovací zdroj se používá svařovací transformátor, který pracuje s vysokým napětím až do 300 V (300 až 800 V), ale malými proudy v oblasti 10 až 20 A.\n\nSvařování atomárním vodíkem se komerčně využívalo krátce ve 30. letech 20. století, zvláště v Německu. Posléze bylo nahrazeno postupy svařování v ochranných atmosférách inertních plynů – metoda TIG (WIG) nebo MIG – v okamžiku, kdy byly snadno dostupné inertní plyny o požadované čistotě.\n\n"}
{"id": "663346", "url": "https://cs.wikipedia.org/wiki?curid=663346", "title": "Zlatobýl", "text": "Zlatobýl\n\nZlatobýl (\"Solidago\") je rod vytrvalých rostlin většinou vyššího vzrůstu s drobnými žlutými úbory v hustých hroznech nebo latách.\n\nNěkteré druhy jsou původní ve Starém světě, jiné v Americe. Druhy z Ameriky se do mírného pásma téměř celého světa dostaly jako ozdobné trvalky zahrad a parků, kde postupně zplaněly a mnohde se nekontrolovaně rozšiřují na úkor domácí květeny. Rostou převážně na různých antropogenních stanovištích nebo neobhospodařovaných plochách, rumištích, v pobřežních křovinách, železničních a silniční náspech apod. Na stanoviště nejsou příliš náročné, požadují světlo a mírné klima.\n\nV Česku roste jediný původní druh zlatobýl obecný, ostatní druhy jsou nepůvodní, byly introdukovány z Ameriky. Cizí druhy zlatobýl kanadský, zlatobýl obrovský a zlatobýl trávolistý jsou považovány za invazní neofyty, vytlačují původní floru a vytvářejí monocenózy.\n\nJsou to většinou vytrvalé byliny, zřídka keře dosahující výšky od 50 cm do 2 metrů. vyrůstají z hrubého kořene nebo horizontálně větveného oddenku. Lodyhy jsou převážně přímé, někdy i vystoupavé, lysé, chlupaté nebo klkaté. Listy, řapíkaté nebo přisedlé, vyrůstají na lodyze střídavě, jejich čepele celistvé nebo po okrajích pilovité bývají hladké nebo i hustě chlupaté. Jsou kopinatého tvaru s ostrou špičkou, podél mají tři vystupující žilky.\n\nKvěty jsou uspořádány v diskovitých úborech seřazených do hroznovitých nebo chocholíkovitých lat. Lysých nebo chlupatých listenů zákrovu bývá 10 až 30, jsou podlouhlé, kopinaté nebo vejčité, uspořádány jsou do více řad. V květním lůžku je většinou po obvodu 5 až 15 (max. 25) samičích jazýčkových květů a uvnitř 5 až 35 (max. 60) oboupohlavých trubkovitých květů, korunní plátky všech květů jsou stejnobarevné, tj. žluté nebo výjimečně bílé. Květy jsou hmyzosprašné. Plodem jsou válcovitě žebernaté nažky tmavé nebo i průsvitné, lysé nebo s jemnými výrůstky. Jsou spojeny s chmýrovými štětinkami až 2,5 mm dlouhými.\nZlatobýl se rozmnožuje po blízkém okolí svými horizontálními oddenky, vytváří své klony, do vzdálenějších míst zanáší vítr jeho ochmýřené nažky.\n\nV lidovém lékařství se používá zlatobýlu (někdy pod názvem celík) hodně let, sbírá se výhradně původní druh zlatobýl obecný. Z jeho listů a ještě neotevřených květů se připravují čaje nebo tinktury. Slouží pro léčbu ledvin a močových cest. Působí močopudně, desinfekčně, rozpouští kaménky, podporuje celkovou látkovou výměnu, tlumí krvácení v trávicím ústrojí atd.\n\nRod zlatobýl je poměrně rozsáhlý, je tvořen okolo 150 druhy. \n\nV České republice se ve volné přírodě vyskytují tyto čtyři druhy: \n\n\n \n"}
{"id": "663348", "url": "https://cs.wikipedia.org/wiki?curid=663348", "title": "Live at the BBC", "text": "Live at the BBC\n\nNázev Live at the BBC má několik hudebních alb:\n"}
{"id": "663351", "url": "https://cs.wikipedia.org/wiki?curid=663351", "title": "5. ročník udílení Zlatých glóbů", "text": "5. ročník udílení Zlatých glóbů\n\n5. ročník udílení Zlatých glóbů se konal 10. března 1948 v hotelu Roosevelt v Hollywoodu, Kalifornie. Jako předešlé ročníky, ani tentokrát Asociace zahraničních novinářů v Hollywoodu neuvedla nominace, ale jenom vítěze za předešlý rok. Poprvé se udělil Zlatý glóbus v dodnes existujících kategoriích \"Nejlepší scénář\" a \"Nejlepší hudba\". Dále se začali oceňovat počiny, které dnes už neexistují (kamera, objev roku pro herce a herečky, mladistvý herecký výkon).\n\nNejlepší film\nNejlepší režie\nNejlepší herečka\nNejlepší herec\nNejlepší herečka ve vedlejší roli\nNejlepší herec ve vedlejší roli\nNejlepší scénář\nNejlepší hudba\nObjev roku - herec\nObjev roku - herečka\nNejlepší kamera\nMladistvý herecký výkon\nZvláštní cena za prosazování významu obrazovky\n\n"}
{"id": "663352", "url": "https://cs.wikipedia.org/wiki?curid=663352", "title": "Ha-Merkaz ha-chofši", "text": "Ha-Merkaz ha-chofši\n\nha-Merkaz ha-chofši (: המרכז החופשי, \"Svobodný střed\") je bývalá izraelská politická strana.\n\nStrana byla založena 29. března 1967 v průběhu fungování šestého Knesetu zvoleného ve volbách roku 1965. Tři poslanci tehdy opustili politickou formaci Cherut. Šlo o Šmu'ela Tamira, Eli'ezera Šostaka a Avrahama Ti'ara. Důvodem k odchodu byly neshody s lídrem Cherutu, Menachemem Beginem. Během zbytku funkčního období Knesetu se k nim ještě připojil Šlomo Kohen-Cidon, který opustil svou mateřskou stranu Gachal. Frakce ha-Merkaz ha-chofši tak měla čtyři poslanecké mandáty.\n\nVe volbách roku 1969 strana samostatně kandidovala a získala 1,2 % hlasů, což jí zaručilo dva mandáty v sedmém Knesetu. Na poslanecká místa usedli Šmu'el Tamir a Eli'ezer Šostak. V průběhu funkčního období, před volbami v roce 1973 oba poslanci vstoupili do nové pravicové formace zvané Likud, do níž kromě frakce ha-Merkaz ha-chofši vplynuly i strany Cherut a Liberální strana (do té doby spojené v alianci Gachal) a také Rešima mamlachtit a Hnutí za Velký Izrael. Strana ha-Merkaz ha-chofši existovala i nadále, ale do voleb šla v rámci Likudu. Ve volbách roku 1973 získal Likud 39 mandátů a čtyři z toho připadly členům strany ha-Merkaz ha-chofši. Kromě Šmu'ela Tamira a Eli'ezera Šostaka to byli i Ehud Olmert a Akiva Nof. V roce 1974 ale kvůli vnitřním sporům odešli ovšem Eli'ezer Šostak a Ehud Olmert a založili vlastní politickou stranu nazvanou ha-Merkaz ha-acma'i (\"Nezávislý střed\"), která později splynula se stranou La'am. Šmu'el Tamir a Akiva Nof mezitím odešli kvůli sporům z Likudu a obnovili 26. října 1976 samostatnou frakci ha-Merkaz ha-chofši. V lednu 1977 rezignovali na křesla v Knesetu a v následujících volbách roku 1977 již kandidovali za jinou stranu, Demokratické hnutí za změnu.\n\n"}
{"id": "663355", "url": "https://cs.wikipedia.org/wiki?curid=663355", "title": "Live at the BBC (album, Dire Straits)", "text": "Live at the BBC (album, Dire Straits)\n\nLive at the BBC je koncertní album britské rockové skupiny Dire Straits, vydané v roce 1995 a nahrané většinou v roce 1978.\n\nVšechny skladby napsal Mark Knopfler, pokud není uvedeno jinak.\n\n"}
{"id": "663356", "url": "https://cs.wikipedia.org/wiki?curid=663356", "title": "MGMT", "text": "MGMT\n\nMGMT je americká alternativní rocková hudební skupina, kterou založili Benjamin Goldwasser a Andrew VanWyngarden v roce 2005. Po vydání prvního alba se členové jejich skupiny při živých vystoupeních, Matthew Asti, James Richardson a Will Berman, ke skupině připojili. Skupina vznikla na Wesleyan University a původně byl jejím vydavatelem Cantora Records, ale v roce 2006 podepsali smlouvu s Columbia Records a Red Ink.\n\nJejich první album jako MGMT, \"Oracular Spectacular\" se dostalo na 12. místo v UK Albums Chart a časopisem \"Rolling Stone\" bylo označeno za 18. nejlepší album desetiletí. Časopisem \"NME\" bylo označeno za nejlepší album roku 2008.\n\nV roce 2010 byla MGMT nominována na Grammy Award v kategorii Nejlepší nový umělec. Remix jejich singlu \"Electric Feel\" skupinou Justice vyhrál Grammy Award v kategorii Nejlepší neklasický remix.\n\nJejich druhé album, \"Congratulations\", vyšlo 13. dubna 2010. V září 2013 vyšla jejich třetí deska, pojmenovaná jednoduše \"MGMT\".\n\nV listopadu 2017 duo vystoupilo jako host při newyorských koncertech velšského hudebníka Johna Calea.\n\n\n\n\n\n\n"}
{"id": "663359", "url": "https://cs.wikipedia.org/wiki?curid=663359", "title": "Vědecký časopis", "text": "Vědecký časopis\n\nVědecký časopis je nejčastějším místem publikace výsledků výzkumu ve vědě, zejména v přírodních vědách a v biomedicíně. Oproti běžnému časopisu se liší tím, že články by měly procházet přísnou kontrolou kvality, tedy zejména metodologické správnosti. Autoři samozřejmě za své publikace nedostávají autorské honoráře. Články ve vědeckém časopise mívají obvykle podobnou strukturu, i když jsou časopisy obvykle poměrně úzce specializované. Ve vědeckém časopise se mohou objevit i jiné typy článků, ale měly by představovat menší část obsahu časopisu.\n\nVěda se v 16. a 17. století významným způsobem proměnila a tento vývoj se odrazil mimo jiné v její institucionalizaci. Prvním důležitým krokem byl vznik vědeckých společností jako Accademia dei Lincei či nejstarší učené společnosti na půdě Habsburské monarchie Societas eruditorum incognitorum in terris Austriacis založené v Olomouci.\nDruhou fází bylo zakládání vědeckých periodik. Dvě nejstarší vznikla v 17. století v Anglii a ve Francii: Philosophical Transactions of the Royal Society a Journal des sçavans, obě začaly vycházet v roce 1665. Nejstarším stále vycházejícím vědeckým periodikem v českém jazyce je Časopis Národního muzea, jehož první číslo vyšlo v roce 1827.\n\nAkademický výzkum se neobejde bez sdílení informací a zprostředkovávání výsledků dalším vědcům a odborné i laické veřejnosti. Významná část vědecké práce je zakončena publikací v následujících formách:\n\n\nVědecké časopisy se od ostatních časopisů v některých oblastech liší. Prvořadým typickým rysem je nějaká forma hodnocení kvality textů navrhovaných autory k publikaci, většinou formou tzv. „peer review“ (do češtiny někdy překládáno jako recenze nebo recenzní řízení), což znamená v ideálním případě anonymní hodnocení několika posuzovateli se takovou odborností, jaká odpovídá tématu článku předloženého k publikaci. Vlastní recenzní řízení trvá poměrně dlouhou dobu, není výjimkou ani recenzní řízení probíhající rok. Výsledkem recenzního řízení je rozhodnutí, zda článek bude přijat k publikaci. V některých vědeckých časopisech se autor dozví pouze výsledek (tj. přijat/nepřijat), ve většině vědeckých časopisů je ale redakce vstřícnější a v případě, že článek není přijat, je autor informován o připomínkách recenzentů a o tom, zda může být článek po vhodných úpravách přijat k publikaci.\n\nVědecké časopisy mohou být provozovány např. univerzitami jako neziskové aktivity, většina vědeckých časopisů je ale provozována za účelem tvorby zisku. V zásadě existují dva způsoby, jak nakladatel dosahuje zisku. Klasický model je založen na tom, že autoři zasílají své články redakci, a ta je, pokud projdou recenzním řízením, publikuje jako klasický papírový časopis, případně jako elektronický časopis s placeným přístupem. Zdrojem zisku jsou pak platby za papírové výtisky a platby za přístup k elektronickým výtiskům. Autor obvykle neplatí nic, i když u některých časopisů je požadována finanční spoluúčast autora např. na tisku barevných fotografií nebo na tisku stran přesahujících povolený stranový rozsah. Model Open Access je založen na tom, že články v elektronické podobě jsou volně k dispozici čtenářům; to nevylučuje dostupnost placené tištěné verze. Náklady spojené s publikací, tj. provoz redakce, provoz internetových stránek, odměny recenzentům atd., nese obvykle autor, méně často instituce sponzorující chod daného časopisu. Některé časopisy nabízejí hybridní model, tedy autor sám si zvolí, zda chce publikovat v klasickém modelu, nebo zda chce publikovat v modelu Open Access.\n\nVe vědeckém časopise se mohou objevit různé typy článků podle oboru časopisu, zejména:\n\nVedle těchto typů článků se mohou v menším měřítku objevit i další články, které již nemají charakter vědeckého výstupu, zejména jde o editoriály (\"Editorial\"), recenze knihy (\"Book Review\") nebo o společenská oznámení týkající se dané vědecké komunity (životní jubilea, úmrtí, oznámení o chystané konferenci, atd.).\n\nVědecký článek popisující výstup výzkumu má vžitou strukturu, která se sice mezi jednotlivými obory může lišit, ale obvykle pouze nepatrně:\n\nZejména u kratších forem článků mohou být některé sekce spojeny (obvykle Conclusion and Discussion). U papírově vycházejících časopisů se dbá na to, aby byl text stručný, takže někdy je text jen obtížně srozumitelný i odborníkovi a nemusí být na první pohled zřejmé, zda není v textu ukryto několik hrubých chyb. Elektronické publikování limitaci počtem stránek vesměs odstranilo a autoři jsou často povzbuzování k co nejpodrobnějšímu popisu použitých metod a k publikaci dalších dokumentů (\"Supplementary Material\"), např. obsáhlých tabulek surových dat, pořízených videonahrávek nebo virtuálních histologických preparátů. PLOS ONE dokonce, i když s malým úspěchem, povzbuzuje autory k tomu, aby jako přílohu k článku publikovali překlad článku do národního jazyka autorů.\n\nPřehledové články mají strukturu odpovídající spíše kapitole v učebnici. Jejich cílem je seznámit čtenáře-odborníka s pokroky v úzké oblasti, kterou se bezprostředně nezabývá.\n\nČasto se používají i označení zdůrazňující, že při tvorbě byly použity metody medicíny založené na důkazech. Jedná se zejména o sumarizaci předešlých výsledků provedenou sofistikovaným způsobem. Metaanalýza (\"Meta-Analysis]] statistickými nástroji sumarizuje výsledky předešlých vědeckých článků, zejm. klinických studií. Měla by být provedena tak, aby byly zahrnuty všechny výsledky. Systematický přehled (\"Systemic Review\") je do značné míry podobný metaanalýze, liší se především tím, že všechny předchozí výsledky jsou analyzovány spíše z hlediska odbornosti autora.\n\nPublikace výsledků výzkumu v různých periodikách má různý dopad na vědeckou komunitu. Zatímco v některých významných mezioborových časopisech je dopad mimořádně široký (Nature, Science), publikace v jiných časopisech znamená, že výsledek prakticky zapadne. Toto striktní dělení mělo mnohem větší význam v minulosti, kdy se vědec mohl dostat jen k těm výtiskům, které měl fyzicky v knihovně, případně si mohl různě složitě obstarávat samostatný výtisk/kopii článku (tzv. separát), dnes je díky snadné elektronické dostupnosti časopisů situace mnohem snazší, protože vědec si může článek stáhnout z internetu – klasický článek za poplatek, článek publikovaný formou Open Access zdarma.\n\nI tak má ovšem hodnocení významu časopisu velký význam. V časopisech hodnocených jako horší je větší pravděpodobnost, že budou publikovány výsledky, které jsou nepřínosným opakováním známého nebo metodicky natolik chybné, že je výsledek špatný. Neexistuje univerzální způsob hodnocení kvality vědeckého časopisu, protože různé vědecké obory mají různé publikační zvyklosti. Tak například publikace v národním jazyce je pokládána za nevhodnou v přírodních vědách a v biomedicíně, v některých společenských vědách s lokálním významem je zcela normální regionálně zajímavý poznatek publikovat v regionálně významném jazyce, protože se očekává, že odborníci, kteří se podobnou problematikou zabývají, příslušný jazyk dobře ovládají.\n\nV přírodních vědách vč. biomedicíny a v technických vědách je velmi často používaným ukazatelem kvality časopisu impakt faktor (IF), tedy průměrná citovanost článků za poslední dva roky. Pro svoji jednoduchost a snadnou dostupnost je široce používaný v řadě scientometrických aplikací, zejm. při administrativním hodnocení kvality výzkumu (v ČR známý „kafemlejnek“). Hlavní výhodou IF je to, že je snadno dostupný a snadno srovnatelný. Vedle toho má IF i řadu nevýhod a slabin. Zásadní nevýhodnou je to, že v různých i poměrně blízkých oborech panují různé citační zvyklosti. Hodnota IF je tak odvislá od oboru, např. pro časopisy v oboru Patologie má nejvyšší IF časopis \"Annual Review of Pathology: Mechanisms of Disease\" (25,794), pro časopisy v oboru Lesnictví má nejvyšší IF časopis \"Agricultural and Forest Meteorology\" (3,421).\n\nProtože IF nemají všechny vědecké časopisy, zejm. ne začínající, používají se pro orientační hodnocení kvality takových časopisů např. podíl přijatých článků (\"Acceptance Rate\"). Časopisy, které mají tento podíl příliš vysoký, jsou spíše málo kvalitní. I zde ovšem existují výjimky. Tak například některé významné a vysoce impaktové přehledové časopisy (např. Physiological Review) publikují pouze vyžádané přehledové články, takže k tisku jsou, i když ne nezbytně bez požadavků dalších úprav, přijaty téměř všechny rukopisy. Podobně časopisy PLOS mají poměrně vysoký podíl přijatých článků, protože jasně deklarovanou politikou redakce je, že recenze bude zaměřena jen na hrubé chyby a na hrubé posouzení vědecké hodnoty, vlastní hodnocení kvality je na čtenáři; dokonce jsou články doplněny prostorem pro komentáře registrovaných čtenářů.\n\nProtože došlo k propojení vědy a politiky, jsou vědci nuceni k publikování, i když nemají co říci, a kvůli získání grantů se málokdy najde článek, jehož závěrem je, že daný problém není nutné dále zkoumat. Ve světě existuje okolo 28000 vědeckých časopisů. Až 50 % vydaných článků ale kromě autora a recenzentů nikdo nečte.\n\nNěkolik vědeckých afér bylo spjato s tím, že recenzent byl ve skutečnosti zainteresován na výsledku nějaké studie, takže mu při hodnocení nevadily ani zcela zásadní nedostatky, které by měly znamenat odmítnutí textu. Některé seriózní časopisy proto přistupují k tomu, že recenzent je sice anonymní v okamžiku recenze, ale pokud je článek přijat k publikaci, je součástí článku i jméno recenzenta (recenzentů) a délka recenzního řízení. Nápadně rychlé recenzní řízení nebo např. nedávná společná publikace recenzenta a autora je známkou selhání.\n\nHybridní model tvorby zisku pro vydavatele může být rizikem, pokud autor již při odesílání deklaruje dobrovolný úmysl platit za článek (např. časopisy vydavatelství SAGE) nebo za rychlejší publikaci (např. časopis Radioengineering). Vyvstává zde riziko, že na recenzenta bude vyvíjen tlak, aby neodmítal článek, ze kterého plyne vyšší zisk.\n\nNěkdy bývají kontroverzní nálezy publikovány v časopisech, které se zabývají zcela jiným oborem, např. výsledek epidemiologického šetření je publikován v časopise zabývajícím se biochemií. Problémem je, že takový časopis obvykle nedisponuje recenzentem z adekvátního oboru, takže mohou být přehlédnuty i zcela zásadní metodologické chyby, které výsledek zcela znehodnocují.\n\nProtože je IF časopisu, ve kterém byly publikovány výsledky, základním nástrojem určení „hodnoty“ výzkumu a tedy i nástrojem řízení finančního toku, jsou vědci motivováni publikovat v časopisech s co nejvyšším IF. Snaha zvýšit IF může být korektní (propagace časopisu např. zasíláním ukázkových čísel) nebo nekorektní. Mezi nekorektní metody patří zejména zásahy editorů, kteří do publikovaných článků přidávají odkazy na související publikace v daném časopise. Někdy je k tomuto vyzýván autor (např. v časopise Česko-Slovenská patologie). Mezi nekorektní metody na straně autorů, ovšem metody vyžadující spolupráci redakce, patří excesivní autocitace a existence citačních bratrstev. V prvním případě autor ve svých textech nadměrně cituje vlastní články, ve druhém případě jde o vzájemné citace i nepříliš souvisejících článků.\n\nFirma Thomson Reuters, která spravuje databázi Web of Knowledge a uděluje IF, po těchto aktivitách cíleně pátrá a v případě zjištění pochybení časopisu IF odebere. Něco takového potkalo např. \"The Scientific World Journal\" (drobné pochybení, IF odebrán pouze na rok) nebo český \"Agricultural Economics\", dříve \"Zemědělská ekonomika\" (rozsáhlé nekorektní aktivity, IF odebrán dlouhodobě).\n\nStruktura vědeckého časopisu bývá někdy napodobována za účelem publikace myšlenek, které jsou vědeckou komunitou pokládány za vyvrácené nebo nesmyslné. Cílem je jednak vzájemné přesvědčování se členů skupiny o správnosti a jednak přesvědčování laiků, kteří nedokáží rozeznat, že nejde o vědecký časopis a tak prezentovaným tvrzením přikládají mnohem vyšší váhu. Společným rysem obvykle je absence nebo jen formální recenzní řízení. Takové časopisy pochopitelně nebývají indexovány v žádné databázi.\n\nDalším častým případem nápodoby struktury časopisu je agresivní obchodní model zneužívající Open Access: Je založen časopis, často napodobující i jméno již existujícího časopisu, a agresivně láká vědce všech oborů, zejm. začínající a druhořadé, na rychlou a poměrně levnou publikaci.\n\nTzv. „predátorské časopisy“ však využívají i prestižní instituce a nejsou doménou nízkopříjmových zemí.\n\n\n"}
{"id": "663360", "url": "https://cs.wikipedia.org/wiki?curid=663360", "title": "Live at the BBC (album, Electric Light Orchestra)", "text": "Live at the BBC (album, Electric Light Orchestra)\n\nLive at the BBC je koncertní dvojalbum britské rockové skupiny Electric Light Orchestra, nahrané v 70. letech 20. století a vydané v roce 1999.\n\nVšechny skladby napsal Jeff Lynne, výjimky jsou uvedeny.\n\n\n"}
{"id": "663363", "url": "https://cs.wikipedia.org/wiki?curid=663363", "title": "Ivica Kostelić", "text": "Ivica Kostelić\n\nIvica Kostelić (* 23. listopadu 1979, Záhřeb) je chorvatský reprezentant v alpském lyžování, specializující se na slalom a kombinaci, celkový vítěz Světové poháru v sezóně 2011 (velký křišťálový glóbus) a držitel tří malých křišťálových glóbů ze slalomu (2002, 2011) a kombinace (2011) za sezónní vítězství v těchto disciplínách.\n\nV roce 2003 se stal mistrem ve slalomu, je také trojnásobný stříbrný olympijský medailista ze ZOH 2006 v Turíně a ZOH 2010 ve Vancouveru. Na mistrovství světa 2011 v Ga-Pa dojel na třetím místě v Super G. K datu ukončení sezóny 2011 vyhrál 18 závodů světového poháru.\n\nMladší sestrou je bývalá lyžařka Janica Kostelićová, celková vítězka tří sezón světového poháru, čtyřnásobná olympijská vítězka a pětinásobná mistryně světa, která ukončila kariéru pro zranění.\n\nNa Zahajovacím ceremoniálu Zimních olympijských her 2014 v Soči se stal vlajkonošem chorvatské výpravy.\n\n"}
{"id": "663364", "url": "https://cs.wikipedia.org/wiki?curid=663364", "title": "Seznam členů osmého Knesetu", "text": "Seznam členů osmého Knesetu\n\nTento článek je seznam členů 8. Knesetu, který byl zvolen ve volbách v roce 1973, konkrétně 31. prosince 1973. Jeho funkční období trvalo až do zvolení následujícího (devátého) Knesetu v roce 1977.\n\n120 členů osmého Knesetu bylo rozděleno podle stranické příslušnosti následovně:\n\nAlon • Almogi • Amora'i • Ankorin • Arbeli-Almozlino • Bar'am • Ben Aharon • Ben Porat (odešel mezi nezařazené) • Cadok • Dajan • Dranicki (odešel do Mapam, pak návrat do Ma'arach) • Eban • Efrat (odešel do Mapam, pak návrat do Ma'arach) • Eli'av (odešel mezi nezařazené, pak do Ja'ad-Hnutí za lidská práva, pak do Nez. soc. frakce) • az-Zuabí (pak Šim'oni) • Feinerman (pak Hadar) • Galili • Givelber • Grossman (odešla do Mapam, pak návrat do Ma'arach) • Gueršoni (pak Joseftal) • Guez • Hakohen • Herlic • Hilel • Chalfon • Chariš • Ja'akobi • Jadlin • Jafe • Jariv (pak Alderoti) • Ješa'jahu • Kacav • Kargman • Karmel • Koren • Levin • Me'ir (pak Amir) • Moj'al • Namir • Navon • Ofer (pak Leket) • Peres • Rabin • Ronen (odešel do Mapam, pak návrat do Ma'arach) • Sapir (pak Frank) • Sarid • Šachal • Talmi (odešel do Mapam, pak návrat do Ma'arach) • Wertman • Zakin (odešel do Mapam, pak návrat do Ma'arach) • Zilberberg\n\nAbramov • Arens • Aridor • Bader • Be'eri • Begin • Drobles • Dici'an • Erlich • Flomin • Gruper • Halevy (odešel mezi nezařazené) (pak Kaufman) • Hurvic • Jedid • Jofe • Kac • Kešet • Kohen-Avidov • Kohen • Korfu • Kremerman • Landau • Levy • Lin • Moda'i • Nisim • Nof (odešel do ha-Merkaz ha-chofši) (pak Nasruddín) • Olmert • Pat • Perec • Rimalt • Jicchak Šamir • Šaron (pak Kohen) • Šechterman • Šostak • Šoval • Josef Tamir • Šmu'el Tamir (odešel do ha-Merkaz ha-chofši) (pak Linker)\n\nAbuchacira • Avtabi • Ben Me'ir • Burg • Hammer • Chazani (pak Friedman) • Melamed • Rafa'el • Scheinman • Warhaftig\n\nAbramovič (odešel do Agudat Jisra'el) • Kahana (odešel do Po'alej Agudat Jisra'el) • Lorinc (odešel do Agudat Jisra'el) • Poruš (pak Gross) • Verdiger (odešel do Po'alej Agudat Jisra'el)\n\nHausner (pak Golan) • Kol (pak Eli'ad) • Seidel (odešel do Likudu) • Ša'ari\n\nLevenbraun • Túbí • Vilner • Zi'ad\n\nAloni (odešla do Ja'ad-Hnutí za lidská práva, pak opět Rac) • Freedman (odešla do Ja'ad-Hnutí za lidská práva, pak do Nez. soc. frakce) • Mo'av (odešel do Ja'ad-Hnutí za lidská práva, pak opět Rac)\n\naz-Zuabí (sloučení s Ma'arach, pak Sjedn. arab. kandidátka) • Muadí (sloučení s Ma'arach, pak Sjedn. arab. kandidátka)\n\nPa'il\n\nAbú Rabía (sloučení s Ma'arach, pak Sjedn. arab. kandidátka)\n\n\"abecední řazení, nikoliv podle pozice na kandidátní listině\"\n\n"}
{"id": "663365", "url": "https://cs.wikipedia.org/wiki?curid=663365", "title": "Seznam vědeckých časopisů v oboru historie v Česku", "text": "Seznam vědeckých časopisů v oboru historie v Česku\n\nTento seznam vychází ze Seznamu recenzovaných neimpaktovaných časopisů (periodik) vydávaných v České republice, který každoročně akutalizuje Ministerstvo školství, mládeže a tělovýchovy České republiky.\n\n"}
{"id": "663366", "url": "https://cs.wikipedia.org/wiki?curid=663366", "title": "Live at the BBC (album, Robert Cray)", "text": "Live at the BBC (album, Robert Cray)\n\nLive at the BBC je koncertní album bluesového kytaristy a zpěváka Roberta Craye. Album bylo vydané v roce 2008, ale nahrané již 20. let předtím.\n\n"}
{"id": "663369", "url": "https://cs.wikipedia.org/wiki?curid=663369", "title": "Rodný dům Adolfa Hitlera", "text": "Rodný dům Adolfa Hitlera\n\nRodný dům Adolfa Hitlera se nachází v hornorakouském městě Braunau am Inn, kde se v minulosti nacházel hostinec s přístavbou a pokoji k pronájmu. V současné době se dům nepoužívá. Opravuje se jeho hlavní schodiště.\n\nAdresa domu byla od roku 1826 \"Předměstí 219\" a od roku 1890 předměstí \"Salcburk 15\". V domě byl již od 17. století hostinec a skládal se původně ze dvou budov. Od roku 1888 byl hostinec provozován manželi Dafnerovými. Mezi obyvatele domu patřil koncem 19. století celní úředník Alois Hitler a jeho třetí manželka Klára rozená Pölzlová, kteří žili se svými dětmi v jednom z bytů. Tam se narodil jako čtvrtý ze šesti dětí dne 20. dubna 1889 Adolf Hitler, který se později stal německým kancléřem a diktátorem.\n\nV roce 1891 zemřel majitel domu a hostinský Franz Dafner. Jeho vdova Helena Dafnerová, později provdaná za Jakuba Bachleitnera, vedla hostinec do roku 1911. Poté ho prodala. Nový majitel Josef Pommer provozoval hostinec v letech 1912–1938. V důsledku připojení Rakouska k nacistické německé říše jej získal Martin Bormann v roce 1938 za čtyřnásobek tržní hodnoty. Budova byla zrekonstruována a vydána k použití jako kulturní centrum s galerií a veřejnou knihovnou. Od let 1943–1944 zde byly vystaveny obrazy a sochy umělců z regionu, včetně Antona Filzmosera, Hermanna Mayrhofera (Passau), Josefa Karla Nerudy (Simbach am Inn), Huga von Preen, Martina Stachla a Franze Xavera Weidingera (Ried im Innkreis). Po osvobození Rakouska americkou armádou koncem druhé světové války, byla v galerii 1. listopadu 1945 otevřena výstava o koncentračních táborech. V roce 1952 byl dům vrácen bývalým vlastníkům. Do roku 1965 byl používán jako veřejná knihovna. Poté byla budova krátce využívána bankovní institucí. Od roku 1970 byla budova používána jako škola. Od roku 1977 slouží dům jako denní centrum a dílna pro osoby se zdravotním postižením.\n\nV roce 1989 město Braunau am Inn u příležitosti 100. narozenin Adolfa Hitlera na chodníku před domem vztyčilo vzpomínkový kámen vyrobený ze žuly v Mauthausenu. Město se tehdy distancovalo od Hitlera a přestalo prodávat suvenýry s nápisem připomínající Hitlera.\n\n"}
{"id": "663373", "url": "https://cs.wikipedia.org/wiki?curid=663373", "title": "Srdcová sedma (film)", "text": "Srdcová sedma (film)\n\nSrdcová sedma, anglicky Sliding Doors, je britsko-americký psychologicko-romantický film z roku 1998 režiséra a scenáristy Petera Howitta s Gwyneth Paltrow v hlavní roli. Jde o fiktivní dvojpříběh, který je zajímavě řešeným zamyšlením na tím, co všechno může lidský život pozměnit během velmi krátkého časového okamžiku, jaká náhoda napomůže změnit zcela jeho směr i jeho další průběh. V tomto konkrétním případě dojde k rozdvojení životního děje hlavní hrdinky tím, že Helen stihne nastoupit do konkrétní soupravy londýnského metra, což je jedna možná alternativa jejího životního příběhu, v opačném případě do konkrétní soupravy metra nestihne nastoupit a snímek pokračuje jinou možnou variantou jejího lidského příběhu. Obě možné varianty se v celém snímku vzájemně paralelně střídají s tím, že v jedné variantě Helene na konci filmu tragicky zahyne pod koly automobilu, ve druhé variantě filmu skončí snímek i přes vážný úraz na schodech a ztrátu nenarozeného dítěte celkem otevřeným a vcelku dost optimistickým happyendem.\n\nHelen (Gwyneth Paltrow) spěchá do práce v PR agentuře, cestou ve výtahu ji upadne náušnice na podlahu, vedle ní stojící muž (John Hannah) se pro ni shýbne a podá jí zpět. Přichází pozdě na poradu, kde jí ovšem šéfové sdělí, že byla na hodinu propuštěna z práce kvůli tomu, že si v pátek bez jejich vědomí vypůjčila několik lahví alkoholu původně určených pro firemní prezentace. Odchází zklamaná pryč, posléze vchází do londýnského metra.\n\nNa schodech do metra potká maminku s malou holčičkou, maminka však holčičku na poslední chvíli odstraní spěchající Helen z cesty a ona tak na poslední chvíli stihne poslední soupravu metra. Zde se během jízdy seznámí s mužem Jamesem, který jí pomáhal ve výtahu s náušnicí. Doma však načapá svého partnera Gerryho (John Lynch) s cizí ženou Lydií (Jeanne Tripplehorn) v posteli \"in flagranti\". Po krátké hádce od Garryho definitivně a navždy odchází pryč bydlet ke kamarádce. Po nějaké době se začne s Jamesem (John Hannah) scházet a zamiluje se do něj. Změní také svoje image, nechá si ostříhat vlasy, nabarví si je na blond, nakonec si vezme úvěr a na podkladě Jamesovy rady si založí svoji vlastní PR agenturu. Vztah s Jamesem se ale postupně zkomplikuje, Garry se jí sice marně snaží získat zpět, nicméně Helen zjistí, že s Jamesem také čeká dítě a James se jí začne vyhýbat. Nakonec také zjistí, že jí James lhal a že má svou manželku. Helen prožívá velmi intenzivní krizi, odchází na most vedoucí přes Temži, který stavěl její děd. Zde jí James v prudkém dešti nalezne a dohoní a všechno ji po pravdě vysvětlí. Z radosti nedává pozor a přehlédne projíždějící automobil, který ji srazí na vozovku. V nemocnici pak svým zraněním podlehne a zemře.\n\nNa schodech do metra jí malounko zdrží maminka s malou holčičkou (která jí neuhne z cesty) a metro jí před nosem ujede, rozhlas v metru hlásí, že další souprava metra má kvůli technickým obtížím velké zpoždění. Helen tedy vychází ven a mává na londýnské taxi. Zde ji znenadání přepadne zloděj a snaží se jí ukrást kabelku, což se mu nakonec povede, Helen je lehce poraněna, autem odjíždí k ošetření k lékaři. Domů přijde opožděně takže se jen těsně mine s Garryho (John Lynch) milenkou Lydií (Jeanne Tripplehorn) a Geerymu se podaří všechny stopy po jejich předchozím milování nakonec s obtížemi přece jen odstranit, ona tak i přes určité malé podezření zůstává bydlet s Garrym. Nechá se zaměstnat jako servírka. Gerry ji však dál podvádí s Lydií a všelijak to maskuje. Přichází s Garrym do jiného stavu. Nakonec se ale všechno provalí a Helen se velice rozzlobí, při honičce na schodech upadne a těžce se poraní, o dítě sice přijde ale nezemře. Ještě v nemocnici se s Garrym definitivně rozejde, v nemocničním výtahu ji upadne náušnice na podlahu, vedle ní stojící muž (John Hannah) se pro ni shýbne a podá jí zpět a podívají se na sebe...\n\nScenárista a autor námětu Peter Howitt získal za scénář k tomuto filmu Evropskou filmovou cenu.\n\n"}
{"id": "663377", "url": "https://cs.wikipedia.org/wiki?curid=663377", "title": "Třída TR-1700", "text": "Třída TR-1700\n\nTřída TR-1700 či třída Santa Cruz je třída dieselelektrických útočných ponorek argentinského námořnictva. Jedná se o čistě exportní typ vyvinutý německou loděnicí Thyssen Nordseewerke pro země, které doposud provozovaly druhoválečné americké ponorky modernizované v rámci programu GUPPY (menší varianty TR-1400 a TR-1000 nebyly postaveny). Argentina objednala šest lodí této třídy, kvůli finančním problémům se jí ale podařilo dokončit pouze dvě – \"Santa Cruz\" (S-41) a \"San Juan\" (S-42). První je stále v aktivní službě a tvoří jádro argentinských ponorkových sil, druhá se 15. listopadu 2017 z neznámých příčin potopila asi 460 km jihovýchodně od Comodoro Rivadavia.\n\nArgentina dne 30. listopadu 1977 objednala stavbu čtyři člunů typu TR-1700 a dvou TR-1400, přičemž v roce 1982 byl kontrakt změněn na šest ponorek typu TR-1700. První dvě přitom byly postaveny v loděnicích Thyssen Nordseewerke v Emdenu a zbylou čtveřici měla postavit argentinská loděnice Astillero Domecq Garcia sídlící v Buenos Aires. Kýly ponorek \"Santa Cruz\" a \"San Juan\" byly založeny v letech 1980 a 1982, přičemž do operační služby byly zařazeny v letech 1984 a 1985. V samotné Argentině byly rozestavěny ponorky \"Santa Fe\" (S-43), \"Santiago del Estero\" (S-44) a nepojmenované čluny S-45 a S-46 u kterých bylo dosaženo jen malého pokroku. Ekonomická krize nakonec zabránila tomu, aby je Argentina dokončila. \"Santiago del Estero\" se podařilo dokončit ze 30 % a \"Santa Fe\" z 52 % (někdy se uvádí 70 %).\n\nTřída TR-1700:\n\nPonorky ve své době měly velmi moderní konstrukci a byly projektovány s ohledem na vysokou rychlost, vytrvalost a odolnost. Mají jednotrupou koncepci s trojicí palub v přední části a dvojicí v zadní. Hloubková kormidla jsou umístěna na věži a zadní řídící plochy mají křížové uspořádání. Trup je dvojicí vodotěsných přepážek rozdělen do tří sekcí. Výzbroj ponorek tvoří šest 533mm torpédometů uspořádaných ve dvou řadách po třech. Celkem mohou nést až 22 torpéd. Základní typy představují německá protilodní torpéda SST-4 a americká protiponorková torpéda Mk 37C.\n\nPohonný systém tvoří čtyři diesely MTU 16V652 MB80, čtyři generátory a jeden elektromotor Siemens. Lodní šroub je jeden. Nejvyšší rychlost dosahuje 13 uzlů na hladině a 25 uzlů pod hladinou. Maximální hloubka ponoření je 300 metrů.\n\nDne 15. listopadu 2017 byl ztracen kontakt s ponorkou \"San Juan\". Dne 17. listopadu 2018 byl vrak ponorky nalezen společností Ocean Infinity cca 600 kilometrů východně od patagonského města Comodoro Rivadavia. Vrak se nachází v hloubce 920 metrů. Jeho průzkum prokázal, že došlo k implozi.\n\n\n"}
{"id": "663379", "url": "https://cs.wikipedia.org/wiki?curid=663379", "title": "Robert Cray", "text": "Robert Cray\n\nRobert Cray (* 1. srpen 1953, Columbus, Georgia) je americký bluesový kytarista a zpěvák.\n\n\n"}
{"id": "663382", "url": "https://cs.wikipedia.org/wiki?curid=663382", "title": "George Akerlof", "text": "George Akerlof\n\nGeorge Arthur Akerlof (* 17. června 1940 New Haven) je americký ekonom a profesor ekonomie na Kalifornské univerzitě v Berkeley. \n\nV roce 2001 spolu s Michaelem Spencem a Josephem Stiglitzem získal Cenu Švédské národní banky za rozvoj ekonomické vědy na památku Alfreda Nobela za „analýzu trhů při existenci asymetrických informací“. Je mimo jiné spoluautorem knihy \"Živočišné pudy\" (2009, česky 2010).\n\nManželkou Georgeho Akerlofa je významná ekonomka Janet Yellenová.\n\nNarodil se v New Havenu, Spojených státech amerických, jako syn Rosalie Grubber (rozené Hirschfelder) a Gösta Åkerlöfa, který byl chemikem a vynálezcem. Jeho matka pocházela z židovské rodiny, která emigrovala z Německa a jeho otec byl švédský přistěhovalec. Akerlof absolvoval v roce 1958 Lawrenceville School. V roce 1962 získal titul BA na Yale University a v roce 1966 doktorát na MIT. Mezi lety 1978-1980 vyučoval na London School of Economics. \n\nJeho manželka je Janet Yellenová, která byla předsedkyní rady guvernérů Federálního rezervního systému a emeritní profesorka na UC Berkeley's Haas School of Business. Je bývalou prezidentkou a generální ředitelkou Federální rezervní banky v San Franciscu a bývalou Předsedkyní rady ekonomických poradců prezidenta Billa Clintona. Jejich syn, Robert Akerlof, má doktorát z ekonomiky na Harvardské univerzitě a vyučuje na University of Warwick.\n\n= Přínosy ekonomii =\n\nMezi nejznámější dílo Akerlofa patří \"Trh citrónů\" (v originále The Market for Lemons - Quality Uncertainty and the Market Mechanism). Dílo bylo publikované v roce 1970 v Quarterly Journal of Economics. V tomto díle Akerlof identifikoval závažné problémy, které postihují trhy charakterizované asymetrickými informacemi. Za to mu byla následně udělena Nobelova cena za ekonomii. Akerlof a spoluzakladatelka a bývalá předsedkyně Fedu, Janet Yellen, v modelech mzdové efektivity trhu práce navrhují zdůvodnění hypotézy efektivnosti mezd, v níž zaměstnavatelé platí nad mzdou zúčtování v rozporu se závěry neoklasické ekonomiky.\n\nAkerlof používá trh s ojetými vozy jako příklad problému nejistoty kvality. Ojetý vůz je takový, když je vlastnictví převedeno z jedné osoby na druhou po době používání prvním majitelem a nevyhnutelným opotřebením. Existují dobré ojeté vozy (které jsou označeny jako \"broskve\") a vadné ojeté vozy (to jsou právě \"citrony\"). To obvykle v důsledku záleží na několika, ne vždy, sledovatelných proměnných jako je styl jízdy majitele, kvalita a frekvence údržby a historie nehod. Z důvodu, že je mnoho důležitých mechanických částí a dalších prvků na první pohled skrytých a nejsou snadno přístupné pro kontrolu, kupující automobilu předem neví, zda se jedná o \"broskev nebo citron\". Takže nejlepší odhad kupujícího pro dané auto je, že auto má průměrnou kvalitu; v souladu s tím bude kupující ochoten zaplatit pouze cenu automobilu o známé průměrné kvalitě. To znamená, že majitel pečlivě udržovaného, ​​nikdy nezneužívaného, ​​dobrého ojetého vozu nebude schopen získat dostatečně vysokou cenu, aby se mu prodej tohoto vozu vyplatil.\n\nMajitelé dobrých aut proto nebudou uvádět svá auta na trh ojetých vozů. Stahování dobrých automobilů snižuje průměrnou kvalitu automobilů na trhu, což způsobuje, že kupující revidují svá očekávání vůči danému vozu. To zase motivuje majitele středně dobrých vozů, aby neprodávali a tak dále. Výsledkem je, že trh, na kterém jsou asymetrické informace týkající se kvality, vykazuje vlastnosti podobné vlastnostem popsaným v Greshamově zákonu: špatné vede k dobrému. (Ačkoli se Greshamův princip vztahuje konkrétněji na směnné kurzy, je možné čerpat modifikované analogie).\n\nV jeho poslední práci (článek Economics and Identity publikován v The Quarterly Journal of Economics v roce 2000), Akerlof a jeho kolega Rachel Kranton z Univerzity v Duke vkládají sociální identitu do formální ekonomické analýzy, díky tomu vzniká ekonomie identity. Akerlof a Kranton, kteří v tomto díle čerpají ze sociální psychologie a dalších oborů, které nepatří do ekonomie, popisují to, že jedinci si nevybírají služby a výrobky pouze podle toho zda se jim líbí či nelibí. Velkou roli v tomto ohledu hrají sociální normy, které jim říkají jak se mají chovat. V článku popisují jak je v ekonomii tento fakt zahrnout.\n\nKe konci 90. let 20. stol. se Akerlof zapojil do debaty o legální potraty. Ve článcích zveřejněných v The Quarterly Journal of Economics, The Economic Journal a dále, Akerlof popisuje fenomén, který nazval \"\"reproduktivní šok technologie\".\" Tvrdí, že nové \"technologie\", které vznikly při sexuální revoluci na konci 20. stol. jako například antikoncepční prostředky a legální potraty, tak nejenže nezastavily úpadek klasické rodiny (myšleno oba rodiče žijí spolu se svým dítětem), ale naopak napomohly tento trend zvýšit. Například, možnost legálního potratu nyní umožňuje mužům vidět jejich potomka jako produkt ženské vědomé možnosti, nežli jako produkt společného sexuálního styku. Tím pádem toto podporuje biologické otce nejen aby odmítli povinnost oženit se s matkou ale zároveň to níčí ideu rodičovských povinností.\n\nV roce 1933 Akerlof a Paul Romer vytvořili \"Looting: The Economic Underworld of Bankruptcy for Profit\" (Loupení: Ekonomické podsvětí bankrotu za záminkou výdělku), popisující jak za určitých podmínek, majitelé firem se rozhodnou, že je pro ně osobně více výdělečné \"vyloupit\" (loot) firmu a \"extrahovat jmění\" z těchto firem, než raději je zkusit zachránit aby mohli prosperovat.\n\n\n\n\n\n\n"}
{"id": "663388", "url": "https://cs.wikipedia.org/wiki?curid=663388", "title": "6. ročník udílení Zlatých glóbů", "text": "6. ročník udílení Zlatých glóbů\n\n6. ročník udílení Zlatých glóbů se konal 16. března 1949 v Los Angeles. Ani tentokrát Asociace zahraničních novinářů v Hollywoodu neuvedla nominace, ale jenom vítěze za předešlý rok. V kategorii \"Nejlepší film\" byly vítězné hned dva snímky. Poprvé (a naposled) se Zlatý glóbus dostal do bývalého Československa. Herec Ivan Jandl jej získal za svůj výkon v dramatickém filmu \"Poznamenaní\". Cenu si vzhledem k politické situaci v zemi převzít nemohl. Jandl získal za stejnou roli i Oscara a obě jeho ceny jsou dodnes v Národním filmovém archivu.\n\nNejlepší film\nNejlepší režie\nNejlepší herečka\nNejlepší herec\nNejlepší herečka ve vedlejší roli\nNejlepší herec ve vedlejší roli\nNejlepší scénář\nNejlepší hudba\nNejlepší kamera\nMladistvý herecký výkon\nNejlepší film podporující porozumění mezi národy\nNejlepší zahraniční film\n\n"}
{"id": "663394", "url": "https://cs.wikipedia.org/wiki?curid=663394", "title": "Badachšán", "text": "Badachšán\n\nProvincie Badachšán ( , ) je afghánská provincie na severovýchodě země v podhůří Hindukúše. Hlavním městem je Fajzábád. Provincie je tvořena 13 kraji.\nOblast Badachšán byla součástí Sásánovské říše. Název je odvozen od středoperského \"badachš\" což byl sásánovský šlechtický titul.\n\nBadachšán a Pandžšír byly jedinými provinciemi, které se Tálibánu nepodařilo dobýt a začlenit do svého emirátu. Tato oblast až do invaze americké armády do Afghánistánu pod kontrolou tzv. Severní aliance.\n\nNavzdory obrovským zásobám nerostného bohatství je Badachšán jednou z nejchudších oblastí nejen Afghánistánu, ale celosvětově. Opiový mák je zde jediným skutečným zdrojem příjmů obyvatel. Z důvodu nedostatku infrastruktury a naprosté nedostupnosti tohoto území a tedy i lékařské péče je zde celosvětově také jedna z nejvyšších úmrtností rodiček, mateřská mortalita.\n\nZdejší naleziště vzácných kamenů jsou historicky proslulá, těží se v Badachšánu už od dávných dob: Kameny odtud obdivovali i perští králové. Například Marco Polo zmiňoval balasrubíny těžené v Šugnanu, takový spinel je i ve Svatováclavské koruně.\n\nTradičně se tu po tisíciletí těží lazurit, v podobě lapis lazuli: Ultramarín. V době sovětské okupace z jeho prodeje byly financovány povstalecké jednotky bojující proti sovětům a později i jednotky Severní aliance bojující proti Tálibánu. Odhaduje se, že doly v okrese Kuran wa Munjan skrývají ještě 1 290 tun lazulu.\n\nV nedávné době bylo v Badachšánu objeveno další rozsáhlé naleziště, tentokrát smaragdů a rubínů.\n\n\n"}
{"id": "663396", "url": "https://cs.wikipedia.org/wiki?curid=663396", "title": "Milan Mráz", "text": "Milan Mráz\n\nMilan Mráz (20. února 1939 Praha – 14. prosince 2010 Praha) byl český filosof, historik filosofie a překladatel, ředitel Filosofického ústavu AV ČR.\n\nProtože nedostal doporučení ke studiu na gymnáziu, vystudoval průmyslovou školu a po maturitě v letech 1957–1972 pracoval ve stavebnictví. V letech 1966–1972 studoval externě na FF UK filosofii, latinu a řečtinu. Roku 1972 byl na základě konkurzu přijat do oddělení dějin filosofie tehdejšího Ústavu pro filosofii a sociologii ČSAV (později Filozofický ústav AV ČR), kde pak působil až do konce života. Doktorát získal v oboru klasická filologie prací \"Akolúthésis v Aristotelově logice\" v roce 1975, v roce 1982 pak obhájil kandidátskou práci \"K implikaci v Aristotelově logice\". V letech 1990–1992 byl předsedou Vědecké rady FÚ a v letech 1992–2001 jeho ředitelem. Od roku 1993 pak působil i jako pedagog v Ústavu filosofie a religionistiky FF UK, kde přednášel především o antické filosofii a zvláště o Aristotelovi. V roce 2002 byl jmenován docentem UK v oboru filosofie.\n\nVe své odborné a badatelské činnosti se zaměřoval především na Aristotelovu filosofii a dále na aristotelismus v dějinách filosofie (zvl. pozdně středověké). Velmi se také zasloužil o překládání Aristotelových spisů do češtiny - připravil k vydání překlady několika spisů z pozůstalosti Antonína Kříže (např. \"Topiky\", \"O sofistických důkazech\", \"O vzniku a zániku\", \"Malá přírodovědecká pojednání\"); sám také vytvořil nový překlad \"Poetiky\", části \"Politiky\" a Porfyriova \"Úvodu k Aristotelovým Kategoriím\". V poslední době pracoval na novém překladu \"Kategorií\" a \"Fyziky\".\n\n\n\n\n"}
{"id": "663398", "url": "https://cs.wikipedia.org/wiki?curid=663398", "title": "Evaristo Dall'Abaco", "text": "Evaristo Dall'Abaco\n\nEvaristo Felice Dall’Abaco (12. července 1675, Verona – 12. července 1742, Mnichov) byl barokní italský houslista, čelista a hudební skladatel.\n\nDall’Abaco byl jako houslista a čelista pravděpodobně žákem Giuseppe Torelliho. Roku 1696 se v Modeně nejednou setkal s Tomasem Antoniem Vitalim. Od roku 1704 byl čelistou komorního orchestru na mnichovském dvoře.\n\nV letech 1704–1715 následoval kurfiřta Maxmiliána II. Emanuela do exilu (po porážce Bavorska ve válce o španělské dědictví), nejdříve do Bruselu, později do Monsu a od roku 1709 do Compiègne. Tak se jeho syn, pozdější bonnský dvorní muzikus Joseph Dall' Abaco narodil roku 1710 v Bruselu. Během této doby měl skladatel příležitost důvěrně se seznámit s francouzským stylem.\n\nRoku 1715 se Maximilián Emanuel vrátil zpět do Mnichova a Dall´Abaco byl jmenován komorním koncertním mistrem a kurfiřtským radou (tento titul byl pro hudebníka neobyčejnou poctou) a na těchto postech působil do roku 1740. Za vlády Maxmiliánova nástupce Karla Albrechta (od roku 1726) se jeho vliv vytrácel a Dall´Abaco se stáhl v roce 1740 do soukromého života na penzi. O dva roky později, v roce 1742 v Mnichově zemřel.\nDall´Abaco byl pohřben v Mnichově na hřbitově u kostela sv. Salvatora, hřbitov však byl v roce\n1788 zrušen. Místo posledního odpočinku jeho i řady dalších osobností, které zde rovněž byly pohřbeny, připomíná bronzová pamětní deska na severní straně kostela. Text o Dall´Abacovi zní: \"\"Evarist Dall’Abaco, Hofkonzertmeister und Tondichter, † 1742\"\" (\"Evarist Dall’Abaco, dvorní koncertní mistr a hudební skladatel, † 1742)\".\n\nRoku 1934 byla po Dall´Abacovi pojmenována v Mnichově ulice (\"Abacostraße\"); od roku 1988 nese symfonický orchestr Univerzity Ludvíka Maxmiliána v Mnichově (\"Ludwig-Maximilians-Universität München\") jeho jméno. Je po něm pojmenována rovněž konzervatoř ve Veroně.\n\nDall’Abacova hudební tvorba zahrnuje šest tiskem vydaných sbírek, které vznikly v letech 1708–1735. Zkomponoval 24 houslových sonát, 12 sonát pro trio, 12 \"Concerti da chiesa\" (kostelní koncerty) a řadu Concerti grossi a houslových koncertů. Ve svém raném díle převzal styl Arcangela Corelliho, později využíval prvků převzatých z francouzské galantní hudby.\n\n\n\n\n\n"}
{"id": "663399", "url": "https://cs.wikipedia.org/wiki?curid=663399", "title": "Libyjské námořnictvo", "text": "Libyjské námořnictvo\n\nLibyjské námořnictvo je součástí ozbrojených sil Libye. Personál námořnictva tvoří 8000 osob. Jeho hlavním posláním je pobřežní obrana. Jádrem jeho sil jsou 2 fregaty, 2 korvety a raketové čluny. Hlavní síly námořnictva doplňuje libyjská pobřežní stráž. Základny jsou Al Khums, Benghází, Misuráta, Tobruk, Tripolis a Darnah.\n\nLibyjské námořnictvo bylo založeno roku 1962 za vlády krále Idrise I. Po jeho svržení a nastolení režimu plukovníka Kaddáfího, se stalo jedním z nejsilnějších afrických námořnictev (z 200 mužů v roce 1966 se zvětšilo až na současných 8000 mužů). Zůstalo ale závislé na dodávkách výzbroje a náhradních dílů ze zahraničí. Technikou ho přitom zásoboval především Sovětský svaz. Jeho problémem však byl nedostatečný výcvik personálu, který měl obsluhovat moderní zbraňové systémy.\n\nRozvoj libyjského námořnictva začal v 70. letech 20. století. Ve Velké Británii byla loděnicí Vosper v letech 1968–1973 postavena fregata \"Dat Assawari\" (byla objednána ještě před převratem), kterou na konci 70. let doplnily čtyři korvety třídy \"Assad al-Tadjier\", postavené v Itálii, dvanáct sovětských raketových člunů projektu 205U (v kódu NATO třída \"Osa II\") a tři raketové čluny dánského typu \"Soloven\". V letech 1976–1983 navíc SSSR dostal šest ponorek Projektu 641 (v kódu NATO třída \"Foxtrot\"). V 70. letech též byly získána výsadková plavidla, přestože tento typ lodí neměl vysokou prioritu. Jednalo se o lodě \"Ibn Houf\" a \"Ibn Harissa\" postavené ve Francii a čtyři jednotky polské třídy \"Polnocny C\".\n\nV 80. letech námořnictvo ještě posílilo. SSSR mu dodal dvě fregaty Projektu 1159R (v kódu NATO třída \"Koni III\"), čtyři korvety Projektu 1234E (v kódu NATO třída \"Nanuchka II\") a osm minolovek Projektu 266M (v kódu NATO třída \"Natya\"). Francie v první polovině 80. let dodala deset raketových člunů třídy \"Combattante II\", které ke konci dekády doplnily čtyři raketové čluny jugoslávské třídy \"Kobra\".\n\nStátní podpora terorismu vedla k tomu, že se Libye několikrát dostala do menších střetů s USA. Americké letouny například v roce 1985 bombardovaly Tripolis a Benghází. Hlavním střetem, ve kterém bylo námořnictvo nasazeno byl incident v zálivu Velká Syrta v noci z 24. na 25. března 1986. Americké palubní letouny tehdy potopily korvetu \"Ean Zakut\" projektu 1234 a raketový člun \"Waheed\" třídy \"Combattante II\". Další lodě poškodily.\n\nEmbargo uvalené na Libyi v roce 1981 velice ztížilo údržbu stávajících lodí a akvizice nových jednotek. Situaci ještě zhoršil rozpad SSSR po skončení studené války. Po zrušení embarga v roce 1999 byly u některých lodí provedeny potřebné generální opravy, které probíhaly zejména v chorvatské loděnici Adria Mar. Papírově je tak libyjské námořnictvo stále poměrně silné, fakticky je ale jeho efektivita nízká a řada jeho lodí nebojeschopná.\n\nJednotky námořnictva se zapojily do povstání, které v Libyi vypuklo v roce 2011. Dne 21. února jednotky námořnictva věrné Kaddáfího režimu ostřelovaly části Tripolisu. V Benghází se naopak některé jednotky – mezi nimi i \"Al Hani\" jedna z fregat projektu 1159R a jedna z raketových korvet projektu 1234E – přidaly na stranu povstalců. Fregata \"Al Hani\" se poté stala vlajkovou lodí námořnictva povstalců. Naopak plavidla věrná Kaddáfímů se stala cílem útoků letadel NATO, což bylo zdůvodněno například jejich pokusy o zaminování přístupů k obléhané Misurátě. Při útocích 20. května NATO oznámilo zasažení celkem osmi plavidel. Zničena tak byla druhá libyjská fregata \"Al Ghardabia\", kterou zaháhly pumy Paveway svržené z britských útočných letadel Tornado GR.4.\n\n\n\n\n\n\n\n"}
{"id": "663400", "url": "https://cs.wikipedia.org/wiki?curid=663400", "title": "Chrtové ze Rtína", "text": "Chrtové ze Rtína\n\nChrtové ze Rtína je starý český rod vladyků a později svobodných pánů ze Rtína.\n\nJáchym Chrt ze Rtína, jemuž byl v roce 1629 potvrzen panský stav, zakoupil do svého držení některé statky na Prácheňsku a roce 1641 zdědil statek Heřmaničky. Ve druhé polovině 17. století vlastnila Anna Chrtová ze Rtína statek Zborov u Českých Budějovic, který po ní získal její syn Karel Rudolf.\n\nDalší varianta tohoto jména byla rovněž Chrt z Ertin (Ertína).\n\nStejného původu jsou Lapáčkové a Sádlové z Vražného a Vítové ze Rzavého.\n\n"}
{"id": "663402", "url": "https://cs.wikipedia.org/wiki?curid=663402", "title": "Ormoy-la-Rivière", "text": "Ormoy-la-Rivière\n\nOrmoy-la-Rivière je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 52 km.\n\nObcí protéká řeka Juine.\n\nSousední obce: Étampes a Boissy-la-Rivière.\n\n\"Počet obyvatel\"\n"}
{"id": "663426", "url": "https://cs.wikipedia.org/wiki?curid=663426", "title": "Morigny-Champigny", "text": "Morigny-Champigny\n\nMorigny-Champigny je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 47 km.\n\nObcí protéká řeka Juine.\n\nSousední obce: Brières-les-Scellés, Étréchy, Auvers-Saint-Georges, Étampes, Bouville, La Forêt-Sainte-Croix a Puiselet-le-Marais.\n\n\"Počet obyvatel\"\n"}
{"id": "663427", "url": "https://cs.wikipedia.org/wiki?curid=663427", "title": "Miroslav Šťastný", "text": "Miroslav Šťastný\n\nMiroslav Šťastný (* 5. dubna 1932 Bělá pod Bezdězem) je český vysokoškolský pedagog, odborník v oblasti parních turbín a turbostrojů.\n\nV roce 1956 absolvoval Fakultu strojní ČVUT v Praze, a v letech 1966–1967 studijní pobyt na Technische Universität Dresden. V roce 1990 obhájil disertaci doktora věd v oboru Termomechanika a mechanika tekutin. V roce 1998 byl jmenován profesorem pro Energetické stroje a zařízení. Jeho práce jsou obsaženy ve 200 publikacích v odborných časopisech. Od roku 2004 je expertem Evropské komise v Bruselu.\n\nDne 28. října 2012 mu byla udělena prezidentem republiky Václavem Klausem Medaile za zásluhy o stát v oblasti vědy - parních strojů a turbosoustrojí.\n\nMiroslav Šťastný je laureátem soutěže Česká hlava 2008 za vyřešení problémů s vibracemi vysokotlakých potrubí při uvádění jaderné elektrárny Temelín do provozu.\n\n"}
{"id": "663428", "url": "https://cs.wikipedia.org/wiki?curid=663428", "title": "Vzpoura vězňů v Leopoldově", "text": "Vzpoura vězňů v Leopoldově\n\nVzpoura vězňů v Leopoldově byla největší vězeňskou vzpourou v bývalém Československu, která se odehrála v roce 1990. K jejímu potlačení byla nasazena i armáda. Byla odstartována amnestií Václava Havla. Ta se totiž nevztahovala na všechny vězně. Potlačení vzpoury vyvolalo obdiv zahraničních odborníků. Přesto někteří novináři a politici označili zásah za brutální a došlo k odvolání velitele zásahu.\n15. března 1990 217 vězňů vyhlásilo hladovku a vytlačilo dozorce z ubytovacích prostor. Brzy se počet bouřících rozrostl a věznice byla trestanci obsazena. Vůdce vzpoury se prohlásil ředitelem věznice. 150 vězňů, kteří se vzpoury odmítli účastnit, bylo drženo jako rukojmí. Začalo rabování a ničení věznice. Bezpečnostní složky v této době vyčkávaly.\n\nTeprve 28. března se rozhodlo o rychlém vyřešení situace. Tím byl pověřen Andrej Sámel. Zprvu se pokusil vyjednávat. Nakonec byl proveden zásah. Bylo při něm použito i 6 obrněných transportérů. Vězni používali ručně vyrobené zápalné lahve, kovové tyče s bodly, dýky, mačety, boxery nebo pouhé žiletky. Zasahující museli bojovat stylem muže proti muži. Po 2 a půl hodinách byla věznice obsazena bezpečnostními složkami. Škody činily téměř tehdejších 30 milionů korun a 5 budov z 11 bylo zničeno.\n\nSoud v Bratislavě soudil 73 vězňů, z toho 61 odsoudil, 5 bylo osvobozeno a 6 vyloučeno k samostatnému soudnímu jednání. Tresty byly v celkové výši 345 let a 10 měsíců vězení. Nejvyšší trest činil 14 a půl roku. Nejnižší 18 měsíců.\n\nDne 23. listopadu 1991 došlo v Leopoldově k útěku 7 vězňů. Jedním z nich byl i vůdce leopoldovské vzpoury Polgári. Při této události byli zabiti 4 dozorci (3 z nich zabil sám Polgári). Na útěku byli všichni chyceni. Polgári byl nakonec odsouzen na doživotí a je mezi vězni považován za legendu.\n\n"}
{"id": "663430", "url": "https://cs.wikipedia.org/wiki?curid=663430", "title": "Pandžšír", "text": "Pandžšír\n\nProvincie Pandžšír ( ) je jedna z 34 afghánských provincií, která vznikla v roce 2004 oddělením jihozápadní části provincie Parván. Název provincie v překladu zní \"pět lvů\". Provincie má rozlohu 3.610 km² a 139 000 obyvatel. Hlavním městem je Bázárak.\n\nOblast Pandžšíru byla v 80. letech centrem odporu proti sovětské okupaci. Povstalci pod vedením Ahmada Šáha Masúda využívali nedostupnosti hornatého terénu a brilantní Masúdovy taktiky. Sovětská armáda se pokoušela několikrát neúspěšně oblast ovládnout, což vyvolalo rozsáhlou emigraci obyvatel hlavně do Íránu a Pákistánu. Po nástupu Tálibánu se obyvatelé provincie postavili na odpor a uhájili tuto oblast až do jeho pádu v roce 2001. V současné době je v Pandžšíru na rozdíl od ostatních provincií relativní klid. O to více však vystupují na povrch drsné podmínky života ve vyprahlé a během zimy zase promrzlé krajině. Veškerý život v provincii se odehrává na březích stejnojmenné řeky, která pramení vysoko v zasněžených horách a vytváří široké Pandžšírské údolí. Její proud pohání kamenný mlýn i vodní elektrárnu na dolním toku. Ta ale pracuje pouze čtyři hodiny denně. V hlavním městě Bázáraku je tržiště s dobytkem a ovcemi.\n\n"}
{"id": "663435", "url": "https://cs.wikipedia.org/wiki?curid=663435", "title": "Karel Hugo Kepka", "text": "Karel Hugo Kepka\n\nKarel Hugo Kepka (26. července 1869 Plzeň – 30. června 1924 Brno) byl český architekt a vysokoškolský pedagog.\n\nVystudoval Českou vysokou školu technickou v Praze, kterou dokončil v roce 1893 a na které pak také pracoval jako asistent. Od roku 1898 působil v Brně, nejprve jako profesor České státní průmyslové školy. Od roku 1901 vyučoval na brněnské České vysoké škole technické, v letech 1915–1917 byl jejím rektorem. V letech 1908–1909 a 1911–1912 byl děkanem tamního odboru stavebního inženýrství a v letech 1920–1921 prvním děkanem odboru architektury a pozemního stavitelství.\n\nNavrhoval budovy v historizujícím slohu.\n\n\n"}
{"id": "663437", "url": "https://cs.wikipedia.org/wiki?curid=663437", "title": "Parván", "text": "Parván\n\nProvincie Parván ( , ) je provincie v severním Afghánistánu. Hlavním městem je Čáríkár. Nejsilnější etnickou skupinou jsou zde Tádžikové následováni Paštúny a menšími skupinami Hazárů.\n"}
{"id": "663444", "url": "https://cs.wikipedia.org/wiki?curid=663444", "title": "Československá hokejová reprezentace v sezóně 1971/1972", "text": "Československá hokejová reprezentace v sezóně 1971/1972\n\n Československo – Finsko 2:2 (0:1, 1:1, 1:0)\n\n7. září 1971 – Tampere\nBranky Československa: 40. Bohuslav Šťastný, 51. Jiří Kochta\nBranky Finska: 20. Lauri Mononen, 29. Pekka Leimu.\nRozhodčí: Dombrovskij (URS), Sjögren (SWE)\n\nČSSR: Jiří Holeček – Jan Suchý, Rudolf Tajcnár, Oldřich Machač, František Pospíšil, Jiří Bubla, Josef Horešovský – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nFinsko: Jorma Valtonen – Juha Rantasila,Heikki Järn, Seppo Lindström, Ilpo Koskela, Pekka Marjamäki, Hannu Luojola – Lauri Mononen, Seppo Repo, Esa Peltonen – Matti Keinonen, Matti Murto, Pekka Leimu – Jorma Vehmanen, Esa Isaksson, Juhani Tamminen.\n\n9. září 1971 – Helsinky \nBranky Československa: 7. Jan Havel, 17. Jan Havel, 22. Eduard Novák, 32. Milan Nový, 46. Jan Havel, 48. Vladimír Martinec, 54. Bohuslav Šťastný \nBranky Finska: 41. Seppo Repo.\nRozhodčí: Dombrovskij (URS), Södergren (SWE)\nVyloučení: 3:2 (1:0)\n\nČSSR: Marcel Sakáč – Jan Suchý, Rudolf Tajcnár, Oldřich Machač, František Pospíšil, Jiří Bubla, Josef Horešovský – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný – Jan Havel, Milan Nový, Lubomír Bauer.\n\nFinsko: Stig Wetzell – Juha Rantasila, Heikki Riihiranta, Seppo Lindström, Ilpo Koskela, Pekka Marjamäki, Heikki Järn – Lauri Mononen, Seppo Repo, Esa Peltonen – Matti Keinonen, Matti Murto, Pekka Leimu – Jorma Thusberg, Esa Isaksson, Harri Linnonmaa.\n\n11. září 1971 – Stockholm\nBranky Československa: 19. Lubomír Bauer, 36. Lubomír Bauer \nBranky Švédska: 10. Inge Hammarström.\nRozhodčí: Dombrovskij (GDR), Viitala (FIN)\n\n12. září 1971 – Göteborg\nBranky Československa: 34. Milan Nový, 49. Eduard Novák, 54. Václav Nedomanský\nBranky Švédska: 22. Hanson, 52. Nilsson.\nRozhodčí: Dombrovskij (GDR), Viitala (FIN)\n\n11. prosince 1971 – Bratislava \nBranky Československa: Bohuslav Šťastný \nBranky Švédska: Mats Åhlberg, Lars-Göran Nilsson, Hakan Wickberg.\nRozhodčí: Dombrovskij (URS), Kompalla (GER)\n\n12. prosince 1971 – Brno\nBranky Československa: 2. Jiří Kochta, 18. Richard Farda, 33. Jiří Kochta, 58. Bohuslav Šťastný (Čs. sport, Gól: Vladimír Martinec) \nBranky Švédska: 41. Hakan Wickberg, 59. Inge Hammarström.\nRozhodčí: Dombrovskij (URS), Kompalla (GER)\nVyloučení: 2:4 (0:1)\n\nČSSR: Jiří Holeček – Vladimír Bednář, Rudolf Tajcnár, Oldřich Machač, František Pospíšil, Jiří Bubla, Josef Horešovský – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nŠvédsko: Christer Abrahamsson – Stig Östling, Thomas Abrahamsson, Bert-Ola Nordlander, Lennart Svedberg, Thomas Bergman, Kjell-Rune Milton – Inge Hammarström, Hakan Wickberg, Tord Lundström – Stig-Göran Johansson, Mats Åhlberg, Lars-Göran Nilsson – Hans Hansson, Stefan Karlsson, Hakan Pettersson.\n\n14. prosince 1971 – Göteborg\nBranky Československa: 24. Jiří Holík, 38. Josef Paleček, Jaroslav Holík \nBranky Švédska: 23. Hans Lindberg, Hakan Wickberg.\nRozhodčí: Kompalla (GER), Reznikov (URS)\n\nČSSR: Vladimír Dzurilla – Vladimír Bednář, Rudolf Tajcnár, Oldřich Machač, František Pospíšil, Jiří Bubla, Josef Horešovský – Jiří Kochta, Václav Nedomanský, Lubomír Bauer – Eduard Novák, Richard Farda, Josef Černý – Josef Paleček, Jaroslav Holík, Jiří Holík.\n\nŠvédsko: Christer Abrahamsson – Lars-Erik Sjöberg, Lennart Svedberg, Kjell-Rune Milton, Thomas Bergman, Stg Östling, Thomas Abrahamsson – Stefan Karlsson, Hakan Wickberg, Tord Lundström – Inge Hammarström, Mats Lindh, Hakan Pettersson – Hans Lindberg, Björn Palmqvist, Lars-Göran Nilsson.\n\n15. prosince 1971 – Stockholm \nBranky Československa: nikdo\nBranky Švédska: 33. Hans Lindberg, 54. Björn Palmqvist.\nRozhodčí: Karandin, Dombrovskij (URS)\n\n21. prosince 1971 – Moskva\nBranky Československa: Jiří Kochta, Ivan Hlinka, Vladimír Martinec \nBranky SSSR: Vladimir Šadrin\nRozhodčí: Gagnon (USA), Andersson (SWE)\n\nČSSR: Jiří Holeček – Rudolf Tajcnár, Vladimír Bednář, Josef Horešovský, Jiří Bubla, František Pospíšil, Oldřich Machač – Jiří Kochta, Václav Nedomanský, Jiří Holík – Vladimír Martinec, Ivan Hlinka, Bohuslav Šťastný – Josef Paleček, Milan Nový, Lubomír Bauer.\n\nSSSR: Viktor Konovalenko – Valerij Vasiljev, Vitalij Davydov, Gennadij Cygankov, Jurij Ljapkin, Viktor Kuzkin, Vladimir Lutčenko – Anatolij Motovilov, Alexandr Malcev, Valerij Charlamov – Alexandr Martyňuk, Vladimir Šadrin, Jevgenij Zimin – Boris Michajlov, Vladimir Petrov, Jurij Blinov.\n\n11. ledna 1972 – České Budějovice\nBranky Československa: 3x Eduard Novák, Milan Nový, Jiří Bubla, Václav Nedomanský, Vladimír Martinec, Ivan Hlinka \nBranky NDR: Rüdiger Noack\nRozhodčí: Wycisk (POL), Ehrensberger (SUI)\n\nČSSR: Jiří Holeček – Vladimír Bednář, Rudolf Tajcnár, Oldřich Machač, Karel Vohralík, Josef Horešovský, Jiří Bubla – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nNDR: Joachim Hurbanek – Bernd Karrenbauer, Helmut Novy, Dietmar Peters, Frank Braun, Thomas, Schmidt – Rolf Bielas, Peter Slapke, Reinhard Karger – Rüdiger Noack, Rainer Patschinski, Joachim Stasche – Hartmut Nickel, Peter Prusa, Jürgen Breitschuh.\n\n12. ledna 1972 – Jihlava\nBranky Československa: 2. Josef Černý, 15. Jiří Kochta, 17. Vladimír Bednář, 25. a 33. Ivan Hlinka, 38. Josef Horešovský, 54. Richard Farda\nBranky NDR: 17. Huschto, 32. Bielas.\nRozhodčí: Wycisk (POL), Ehrensberger (SUI)\nVyloučení: 5:6 (1:0)\n\nČSSR: Vladimír Dzurilla – Vladimír Bednář, Rudolf Tajcnár, Miroslav Daněk, Karel Vohralík, Josef Horešovský, Jiří Bubla – Jiří Kochta, Jaroslav Holík, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\n28. ledna 1972 – Tokio\nBranky Československa: 2x Bohuslav Šťastný, 2x Ivan Hlinka, Jiří Kochta, Václav Nedomanský, Jan Havel\nBranky Švédska: Turler, Keller.\nRozhodčí: Cannon (USA), Šimpa (JPN)\n\nČSSR: Jiří Holeček (Vladimír Dzurilla) – Vladimír Bednář, Rudolf Tajcnár, Oldřich Machač, František Pospíšil, Karel Vohralík, Josef Horešovský – Jiří Kochta, Václav Nedomanský, Jiří Holík – Jan Havel, Jaroslav Holík, Josef Černý (lední hokejista) – Vladimír Martinec, Ivan Hlinka, Bohuslav Šťastný.\n\n29. ledna 1972 – Tokio\nBranky Československa: 3x Vladimír Martinec, Jiří Holík \nBranky USA: 15. Mellor.\nRozhodčí: ?\n\nČSSR: Vladimír Dzurilla – Vladimír Bednář, Rudolf Tajcnár, Oldřich Machač, František Pospíšil, Karel Vohralík, Josef Horešovský – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný - Jaroslav Holík.\n\n24. března 1972 – Ústí nad Labem\nBranky Československa: 4x Jaroslav Holík, 2x Jan Klapáč, 2x Josef Paleček, Václav Nedomanský, Josef Horešovský, Jiří Holík, Július Haas, Vladimír Martinec, Milan Kužela, Jiří Kochta, Richard Farda.\nBranky Švýcarska: nikdo\nRozhodčí: Hajný, Pláteník (TCH)\n\nČSSR: Jiří Holeček (Vladimír Dzurilla) – Oldřich Machač, František Pospíšil, Milan Kužela, Rudolf Tajcnár, Jiří Bubla, Josef Horešovský – Jan Klapáč, Jaroslav Holík, Jiří Holík – Július Haas, Václav Nedomanský, Jiří Kochta – Vladimír Martinec, Ivan Hlinka, Bohuslav Šťastný – Josef Paleček, Richard Farda.\n\nŠvýcarsko: Alfio Molina (Gérard Rigolet) – Gaston Furrer, Charles Henzen, Peter Äschlimann, René Huguenin – Francis Reinhard, Michel Türler, Gérard Dübi – Velli Lüthi, Paul Probst, Hans Keller – Guy Dubois, Robert Chappot, René Berra – Walter Dürst, Heini Jenni.\n\n25. března 1972 – Praha \nBranky Československa: 2x Jiří Kochta, 2x Bohuslav Šťastný, Václav Nedomanský, Vladimír Martinec, Josef Horešovský, Jiří Holík, Richard Farda\nBranky Švýcarska: René Huguenin, Anton Neininger.\nRozhodčí: Rudolf Baťa, Kořínek (TCH)\nVyloučení: 2:7 (1:0, 1:0)\n\nČSSR: Vladimír Dzurilla – František Pospíšil, Vladimír Bednář, Milan Kužela, Rudolf Tajcnár, Karel Vohralík, Josef Horešovský – Jan Klapáč (40. Josef Paleček), Jaroslav Holík (40. Richard Farda), Jiří Holík – Július Haas, Václav Nedomanský, Jiří Kochta – Vladimír Martinec, Bedřich Brunclík, Bohuslav Šťastný.\n\nŠvýcarsko: Gérard Rigolet – Gaston Furrer, Charles Henzen, Peter Äschlimann, René Huguenin – Velli Lüthi, Paul Probst, Anton Neininger – Guy Dubois, Robert Chappot, René Berra – Francis Reinhard, Michel Türler, Gérard Dübi.\n\n31. března 1972 – Ústí nad Labem\nBranky Československa: 11. Jiří Kochta, 20. Ivan Hlinka, 31. Oldřich Machač, 34. Vladimír Martinec, 37. Václav Nedomanský, 39. Jiří Bubla, 49. Vladimír Martinec.\nBranky SRN: nikdo\nRozhodčí: Vápeník, Pochop (TCH)\nVyloučení: 3:8 (4:0)\n\nČSSR: Jiří Holeček – Oldřich Machač, František Pospíšil, Milan Kužela (30. Vladimír Bednář), Rudolf Tajcnár, Jiří Bubla, Josef Horešovský – Jan Klapáč, Jaroslav Holík (36. Richard Farda), Jiří Holík – Jiří Kochta, Václav Nedomanský, Július Haas – Vladimír Martinec, Ivan Hlinka, Bohuslav Šťastný.\n\nSRN: Anton Kehle – Rudolf Thanner, Josef Völk, Paul Langner, Hans Schichtl, Harald Kadow, Otto Schneitberger – Alois Schloder, Gustav Hanig, Bernd Kuhn – Johann Eimannsberger, Lorenz Funk, Hans Rothkirch – Karl Egger, Erich Kühnhackl, Rainer Phillip.\n\n4. dubna 1972 – Praha\nBranky Československa: 3. Ivan Hlinka, 5. Jiří Kochta, 10. Jaroslav Holík, 20. Jaroslav Holík, 29. Jiří Kochta, 38. Jan Klapáč, 46. Josef Horešovský, 49. Vladimír Martinec, 54. Richard Farda, 55. Oldřich Machač, 55. František Pospíšil, 57. Vladimír Martinec \nBranky SRN: 7. Erich Kühnhackl.\nRozhodčí: Pražák, Bucala (TCH)\nVyloučení: 2:3 (2:0)\n\nČSSR: Vladimír Dzurilla – Oldřich Machač, František Pospíšil, Milan Kužela, Rudolf Tajcnár, Jiří Bubla, Josef Horešovský, Vladimír Bednář – Jan Klapáč, Jaroslav Holík, Jiří Holík – Jiří Kochta, Václav Nedomanský, Július Haas – Vladimír Martinec, Ivan Hlinka, Bohuslav Šťastný – Josef Paleček, Richard Farda.\n\nSRN: Rainer Makatsch – Rudolf Thanner, Josef Völk, Paul Langner, Hans Schichtl, Harald Kadow, Otto Schneitberger, Michael Eibl – Alois Schloder, Gustav Hanig, Bernd Kuhn – Karl Egger, Lorenz Funk, Hans Rothkirch – Anton Hofherr, Rainer Phillip - Reinhold Bauer, Anton Pohl.\n\n\n"}
{"id": "663445", "url": "https://cs.wikipedia.org/wiki?curid=663445", "title": "Japonská kuchyně", "text": "Japonská kuchyně\n\nJaponská kuchyně (japonsky:日本料理) je styl vaření typický pro Japonsko. Základními ingrediencemi japonské kuchyně jsou rýže, zelenina, ryby a mořské plody. Japonské pokrmy jsou často připravené z čerstvých ingrediencí s minimální tepelnou úpravou, podávané studené nejčastěji s rýží. Některé pokrmy se tepelně upravují, nejčastěji vařením, dušením či smažením. Jídlo se dochucuje různými dochucovadly (zázvor, wasabi, sójová omáčka), velmi ceněnou chutí je umami (japonsky:うま味).\n"}
{"id": "663452", "url": "https://cs.wikipedia.org/wiki?curid=663452", "title": "Michael Spence", "text": "Michael Spence\n\nAndrew Michael Spence (* 7. listopadu 1943 Montclair) je americký ekonom, který v roce 2001 spolu s Georgem Akerlofem a Josephem Stiglitzem získal Cenu Švédské národní banky za rozvoj ekonomické vědy na památku Alfreda Nobela za „analýzu trhů při existenci asymetrických informací“. Vystudoval filosofii na Princetonské univerzitě, matematiku na Oxfordské univerzitě a nakonec ekonomii na Harvardově univerzitě.\n\n\n"}
{"id": "663456", "url": "https://cs.wikipedia.org/wiki?curid=663456", "title": "Paktíka", "text": "Paktíka\n\nProvincie Paktíka ( , ) je jedna z 34 afghánských provincií v jihovýchodní části Afghánistánu. Většinovou populaci tvoří Paštúnové. Hlavním městem je Šaran. Paktíka je pohraniční provincie hraničící na východě s Pákistánem na severu s provinciemi Paktíja a Chóst, na západě s provinciemi Ghazní a Zábul.\n"}
{"id": "663457", "url": "https://cs.wikipedia.org/wiki?curid=663457", "title": "Bitva o západní břeh Viipurského zálivu", "text": "Bitva o západní břeh Viipurského zálivu\n\nBitva o západní břeh Viipurského zálivu (dnešní Vyborský záliv) 7. března 1940 – 11. března 1940 měla být vyvrcholením druhé ofenzivy sovětského svazu v zimní válce a podle operačního plánu Hlavního stanu hlavního velení (Stavka) se měla Rudá armáda zmocnit dvojitým obchvatem města Viipuri (dnešní Vyborg). \n\nArmádní velitel Timošenko předpokládal, že se mu podaří zahájit útok na Vyborg 7. března 1940 a v souvislosti s tím, rozhodl velitel 7. armády Mereckov, aby hlavní útok 34. střeleckého sboru směřoval na vesnici Lavola východně od Vyborgu, 123. divize z armádní zálohy měla postupovat proti železniční stanici Tammisuo, pravé křídlo 50. střeleckého sboru divizního velitele Gorelenka mělo zaútočit na Karislami a jeho levé křídlo mělo postupovat podél železniční trati až ke stanici Tali a podporovat dělostřeleckou palbou útok 34. střeleckého sboru. Vojska 28. a 10. střeleckého sboru měla za všech okolností udržet svá předmostí na západním břehu Vyborského zálivu a k jejich posílení vyslal velitel frontu jednotky 1. sboru Finské lidové armády.\n\nNa úseku 50. střeleckého sboru představovala největší překážku ledová voda, která po otevření kanálu Saimaa zatopila oblast kolem městeček Repola a Tali do výšky půl metru. Ještě horší byla situace v úseku 123. střelecké divize, kde do řeky Peronjoki také přitékala voda z otevřeného kanálu Saimaa, která byla v místě přechodu 200 až 300 m široká. Ještě složitější situace byla u 13. armády, kde jednotky 23. střeleckého sboru uvízly na předmostí u jezera Vuoksi. Naproti tomu se 173. motorizované divizi 28. střeleckého sboru podařilo proniknout z předmostí a přerušit u městečka Vilajoki hlavní komunikaci mezi Vyborgem a Helsinkami. Přestože se na severozápadním frontu nepodařilo splnit všechny rozkazy, bylo možné zahájit rozhodující útok proti Vyborgu.\n\nNavzdory všem problémům postupovala vojska severozápadního frontu k Vyborgu a ráno 10. března se zmocnil 28. střelecký sbor předmostí u Vilajoki, které bylo široké přes pět kilometrů. Ve stejné době zahájily jednotky Čerevičenkova jezdeckého sboru postup po ledu Finského zálivu a soustředil se na ostrově Piisaari, odkud se připravoval k obchvatu města Vyborgu. Zaplavená území, problémy se zásobováním a neustálé finské protiútoky však bránily Rudé armádě v dosažení nějakého viditelnějšího postupu a až do 12. března byly boje tak intenzívní, že obě strany v tomto prostoru dosáhly stavu naprostého vyčerpání. \n\nLogika válečných akcí Rudé armády, nejenom v oblasti Vyborgu, ale i v jiných oblastech na Karelské šíji a v lesích severní Karélie, byla i přes finský vojenský odpor zřejmá, když finská delegace nakonec přijala v Moskvě Molotovovy mírové podmínky a umožnila tím zastavení palby 13. března 1940 ve 12:00.\n"}
{"id": "663458", "url": "https://cs.wikipedia.org/wiki?curid=663458", "title": "Varicellovirus", "text": "Varicellovirus\n\nVaricellovirus je rod herpetických virů. Obsahuje lidský herpesvirus 3 (HHV-3), 2 další viry skotu a jeden \"suid\" (angl.) vir. Společně s rody Simplexvirus, Mardivirus a Iltovirus patří do podčeledi Alphaherpesvirinae.\n\nVaricellovirus je obalený virus s amorfním tegumentem, sférickým až vícetvarým kapsidem tvořeným 162kapsomerami. V průměru má 150-200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 125 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30-300 bp (nepřekládána) na 5' konci, ukončovací nepřekládanou sekvenci 10-30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nGenom obsahuje 3 typy genů: bezprostřední, rané a pozdní. Bezprostřední jsou transkribovány okamžitě po infekci a zajišťují expresi raných genů kódující proteiny nezbytné pro replikaci. Pozdní geny většinou kódují strukturní proteiny. Geny exprimované během latentní fáze jsou řazeny do zvláštní kategorie.\n\nVirové proteiny VHS a ICP27 se zaslouží o zastavení buněčné translace, čímž zajistí cílené upřednostnění virových proteinů nad buněčnými. VHS (nachází se na 17. genu, tvoří jej 455 aminokyselin ) je endoribonukleáza, která štěpí hostitelskou mRNA v cytoplasmě, čímž zajistí dostatek nukleotidů pro syntézu virové mRNA, kdežto ICP27 (nachází se v ORF4, tvoří jej 452 aminokyselin ) je bezprostřední protein, který se zaslouží o aktivaci transkripci jistých brzkých, raných i pozdních proteinů.\n\nReplikace probíhá v jádře. Může probíhat lýtickou nebo latentní cestou.\n\n\nPři lýtické cestě virus preferuje epiteliální slizniční buňky.\n\nReplikace viru je v tandemu s replikací hostitelské buňky.\n\nTento vir je rozšířen celosvětově. Způsobuje plané neštovice a pásový opar.\nSkotí herpesvirus se vyskytoval celosvětově, nicméně se ho podařilo vyhubit v Rakouska, Dánska, Finska, Švédska, Itálie, Švýcarska a Norska. Způsobuje infekční skotí rinotracheitidu, respirační onemocnění, které může vést k velkým ztrátám díky potratům a úmrtnosti.\nVir se vyskytuje v částech Evropy, jižní Asie, centrální a jižní Americe, Mexiku, Kubě, Samoe a Rwandě. Způsobuje nemoci nervového systému (paralýzu zadních nohou, meningoencefalitidu), vysokou úmrtnost u mladých zvířat a respirační nemoci u starších prasat.\n\n"}
{"id": "663459", "url": "https://cs.wikipedia.org/wiki?curid=663459", "title": "Live at the BBC (album, The Beatles)", "text": "Live at the BBC (album, The Beatles)\n\nLive at the BBC je kompilační album sestavené z nahrávek skupiny The Beatles, pořízených v letech 1963-1965 pro rozhlasové vysílání BBC a vydané v roce 1994.\n\n\n\n"}
{"id": "663462", "url": "https://cs.wikipedia.org/wiki?curid=663462", "title": "Kathinon", "text": "Kathinon\n\nKathinon (systematický název \"benzoylethanamin\" nebo \"(S)-2-amino-1-fenyl-1-propanon\") je monoaminový alkaloid obsažený v keři kata jedlá (\"Catha edulis\"). Je chemicky podobný efedrinu, kathinu a dalším amfetaminům. Kathinon uvolňuje dopamin ze striatálních přípravků s dopaminem nebo jeho prekurzory. Je pravděpodobně hlavním zdrojem stimulačních účinků katy jedlé. Od řady jiných látek amfetaminového typu se liší tím, že má ketonovou funkční skupinu. Mezi další látky, které mají tuto skupinu, patří například methkathinon (resp. obecně i jiné kathinony, viz dále) nebo antidepresivum bupropion.\n\nKathinon je uveden na Seznamu I Úmluvy o psychotropních látkách. Zhruba v roce 1993 přidala DEA kathinon na svůj Seznam I podle zákona Controlled Substances Act.\n\nJako kathinony (též substituované kathinony) je označována také třída sloučenin odvozených od kathinonu. Patří mezi například methkathinon, mefedron nebo methylon. Tyto látky mají podobné vlastnosti jako samotný kathinon a též bývají řazeny mezi zakázané psychotropní látky.\n"}
{"id": "663466", "url": "https://cs.wikipedia.org/wiki?curid=663466", "title": "Potenciál (lingvistika)", "text": "Potenciál (lingvistika)\n\nPotenciál ( , zkráceně POT) je slovesný způsob, který vyjadřuje možnost, pravděpodobnost. Vyskytuje se v perštině, japonštině, sanskrtu, sámštině, finštině, votštině a dalších ugrofinských jazycích. \n\nVe finštině je tento způsob knižní a z mluveného jazyka prakticky vymizel. Lze jej použít pouze v přítomném nebo minulém čase. Tvoří se připojením sufixu \"-ne-\" a osobní koncovky k souhláskovému nebo samohláskovému kmeni. Pokud kmen slovesa končí na souhlásky \"-l\", \"-r\" nebo \"-s\", mění se sufix na \"-le\", \"-re\" nebo \"-se\" (např. \"tulla\": \"tul-\" + \"-ne-\" → \"tulle-\" → \"tullet\", „snad přijdeš“). Podobný způsob zjednodušování skupiny souhlásek na gemináta je i u verba kontrakta, kde se případné \"-tne\" mění na \"-nne\" (např. \"palata\" → \"palannet\", „snad se vrátíš“). Zabraňuje se tak narušení pravidel fonologické kombinatoriky. Při tvoření potenciálu slovesa „být“ (\"olla\"), je kmen \"ole-\" nahrazen kmenem \"lie-\", místo \"ollen\" tedy vzniká \"lienen\", „snad jsem“. Minulý čas potenciálu se skládá z potenciálního tvaru slova \"být\" a druhého participia.\n"}
{"id": "663468", "url": "https://cs.wikipedia.org/wiki?curid=663468", "title": "Square Louis-XVI", "text": "Square Louis-XVI\n\nSquare Louis-XVI je square v Paříži v 8. obvodu. Jeho rozloha činí 4184 m.\n\nProstranství bylo pojmenováno po francouzském králi Ludvíkovi XVI. Uprostřed stojí Chapelle expiatoire (Kaple smíření), ve které byli po popravě pohřbeni Ludvík XVI. a Marie Antoinetta. Náměstí vzniklo na místě bývalého hřbitova Madeleine v roce 1865.\n\n"}
{"id": "663471", "url": "https://cs.wikipedia.org/wiki?curid=663471", "title": "Laghmán", "text": "Laghmán\n\nProvincie Laghmán ( , ) je provincie nacházející se ve východní části Afghánistánu s většinovou populací Paštúnů. Hlavním městem je Mehtar Lám.\nV době invaze Alexandra Makedonského byla oblast známá pod názvem Lampaka. V 7. století navštívil provincii čínský cestovatel Süan-cang. Z jeho poznámek vyplývá, že obyvatelstvo vyznávalo hinduismus a buddhismus.\nDíky řekám Alingar a Alinshang je Laghmanu dostatek úrodné půdy pro pěstování ovoce, zeleniny a obilnin. Mimo toho je zde bohaté naleziště minerálů zejména turmalínu.\n"}
{"id": "663472", "url": "https://cs.wikipedia.org/wiki?curid=663472", "title": "From Fear to Eternity", "text": "From Fear to Eternity\n\nFrom Fear to Eternity – The Best of: 1990–2010 je výběr největších hitů anglické heavy metalové skupiny Iron Maiden, vydaný v květnu roku 2011. Obsahuje materiál nahraný v letech 1990-2010.\n\n"}
{"id": "663473", "url": "https://cs.wikipedia.org/wiki?curid=663473", "title": "Pendentiv", "text": "Pendentiv\n\nPendentiv (také pandantiv, pandántiv, pandativ, pendantiv či pendativ, – přívěsek) je v architektuře přibližně trojúhelníkovitá výplň cípů čtvercového nebo obdélného prostoru, který má být zakryt kruhovou nebo oválnou kupolí. \n\nUžitkové i sakrální stavby a prostory mívají nejčastěji pravoúhlý půdorys. Pokud se nad ním má vytvořit kupolovitá klenba, musí buď v rozích sbíhat dolů, anebo se do rohů prostoru vloží vyduté pendentivy, na něž pak lze nasadit kupoli, případně válcový buben (tambur). Výhoda spočívá v lepším přenášení sil z kupole na nosné stěny, případně pilíře stavby. \n\nPendentiv patrně vynalezli byzantští architekti a jedno z prvních známých použití jsou veliké pendentivy v centrálním prostoru chrámu Hagia Sofia v Konstantinopoli z let 532–537. Jsou téměř 20 m vysoké a poskytují dekorativně velmi účinnou plochu pro malby nebo mozaiky.\n\n\n"}
{"id": "663476", "url": "https://cs.wikipedia.org/wiki?curid=663476", "title": "Bjørn Rongen", "text": "Bjørn Rongen\n\nBjørn Rongen (24. července 1906, Evanger – 26. srpna 1983, Drøbak) byl norský spisovatel. Vydal mnoho románů a povídek se života norských dělníků a zemědělců a je také autorem knih pro děti, ve kterých projevoval životní optimismus a živý vztah k přírodě a za které získal několik cen.\n\n\n\n"}
{"id": "663478", "url": "https://cs.wikipedia.org/wiki?curid=663478", "title": "Square Louis-XIII", "text": "Square Louis-XIII\n\nSquare Louis-XIII je square v Paříži ve 4. obvodu uprostřed náměstí Place des Vosges. Náměstí nese jméno francouzského krále Ludvíka XIII., jehož jezdecká socha se nachází uprostřed. Jeho rozloha činí 12 706 m.\n\nV roce 1682 byla uprostřed náměstí zřízena zahrada ohraničena mříží. V roce 1783 zde byly vysázeny lípy. Během Velké francouzské revoluce byla zahrada zničena včetně sochy Ludvíka XIII. z roku 1639.\n\nV 19. století bylo square rekonstruováno a přidány čtyři fontány a roku 1825 nová jezdecká socha Ludvíka XIII. V roce 1976 bylo prostranství znovu vylepšeno, staré stromy byly nahrazeny novými.\n\nOd roku 1954 je chráněno jako historická památka.\n\nSquare Louis-XIII zabírá střed Place des Vosges a je ohraničené mříží. Po obvodu jsou vysázeny lípy zelené, uprostřed jsou trávníky se čtyřmi fontánami napájenými vodou z řeky Ourcq, které navrhl Jean-Pierre Cortot a jezdecká socha Ludvíka XIII., kterou obklopují kaštany.\n\n"}
{"id": "663480", "url": "https://cs.wikipedia.org/wiki?curid=663480", "title": "Abierto Mexicano Telcel 2011 – ženy", "text": "Abierto Mexicano Telcel 2011 – ženy\n\nTenisový turnaj WTA Abierto Mexicano Telcel 2011 se konal ve dnech 21. - 26. února v mexickém Acapulcu venku na antukových dvorcích. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "663485", "url": "https://cs.wikipedia.org/wiki?curid=663485", "title": "Bádghís", "text": "Bádghís\n\nBádghís ( , ) je provincie nacházející se v severozápadním Afghánistánu mezi řekami Murgháb a Harí. Provincie vznikla v roce 1964 z části provincie Herát a Mejmána, která později zanikla. Jméno provincie pochází z perštiny a znamená \"lapač větrů\". Nejrozšířenějším etnikem jsou Tádžikové, následováni Paštúny a Uzbeky. Provincie se dělí na sedm krajů. Hlavním městem je Qale-je nou (\"Nová Tvrz\").\n"}
{"id": "663486", "url": "https://cs.wikipedia.org/wiki?curid=663486", "title": "Řecká kuchyně", "text": "Řecká kuchyně\n\nŘecká kuchyně se geograficky řadí ke středozemní kuchyni. Je založena na čerstvých ingrediencích, bylinkách, zelenině, řeckém olivovém oleji a jednoduchosti pokrmů. Z živočišné výroby je kromě skotu hojné využití koz a zvláště ovcí.\n\nZákladem stravy ve starověkém Řecku byly obilniny (\"sítos\") ječmen a pšenice, z nichž se vařila kaše nebo pekly placky. Ostatní pokrmy (ryby, zelenina, ovoce) byly nazývány \"opson\": mravokárci brojili proti tzv. opsofágům, tedy mlsným lidem. Hojně se konzumovaly luštěniny, česnek a cibule, oblíbeným ovocem byly fíky a granátová jablka. Sladilo se medem, z něhož se připravovalo také pečivo. Olivy byly natolik důležité, že za zničení olivovníku hrozil trest smrti. Mléčné výrobky byly rozšířeny hlavně mezi pastevci na venkově. Maso požívala většina lidí jen o svátcích, kdy byla porážena obětní zvířata, především vepři, ovce a drůbež. Hojně se pilo víno, smíchané s vodou v poměru 1:1 nebo 1:2, vyráběl se z něj také vinný ocet. Z ječné mouky, vody a bylin se připravoval hustý nápoj kykeón, který měl patrně psychoaktivní účinky, soudě podle jeho používání při eleusinských mystériích.\n\nOblíbeným dochucovadlem byla pikantní omáčka \"garon\", vyráběná z nasoleného rybího masa a vnitřností, které se ponechaly nejméně dva měsíce v hliněných nádobách na teplém místě. Vzniklá zkvašená hmota se nabírala proutěnými koši a plnila do amfor, pevné zbytky byly známy jako \"hallex\" a sloužily jako lék nebo krmivo pro zvířata. Omáčka se vyvážela do celého antického světa a platily se za ni značné sumy. První zmínka o tomto produktu pochází ze 4. století př. n. l., později je od Řeků převzali i Římané pod názvem \"garum\".\n\nSpecifickou stravou se vyznačovala Sparta. Všichni občané byli vojáci, pocit sounáležitosti a rovnosti posilovalo společné jídlo zvané syssitia, při němž se podávala polévka z vepřové krve a octa (\"melas zomos\"). Řecké kolonie v jižní Itálii a na Sicílii se těšily lepší životní úrovni než mateřská země, svojí zálibou v lahůdkách bylo proslulé město Sybaris. Autorem nejstaršího kuchařského receptu je Mithaikos ze Syrakus, který v 5. století př. n. l. radil připravovat rybu gospici se sýrem a olivovým olejem. Důležitým zdrojem informací o stravování starých Řeků jsou Archistratos, syrakuský básník ze 3. století př. n. l., a Athénaios, který ve svém díle \"Deipnosophistai\" popisuje hostinu filosofů.\n\nUž ve starověku se objevilo vegetariánství; Pythagorejci věřili v převtělování a každé zvíře pro ně bylo bližním, proto odmítali jíst jakékoli maso.\n\nV dobách Byzantské říše byla strava obohacena o množství koření dováženého z Orientu (např. muškátový oříšek).\n\nŘecká kuchyně je lehce stravitelná a využívá čerstvé suroviny, pokládá se proto za prevenci proti cukrovce nebo infarktům. Pokrmy bývají aromatické díky využití divoce rostoucích bylin (dobromysl obecná, tymián obecný, rozmarýn lékařský, kopr vonný, šabrej kmínovitý, smil italský, bazalka, petrželová nať), častá je kombinace masa se surovinami používanými v jiných zemích pouze do sladkých jídel, jako je skořice nebo rozinky.\n\nŘekové rádi jedí pomalu, v početné hlučné společnosti, pokud počasí dovolí, tak pod širým nebem. K životnímu stylu patří množství malých hospůdek (\"taveren\") a pouličních stánků s občerstvením. Pro řecké stolování je typické mezedes, množství drobných chuťovek servírovaných k zajídání vína. Tvoří je zpravidla různé sýry, bylinkový salám lukaniko, smažené kousky chobotnic a sépií, zeleninové saláty nebo chléb pita s tzatziki nebo jiným dipem. Moučníky jsou velmi sladké, používá se v nich fylo (těsto z mnoha velmi tenkých plátků), ořechy a med.\n\nTypickým nápojem je víno (země vyprodukuje ročně okolo pěti milionů hektolitrů), některé značky, jako kyperská Commandaria, mají tradici už od starověku. Nejrozšířenějšími značkami piva jsou Mythos a Fix. Z nealkoholických nápojů se podávají ovocné šťávy a bylinkové čaje (z máty nebo hojníku). Řekové pijí hodně kávy, která se vaří v džezvě, bývá zpravidla silná a sladká (kdo nesladí, musí předem požádat o \"sketo kafé\").\n\nSkladba jídelníčku se liší podle regionů: v hornaté a lesnaté severní části země je oblíbená zvěřina, především kančí maso, na pobřeží se konzumují dary moře. Typickými rybami jsou jazyk obecný, makrela obecná nebo gavún. Jónské ostrovy, které byly dlouho pod italským vlivem, se liší od zbytku Řecka oblibou těstovin. Množstvím lokálních specialit vyniká Kréta (celozrnné pečivo \"paximadi\" a s ním připravovaný salát \"dakos\") a Kypr (bylinkový sýr halloumi nebo \"lountza\", vepřová panenka marinovaná ve víně a vyuzená).\n\n\n\n\n\n\n\n"}
{"id": "663489", "url": "https://cs.wikipedia.org/wiki?curid=663489", "title": "Monterrey Open 2011", "text": "Monterrey Open 2011\n\nTenisový turnaj WTA Monterrey Open 2011 se konal ve dnech 28. února – 6. března v mexickém Monterrey venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\nTituly ve dvouhře i čtyřhře obhájily vítězky z loňského ročníku.\n\n\n\n"}
{"id": "663490", "url": "https://cs.wikipedia.org/wiki?curid=663490", "title": "Gangkhar Puensum", "text": "Gangkhar Puensum\n\nGangkhar Puensum je nejvyšší hora Bhútánu a zároveň nejvyšší nezdolanou horou světa. Její vrchol se nachází ve výšce 7 570 m n. m. V bhútánském jazyce Gangkhar Puensum znamená „\"Tři horští bratři\"“. Její vrchol nebyl zatím dosažen, nejen z důvodu obtížnosti výstupu, ale především kvůli striktním pravidlům bhútánské vlády, která do roku 1983 zakazovala horské expedice do oblastí hor vyšších než 6000 metrů nad mořem. Tento zákaz byl obnoven roku 1994 a platí dodnes. Důvody jsou ekologické i náboženské. Bhútán nechce jít cestou Nepálu a masové turistiky, která by mohla rozvrátit tradiční buddhistický systém.\n\nPřes všechny problémy se v letech 1985 a 1986 o dobytí vrcholu pokoušely čtyři horské expedice. Britská expedice dosáhla podvrcholu Kula Kangri, který se nachází ve výšce 7 554 m n. m. V roce 1999 se japonská expedice snažila zajistit povolení na výstup z čínské strany, které však bylo po nátlaku bhútánské vlády zrušeno.\n"}
{"id": "663500", "url": "https://cs.wikipedia.org/wiki?curid=663500", "title": "Džúzdžán", "text": "Džúzdžán\n\nProvincie Džúzdžán ( , ) je provincie nacházející se v severní části Afghánistánu s většinovou populací Uzbeků. Hlavním městem je Šaberghán.\n"}
{"id": "663501", "url": "https://cs.wikipedia.org/wiki?curid=663501", "title": "Live at the BBC (album, Fairport Convention)", "text": "Live at the BBC (album, Fairport Convention)\n\nLive at the BBC je kompilační album anglické folk rockové skupiny Fairport Convention, vydané v roce 2007 u Island Records. Nahrané bylo v letech 1968-1974.\n\n\n\n\n\n"}
{"id": "663502", "url": "https://cs.wikipedia.org/wiki?curid=663502", "title": "Videlles", "text": "Videlles\n\nVidelles je obec v jihovýchodní části metropolitní oblasti Paříže ve Francii v departementu Essonne a regionu Île-de-France. Od centra Paříže je vzdálena 44 km.\n\nSousední obce: Baulne, Mondeville, Soisy-sur-École, La Ferté-Alais, Guigneville-sur-Essonne, Dannemois, Boutigny-sur-Essonne a Moigny-sur-École.\n\n\"Počet obyvatel\"\n"}
{"id": "663504", "url": "https://cs.wikipedia.org/wiki?curid=663504", "title": "Mardivirus", "text": "Mardivirus\n\nMardivirus je rod herpetických virů. Obsahuje ptačí herpesvirus 2 a 3 (GaHV-2;GaHV-3) a Krůtí herpesvirus 1. Společně s rody Simplexvirus, Varicellovirus a Iltovirus patří do podčeledi Alphaherpesvirinae.\n\nVaricellovirus je obalený virus s amorfním tegumentem, sférickým až vícetvarým kapsidem tvořeným 162kapsomerami. V průměru má 120-200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 175 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30-300 bp (nepřekládána) na 5' konci, ukončovací nepřekládanou sekvenci 10-30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nGenom obsahuje 3 typy genů: bezprostřední, rané a pozdní. Bezprostřední jsou transkribovány okamžitě po infekci a zajišťují expresi raných genů kódující proteiny nezbytné pro replikaci. Pozdní geny většinou kódují strukturní proteiny. Geny exprimované během latentní fáze jsou řazeny do zvláštní kategorie.\n\nReplikace probíhá v jádře. Může probíhat lýtickou nebo latentní cestou.\n\n\nPři lýtické cestě virus preferuje epiteliální slizniční buňky.\n\nReplikace viru je v tandemu s replikací hostitelské buňky.\n\nMardiviry se vyskytují celosvětově. Napadají především kuřata, krocany a křepelky. Přenášeny jsou vdechnutím prachu, který obsahuje infekční partikule.\n\nS viry je spojena tzv. Markova nemoc, pojmenovaná podle maďarského veterináře Józsefa Marka. Ta je charakterizována mononukleární infiltrací v periferních nervech a tvorbou lymfomů v gonádách, kůži, svalovině a mnoha dalších orgánech a tkáních. Jde o první živočišné nádorové onemocnění, proti kterému existuje účinná vakcína.\n\n\n"}
{"id": "663507", "url": "https://cs.wikipedia.org/wiki?curid=663507", "title": "Den Minny Canthové", "text": "Den Minny Canthové\n\nDen Minny Canthové neboli den rovnosti je jeden z dnů vlajky Finska. Připadá na 19. březen. Spisovatelka Minna Canthová se tento den v roce 1844 narodila. Již v roce 2003 Ministerstvo vnitra doporučilo a nařídilo státním úřadů a ústavům tento den vyvěšovat státní vlajku. Protože se vyvěšování vlajky setkalo s pozitivním přijetím, ministerstvo navrhlo, aby se den zapsal do kalendáře. Obecným dnem vlajky se den stal v roce 2007.\n\nÚředně se den jmenuje \"Den Minny Canthové, den rovnosti\" ( , ).\n"}
{"id": "663513", "url": "https://cs.wikipedia.org/wiki?curid=663513", "title": "Vojenské hodnosti ozbrojených sil Sovětského svazu 1935-1940", "text": "Vojenské hodnosti ozbrojených sil Sovětského svazu 1935-1940\n\nVojenské hodnosti existovaly v ozbrojených silách Sovětského svazu od roku 1935. Byly zřízeny příkazem lidového komisaře obrany č. 176 z 3. prosince 1935, na základě usnesení rady lidových komisařů č. 2590 (které se týkalo Dělnicko-rolnické rudé armády a č. 2591 (o vojenském námořnictvu) vydaných 22. září 1935. \n\nPříkazem lidového komisaře obrany č. 166 z 20. srpna 1937, vydaného na základě usnesení rady lidových komisařů z 5. srpna 1937, byly zavedeny hodnosti podporučík (\"младший лейтенант\"), mladší politický pracovník (\"младший политрук\") a mladší vojenský technik (\"младший воентехник\").\n\nPříkazem lidového komisaře obrany č. 045 z 5. dubna 1938, vydaného na základě usnesení rady lidových komisařů č. 426 z 1. dubna 1938, byla zavedena hodnost zástupce politického pracovníka (\"заместитель политрука\").\n\nNa základě usnesení rady lidových komisařů z 1. září 1939 byly zavedeny hodnosti podplukovník (\"подполковник\") – mezi plukovníkem a majorem, a starší praporní komisař (\"старший батальонный комиссар\") – mezi plukovním komisařem a praporním komisařem.\n"}
{"id": "663514", "url": "https://cs.wikipedia.org/wiki?curid=663514", "title": "BNP Paribas Open 2011 – ženy", "text": "BNP Paribas Open 2011 – ženy\n\nTenisový turnaj WTA BNP Paribas Open 2011 se konal ve dnech 7. – 20. března v Indian Wells ve Spojených státech amerických venku na kurtech s tvrdým povrchem. Turnaj patřil do kategorie Premier Mandatory a byl součástí WTA Tour 2011. Odměny činily 4 500 000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\n\n\n"}
{"id": "663515", "url": "https://cs.wikipedia.org/wiki?curid=663515", "title": "Iltovirus", "text": "Iltovirus\n\nIltovirus je rod virů zahrnující Ptačí herpesvirus 1 (GaHV-1) a Bažantí herpesvirus 2 (PsHV-1). Společně s rody Varicellovirus, Mardivirus a Simplexvirus patří do podčeledi Alphaherpesvirinae.\n\nIltovirus je obalený virus s amorfním tegumentem, sférickým až vícetvarým kapsidem tvořeným 162 kapsomerami. V průměru má 120-200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 150 kb obsahující ukončující a vnitřní repetitivní sekvence. Genomová sekvence je na konci zopakována. Každý virion obsahuje několik genomových izoforem.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30-300 bp (nepřekládána) na 5' konci, ukončovací nepřekládanou sekvenci 10-30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nGenom obsahuje 3 typy genů: bezprostřední, rané a pozdní. Bezprostřední jsou transkribovány okamžitě po infekci a zajišťují expresi raných genů kódující proteiny nezbytné pro replikaci. Pozdní geny většinou kódují strukturní proteiny. Geny exprimované během latentní fáze jsou řazeny do zvláštní kategorie.\n\nVirové proteiny VHS a ICP27 se zaslouží o zastavení buněčné translace, čímž zajistí cílené upřednostnění virových proteinů nad buněčnými. VHS (nachází se na 17. genu, tvoří jej 455 aminokyselin) je endoribonukleáza, která štěpí hostitelskou mRNA v cytoplasmě, čímž zajistí dostatek nukleotidů pro syntézu virové mRNA, kdežto ICP27 (nachází se v ORF4, tvoří jej 452 aminokyselin) je bezprostřední protein, který se zaslouží o aktivaci transkripci jistých brzkých, raných i pozdních proteinů.\n\nReplikace probíhá v jádře. Může probíhat lýtickou nebo latentní cestou.\n\n\nReplikace viru je v tandemu s replikací hostitelské buňky.\n\nOba druhy jsou přenositelné přímým kontaktem nebo kontaktem s nakaženými tělními tekutinami. Jsou rozšířeny celosvětově, vakcinace založená na živých oslabených virech je možná pouze u infekční laryngotracheitidy.\n\nJe původcem infekční laryngotracheitidy, onemocnění poprvé popsaného v USA roku 1926. Inkubační doba je 2-8 dní. Způsobuje kašlání, potřásání hlavou, letargii, respirační potíže a další. Úmrtnost je pod 15%.\n\nJe původcem Pachekovy nemoci, vysoce nakažlivé nemoci napadající bažantovité, které je provázané stresem.\n\n\n"}
{"id": "663516", "url": "https://cs.wikipedia.org/wiki?curid=663516", "title": "Johann Hieronymus Kapsberger", "text": "Johann Hieronymus Kapsberger\n\nJohann(es) Hieronymus (von) Kapsberger (také \"Giovanni Girolamo\" nebo \"Giovanni Geronimo Kapsberger\"; kolem 1580, Benátky - pochován 17. ledna 1651, Řím) byl italský loutnista a hudební skladatel německého původu.\n\nNarodil se v Benátkách jako syn německého šlechtice (a pravděpodobně italské matky). Zřejmě nikdy nemluvil německy. Jako talentovaný virtuos na loutnu a před nedávnem objevené chitarrone a theorbu se stal velmi rychle známým. Již ve věku sotva 24 let zveřejnil \"Libro primo d'intavolatura di chitarrone\" (1604), jež dokládá jeho neslýchanou zručnost ve hře na tento nástroj. V letech 1604-1605 odešel mladý \"\"nobile alemanno\" (německý šlechtic)\" do Říma, kde vstoupil do papežských služeb a pod jménem \"\"Giovanni Geronimo Tedesco della Tiorba\"\" si brzy udělal jméno. V roce 1610 založil v Římě akademii.\n\nTvořil skladby pro různá obsazení, i sólové skladby pro loutnu, symfonie i árie, ale skládal i duchovní vokální hudbu jako mše a oratoria nebo zhudebnění básně papeže Urbana VIII. \"Poematia et carmina composita à Maffaeo Barberino\" (Řím 1624).\nU současníků požíval jako skladatel velké vážnosti a byl přirovnáván ke Claudio Monteverdimu. Jeho proslulost vedla k tomu, že byl v roce 1622 jezuity požádán o vytvoření alegorické apoteózy \"Apotheosis sive consecratio SS. Ignatii et Francisci Xaverii\" při kanonizaci Ignáce z Loyoly.\n\nČetné Kapsbergerovy skladby pro loutnu a chitarrone existují jen v rukopise a nebyly nikdy vydány tiskem.\n\n\n\n\n"}
{"id": "663518", "url": "https://cs.wikipedia.org/wiki?curid=663518", "title": "Arresø", "text": "Arresø\n\nArresø (česky: \"jezero Arre\") je jezero v Dánsku, přesněji v regionu Hovedstaden. Nachází se mezi třemi okresy, severně od obce Ølsted a východně od Frederiksværku.\n\nS rozlohou 39,84 km je Arresø největším dánským jezerem. Před poslední dobou ledovou bylo jezero součásti Roskildského fjordu, spojeného s průlivem Kattegat, ale během doby ledové byla země na severozápadě vyzdvižena a vytvořila tak jezero. Nyní je Arresø s Roskildským fjordem spojeno umělým tokem - Arresø Kanalem, jehož kopání započalo okolo roku 1717. Na práci se podíleli dánští vojáci a švédští váleční zajatci. Arresø Kanal protéká obcí Frederiksværk.\n\nDo Arresø ústí množství řek a potoků, z nichž nejvýznamnější je řeka Pøleå. Kolem jezera, zejména u jeho západního okraje, se nachází mnoho kopců. Kromě jiných jsou to například Maglehøj v obci Frederiksværk nebo kopce Arrenakke. Ty poskytují krásný výhled na jezero. Východně od Frederiksværku je poloostrov Arrenæs, který vyčnívá do jezera.\n\n"}
{"id": "663524", "url": "https://cs.wikipedia.org/wiki?curid=663524", "title": "Student fest", "text": "Student fest\n\nStudent Fest je hudební festival se zlevněným vstupným pro studenty. Pořadatelé se snaží podpořit mladé a nadějné progresivní studentské hudební projekty a umožnit jim se prezentovat na stejném pódiu s již slavnými profesionálními hudebními skupinami. Festival probíhá v centru Prahy v několika hudebních klubech, kde je připraven program od 18h až do rána. Za jedno vstupné dostává návštěvník náramek, který platí jako vstupenka do všech klubů na celý večer. Každý návštěvník si tak vybere může vytvořit vlastní program a přeběhnout mezi kluby, podobně jako na open-air festivalu. Od roku 2010 se jeho maskotem stává Jan Amos Komenský, který je na grafice festivalu zobrazován v kuriózním kontextu. Student Fest patří mezi nejvýznamnější studentské akce v Praze i v republice a každoročně se na festivalu schází až dva tisíce lidí, převážně studentů.\nMyšlenka vznikla v roce 2009, kdy se festival konal v klubech Rock Café a Vagón, které jsou opravdu pár kroků přes ulici. Na Student festu tehdy hrály pouze studentské kapely, sklidil však ohromný, když na festival dorazilo téměř 1000 návštěvníků.\n\nV roce 2010 probíhala rekonstrukce klubu Rock Café a tak zde bylo možné vystoupení unplugged skupin, proto a pro úspěšnost festivalu přibyla dvojice klubů K4 a Chapeau Rouge, které jsou od sebe také, co by kamenem dohodil a od Rock Café a Vagonu jsou vzdáleny chůzí ani ne 15 minut, metrem pak 1/2 zastávky. Festival také ustálil svou koncepci. Ke studentským projektům přibyly větší jména. (Basta fidel, The pooh, Zrní či Bojitos z Německa). Student Fest se také více dostal do povědomí studentů, tak u médií i umělců. To se odrazilo i na návštěvnosti, která čítala až 1500 návštěvníků.\n\nV roce 2011 byl Student Fest jednou z prvních akcí, která proběhla v znovu otevřeném sále Rock Café. Vzhledem k úspěchům z minulých let se organizátoři rozhodli prostory K4 a Chapeau Rouge, které sloužili v roce 2010 jako náhrada za velký sál Rock Café ponechat a využít jejich kapacitu naplno. Mezi velkými jmény festivalu můžeme zmínit kapely (Fast Food Orchestra, Unifiction nebo Flattus. Na drum&bassovou stage do (Chapeau Rouge přijal pozvání také velký objev roku 2011 a to britský producent (Skeptical (UK). Kapaciata festivalu byla opět téměř vyprodána.\n\nRočník 2012 se nesl ve jménu zahraničních hvězd. Na festival zavítalo kromě desítek českých interpretů také 7 zahraničních projektů. \"Pozvání přijali Searching for Calm (PL), dubstepové trio Fat Burning Step (PL), klávesový mág Walter Phishbacher (USA/AU), Kingston Cruisers (HU) či June Miller (NL). Z českých hudebníků můžeme zmínit Hentai Corporation, Zrní, The Spankers nebo kapelu Hi-Fi a hlavně: mnohé další studentské kapely.\" \nNovinkou tohoto ročníku byla mimo jiné Soutěž studentských kapel, již se účastnilo přes 30 kapel a hlasovalo přes 6000 lidí. Generálním partnerem festivalu se stala Era. Festival i v tomto roce slavil velký úspěch.\n\nFestival pořádá občanské sdružení Nerudný fest.cz, o.s., které mimo jiné pořádá i festival Mladí Ladí Jazz, série koncertů Jazzbit a jiné kulturní akce, zaměřené zejména na mladé publikum a podporu mladých umělců.\n\n"}
{"id": "663525", "url": "https://cs.wikipedia.org/wiki?curid=663525", "title": "Live at the BBC (album, Fleetwood Mac)", "text": "Live at the BBC (album, Fleetwood Mac)\n\nLive at the BBC je koncertní dvojalbum britské blues-rockové skupiny Fleetwood Mac. Album bylo nahrané v letech 1967-1971 a vydané v roce 1995.\n\n"}
{"id": "663532", "url": "https://cs.wikipedia.org/wiki?curid=663532", "title": "Adolf Horion", "text": "Adolf Horion\n\nAdolf Horion (12. července 1888, Hochneukirch, Německo - 28. května 1977, Überlingen, Německo) byl německý římsko-katolický duchovní, entomolog a jedním z nejvýznamnějších německých koleopterologů.\n\nNarodil se jako druhý ze sedmi dětí v rodině Jakoba Horiona a jeho manželky Marie Cecilie, rozené Pesch v Hochneukirch, okres Grevenbroich. Navštěvoval tam obecnou školu, později studoval na gymnáziu v Mönchengladbachu a Rheydtu. \n\n\n\n"}
{"id": "663535", "url": "https://cs.wikipedia.org/wiki?curid=663535", "title": "Baulne", "text": "Baulne\n\nBaulne je obec v jiní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 40 km.\n\nObcí protéká řeka Essonne.\n\nSousední obce: Itteville, Ballancourt-sur-Essonne, Champcueil, Mondeville, Cerny, La Ferté-Alais a Guigneville-sur-Essonne.\n\n\"Počet obyvatel\"\n\n\n"}
{"id": "663538", "url": "https://cs.wikipedia.org/wiki?curid=663538", "title": "Antonio Fogazzaro", "text": "Antonio Fogazzaro\n\nAntonio Fogazzaro (25. března 1842, Vicenza – 7. března 1911, tamtéž) byl italský romanopisec, básník a dramatik, hlavní představitel spiritualistického a mystického proudu italské dekadence.\n\nFogazzaro pocházel ze zámožné a vzdělané rodiny, ve které se mu dostalo přísného katolického vychování. Po dokončení střední školy, kde byl mezi jeho učiteli básník Giacomo Zanella, se chtěl věnovat studiu literatury. ale podle vůle svého otce začal studovat právo, nejprve v Padově a pak v Turíně, kde roku 1864 promoval. Poté byl zaměstnán v advokátní kanceláři v Miláně a při pobytu v tomto městě se seznámil s představiteli bohémského uměleckého hnutí \"La Scapigliatura\" (například básnící Arrigo Boito, Emilo Praga a další). Roku 1866 se odstěhoval zpět do Vincezy a oženil se s hraběnkou Margheritou Lampertico di Valmarana, se kterou měl tři děti.\n\nV té době začal prožívat hlubokou morální a náboženskou krizi vyvolanou rozpory mezi smyslovým a duchovním životem, mezi vědou a náboženskou vírou. Ve snaze překonat tento rozpor se přiklonil k tzv. katolickému modernismu, církví později odsouzenému.\n\nSvou literární dráhu započal Fogazzaro roku 1874, kdy za finanční pomoci svého otce vydal epickou báseň v nerýmovaných hendekasylabech (jedenáctislabičných verších) \"Miranda\". Svůj první román \"Malombra\" (1881) psal asi deset let, protože tento žánr považoval z hlediska vlivu na čtenáře za nevýznamnější. Toto i další jeho prozaická díla se vyznačují formální i psychologickou vybroušeností, realistická líčení italské přírody v nich kontrastují s citovou rozervaností postav, které často trpí chorobnou smyslností.\n\nRoku 1898 byl Fogazzaro jmenován senátorem Italského království. Aktivně se účastnil debat o darwinismu a evolučních teoriích, které se snažil skloubit s katolicismem. Na toto téma a na téma duchovní obnovy církve přednesl řadu přednášek a napsal celou řadu esejů i několik románů. Roku 1905 zařadila Římskokatolická církev dva z nich, romány \"Il Santo\" (1905, Světec) a \"Leila\" (1910) na seznam zakázaných knih \"Index Librorum Prohibitorum\".\n\n\n\n\n"}
{"id": "663542", "url": "https://cs.wikipedia.org/wiki?curid=663542", "title": "Boutigny-sur-Essonne", "text": "Boutigny-sur-Essonne\n\nBoutigny-sur-Essonne je obec v jihovýchodní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 46 km.\n\nObcí protéká řeka Essonne.\n\nSousední obce: Vayres-sur-Essonne, Guigneville-sur-Essonne, Videlles, Moigny-sur-École, Courdimanche-sur-Essonne, Maisse a Milly-la-Forêt.\n\n\"Počet obyvatel\"\n\n\n\n"}
{"id": "663545", "url": "https://cs.wikipedia.org/wiki?curid=663545", "title": "Fuel TV", "text": "Fuel TV\n\nFuel TV je specializovaný televizní kanál vysílající ve Spojených státech amerických, Portugalsku a v Německu. Tento kanál zahájil vysílání 1. července 2003 a již od svého startu se zaměřuje na extrémní sporty jako skateboarding, snowboarding, motokros, surfing, BMX a nebo FMX. Kanál je součástí sítě Fox Cable Networks a je v současné době dostupný ve více než 26 milionech amerických domácností. Fuel TV má také vlastní kanál v Austrálii a navíc jsou některé pořady vyrobené pro Fuel TV vysílány i na britském kanálu FX, či na jiných po celém světě.\n\nFuel TV vysílá vlastní originální seriály, exkluzivní přenosy, ale i licencované filmy. Veškterý obsah má něco společného s adrenalinovými sporty, které lze na kanále sledovat 24 hodin denně.\n\n"}
{"id": "663562", "url": "https://cs.wikipedia.org/wiki?curid=663562", "title": "Maxthon International", "text": "Maxthon International\n\nMaxthon International je společnost sídlící v Číně s pobočkou v USA, která se specializuje na vývoj softwaru pro jednodušší prohlížení internetových stránek využívající nové technologie. Její prohlížeč Maxthon (dříve MyIE) je jejím dlouholetým projektem.\n\n"}
{"id": "663563", "url": "https://cs.wikipedia.org/wiki?curid=663563", "title": "Dan Ellis", "text": "Dan Ellis\n\nDaniel Ellis (* 19. června 1980, Saskatoon, Saskatchewan, Kanada) je kanadský hokejový brankář hrající v týmu Florida Panthers v severoamerické lize NHL.\n\nDan Ellis začal juniorskou kariéru v klubu Omaha Lancers ve Spojených státech amerických v lize USHL, kde obdržel v sezóně 1999-00 cenu pro brankáře roku, hráče roku a byl jmenován do 1. All-Star Teamu. Poté si jej vybral klub Dallas Stars ve 2. kole na 60. místě celkově v draftu NHL 2000. Ellis se pokusil prorazit do NHL v sezóně 2003–2004, ale nastoupil pouze v jednom zápase. Zbytek sezóny odchytal na farmě Dallasu v týmu Utah Grizzlies v lize AHL a ještě o úroveň níž v lize ECHL v klubu Idaho Steelheads.\n\nV sezóně 2005–2006, kterou strávil v lize AHL v týmu Iowa Stars se střídal s brankářem Mikem Smithem.\n\nEllis v dresu Dallasu odehrál svůj první zápas v NHL a současně to byl jediný zápas, který za Stars odehrál. Zápas byl hrán 8. února 2004 proti Los Angeles Kings a Ellis v tehdejším zápase pochytal 25 střel a přispěl k vítězství 4:3.\n\nV roce 2007 podepsal jako volný hráč smlouvu s Nashvillem Predators a vzhledem ke špatné formě Chrise Masona brzy převzal roli prvního brankáře týmu. Druhý zápas své kariéry v NHL odehrál 25. října 2007 proti Atlantě Thrashers a pochytal v něm všech 20 střel díky čemuž si připsal své první vychytané čisté konto v NHL. 1. listopadu 2007 vychytal další čisté konto proti Vancouveru Canucks. Během základní části vychytal další dvě čistá konta a pomohl Predators do playoff. Sezónu 2007–2008 ukončil na prvním místě mezi všemi brankáři NHL v úspěšnosti zákroků , 3. v počtu vychytaných čistých kont a 12. v průměru obdržených branek. Na jaře roku 2008 mu média vymyslela přezdívku \"Snowstorm\" (česky \"Sněhová bouře\"). Po sezóně obdržel Roger Crozier Saving Grace Award.\n\n19. června 2008 Ellis prodloužil s Predators smlouvu o dva roky na 3,5 milionu USD (asi 70 miliónů kč). V sezóně 2008–2009 už Ellis nebyl tak přesvědčivý jako v předchozích sezónách, a proto jej postupně na pozici prvního brankáře vystřídal Pekka Rinne a podobně se ovíjela i sezóna 2009–2010.\n\n29. června 2010 byla práva na Ellisona společně s Dustinem Boydem vyměněna do Montréalu Canadiens za Sergeje Kosticyna a budoucí vyrovnání. Protože Ellis nepodepsal s Canadiens smlouvu, tak se stal 1. července 2010 volným hráčem. 1. července 2010 podepsal v roli volného hráče smlouvu s Tampou Bay Lightning odkud byl během sezóny 2010–2011 vyměněn 24. února 2011 do Anaheimu Ducks za Curtise McElhinneyho.\n\nDne 5. března 2014, při posledním přestupovém dnu NHL byl vyměněn do týmu Florida Panthers za amerického brankáře Tima Thomase.\n\n\n"}
{"id": "663574", "url": "https://cs.wikipedia.org/wiki?curid=663574", "title": "Maria Stona", "text": "Maria Stona\n\nMaria Stona také Marie Scholzová, rozená \"Stonawská\", (1. prosince 1859, Třebovice – 30. března 1944, tamtéž), byla německy píšící spisovatelka a básnířka.\n\nŽila na svém rodném zámku v Třebovicích ve Slezsku (dnes městská část Ostravy). Okruhu významných lidí ze světa kultury, kteří se u ní po několik desetiletí scházeli, se říkalo \"Slezský Výmar\". Provdala se ve svých 20. letech za Alberta Scholze, syna ředitele důlních a hutních závodů. Po sedmi letech strávených s manželem v Chropyni, kde se jim v roce 1882 narodila dcera Helena, opustila Marie Scholzová manžela a vrátila se s dcerou k rodičům na zámek do Třebovic. Tam začala literární dráhu pod jménem Maria Stona. V roce 1899 bylo její manželství rozvedeno. Byla matkou sochařky Heleny Železné Scholzové. V roce 1942 byla A. Hitlerem povýšena do šlechtického stavu. Vdaná byla dvakrát, jejím druhým utajovaným manželem byl rakouský spisovatel Karl Erasmus Kleinert (1857–1933) \n\n\n"}
{"id": "663575", "url": "https://cs.wikipedia.org/wiki?curid=663575", "title": "Eduard I. z Baru", "text": "Eduard I. z Baru\n\nEduard I. z Baru ( \"Édouard Ier de Bar\"; 1295 – listopad 1336, Famagusta) byl hrabě z Baru a vnuk anglického krále Eduarda I.\n\nByl jediným synem hraběte Jindřicha z Baru a Eleonory Anglické, ovdovělé dcery anglického krále Eduarda I. Po dědovi byl také pojmenován. Matka mu zemřela již roku 1297 a otec o pět let později. Poručníkem mladého hraběte se stal děd a ten ustanovil svými zástupci jeho strýčky: Jana Puisaye, Theobalda, biskupa z Lutychu a Renauda, biskupa z Mét. Byl vychováván na francouzském dvoře. Roku 1308 se Eduard zúčastnil války lotrinského vévody Fridricha IV. a 11. února 1310 uzavřel sňatek s Marií, dcerou Roberta Burgundského, svou vrstevnicí.\n\nRoku 1314 byl po ročním uvěznění vévodou Fridrichem, když se dostal do zajetí v prohrané bitvě u Frouard, po předání výkupného propuštěn. Roku 1324 se společně s trevírským arcibiskupem Balduinem, jeho synovcem Janem Lucemburským a Fridrichem IV. Lotrinským zúčastnil tzv. války čtyř pánů s městem Mety (1324–1326). Roku 1328 bojoval na straně krále Filipa VI. Francouzského v bitvě u Casselu. Roku 1336 se vydal společně s Filipem III. Namurským a dalšími hrabaty na východ na křížovou výpravu. Zemřel na Kypru v listopadu téhož roku, kde byl i se svými spolubojovníky ubit obyvateli Famagusty.\n\n"}
{"id": "663579", "url": "https://cs.wikipedia.org/wiki?curid=663579", "title": "Oh! Pleasant Hope", "text": "Oh! Pleasant Hope\n\nOh! Pleasant Hope je šesté a až do roku 1983 poslední studiové album hard rockové skupiny Blue Cheer, vydané v dubnu roku 1971. V roce 1983 skupina vydala další album The Beast Is Back.\n\n\n"}
{"id": "663582", "url": "https://cs.wikipedia.org/wiki?curid=663582", "title": "Fárjáb", "text": "Fárjáb\n\nFárjáb ( , ) je provincie na severu Afghánistánu. Tato provincie je obývaná převážně Uzbeky. Hlavním městem je Majmana. První zmínky o této oblasti pocházejí z doby Sásánovské říše. V roce 1220 byla provincie vypleněna Mongoly.\n12. července 1998 byla provincie dobyta Tálibánem a začleněna do Islámského emirátu Afghánistán. Po pádu Tálibánu v roce 2001 se moci v provincii ujal uzbecký polní velitel Abd ur Rašíd Dóstúm.\n"}
{"id": "663584", "url": "https://cs.wikipedia.org/wiki?curid=663584", "title": "MV Spokane", "text": "MV Spokane\n\nMV Spokane je trajekt třídy \"Jumbo\", který provozuje společnost Washington State Ferries.\n\nK srpnu 2009 obsluhuje trasu mezi Edmondsem a Kingstonem.\n"}
{"id": "663585", "url": "https://cs.wikipedia.org/wiki?curid=663585", "title": "Zoot Horn Rollo", "text": "Zoot Horn Rollo\n\nZoot Horn Rollo (pravé jméno Bill Harkleroad, 8. leden 1949, Kalifornie). je americký kytarista, nejvíce známý jako člen skupiny Captain Beefheart and The Magic Band. V roce 2003 se stal 62 nejlepším kytaristou všech dob podle časopisu \"Rolling Stone\".\n"}
{"id": "663588", "url": "https://cs.wikipedia.org/wiki?curid=663588", "title": "Josef Glogar", "text": "Josef Glogar\n\nJosef Glogar (17. prosince 1891 Bernartice nad Odrou – 11. října 1969 Olomouc) byl římskokatolický kněz, který od roku 1952 až do své smrti vedl jako generální a následně kapitulní vikář olomouckou arcidiecézi.\n\nNarodil se 17. prosince 1891 v Bernarticích nad Odrou jako syn malozemědělce, zedníka a kostelníka Floriána Glogara a Karolíny Glogarové. Josefa v dětství dost o ovlivnil místní farář Karel Hanák. Josef nejprve chodil do školy v Bernarticích nad Odrou, gymnázium pak studoval v Moravské Ostravě. Po gymnáziu se rozhodl pro teologii, kterou studoval v Olomouci, kde byl také vysvěcen 5. července 1915 biskupem Karlem Wisnarem na kněze. V roce 1920 se stal olomouckým dómským vikářem. Byl také výborný zpěvák, a proto v semináři vyučoval liturgickému zpěvu. Angažoval se v různých organizacích a spolcích, přispíval do novin a časopisů, byl zván na různé slavnosti jako kazatel.\n\nDne 1. září 1939 byl společně z dalšími církevními hodnostáři, kteří nebyli pohodlní okupantům, zatčen a nakonec skončil v koncentračním táboře Dachau. Zde vynikl svou statečností, například pomáhal pašovat dopisy, získal zde také kontakty na jiné duchovní, které po válce pak využil. Po válce se vrátil do Olomouce a zde se zapojil nejen zpět do církevního, ale i do politického života. Byl také činný ve Svazu protifašistických bojovníků. Dne 13. února 1951 se stal kanovníkem olomoucké kapituly.\n\nV roce 1952 byl jmenován generálním vikářem. Jeho situace začínala být těžká, neboť musel jednat diplomaticky s tehdejším ateistickým režimem. Glogar byl generálním vikářem devět let. Dne 9. listopadu 1961 byl zvolen metropolitní kapitulou kapitulním vikářem. Ač byl již starý, tak byl stále aktivní a například roku 1963 se postaral o oslavu výročí příchodu sv. Cyrila a Metoděje na Moravu a v Olomouci v roce 1968 obnovil kněžský seminář. Za Glogarova působení také začala probíhat liturgická reforma. Jeho velkou snahou také bylo dostat do duchovní správy kněze z výroby, což se mu díky jeho diplomatickým schopnostem ve většině případů dařilo.\n\nZemřel 11. října 1969 a byl pohřben v rodných Bernarticích nad Odrou.\n"}
{"id": "663590", "url": "https://cs.wikipedia.org/wiki?curid=663590", "title": "Josef Moštěk", "text": "Josef Moštěk\n\nJosef Moštěk (28. února 1913, Vlčnov – 14. ledna 1986, Chlebovice) byl český kněz a politický vězeň.\n\nVystudoval Arcibiskupské gymnázium v Kroměříži. Knězem se stal 5. července 1937. V letech 1937–1938 byl kaplanem v Budišově nad Budišovkou a 1938–1941 kaplanem u sv. Michala v Olomouci. Dne 7. března 1946 byl promován na doktora teologie v Olomouci, přičemž v letech 1940–1949 byl ceremoniářem a sekretářem u olomouckých arcibiskupů Leopolda Prečana a Josefa Matochy. Dne 23. února 1949 jmenován Monsiňorem (tajný papežský komoří – Msgre).\n\n20. ledna 1951 byl odsouzen Státním soudem na Pankráci k 10 letům těžkého žaláře. Od 16. června 1949 do 16. června 1959 byl vězněn a postupně převážen do různých věznic – Mírov (1953), Leopoldov, Bory, Praha-Ruzyně, Pankrác. Dále vězněn v Kolíně, Mladé Boleslavi, Ilavě, Olomouci a ve Valdicích – Kartouzy. V letech 1949–1966 mimo duchovní službu, byl bez státního souhlasu. Po propuštění z vězení byl dva měsíce v Uherském Hradišti v nemocnici – mj. problémy se sluchem.\n\nPak práce v zemědělství ve Vlčnově do 26. října 1959, pak do 31. října 1960 dělníkem u Ingstavu. Od 2. listopadu 1960 do 30. listopadu 1966 u okresní vodohospodářské správy v Gottwaldově jako dělník: kanalizace, sklad, stoky. Pak úpravna vody v Tlumačově.\n\nOd 1. srpna 1965 byl při zaměstnání kooperátorem v duchovní službě v Malenovicích u Gottwaldova. V letech 1966–1968 byl administrátorem ve Starém Hrozenkově, v letech 1968–1973 administrátorem v Kyjově a místoděkanem. Dne 1. března 1973 dekretován do Chlebovic a 28. února 1983 jmenován čestným kanovníkem kroměřížským.\n\nJosef Moštěk zemřel, když byl sražen osobním autem. V roce 2000 mu bylo uděleno in memoriam čestné občanství Frýdku-Místku.\n"}
{"id": "663596", "url": "https://cs.wikipedia.org/wiki?curid=663596", "title": "Samangán", "text": "Samangán\n\nProvincie Samangán ( , ) je provincie v severozápadním Afghánistánu. Provincie pokrývá plochu 11 218 km a populace dosahuje 313 211 obyvatel. Hlavním městem je Samangán. Hlavním etnikem žijícím v provincii Samangán jsou Uzbeci, následováni Tádžiky, Paštúny a Hazáry. Nejužívanějšími jazyky jsou uzbečtina a darí.\nVzhledem ke své relativní izolaci, je provincie nerozvinutá bez infrastruktury a má vysokou míru negramotnosti, avšak někteří studenti mají přístup ke vzdělání v sousedním Mazár-e Šaríf.\n"}
{"id": "663597", "url": "https://cs.wikipedia.org/wiki?curid=663597", "title": "Ԇ", "text": "Ԇ\n\nԆ (minuskule: ԇ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka) a dále pro zápis Mordvinských jazyků. Výslovnost písmena přibližně odpovídá výslovnosti spřežky \"dz\" či \"dž\".\n"}
{"id": "663600", "url": "https://cs.wikipedia.org/wiki?curid=663600", "title": "Ҝ", "text": "Ҝ\n\nҜ (minuskule: ҝ) je v současné době oficiálně již nepoužívané písmeno cyrilice. Jedná se o variantu písmena К. Bylo používáno mezi roky 1958 a 1991 pro zápis ázerbájdžánštiny. V roce 1991 ázerbájdžánština oficiálně přešla na zápis latinkou.\n"}
{"id": "663601", "url": "https://cs.wikipedia.org/wiki?curid=663601", "title": "Ԍ", "text": "Ԍ\n\nԌ (minuskule: ԍ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka). Písmeno je podobné písmenu G v latince.\n"}
{"id": "663602", "url": "https://cs.wikipedia.org/wiki?curid=663602", "title": "Miloš Petera", "text": "Miloš Petera\n\nMiloš Petera (* 14. března 1958 Hradec Králové) je český politik, od října 2013 do srpna 2014 poslanec Poslanecké sněmovny PČR, od června 2014 do listopadu 2016 hejtman Středočeského kraje (předtím v letech 2008 až 2014 náměstek hejtmana pro oblast životního prostředí a zemědělství, od roku 2017 opět statutární náměstek hejtmanky), od roku 2010 do roku 2014 starostou města Nymburk a člen ČSSD.\n\nPo absolvování základní školy v Osicích vystudoval v letech 1973 až 1977 Střední průmyslovou školu chemickou v Pardubicích a poté v letech 1977 až 1983 obor tepelná technika na Fakultě technologie paliv a vody Vysoké školy chemicko-technologické v Praze.\n\nNásledovala základní vojenská služba (1982 až 1983). Po ní nastoupil do Cukrovaru Nymburk, kde pracoval v letech 1983 až 1991 jako provozní technik a pak až do ukončení výroby začátkem roku 1997 jako výrobně-technický náměstek. Následně absolvoval konkurz na funkci ředitele akciové společnosti Vodovody a kanalizace Nymburk, který vyhrál. Od března 1997 zastával tuto pozici (ve stejném roce byl zvolen i předsedou představenstva, kterým je dosud).\n\nV lednu 2006 byl jmenován předsedou sportovního oddílu Polaban Nymburk, jednoho z nejstarších českých fotbalových klubů SK Polaban Nymburk. Angažuje se ve výboru Místní organizace Českého rybářského svazu, dále je předsedou Místní organizace Českého zahrádkářského svazu.\n\nMiloš Petera je ženatý. S manželkou Evou (vzali se v roce 1981) má dvě dcery, Kateřinu (* 1981) a Veroniku (* 1985). Od roku 1983 žijí v Nymburce.\n\nPřed rokem 1989 byl dva roky členem KSČ. Po sametové revoluci se angažoval v Zemědělské straně a později v Liberálně sociální unii, jíž v letech 1994 až 1996 předsedal. Krátce byl i místopředsedou Českomoravské unie středu (nástupnické strany LSU), za niž neúspěšně kandidoval ve volbách do Poslanecké sněmovny PČR v roce 1996 jako lídr ve Středočeském kraji. V předčasných volbách do Poslanecké sněmovny PČR v roce 2013 kandidoval na 3. místě kandidátky ČSSD ve Středočeském kraji a byl zvolen poslancem. Na funkci ale v srpnu 2014 rezignoval, protože se stal hejtmanem Středočeského kraje.\n\nV komunálních volbách v roce 1994 kandidoval jako člen Liberálně sociální unie do Zastupitelstva města Nymburka, ale nebyl zvolen. Uspěl až jako nestraník za ČSSD v komunálních volbách v roce 1998. V letech 1998 až 2002 pak zastával funkci nymburského radního za ČSSD, do sociální demokracie vstoupil v roce 2000.\n\nV komunálních volbách v roce 2002 i 2006 byl lídrem kandidátky ČSSD a tudíž i kandidátem strany na starostu města. V obou volbách byl zvolen zastupitelem města, ale vzhledem k výsledku voleb starostenský post nezískal a stal se opakovaně místostarostou města. Teprve až jasné volební vítězství jeho kandidátky v komunálních volbách v roce 2010 znamenalo obhajobu zastupitelského mandátu a zejména zvolení starostou města Nymburka v listopadu 2010. V komunálních volbách v roce 2014 již nekandidoval a skončil tak jako zastupitel i starosta města Nymburka.\n\nV krajských volbách v roce 2000, když kandidoval za ČSSD do Zastupitelstva Středočeského kraje, ale neuspěl. O zvolení se znovu pokusil až v krajských volbách v roce 2008, kdy se stal krajským zastupitelem a v listopadu 2008 i náměstkem hejtmana pro oblast životního prostředí a zemědělství. V krajských volbách v roce 2012 mandát krajského zastupitele obhájil a v listopadu 2012 byl zvolen statutárním zástupcem hejtmana, který má z pozice krajského náměstka na starost oblast dopravy. Po rezignaci Josefa Řiháka vedl od 23. června 2014 jako dočasný hejtman Středočeský kraj. Dne 27. června 2014 byl hlasy 36 zastupitelů zvolen v pořadí pátým hejtmanem Středočeského kraje. V krajských volbách v roce 2016 byl lídrem kandidátky ČSSD ve Středočeském kraji. Středočeská ČSSD v těchto volbách katastrofálně propadla, když získala jen 13,75 %, což je vůbec nejhorší výsledek sociální demokracie v krajských volbách ve Středočeském kraji od roku 2000, tedy od samotné existence krajské samosprávy.\nPetera dne 18. listopadu 2016 skončil ve funkci hejtmana, nahradila jej Jaroslava Pokorná Jermanová. V říjnu 2017 byl však zvolen statutárním náměstkem hejtmanky pro oblast životního prostředí a zemědělství.\n\nMiloš Petera se pokoušel v roce 2004 i kandidovat do Senátu. Nicméně vypadnul už i v prvním kole. Dokázal ho předstihnout i kandidát Komunistické strany Čech a Moravy.\n\n"}
{"id": "663603", "url": "https://cs.wikipedia.org/wiki?curid=663603", "title": "Ԗ", "text": "Ԗ\n\nԖ (minuskule: ԗ) je v současné době již nepoužívané písmeno cyrilice. Bylo používáno pro zápis Mordvinských jazyků.\n"}
{"id": "663604", "url": "https://cs.wikipedia.org/wiki?curid=663604", "title": "Ԋ", "text": "Ԋ\n\nԊ (minuskule: ԋ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka) a dále pro zápis Mordvinských jazyků. Výslovnost písmena odpovídá výslovnosti srbského písmena Њ.\n"}
{"id": "663605", "url": "https://cs.wikipedia.org/wiki?curid=663605", "title": "Ԣ", "text": "Ԣ\n\nԢ (minuskule: ԣ) je v současné době oficiálně již nepoužívané písmeno cyrilice. Jedná se o variantu písmena Н. Bylo používáno pro zápis čuvaštiny.\n"}
{"id": "663606", "url": "https://cs.wikipedia.org/wiki?curid=663606", "title": "Jodid vápenatý", "text": "Jodid vápenatý\n\nJodid vápenatý je anorganická sloučenina vápníku a jodu se vzorcem CaI. Tato bezbarvá navlhavá pevná látka se výborně rozpouští ve vodě. Vlastnosti jodidu vápenatého jsou podobné jako u příbuzných solí, například chloridu vápenatého. Jodid vápenatý se používá ve fotografii.\n\nHenri Moissan jako první izoloval v roce 1898 čistý vápník redukcí jodidu vápenatého čistým sodíkem:\n\nJodid vápenatý lze získat působení kyseliny jodovodíkové na uhličitan, oxid nebo hydroxid vápenatý:\n\nNa vzduchu jodid vápenatý pomalu reaguje s kyslíkem a oxidem uhličitým a uvolňuje jod, který je odpovědný za nažloutlé zbarvení nečistých vzorků.\n\nJodid vápenatý se používá ve fotografii (při výrobě fotocitlivých emulzí), v lékařství (jako zdroj jodu a expektorans) a jako přídatná látka do potravin (označení E916).\n"}
{"id": "663607", "url": "https://cs.wikipedia.org/wiki?curid=663607", "title": "Montbéliardové", "text": "Montbéliardové\n\nRod Montbéliardů pochází od Richwina, hraběte ze Scarpone. Jeho syn Ludvík získal titul hraběte z Montbéliardu, z Altkirchu a z Pfirtu a sňatkem se Žofií i z Baru.\n"}
{"id": "663608", "url": "https://cs.wikipedia.org/wiki?curid=663608", "title": "Ӂ", "text": "Ӂ\n\nӁ (minuskule: ӂ) je v současné době již nepoužívané písmeno cyrilice. Jedná se o variantu písmena Ж. Bylo používáno pro zápis moldavštiny a gagauzštiny, čímž se písmeno přestalo oficiálně používat. Oba jazyky přešly na zápis latinkou. Písmeno zachycovalo stejnou hlásku jako písmeno Ӝ v udmurtštině, jako písmeno Џ v srbštině, jako písmeno Ҷ v tádžičtině, jako písmeno Ӌ v chakaštině, písmeno Đ v chorvatštině nebo jako v minulosti používané písmeno Ҹ v ázerbájdžánštině.\n"}
{"id": "663611", "url": "https://cs.wikipedia.org/wiki?curid=663611", "title": "Československá hokejová reprezentace v sezóně 1970/1971", "text": "Československá hokejová reprezentace v sezóně 1970/1971\n\n Československo – Finsko 6:1 (2:0, 2:1, 2:0)\n\n2. října 1970 – Praha\nBranky Československa: František Ševčík, Milan Kajkl, Oldřich Machač, Jaroslav Holík, Vladimír Bednář, Richard Farda\nBranky Finska: Jorma Vehmanen\nRozhodčí: Karandin (URS), Ehrensberger (SUI)\n\nČSSR: Jiří Holeček – Milan Kajkl, František Pospíšil, Oldřich Machač, Vladimír Bednář, Milan Kužela, Rudolf Tajcnár, Rudolf Tajcnár, Josef Horešovský – Milan Mrukvia (Július Haas), Jaroslav Holík, Jiří Holík – Ivan Hlinka, Richard Farda, Josef Černý – František Ševčík, Václav Nedomanský, Jaroslav Jiřík – Josef Augusta.\n\nFinsko: Jorma Valtonen – Jauko Öystilä, Pekka Marjamäki, Pekka Kuusisto, Heikki Riihiranta, Jaakko Marttinen – Jorma Vehmanen, Veli-Pekka Ketola, Raikkonen – Samuli, Matti Murto, Harri Linnonmaa – Esa Peltonen, Erkki Mononen, Lauri Mononen – Väinö Kolkka.\n\n4. října 1970 – Praha\nBranky Československa: 3× Václav Nedomanský, 2× Richard Farda, Jaroslav Holík, Jiří Holík \nBranky Finsko: Veli-Pekka Ketola, Samuli.\nRozhodčí: Karandin (URS), Ehrerberger (SUI)\n\nČSSR: Marcel Sakáč – Josef Horešovský, František Pospíšil, Oldřich Machač, Vladimír Bednář, Milan Kužela, Rudolf Tajcnár – Josef Augusta, Jaroslav Holík, Jiří Holík – Richard Farda, Ivan Hlinka, Josef Černý – František Ševčík, Václav Nedomanský, Jaroslav Jiřík.\n\nFinsko: Jorma Valtonen – Jauko Öystilä, Pekka Marjamäki, Pekka Kuusisto, Heikki Riihiranta – Jorma Vehmanen, Veli-Pekka Ketola, Samuli – Väinö Kolkka, Jaakko Marttinen, Harri Linnonmaa - Esa Peltonen, Erkki Mononen, Lauri Mononen.\n\n2. prosince 1970 – Praha\nBranky Československa: Jan Suchý, Bohuslav Šťastný, Richard Farda, Eduard Novák \nBranky Švédska: Stig-Göran Johansson, Inge Hammarström, Hakan Wickberg.\nRozhodčí: Dämmrich (GDR), Gerber (SUI)\n\nČSSR: Vladimír Dzurilla – Oldřich Machač, Vladimír Bednář, Jan Suchý, František Pospíšil, Josef Horešovský, František Panchártek – Vladimír Martinec, Václav Mařík, Bohuslav Šťastný – Josef Paleček, Václav Nedomanský, Jiří Holík – Eduard Novák, Richard Farda, Josef Černý.\n\nŠvédsko: Leif Holmqvist – Arne Carlsson, Lennart Svedberg, Gunnar Andersson, Thommy Abrahamsson, Stig Östling, Kjell-Rune Milton – Stefan Karlsson, Hakan Wickberg, Inge Hammarström – Mats Hysing, Stig-Göran Johansson, Björn Palmqvist – Leif Henriksson, Håkan Nygren, Anders Nordin.\n\n4. prosince 1970 – Praha\nBranky Československa: 3× Jiří Holík, Richard Farda \nBranky Švédska: Leif Henriksson, Lennart Svedberg.\nRozhodčí: Dämmrich (GDR), Gerber (SUI)\n\nČSSR: Jiří Holeček – Oldřich Machač, Vladimír Bednář, Jan Suchý, František Pospíšil, Milan Kužela, Rudolf Tajcnár – Eduard Novák, Richard Farda, Josef Černý – Josef Paleček, Václav Nedomanský, Jiří Holík – Petr Opačitý, Ivan Hlinka, Jan Klapáč.\n\nŠvédsko: Christer Abrahamsson – Arne Carlsson, Lennart Svedberg, Gunnar Andersson, Thomas Bergman, Kjell-Rune Milton – Stefan Karlsson, Hakan Wickberg, Inge Hammarström – Mats Hysing, Stig-Göran Johansson, Björn Palmqvist – Leif Henriksson, Håkan Nygren, Anders Nordin.\n\n16. prosince 1970 – Pardubice\nBranky Československa: Václav Nedomanský, Josef Černý, Josef Paleček, Jiří Holík, Jan Suchý \nBranky SSSR: Jurij Čičurin, Alexandr Malcev.\nRozhodčí: Dahlberg (SWE), Wycisk (POL)\n\nČSSR: Jiří Holeček – Jan Suchý, František Pospíšil, Oldřich Machač, Vladimír Bednář, Josef Horešovský, František Panchártek – Josef Paleček, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nSSSR: Vladislav Treťjak – Alexandr Ragulin, Vladimir Lutčenko, Nikitin, Jurij Ljapkin, Viktor Kuzkin, Igor Romiševskij – Jevgenij Zimin, Vjačeslav Staršinov, Alexandr Jakušev – Boris Michajlov, Vladimir Petrov, Valerij Charlamov – Jurij Čičurin, Alexandr Malcev, Anatolij Firsov. Tento útok hrál ve druhé třetině ve složení: Vladimir Vikulov, Anatolij Firsov, Alexandr Malcev a ve třetí třetině ve složení: Anatolij Bělonožkin, Alexandr Malcev, Jurij Čičurin.\n\n18. prosince 1970 – Ostrava\nBranky Československa: nikdo\nBranky SSSR: 4× Vladimir Petrov, Alexandr Malcev, Alexandr Jakušev.\nRozhodčí: Dahlberg (SWE), Wycisk (POL)\n\nČSSR: Vladimír Dzurilla (21. Jiří Holeček) – Jan Suchý, František Pospíšil, Oldřich Machač, Rudolf Tajcnár, Josef Horešovský, František Panchártek – Josef Paleček, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný – Bedřich Brunclík, Milan Kužela, Jan Klapáč.\n\nSSSR: Viktor Konovalenko (50. Vladislav Treťjak) – Alexandr Ragulin, Vladimir Lutčenko, Nikitin, Igor Romiševskij, Jurij Ljapkin, Viktor Kuzkin – Vladimir Vikulov, Jevgenij Mišakov, Anatolij Firsov – Boris Michajlov, Vladimir Petrov, Valerij Charlamov – Alexandr Malcev, Vjačeslav Staršinov, Alexandr Jakušev – Alexandr Syrcov.\n\n13. března 1971 – Praha \nBranky Československa: 2× Josef Černý, Vladimír Martinec, Václav Nedomanský, Richard Farda, Ivan Hlinka.\nBranky USA:\nRozhodčí: Rudolf Baťa (TCH), Gagnon (USA)\n\nČSSR: Jiří Holeček – Jan Suchý, František Pospíšil, Oldřich Machač, Vladimír Bednář, Josef Horešovský, Rudolf Tajcnár – Jan Havel, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Jiří Kochta.\n\nUSA: Carl Wetzell – James McElmury, Bruce Riutta, Don Ross, Thomas Mellor, George Konik, Richard McGlynn – Gary Gambucci, Keith Christiansen, Leonard Lilyholm – Kevin Ahearn, Craig Patrick, Peter Fichuk – Henry Boucha, Craig Falkman.\n\n14. března 1971 – Praha\nBranky Československa: 2× Ivan Hlinka, Jan Havel, Eduard Novák, František Pospíšil \nBranky USA: 2x George Konik, Leonard Lilyholm.\nRozhodčí: Rudolf Baťa (TCH), Gagnon (USA)\n\n15. března 1971 – Lyss\nBranky Československa: 3× Václav Nedomanský, 2× Jiří Kochta, Josef Černý, Vladimír Martinec, Bedřich Brunclík.\nBranky Švýcarska: nikdo\nRozhodčí: Rudolf Baťa (TCH), Ehrensperger (SUI)\n\nČSSR: Jiří Holeček (21. Marcel Sakáč) – Jan Suchý, František Pospíšil, Oldřich Machač, Jiří Bubla, Josef Horešovský, Rudolf Tajcnár – Jan Havel (21. Jiří Kochta), Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, (41. Bedřich Brunclík), Bohuslav Šťastný.\n\n\n"}
{"id": "663612", "url": "https://cs.wikipedia.org/wiki?curid=663612", "title": "Ԕ", "text": "Ԕ\n\nԔ (minuskule: ԕ) je v současné době již nepoužívané písmeno cyrilice. Bylo používáno pro zápis Mordvinských jazyků.\n"}
{"id": "663613", "url": "https://cs.wikipedia.org/wiki?curid=663613", "title": "Ԡ", "text": "Ԡ\n\nԠ (minuskule: ԡ) je v současné době oficiálně již nepoužívané písmeno cyrilice. Jedná se o variantu písmena Л. Bylo používáno pro zápis čuvaštiny a abcházštiny.\n"}
{"id": "663614", "url": "https://cs.wikipedia.org/wiki?curid=663614", "title": "Ԃ", "text": "Ԃ\n\nԂ (minuskule: ԃ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka) a dále pro zápis Mordvinských jazyků. Výslovnost písmena přibližně odpovídá výslovnosti hlásky zachycované v češtině písmenem \"ď\".\n"}
{"id": "663615", "url": "https://cs.wikipedia.org/wiki?curid=663615", "title": "Ԁ", "text": "Ԁ\n\nԀ (minuskule: ԁ) je písmeno cyrilice používané v jedné z variant zápisu asyrské neoramejštiny. Písmeno zachycuje stejnou hlásku jako písmeno Д. Mezi roky 1920 a 1930 bylo používané také pro zápis jazyka komi (Molodcovova azbuka) a dále pro zápis Mordvinských jazyků.\n\nV asyrské neoramejštině je písmeno také součástí spřežky ԁж.\n"}
{"id": "663616", "url": "https://cs.wikipedia.org/wiki?curid=663616", "title": "Okres Puławy", "text": "Okres Puławy\n\nOkres Puławy (polsky \"Powiat puławski\") je okres v polském Lublinském vojvodství. Rozlohu má 933 km² a v roce 2005 zde žilo 117 167 obyvatel. Sídlem správy okresu je město Puławy.\n\nMěstská:\n\nMěstsko-vesnické:\n\nVesnické:\n"}
{"id": "663617", "url": "https://cs.wikipedia.org/wiki?curid=663617", "title": "Ԉ", "text": "Ԉ\n\nԈ (minuskule: ԉ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka). Výslovnost písmena odpovídá výslovnosti srbského písmena Љ.\n"}
{"id": "663618", "url": "https://cs.wikipedia.org/wiki?curid=663618", "title": "Ԙ", "text": "Ԙ\n\nԘ (minuskule: ԙ) je v současné době již nepoužívané písmeno cyrilice. Bylo používáno pro zápis Mordvinských jazyků a zachycovalo hlásku \"jæ\".\n"}
{"id": "663619", "url": "https://cs.wikipedia.org/wiki?curid=663619", "title": "Pegging", "text": "Pegging\n\nPegging (někdy též bend over boyfriend či BOB) je sexuální praktika a druh heterosexuálního análního sexu, během něhož žena proniká partnerovi do řitního otvoru prstem, dildem či tzv. strap-on dildem. Řadí se mezi praktiky BDSM a v rámci pornografických filmů se poprvé explicitně objevil ve filmu \"The Opening of Misty Beethoven\" z roku 1975. \n\nPřestože se název \"pegging\" jako označení pro tuto praktiku používá již delší dobu, popularizován byl až v roce 2001, kdy Dan Savage uspořádal v rámci svého sloupku Savage Love anketu o nejfrekventovanější výraz pro tuto praktiku. Kromě tohoto názvu se v angličtině někdy používá výraz ( doslova „ohni přítele“), či jeho zkratka BOB. Tento výraz vychází z 60minutového naučného filmu \"Bend Over Boyfriend: A Couple's Guide To Male Anal Pleasure\" z roku 1998, který je návodem pro heterosexuální anální sex při vyměněných partnerských rolích.\n\nJelikož řitní otvor postrádá přirozenou vlhkost, je u této praktiky, jakožto u jakéhokoli análního sexu, nutné používat lubrikační gel. Postup se neliší od klasického análního sexu, kde je pasivním účastníkem žena a muž plní roli aktivní. Základem je uvolnění análního svěrače, kterého se dosáhne masáží řitního otvoru nalubrikovaným prstem (žena může mít latexovou rukavici či přes prst kondom) a následnou penetrací prstem. Když je patrné uvolnění svěrače, může být přidán další prst, případně lze použít speciální anální dildo. Při následném plném uvolnění svěrače lze použít nalubrikované klasické dildo či strap-on dildo (tzv. připínací dildo), kterým partnerka pronikne do partnerova řitního otvoru. Při peggingu lze použít různé sexuální pozice obdobně jako při vaginálním pohlavním styku, avšak při tzv. poloze „zezadu“ (jinak též „psí poloze“, : \"doggy style\") je lepší možnost stimulace prostaty.\n\n"}
{"id": "663620", "url": "https://cs.wikipedia.org/wiki?curid=663620", "title": "Ԏ", "text": "Ԏ\n\nԎ (minuskule: ԏ) je v současné době již nepoužívané písmeno cyrilice. Bylo používáno mezi roky 1920 a 1930 pro zápis jazyka komi (Molodcovova azbuka).\n"}
{"id": "663622", "url": "https://cs.wikipedia.org/wiki?curid=663622", "title": "Ҹ", "text": "Ҹ\n\nҸ (minuskule: ҹ) je v současné době oficiálně již nepoužívané písmeno cyrilice. Jedná se o variantu písmena Ч. Bylo používáno mezi roky 1958 a 1991 pro zápis ázerbájdžánštiny. V roce 1991 ázerbájdžánština oficiálně přešla na zápis latinkou. Písmeno zachycovalo stejnou hlásku jako písmeno Ҷ v tádžičtině, jako písmeno Ӌ v chakaštině, jako písmeno Џ v srbštině, jako písmeno Ӝ v udmurtštině, nebo jako v minulosti používané písmeno Ӂ v moldavštině a gagauzštině.\n"}
{"id": "663623", "url": "https://cs.wikipedia.org/wiki?curid=663623", "title": "Paltrow", "text": "Paltrow\n\nPříjmení Paltrow může označovat:\n"}
{"id": "663624", "url": "https://cs.wikipedia.org/wiki?curid=663624", "title": "Kostel svatého Prokopa a svaté Barbory", "text": "Kostel svatého Prokopa a svaté Barbory\n\nŘímskokatolický kostel svatého Prokopa a Barbory v Kunčicích pod Ondřejníkem je typická karpatská dřevěná sakrální stavba, tzv. cerekev. Kostel je bojkovského typu, i když leží za hranicemi Bojkovštiny. Bojkovský typ se vyznačuje jehlancovitou odstupňovanou střechou, zakončenou báněmi, které jsou spíš typické pro kostely lemkovského typu. Do Kunčic byl přivezen roku 1931, podobné kostelíky byly dovezeny také do Kinského sadů v Praze , Nové Paky, Blanska, Hradce Králové, Dobříkova. Okolo hřbitova se nachází urnový háj založený roku 1963\n\nKostelík byl postaven ve vsi Hliňance u Čynadijova v okrese Svalava na přelomu 17. a 18. století. Jinak o jeho osudech v původním místě nemáme bližších zpráv. V období první republiky přestal obyvatelům Hliňanců prostorově vyhovovat a začal rychle chátrat, hlavně po stavbě nového zděného kostela. Hrozilo, že stavba, podobně jako mnoho jiných v tomto kraji, zanikne. Farníci z chudé obce proto uvítali, když Ing. Edward Šebela jako předseda Okrašlovacího spolku jim r. 1928 nabídl odkup kostela. Roku 1931 firma Ing. Vojáčka kostel v Hliňancích rozebrala, po železnici nechala převézt do Kunčic pod Ondřejníkem a zde na návrší zvaném Na Humenci znovu postaven. Střecha musela být zhotovena znova a věž kostela se nedochovala vůbec, takže byla postavena nová, podle jiných dochovaných kostelů bojkovského typu. Kostel byl znovu zasvěcen patronům horníků sv. Prokopu a Barboře v neděli 23. srpna 1931 biskupem Msgre. Janem Stavělem, jenž také odsloužil první mši.\n\nDřevěný kostel udržovali místní fara při kostele sv. Maří Magdalény v Kunčicích. Každý sedmý rok byl napuštěn Karbolineem ale přesto se na přelomu 70. a 80. let ocitl v havarijním stavu. Oprava v roce 1983 byla tím náročnější, že kostel není postaven z obvyklých trámů z jehličnatého dřeva, ale z trámů dubových. Oprava započala za P. Josefa Trlíka, ovšem bez státního souhlasu, a tak byl P. Trlík přeložen do Kyjovic v okrese Opava. Nový farář P. Vincenc Svák s velkými obtížemi pokračoval v opravách, avšak za pomocí místních řemeslníků byl kostel za obdivuhodně nízké náklady zachráněn.\n\nV roce 1994 byl kostel v Kunčicích vykraden. Byl odcizen velký kříž s ukřižovaným Kristem a obraz sv. Prokopa a Barbory z roku 1893, který předtím visel v cechovně Jámy Šalamoun v Moravské Ostravě. Na přelomu roku 2009/2010 byla provedena oprava pláště střechy.\n\n\n"}
{"id": "663625", "url": "https://cs.wikipedia.org/wiki?curid=663625", "title": "North", "text": "North\n\nNorth znamená anglicky sever. Může se ale jednat také o: \n\n\n\n\n"}
{"id": "663629", "url": "https://cs.wikipedia.org/wiki?curid=663629", "title": "Ernst Fischer", "text": "Ernst Fischer\n\nErnst Fischer (* 3. července 1899 Chomutov — 31. července 1972 Deutschfeistritz, Štýrsko) byl rakouský marxistický spisovatel, novinář, literární vědec a politik. Psal také pod pseudonymy \"Peter Wieden, F. Ernst, W. Peter und P.(ierre) Vidal\".\n\nFischer vyrůstal v buržoazním prostředí ve Štýrském Hradci, kde vstoupil do rakouské sociální demokracie. V roce 1927 přesídlil do Vídně, kde pracoval pro stranické noviny. Po nastolení tzv. austrofašismu v roce 1934 mohl díky přátelům prchnout do Prahy a posléze (1939) odcestovat do Moskvy; současně se stal členem Komunistické strany Rakouska.\n\nPo roce 1945 se vrátil do Rakouska, kde se stal předním marxistickým intelektuálem. V roce 1963 se účastnil Kafkovské konference v Liblici. V roce 1968/9 kritizoval potlačení Pražského jara, za což byl vyloučen Komunistické strany Rakouska. V posledních letech života byl blízký nedogmatickému marxismu.\n\nVe svých dílech se zabýval jednak politickými otázkami, jednak zejména německojazyčnou literaturou (Goethe, Franz Grillparzer, Franz Kafka, Thomas Mann, Bertolt Brecht), literární teorií a úlohou umění ve společnosti.\n\nFischer požadoval od umění „adekvátní zobrazení skutečnosti“, které neizoluje literární témata od celosvětového dění; neprosazoval však jednostranně pouze socialistický realismus, nýbrž upozorňoval, že „k tomuto cíli nevede pouze \"jedna\" cesta“. Proto si cenil také některých měšťanských autorů, např. Thomase Manna.\n\nVybraná díla\n\n"}
{"id": "663631", "url": "https://cs.wikipedia.org/wiki?curid=663631", "title": "Jindřich II. z Baru", "text": "Jindřich II. z Baru\n\nJindřich II. z Baru (\"fr. Henri II de Bar\", 1190 - 13. listopadu 1239 Gaza) byl hrabě z Baru, pán z Ligny a účastník bitvy u Bouvines a dvou křížových výprav.\n\nByl synem hraběte Theobalda z Baru a jeho druhé ženy Ermesindy. Roku 1214 se stal hrabětem a zúčastnil se na straně francouzského krále Filipa II. bitvy u Bouvines. Byl přítelem Theobalda ze Champagne, podporoval jej v jeho snahách o získání hrabství Champagne a společně s ním byl v opozici vůči královně matce, regentce království. Roku 1239 společně s Theobaldem, Hugem z Lusignanu a Petrem Mauclercem vytáhl na křížovou výpravu do Akkonu. Zemřel v bitvě u Gazy, kde se stal obětí nedostatečného odhadu situace a nechuti ustoupit z bojiště.\n\n"}
{"id": "663632", "url": "https://cs.wikipedia.org/wiki?curid=663632", "title": "Milan Máčala", "text": "Milan Máčala\n\nMilan Máčala (* 4. srpen 1943, Biskupice, Protektorát Čechy a Morava) je český fotbalový trenér, který v současné době vede kuvajtský klub Kazma SC 1.\n\nSvou hráčskou kariéru začal v klubu TJ Gottwaldov, odkud odešel v roce 1968 do plzeňské Viktorie. Později hrál za TJ Vítkovice a aktivní kariéru zakončil v olomoucké Sigmě.\n\nDva roky poté převzal mužstvo Sigmy jako trenér. V československé lize ještě vedl Slavii a Baník Ostrava, které proložil dvouletým angažmá u kyperského klubu AEK Larnaka. V letech 1990 až 1993 vedl ve 24 utkáních československou reprezentaci. V kvalifikacích o postup na EURO 92 ve Švédsku a MS 94 v USA však neuspěl a nahradil ho Dušan Uhrin.\nOd poloviny devadesátých let působí v Perském zálivu, kde vedle několika klubů vedl i pět národních mužstev. S reprezentací Kuvajtu vyhrál Pohár Perského zálivu, s klubem al-Ain ze Spojených arabských emirátů vyhrál Prezidentský pohár v roce 2004 a o rok později se probojoval se do finále Asijské ligy mistrů. V současné době trénuje kuvajtský klub Kazma SC, který převzal po vyřazení Bahrajnu Novým zélandem v baráži o postup na MS 2010 3.\n\nV letech 1989 a 1990 byl v Československu vyhlášen trenérem roku.\n\n\n"}
{"id": "663635", "url": "https://cs.wikipedia.org/wiki?curid=663635", "title": "Kapitulní vikář", "text": "Kapitulní vikář\n\nKapitulní vikář byl podle Kodexu kanonického práva z roku 1917 kněz, který po dobu uprázdnění úřadu diecézního biskupa řídil diecézi jménem katedrální kapituly. Volili jej kanovníci katedrální kapituly. Během komunistického režimu zůstávali kapitulní vikáři (většinou určení státní mocí) ve své funkci často řadu let, neboť řadě diecézních biskupů bylo znemožněno vykonávat úřad (byl jim odepřen státní souhlas k výkonu biskupského úřadu) a po úmrtí biskupa nebylo možné uprázdněný úřad obsadit (prvním takovým kapitulním vikářem v Československu byl Ján Dechet, kolaborující s komunistickým režimem).\n\nV Kodexu kanonického práva z roku 1983 byl kapitulní vikář nahrazen administrátorem diecéze.\n\n\n\n\n\n\n\n\n\n\n\n\n\n\n"}
{"id": "663637", "url": "https://cs.wikipedia.org/wiki?curid=663637", "title": "Alphaherpesvirinae", "text": "Alphaherpesvirinae\n\nAlphaherpesvirinae je podčeleď virů zahrnující rody Simplexvirus Varicellovirus, Mardivirus a Iltovirus. Společně s podčeleděmi Betaherpesvirinae a Gammaherpesvirinae patří do čeledi Herpesviridae.\n\nAlphaherpesviry jsou obalené viry s amorfním tegumentem, sférickým až vícetvarým kapsidem tvořeným 162 kapsomerami. V průměru mají 120-200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 120-180 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30-300 bp (nepřekládána) na 5' konci, ukončovací nepřekládanou sekvenci 10-30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nGenom obsahuje 3 typy genů: bezprostřední, rané a pozdní. Bezprostřední jsou transkribovány okamžitě po infekci a zajišťují expresi raných genů kódující proteiny nezbytné pro replikaci. Pozdní geny většinou kódují strukturní proteiny. Geny exprimované během latentní fáze jsou řazeny do zvláštní kategorie.\n\nVirové proteiny VHS a ICP27 se zaslouží o zastavení buněčné translace, čímž zajistí cílené upřednostnění virových proteinů nad buněčnými. VHS (nachází se na 17. genu, tvoří jej 455 aminokyselin ) je endoribonukleáza, která štěpí hostitelskou mRNA v cytoplasmě, čímž zajistí dostatek nukleotidů pro syntézu virové mRNA, kdežto ICP27 (nachází se v ORF4, tvoří jej 452 aminokyselin ) je bezprostřední protein, který se zaslouží o aktivaci transkripci jistých brzkých, raných i pozdních proteinů.\n\nReplikace probíhá v jádře. Může probíhat lytickou nebo latentní cestou.\n\nLytická cesta se dá rozdělit na tyto fáze:\n\nPři lytické cestě viry preferují epiteliální slizniční buňky.\n\nReplikace virů je v tandemu s replikací hostitelské buňky. Přednostně se tak děje v gangliích.\n\nAlphaherpesviry se vyskytují prakticky po celém světě. Jsou to paraziti savců a ptáků většinou přenositelné tělními tekutinami. Způsobují onemocnění sliznic (opary), dýchacích cest, některé mohou způsobit nádorová onemocnění. Proti některým existuje vakcinace. Léky fungují na principu aktivace virovými enzymy, thymidinovými kinázami, takže se zaměřují jen na buňky napadené viry. Bohužel fungují jen na aktivní viry a ne na ty, které prodělávají latentní fázi.\n\n\n"}
{"id": "663638", "url": "https://cs.wikipedia.org/wiki?curid=663638", "title": "Gulf Cup", "text": "Gulf Cup\n\nGulf Cup neboli Pohár Perského zálivu je fotbalový turnaj, kterého se účastní fotbalové reprezentace států Rady pro spolupráci arabských států v Zálivu. Turnaje se zúčastní 4 týmy, které postoupí z osmičlenné kvalifikace.\n\nByl založen na LOH 1968 v Mexiku zástupci čtyř zemí Perského Zálivu. První ročník se odehrál v roce 1970 v Bahrajnu a vítězem se stala reprezentace Kuvajtu, která je s deseti tituly nejúspěšnější zemí turnaje.\n\nV roce 2003 vyhrál s Kuvajtským národním týmem tuto soutěž český trenér Milan Máčala.\n\n"}
{"id": "663639", "url": "https://cs.wikipedia.org/wiki?curid=663639", "title": "Zpeřenka tamaryšková", "text": "Zpeřenka tamaryšková\n\nZpeřenka tamaryšková (\"Thuidium tamariscinum\") je mech poměrně hojně rozšířený ve střední Evropě.\nTento vzhledem velmi ozdobný, plochý mech může dorůstat do výšky až 10 cm. Jeho zbarvení je velmi proměnlivé. Tvoří rozlehlé koberce světle zelené až žlutozelené barvy, které jsou jen zřídka tmavozelené. Starší trsy postupně mění zbarvení dohněda, můžeme se setkat i s hnědočervenou variantou. Jednotlivé lodyžky (kauloidy) bývají obvykle 80 až 100 mm, za dobrých podmínek až 200 mm dlouhé. Hlavní lodyžky jsou plazivé, dlouhé a nejrůzněji zakřivené. Tvoří až 7 cm dlouhá, horizontální patra, která jsou pro tuto rostlinu typická. Jsou třikrát zpeřené a vyduté, takže mohou připomínat nadýchané polštáře. Na koncích lodyžek najdeme četné rhizoidy, pomocí kterých rostlina snadno zakořeňuje.\n\nStřídavé lístky (fyloidy) jsou dvojího druhu a mohou být k lodyžce přitisknuté nebo kolmo odstáté. Lodyžní lístky dosahují zpravidla délky 5 až 15 mm a jsou na bázi trojúhelníkovitého tvaru. Na konci se zužují do dlouhé špičky s jedním vrcholem. Okraj je drobně pilovitý, směrem ke špičce nepravidelně zubatý, se čtyřmi podélnými zářezy a silným středním žebrem, které končí před vrcholkem. Větevní lístky bývají plošší a drobnější (většinou jen 5 mm dlouhé), jejich ostrá špička je menší a žebro méně výrazné.\nGeneraci sporofytu vytváří z postranních výhonků vyrůstající, 30 až 50 mm dlouhý, červený štět s tobolkou, která je válcovitá a obloukovitě ohnutá. Víčko hnědočerveně zbarvené tobolky vybíhá do dlouhé, dolů zahnuté špičky. Hladké, žlutozelené výtrusy dozrávají jen zřídka, v období zimy.\n\nZpeřenka tamaryšková je indikátorem vlhkých a úrodných půd. Upřednostňuje lokality bohaté na minerály, se slabě kyselou až slabě zásaditou reakcí. Roste ve stinných porostech, jelikož se jedná o druh, který nesnese delší přímé osvětlení na stanovišti. Preferuje mokrá močálovitá místa poblíž vodních zdrojů. Často ji můžeme nalézt i na tlejícím dřevě nebo na pařezech. Rozšířena je téměř kosmopolitně, vyskytuje se v nížinách i v horských oblastech (nevystupuje však nad horní hranici lesa).\n\nTento druh je málo proměnlivý. Zpeřenku tamaryškovou lze odlišit od ostatních druhů podle tvaru vrcholové buňky větevních listů, která má pouze jeden hrot. Záměna je možná s rokytníkem skvělým \"(Hylocomium splendens)\". Tento habitem velmi podobný mech však nemá papilnaté buňky na lístcích a rostliny jsou proto více lesklé.\n\n\n"}
{"id": "663655", "url": "https://cs.wikipedia.org/wiki?curid=663655", "title": "Bobří potok", "text": "Bobří potok\n\nBobří potok je vodní tok patřící do povodí Ploučnice na severu Čech. Protéká okresy Děčín a Česká Lípa na rozhraní Ústeckého a Libereckého kraje. Pramení pod Bukovou horou v Českém středohoří, napájí cestou soustavu Holanských rybníků a končí v Novozámeckém rybníku nedaleko obce Zahrádky na Českolipsku.\n\nPramení ve výšce 594 m n. m. pod Bukovou horou na katastru vesnice Příbram. Protéká zprvu směrem na východ skrze Příbram, Verneřice, Loučky, tvoří Bobří vodopád v přírodní památce Bobří soutěska, pak se stáčí k jihu přes Kravaře na Českolipsku. Zde se obrací opět k východu přes vesnice Sezímky a Stvolínky. Za nimi napájí řadu mokřadů a rybníků – Dolanský, Hrázský, Milčanský a Holanský rybník (viz Holanské rybníky) Nedaleko obce Zahrádky se spojuje s Dolským potokem a napájí od jihu chráněný Novozámecký rybník (národní přírodní rezervace), kam přitéká přes Mnichovskou průrvu u Zahrádek. Tam jeho vody končí. Novozámecký rybník je napájen i Robečským potokem od východu, odtok z něj přes Novozámeckou průrvu je pojmenován jako pokračování Robečského potoka. Ten se za Českou Lípou u dubické pískovny z levé strany vlévá do Ploučnice, která pak protíná východní část Českého středohoří a míří na severozápad k soutoku s řekou Labe v Děčíně. \n\nPlocha povodí je 126,9 km², délka toku 28,1 km, průměrný průtok u ústí 0,71 m³/sec.\nHorní část potoka je v péči rybářského revíru MO ČRS Děčín, je označena jako chráněná pstruhová voda č. 443 061 se zákazem rybaření. Poté je v péči MO ČRS Žandov (443060). Napájená soustava Holanských rybníků má různé vlastníky.\n\nPotok se občas dostává až na III.povodňový stupeň a zaplavuje obce na jeho toku. \n"}
{"id": "663657", "url": "https://cs.wikipedia.org/wiki?curid=663657", "title": "Chalo-Saint-Mars", "text": "Chalo-Saint-Mars\n\nChalo-Saint-Mars je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 52 km.\n\nSousední obce: Plessis-Saint-Benoist, Boutervilliers, Saint-Hilaire, Mérobert, Étampes, Congerville-Thionville, Chalou-Moulineux a Guillerval.\n\n\"Počet obyvatel\"\n\n\n\n"}
{"id": "663659", "url": "https://cs.wikipedia.org/wiki?curid=663659", "title": "Bruschetta", "text": "Bruschetta\n\nBruschetta [brus'keta] je zapečený nebo opečený chléb, na kterém jsou rajčata, bazalka, sůl, pepř, olivový olej a česnek. Toto jídlo je známé od 15. století a pochází ze střední Itálie. Bruschetta se obvykle jí ke snídani nebo jako předkrm. V Itálii se často připravuje na grilu. V Toskánsku se bruschetta nazývá \"fettunta\" a v regionu Abruzzo \"ventricina\".\n"}
{"id": "663660", "url": "https://cs.wikipedia.org/wiki?curid=663660", "title": "Česká fotbalová liga 2010/11", "text": "Česká fotbalová liga 2010/11\n\nČeská fotbalová liga v sezóně 2010/2011 začala 8. 8. 2010 a skončila 18. 6. 2011.\n\nDo sezony 2010/2011 postoupily tyto týmy: FK Pardubice – vítěz divize C, SK Kunice – vítěz divize A, FC Chomutov – divize B (na 1. místě skončil klub SK Viktorie Jirny, ale ten postoupit nechtěl a tak postoupil Chomutov).\n\nDo sezony 2010/2011 sestoupil do ČFL pouze klub Bohemians Praha, a to z 1. ligy, protože neměl peníze na 2. ligu a nezaplatil pokutu za to, že nenastoupil v 1. lize v zápase proti Bohemians 1905.\n\nPoznámky:\n"}
{"id": "663661", "url": "https://cs.wikipedia.org/wiki?curid=663661", "title": "Brières-les-Scellés", "text": "Brières-les-Scellés\n\nBrières-les-Scellés je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 47 km.\n\nSousední obce: Villeconin, Étréchy, Morigny-Champigny, Boissy-le-Sec a Étampes.\n\n\"Počet obyvatel\"\n\n"}
{"id": "663662", "url": "https://cs.wikipedia.org/wiki?curid=663662", "title": "7. ročník udílení Zlatých glóbů", "text": "7. ročník udílení Zlatých glóbů\n\n7. ročník udílení Zlatých glóbů se konal 23. února 1950 v Los Angeles. Poprvé byly vyhlášeny nominace a to 14. února. Nejvíce jich získal film \"Všichni královi muži\" a to sedm. Poprvé se taky udělil Zlatý glóbus v kategorii \"Zahraniční film\".\n\n\nVítěz je vyznačený tučně a na prvním místě.\n\n"}
{"id": "663663", "url": "https://cs.wikipedia.org/wiki?curid=663663", "title": "Rockette Morton", "text": "Rockette Morton\n\nRockette Morton (pravé jméno Mark Boston; * 14. června 1949, Salem, Illinois, USA) je americký hudebník, nejvíce známý jako baskytarista a kytarista skupiny The Magic Band Captaina Beefhearta v 60. a 70. letech 20. století.\n\n\n\n\n"}
{"id": "663665", "url": "https://cs.wikipedia.org/wiki?curid=663665", "title": "Kurs obecné lingvistiky", "text": "Kurs obecné lingvistiky\n\nKurs obecné lingvistiky () je kniha sestavená Charlesem Ballym a Albertem Sechehayem, založená na poznámkách z přednášek Ferdinanda de Saussura na univerzitě v Ženevě v letech 1906–1911. Vyšla v roce 1916, tři roky po Saussurově smrti. Obecně se považuje za výchozí bod strukturalistické lingvistiky, která v první polovině 20. století vzkvétala v Evropě a Spojených státech.\n\n\"Kurs obecné lingvistiky\" vyšel v Česku roku 1989 v překladu Františka Čermáka, nejnovější vydání je z roku 2008.\n\nV \"Kursu\" Saussure pojal jazyk jako systém složený z různých celků a částí, které svou hodnotu nabývají podle pozice v tomto systému, resp. svou odlišností od ostatních částí. Představil v něm několik důležitých pojmů, které se později staly běžnou součástí lingvistiky, zejména rozlišení mezi jazykem a mluvou, synchronním a diachronním, označujícím a označovaném nebo syntagmatickými a asociativními vztahy.\n\nSaussure na jazyk nahlížel jako na systém, který teprve mluvčí realizují v promluvě. To jej přivedlo k rozlišení mezi jazykem a mluvou (v odborné literatuře se též užívá výraz „parole“) Jazykem Saussure rozuměl strukturu, v níž se výrazy asociují s pojmy v jazykový znak. Jazyk má sociální povahu: jednotlivec sám jej nemůže vytvářet ani měnit. Existuje jen díky společné dohodě mluvčích, kteří se jej takto rozhodli používat. Mluvou chápal jednotlivé realizace, kdy se mluvčí chápou jazyka coby systému a vyjadřují své myšlenky. Mluva je podle Saussura individuální akt vůle a inteligence.\n\nPojmům jazyk a mluva nadřadil pojmem řeč. Studium řeči rozdělil do dvou částí. Jedna má za svůj předmět jazyk coby systém. Tuto část považoval za primární. Druhá část se zabývá pouze mluvou. O obou částech ale tvrdil, že se vzájemně předpokládají. Jazyk je nutný, aby mluva byla srozumitelná. A na druhou stranu je mluva potřebná k tomu, aby se vytvořil jazyk. \n\nJazykový znak má podle Saussura dvě od sebe neoddělitelné části: označujícího a označovaného. Tak například jazykový znak „strom“ se skládá jednak z označujícího, který má být psychickou reprezentací toho, co vnímáme (tedy například zvuků při vyslovení slova \"strom\", v této souvislosti o označujícím mluví také jako o akustickém obrazu). A pak také z pojmu \"strom\", tj. označovaného, kterým ale není myšlen konkrétní strom existující kdesi ve světě, ale spíš obecně sdílená představa stromu. \n\nJazykový znak je arbitrární. Označující a označované jsou od sebe sice neoddělitelné jako rub a líc listu papíru, nejsou ale spjaty žádným vnitřním vztahem. Neexistuje žádná motivace proto, proč zrovna hlásky \"s-t-r-o-m\" označují v češtině pojem strom. Jde pouze o libovolnou konvenci. Stejnou funkci může stejně dobře vykonat jakýkoliv jiný označující.  \n\nSaussure odmítal, že by slova byla jen nálepkami pro věci. To podle něj předpokládá předem vymezený soubor skutečností, pro který máme seznam výrazů, jimiž je pojmenováváme. Jazyk ale nemá být nomenklatura, tj. pouhé štítky pro jinak na jazyku nezávislé věci. Označující a označované se vzájemně vymezují. Zvuk od myšlenky, ani myšlenku od zvuku nelze oddělit. \n\nV této souvislosti Saussura považoval za nevhodné mluvit v případě jazykových znaků o významu. Prosazoval termín hodnota. Například francouzské slovo \"mouton\" (ovce) má stejný význam jako anglické slovo \"sheep\", nikoliv ale tutéž hodnotu. Anglickým výrazem \"sheep\" totiž nelze mluvit o skopovém mase. Hodnota jednoho jazykového znaku tedy vyplývá z přítomnosti dalších znaků v systému, resp. z rozdílů mezi znaky. Odlišná hodnota anglického slova \"sheep\" od francouzského \"mouton\" pak spočívá v tom, že v angličtině existuje pro skopové maso samostatný znak, který omezuje možnosti užívání znaku „sheep“. Z konceptuálního hlediska tak v jazyce nenacházíme předem dané ideje. Pojmy podle Saussura nejsou vymezeny svým obsahem, ale svými vztahy k ostatním termínům. Podobně to platí taky pro materiální stránku znaku. Fonické rozdíly mezi slovy umožňují každé slovo rozlišit od těch ostatních.\n\nSaussura to přivedlo k závěru, že v jazyce existují pouze rozdíly:\nSaussure rozlišil dva základní vztahy, do kterých mezi sebou vstupují jazykové znaky, jde-li o jejich hodnotu: syntagmatické a asociativní (Saussure použil výraz asociativní, později se ale ustálil termín paradigmatické). Syntagmatické vztahy vyplývají z lineární povahy jazyka, kdy nelze vyslovit dva výrazy zároveň. Postihují tedy to, jak se k sobě prvky jazyka váží v řetězci promluvy: každé syntagma se skládá alespoň ze dvou následných jednotek. Vztahují se například na slova složená, odvozená nebo na celé věty.\n\nVztahy asociativní naopak postihují to, jaké další termíny k sobě jiné termíny vážou. Znaky se podle nich sjednocují do různých skupiny podle toho, co mají společného. Například lze vytvořit řadu ze slov „učit“, „vyučit“ nebo třeba „odučit“, protože mají společný kořen. A nebo k sobě lze asociovat slova „vyučovat“, „vyvozovat“ nebo třeba „vymalovat“, protože mají společnou předponu. Saussure tvrdil, že asociativní řady můžou být různého pořádku a počtu. Lingvistům to umožňuje klasifikovat různá paradigmata. V případě češtiny například paradigma skloňování podstatných jmen.\n\nSyntagmatické a paradigmatické vztahy jsou podle Saussura na sobě závislé a podmiňují se navzájem. Lidská paměť podle Saussura uchovává různé typy syntagmat, a když mají být užity, mluvčímu se vybavují různé asociativní skupiny, paradigmata, která může do syntagmat dosadit. Hodnota jazykového znaku tedy vyplývá z toho, na jakém místě může v promluvě stát a jakým jiným znak jej lze nahradit.\n\nRozlišením na synchronní a diachronní rozštěpil lingvistiku na dvě oblasti studia. Synchronní jazykověda popisuje jazyk v jeho statické, současné podobě. Popisuje jeho vlastnosti a fungování v daný okamžik historického vývoje. Synchronní osa popisuje vztahy mezi koexistujícími věcmi bez působení času. Diachronní lingvistika zkoumá vývoj jazyka. Zajímá se o proměny jeho prvků během určitého časového úseku.\n\nProtože Saussure chápal jazyk jako systém hodnot, který je určen okamžitými vztahy mezi jednotlivými jeho částmi, rozlišení mezi synchronním a diachronním studiem považoval za nutnost. Vysvětlit se to pokusil pomocí srovnání se šachovou hrou, kdy stav hry odpovídá stavu jazyka. Hodnota každé figurky závisí na jejím postavení na šachovnici, stejně jako má v jazyce každý termín svou hodnotu kvůli svému postavení ke ovšem ostatním termínům. Aktuální stav hry je vždy momentální, ale vyvíjí se podle změny postavení figurek na šachovnici, přičemž stačí, aby se změnilo postavení pouze jedné figurky a přeskládají se vztahy na celé šachovnici. Podobně tomu je podle Saussura také v jazyce, kdy změna hodnoty jednoho znaku, ovlivňuje hodnotu dalších znaků. Ale člověk, který začne partii sledovat v jakémkoliv stavu, nepotřebuje znát předcházející tahy. Stejně tak mluvčí jazyka nebo lingvista, který jazyk zkoumá, nemusejí znát jeho předcházející podobu, aby jej mohli právě teď užívat nebo popisovat. Samy změny totiž do jazykového systému nepatří. \n\nSynchronní lingvistika se tak má podle Saussura zabývat logickými a psychologickými vztahy, které spojují znaky v jeden systém. Diachronní lingvistika má popisovat vztahy mezi znaky, které se nahrazují, ale systém mezi sebou nevytvářejí. Jinými slovy, diachronní lingvistika neřekne nic o jazykovém systému, protože změny, jimiž se zabývá, nejsou jeho součástí. Každá lingvistika tak popisuje jiné jazykové fakty, které nelze ztotožnit nebo zaměnit.\n\n"}
{"id": "663675", "url": "https://cs.wikipedia.org/wiki?curid=663675", "title": "David Prinosil", "text": "David Prinosil\n\nDavid Prinosil (* 6. března 1973 Olomouc) je bývalý německý profesionální tenista. Během tenisové kariéry vyhrál celkem tři turnaje ve dvouhře a 10 titulů ve čtyřhře. V roce 1993 se dostal s Marc-Kevin Goellnerem do finále čtyřhry na French Open. V roce 1996 získal na olympijských hrách v Atlantě bronzovou medailí ve čtyřhře spolu s krajanem Goellnerem. Jeho nejlepším výsledkem ve světovém žebříčku ATP bylo 28. místo ve dvouhře, a 12. ve čtyřhře.\n\nByl členem německého týmu Davis Cupu v letech 1996–2003, odehrál deset dvouher a dvanáct čtyřher.\n\n\n"}
{"id": "663684", "url": "https://cs.wikipedia.org/wiki?curid=663684", "title": "Spirit (album, Spirit)", "text": "Spirit (album, Spirit)\n\nSpirit je debutové a eponymní album skupiny Spirit. Album bylo původně vydané 22. ledna 1968 a znovu s několika bonusy v roce 1996.\n\n\n\n"}
{"id": "663687", "url": "https://cs.wikipedia.org/wiki?curid=663687", "title": "Live at the BBC (album, Status Quo)", "text": "Live at the BBC (album, Status Quo)\n\nLive at the BBC je, zatím poslední, koncertní album britské rockové skupiny Status Quo. Album bylo vydané v roce 2010 a nahrané v září roku 2005.\n\n"}
{"id": "663688", "url": "https://cs.wikipedia.org/wiki?curid=663688", "title": "Aleš Uhlíř", "text": "Aleš Uhlíř\n\nJUDr. Aleš Uhlíř (* 2. října 1951 Svinov, Československo, dnes Ostrava-Svinov, ČR) je český právník, publicista a fotograf. 1970 maturita na Střední všeobecně vzdělávací škole v Ostravě-Porubě (dnes Wichterlovo gymnázium). 1970-1975 studium práva na Univerzitě J. E. Purkyně v Brně (dnes Masarykova univerzita). 1977 rigorózum z občanského práva. 25 let právník v průmyslových podnicích, z toho 20 let ve Vítkovických železárnách. Od roku 2000 samostatný advokát.\n\nČlánky v odborném právnickém tisku (Právní rádce, Obchodní právo, Personální a sociálněprávní kartotéka, Bulletin advokacie aj.) a odkazy v ASPI. Publicistika (Britské listy, Neviditelný pes aj.) a próza (Obrys-Kmen aj.).\n\nVěnuje se také fotografii (tři samostatné výstavy - 1991 výstavní síň FOMA Ostrava, 1992 J Klub Frýdek-Místek, 1993 Zámek Bruntál). Jeho fotografie jsou součástí stálé expozice Slezské galerie v Ostravě. Je autorem knižní publikace \"Imaginationes con photographias\" (Servicio de Libros UMI, Holandsko 1994, ISBN 90-71196-36-4).\n\n\n"}
{"id": "663689", "url": "https://cs.wikipedia.org/wiki?curid=663689", "title": "Live at the BBC (album, Shed Seven)", "text": "Live at the BBC (album, Shed Seven)\n\nLive at the BBC je kompilační album britské alternativně rockové skupiny Shed Seven, vydané v roce 2007. Album zachycuje skupinu v BBC v letech 1994-1998.\n\n\n\n"}
{"id": "663691", "url": "https://cs.wikipedia.org/wiki?curid=663691", "title": "Ladislav Chlupáč", "text": "Ladislav Chlupáč\n\nLadislav Chlupáč (* 24. června 1952) je český politik a učitel, od roku 2018 senátor za obvod č. 29 – Litoměřice, od roku 2002 starosta města Litoměřice (předtím radní města), člen ODS. \n\nVystudoval strojní průmyslovku a poté pedagogickou fakultu. Po studiích začal pracovat jako učitel na základních školách. Pro své sportovní založení se věnoval převážně tělesné výchově a přírodním vědám. Vyučoval na základní škole v Sovově ulici v Litoměřicích. Později přešel na základní školu do Ploskovic, kde zastával funkci ředitele. \n\nMá čtyři děti, manželka je učitelka na základní škole. K jeho zálibám patří hudba a sport, aktivně hrál basketbal a fotbal. Věnoval se i trenérské činnosti, především basketbalu a tenisu.\n\nKoncem 90. let 20. století ukončil činnost ve školství a začal se věnovat komunální politice. Členem ODS je od roku 2001. V roce 1998 se stal radním města Litoměřice a od roku 2002 zastává funkci starosty města, již páté funkční období za sebou. V tomto období se podařilo realizovat několik úspěšných projektů za pomoci dotací z evropských fondů. Spolupracuje s bývalým litoměřickým senátorem Alexandrem Vondrou. V roce 2010 neúspěšně kandidoval do poslanecké sněmovny, kde se chtěl věnovat problematice alternativních zdrojů energie, veřejné správě, případně oblasti vědy, vzdělání, mládeže a tělovýchovy.\n\nVe volbách do Senátu PČR v roce 2018 kandidoval za ODS v obvodu č. 29 – Litoměřice. Se ziskem 24,50 % hlasů vyhrál první kolo voleb a ve druhém kole se utkal se členem hnutí ANO 2011 Ondřejem Štěrbou. Toho porazil poměrem hlasů 56,40 % : 43,59 % a stal se senátorem.\n\nV komunálních volbách v roce 2018 také obhájil post zastupitele města Litoměřice, když vedl tamní kandidátku ODS. Na začátku listopadu 2018 byl opět zvolen starostou města.\n\n"}
{"id": "663704", "url": "https://cs.wikipedia.org/wiki?curid=663704", "title": "Fernando Corbató", "text": "Fernando Corbató\n\nFernando José Corbató (1. července 1926 Oakland, Kalifornie – 12. července 2019 Newburyport, Massachusetts) byl americký informatik španělského původu. \n\nJe známý především díky své práci umožňující sdílení počítačového systému více uživateli najednou (time-sharing system). Roku 1990 dostal Turingovu cenu.\n\n"}
{"id": "663706", "url": "https://cs.wikipedia.org/wiki?curid=663706", "title": "Vojenská intervence v Libyi", "text": "Vojenská intervence v Libyi\n\nVojenská intervence v Libyi je válečná akce mezinárodních (především západních) sil na pomoc povstalcům v Libyi. Byla zahájena na základě rezoluce č. 1973 Rady bezpečnosti OSN, přijaté 17. března 2011. OSN oprávnila členské státy k ochraně civilního obyvatelstva za použití všech nezbytných opatření s vyloučením okupace území Libye. Tohoto cíle se intervenující státy rozhodly naplnit podporou povstalců a svržením vlády plukovníka M. Kaddáfího. To veřejně přiznal 27. března britský ministr obrany Liam Fox, který se přitom odvolal na naplnění rezoluce OSN.Po něm to 10. dubna zopakoval bývalý britský premiér Tony Blair a 14. dubna toto oficiálně potvrdily i další dva členské státy NATO, USA a Německo, prostřednictvím svých ministrů zahraničí Hillary Clintonové a Guido Westerwella. Postoj států NATO jako celku však nebyl zcela jednotný, kupříkladu Německo, i přes výše zmíněnou podporu změny vlády v Libyi, se rozhodlo nenasadit do intervence žádné vojenské jednotky.\n\nPřed samotnou intervencí s mandátem OSN probíhala od 21. 2. evakuace zahraničních občanů, z části prováděná zvláštními námořními a leteckými spoji. Evakuována byla též česká i slovenská ambasáda, společně s několika desítkami českých občanů. Bylo podniknuto i několik utajovaných evakuačních akcí ozbrojenými silami Velké Británie, Německa či Nizozemí, které měly za cíl odvézt z rizikové oblasti zahraniční občany, jenž se nacházeli v místech obtížně dostupných pro běžné dopravní spoje. Během nizozemské akce došlo ze strany vládních vojsk k zajmutí vrtulníku podílejícího se na evakuaci i s tříčlennou posádkou, která byla následně předána nizozemskému velvyslanectví. Mezinárodní evakuační úsilí však celkově skončilo úspěchem, ze země se podařilo bezpečně dostat během několika týdnů desetitisíce cizinců.\n\nPřed přechodem pod velení NATO používaly jednotlivé zúčastněné státy, operující pod záštitou rezoluce OSN, různé názvy národních operací. Francouzská intervence nesla označení operace \"Harmattan\", britská \"Ellamy\", kanadská \"Mobile\" a americká \"Odyssey Dawn\". \"Odyssey Dawn\" začaly používat i některé další státy, které se k intervenci přidaly později (například Belgie). Dne 23. března 2011 bylo rozhodnuto podřídit aktivity jednotlivých států společnému velení NATO a operace získala název \"Unified Protector\". Belgie se ale rozhodla pro vlastní operaci \"Freedom Falcon\".\n\nDne 19. března se sešli zástupci Francie, Velké Británie, USA a dalších států na summitu v Paříži, kde bylo odsouhlaseno použití síly k prosazení rezoluce č. 1973. Kolem 15:00 vyrazily první francouzské průzkumné letouny do vzdušného prostoru Libye. Itálie nabídla pět svých leteckých základen k využití pro koaliční síly. Sídlem velení operace se stala Neapol. Kolem 18:00 zaútočila francouzská letadla na vojenské vozidla nedaleko Bengází, podle televize \"Al-Džazíra\" byly zničeny čtyři libyjské tanky nedaleko Bengází. Večer potom zahájila americká a britská plavidla ostřelování 22 vybraných cílů – během noci odpálila 124 protizemních řízených střel s plochou dráhou letu Tomahawk. V noci se do akce zapojily i tři americké bombardéry B-2, které zaútočily na letiště u Tripolisu. Do nočních bojů zasáhly také britská Tornada.\n\nV neděli 20. března útoky na Libyi kritizoval generální tajemník Ligy arabských států Amr Músá, s tím že cílem operace měla být ochrana civilního obyvatelstva a ne jeho zabíjení; proti leteckým úderům na civilní cíle protestovalo i Rusko.\n21. března nálety donutily vojska Muammara Kaddáfího k ústupu od města Benghází a jejich původního záměru jej dobýt. Loajalistické jednotky se tak stáhly k městečku Adždabíja vzdáleného deset kilometrů od původního cíle.\n\nDne 23. března se k operaci přidalo i NATO, které se zavázalo podílet se na námořní blokádě Libye a tím zabezpečení zbrojního embarga. Členské země NATO pro tento účel vyčlenily 22 lodí. O den později bylo rozhodnuto o participaci NATO na prosazení bezletové zóny.\n\n4. 6. Do operací byly poprvé nasazeny bojové vrtulníky, celkově čtyři francouzské Tigre z vrtulníkové výsadkové lodě \"Tonnerre\" a čtyři britské Apache z HMS \"Ocean\". Bojové vrtulníky tak umožnily přesnější útoky, zejména na cíle, které jsou hůře zpozorovatelné z letadel.\n\n1.7. Francie otevřeně přiznala že vyzbrojila povstalce zbraněmi, zásobování proběhlo ve formě shozů z letadel. Tento krok byl kritizován některými státy, zejména Ruskem a Čínou jakožto porušování embarga OSN na dovoz zbraní do Libye. Francie na kritiku odpověděla s tím, že tyto dodávky byly nutné, neboť měly sloužit civilnímu obyvatelstvu k sebeobraně.\n\n19.8. Dvě formace britských letounů Typhoon a Tornado zaútočily v Tripolisu osmi bombami na operační místnosti libyjského ministerstva vnitra.\n20.8. Britská letadla provedla útok na velící stanoviště kaddáfího vojsk, která zajišťovala obranu Tripolisu, stejně jako na komunikační uzly a obrněné jednotky rozmístěné v okolí města. Celkově bylo zasaženo 22 cílů.\n21.8. Bombardování před úsvitem pokračovalo, devět pum paveway bylo shozeno na zpravodajské centrum nedaleko centra zpravodajských a výzvědných operací Baroni. Tyto nálety pak pomohly snížit schopnost režimu reagovat na povstání ve městě.\n\n25.8. - 26. 8. Britská letadla zaútočila na kaddáfího jednotky v okolí jeho rodiště Syrta, přičemž zasaženo bylo 29 vojenských vozidel společně s velícím bunkrem. V průběhu druhého dne bylo zasaženo 19 cílů, převážně armádních vozidel.\n\nBritský ministr obrany Liam Fox prohlásil že NATO hraje aktivní roli ve snaze najít Muammara Kaddáfího, mluvčí NATO Oana Lungescu však zároveň popřel že by \"NATO cílilo na konkrétní jedince.\"\n\nLetadla NATO celkově v průběhu intervence absolvovala 26 323 letů, většinu z nich však tvořily lety tankerů, AWACS či zpravodajské lety. Na moři pak bylo kontaktováno 3124 plavidel, přičemž 11 z nich bylo odkloněno.\n\n\n\n\n\n\n\n\n\n\n\n\n\n\n\n\nPo svržení libyjského vůdce Kaddáfího se Libye propadla do chaosu a stala se klíčovou tranzitní zemí pro africké migranty mířící do Evropy. V říjnu 2014 ovládli město Darná na východě Libye bojovníci Islámského státu.\n"}
{"id": "663713", "url": "https://cs.wikipedia.org/wiki?curid=663713", "title": "Velká Olomouc", "text": "Velká Olomouc\n\nVelká Olomouc byla založena k 23. dubnu 1919, kdy se s Olomoucí sloučila dvě sousední města a dalších 11 předměstských obcí. Velká Olomouc byla samostatným politickým okresem, soudní okres Olomouc byl ale tvořen navíc i politickým okresem Olomouc-venkov.\n\nUrčitou představu, jak by mohla vypadat budoucí Velká Olomouc, přinesl už zákon z roku 1894, kterým se pro Brno, Olomouc, Jihlavu a Znojmo a některé jejich předměstské obce stanovil zvláštní stavební řád, odlišný od stavebního řádu platného ve zbytku Moravy. Na základě jeho čl. II pak bylo vydáno zvláštní místodržitelské nařízení, které do jeho působnosti zahrnulo nejen královské hlavní město Olomouc, ale i celé obce Hejčín, Lazce, Neředín, Nová Ulice a Povel, a části katastrů obcí Hodolany, Bělidla, Pavlovičky, Nové Sady, Klášterní Hradisko a Černovír.\n\nDůvodem pro vznik Velké Olomouce bylo získání dalších daňových poplatníků, kteří by svými daněmi podpořili rozvoj dříve nejdůležitějšího moravského města, později ve svém významu potlačeného rychleji rostoucím Brnem. Nejpodstatnějším se ale jevilo počeštění Olomouce, např. k roku 1900 měla 19 761 obyvatel, z toho ale jen 6 194 Čechů (31 %). Připojením z větší části českých předměstských obcí se tento záměr podařil. V roce 1930 Olomouc měla už celkem 66 440 obyvatel, z toho 47 861 Čechů (72 %) a 15 017 Němců (23 %).\n\nSamotný akt připojení předměstských obcí ale právě z tohoto důvodu neměl podporu zcela německého městského zastupitelstva a tak k němu došlo až po vzniku Československé republiky, kdy německý starosta Karl Brandhuber a další členové vedení města dne 11. listopadu 1918 rezignovali a nahradila je Správní komise hlavního města Olomouce v čele s vládním komisařem, pozdějším olomouckým starostou Richardem Fischerem. K obdobnému nahrazení zvolených obecných zastupitelstev správními komisemi došlo do konce roku 1918 i v těch předměstských obcích, kde vládli Němci, tedy v Neředíně, Nové Ulici, Nových Sadech, Novém Světě, Povlu a Pavlovičkách. Zbývající obce byly převážně české a samy postupně s připojením vyslovily svůj souhlas. Celý proces pak byl završen přijetím zákona č. 214/1919 Sb., „o sloučení sousedních obcí s Olomoucem“.\n\nTvořily ji tyto dosud samostatné obce:\nZvažováno bylo připojení i Holice, k tomu ale nakonec nedošlo. V takovém územním vymezení pak Olomouc setrvala až do 70. let 20. století, kdy k ní byly připojovány další okolní obce.\n\n"}
{"id": "663716", "url": "https://cs.wikipedia.org/wiki?curid=663716", "title": "Kostel svaté Maří Magdalény (Kunčice pod Ondřejníkem)", "text": "Kostel svaté Maří Magdalény (Kunčice pod Ondřejníkem)\n\nKostel svaté Maří Magdalény v Kunčicích pod Ondřejníkem je římskokatolický farní chrám zasvěcený svaté Maří Magdaléně. Jedná se o mohutnou jednolodní stavbu, zakončenou půlkruhovým presbyteriem, jenž má průčelí je vestavěnou mohutnou hranolovou věž. Fasáda je klasicistně strohá, ostře kontrastující s bohatě vyzdobeným vnitřkem. Kostelu předcházel dřevěný kostel stejného zasvěcení.\n"}
{"id": "663720", "url": "https://cs.wikipedia.org/wiki?curid=663720", "title": "The Evergreen State College", "text": "The Evergreen State College\n\nThe Evergreen State College je státní škola svobodných umění v Olympii, ve státě Washington. Byla založena v roce 1967 jako experimentální a netradiční vysoká škola. V roce 2009 ji navštěvovalo více než 4,5 tisíce studentů. Škola má velký vliv na kulturu a ekonomiku hlavního města státu, Olympie.\n\nV roce 1964 zažádala prezidentská rada státu Washington o další státní vysokou školu, aby se geograficky vyrovnalo rozdělení státních institucí vyššího vzdělání. V roce 1965 byla tedy vytvořena dočasná rada, která se zabývala zjišťováním potřeby a nejlepšího umístění nové školy. Radě pomáhala společnost Nelson Associates z New Yorku.\n\nJeště ve stejném školním roce rada vydala oznámení, že by měla být nová vysoká škola otevřena v co nejrychlejším čase a měla by se vyskytovat na předměstích v okresu Thurston, zhruba do 16 kilometrů od města Olympia.\n\nBylo rozhodnuto, že kampus nové školy musí mít alespoň 240 hektarů, tudíž se jednalo o největší kampus ve státě. Navíc byla vysoká škola první ve státě, která vznikla ve 20. století jako čtyřletá vzdělávací instituce.\n\nV lednu 1968 bylo ze 31 možností vylosováno jméno \"The Evergreen State College\". V listopadu téhož roku se prvním prezidentem školy stal Charles J. McCann, který společně se zakládacím učitelským sborem odstartoval výuku 4. října 1971 s celkovým počtem 1 178 studentů. McCann zůstal ve své pozici až do června 1977, kdy ho nahradil bývalý guvernér Daniel J. Evans, který, když byl v čele státu, schválil založení nové vysoké školy. Evans náhle opustil své místo v roce 1983, kdy byl jmenován do amerického senátu jako náhrada za zesnulého senátora Henryho M. Jacksona. Největší budova na kampusu, Knihovna Daniela J. Evanse, byla pojmenována po bývalém guvernérovi a senátorovi. Vstup na kampus zase nese jméno McCanna, jmenuje se Charles J. McCann Plaza. V roce 2004 byla dokončena 16 000 m² rozlehlá budova Seminar II a nyní je dokončena i významná renovace Evansovy knihovny.\n\nV roce 1999 byl usvědčený zločinec Mumia Abu-Jamal pozván k doručení a nahrání projevu pro absolventskou třídu, za což bylo vedení školy velice kritizováno.\n\nNa kampusu se rovněž nachází velká plocha nezastavěné půdy na břehu Pugetova zálivu. Velká část plochy je druhotný stálezelený les, který slouží studentům a učitelskému sboru jako výzkumné přírodní území. Celý kampus má výměru 408 hektarů, z čehož většina je zalesněná. Do kampusu patří rovněž 11 hektarů wattových pobřeží jižního Pugetova zálivu. Mimo hlavní kampus se v Tacomě nachází městský kampus a organická farma.\n\nV roce 2008 se škola stala jednou ze zhruba třiceti amerických vysokých škol a univerzit, kde při ubytování nezáleží na pohlaví. Znamená to také, že je zde příznivé prostředí i pro homosexuální, bisexuální, transgenderové i heterosexuální jedince a páry.\n\nVysoká škola nasbírala už mnoho akademických vyznamenání. Podle magazínu \"U.S. News & World Report\" se ve školním roce 09/10 umístila na prvním místě na západě USA v oboru pregraduální výuky a na pátém místě mezi všemi státními vysokými školami na západě USA, čímž je myšleno území od Texasu po Pacifik. Celkově se umístila na 29. místě na západě, tedy výše než Central Washington University nebo Eastern Washington University, i výše než některé státní školy v okolních státech. Co se týče prvního roku vzdělávání, patří škola mezi nejlepší v celé zemi. Spisovatel a bývalý redaktor v oboru vzdělávání pro \"The New York Times\", Loren Pope, zařadil školu do své publikace \"Colleges That Change Lives\" (vysoké školy, které mění životy), kam se dostala jako jedna ze dvou státních škol v zemi. Společnost The Princeton Review rovněž zařadila školu mezi nejlepší na západě země pro školní rok 09/10.\n\nŠkola soutěží v lize NAIA, konkrétně v její Kaskádové konferenci. Týmy nesou jméno Geoducks, po druhu mlžů, který žije ve vodách Pugetova zálivu.\n\nPravděpodobně nejúspěšnějším sportovcem, který navštěvoval univerzitu, je fotbalista Joey Gjertsen, jenž poté odešel do North American Soccer League a nyní hraje za San Jose Earthquakes v Major League Soccer.\n\nŠkola je domovem Vzdělávacího a kulturního centra Longhouse, které poskytuje služby a stravování studentům a okolním indiánským komunitám. Design centra odpovídá indiánské filozofii pohostinství a hlavním účelem je poskytování shromažďovacího místa pro kulturní ceremoniály, přednášky, konference, vystoupení, umělecké výstavy a komunitní události. Centrum rovněž nabízí porozumění mezi místními indiány a návštěvníky z různých kultur. Cílem centra je propagace indiánského umění a kultury, ochrana kultury a ekonomický rozvoj.\n\nŠkola je rovněž domovem Centra indiánského aplikovaného výzkumu (NIARI). Také má osvědčenou historii co se týče vzdělávání okolních indiánských kmenů. Skrz rozvoj NIARI se škola dostala ve službách indiánským kmenům v Západním Washingtonu o krok dále. Instituce zvyšuje počet služeb, které škola může kmenům poskytnout, například jim pomoci dosáhnout ekonomických, správních a prostředkových cílů. Mezitím také nabízí studentům školy přídavné vzdělávací možnosti.\n\nVe škole sídlí správa Státního institutu veřejné politiky, jehož snahou je praktický, nestranný výzkum důležitých záležitostí státu Washington. Institut má své vlastní politické a ekonomické analytiky, používá rovněž specialisty z univerzit a konzultanty. Zaměstnanci institutu pracují se státním zákonodárným sborem a dalšími orgány, dále také s experty, kteří mají na starost ověřit relevanci výzkumů.\n\nDalšími významnými centry veřejných služeb na kampusu jsou Washingtonské centrum pro zlepšení pregraduálních studií a Centrum komunitního vzdělávání.\n\nKaždoročně obdělávané území má rozlohu 3 500 m², víceleté rostliny se však pěstují jinde. Plodiny se pak prodávají společnosti Aramark, ve stáních na Rudém náměstí každé úterý a čtvrtek mezi jedenáctou a patnáctou hodinou, avšak pouze ve vegetační době. Všechen přebytek pak putuje do Potravinové banky okresu Thurston a místních charit, nebo do kompostu.\n\nVýdělek z prodeje plodin se používá k financování farmářských projektů a koupi semen a vybavení. Mezi projekty, které byly zaplaceny z těchto výdělků patří dva skleníky, chladírna, sklad kompostu, oplocení farmy a sad. Dalším využitím výdělků je zaplacení studentských projektů, které ve většině případů zkoumají zahradnické aspekty různých potravinových plodin.\n\nFarma je rozdělena tak, aby byly od sebe odděleny různé typy úrody. Farma praktikuje přísnou pětiletou rotaci úrody, která vytváří časovou různorodost místo místní. Rotace obsahuje čtyři kategorie, z nichž každá má svůj prostor pro jednu vegetační dobu.\n\nRotace je pouze jednou metodou, kterou farma využívá k zachování diverzity. Další používanou metodou je užití zasetých krytů půdy a obdělávání několika typů zeleniny dohromady. Diverzita pole je jedním ze základních kamenů pevného zemědělství a poskytuje netoxickou a trvalou ochranu úrody proti nemocím a škodlivému hmyzu.\n\nNa farmě se rovněž nachází velký kompost, který kompostuje vše, co jde zkompostovat z kampusu. Dále se zde nachází výrobna biodieselu, komunitní zahrada a velký statek, který byl postaven především studenty.\n\nŠkola má území 400 hektarů, z nichž většinu pokrývá druhotný porost. Celý kampus je tak využíván jako přírodní laboratoř pro vědecké výzkumy a také poskytuje inspiraci pro tvůrčí práce. Na kampusu se nachází množství stezek, které vedou na různá místa a také na Vždyzelenou pláž. Pobřežní prostředí charakterizují příkré útesy, štěrkové pláže s množstvím vyplavených klád a mořskou příbřežní zónu, která je při odlivu dlouhá až 46 metrů k Eldově zátoce. Částí kampusu je až kilometr netknuté pláže, kterou studenti používají k vědeckým výzkumům a k odpočinku. K pláži vede několik stezek a malá cesta rovněž vede k jediné budově na pláži a k malé lodní rampě. Útesy mají výšku 5 až 20 metrů.\n\nKnihovna Daniela J. Evanse je hlavní knihovnou na kampusu a jméno nese po bývalém guvernérovi, který schválil založení školy a později se stal jejím druhým prezidentem. V knihovně se nachází více než 750 tisíc tištěných i mediálních položek a rovněž také žurnály. Dále knihovna udržuje kolekci vzácných knih, archivního materiálu a vládních dokumentů. Také se zde nachází několik malých promítacích síní a v přízemí se nachází centrum věd zvané Centrum kvantitativního a symbolického uvažování. Knihovna samotná se nachází v křídle informační technologie budovy, kde rovněž sídlí mediální služby a velké akademické počítačové centrum.\n\nŠkola má unikátní systém, kde si každý student vybere jeden 16kreditový program na jedno čtvrtletí místo několika programů najednou. Studenti navíc mají svobodu vybírání programů po celou dobu studia. Škola má tedy zavedený tzv. čtvrtletní systém. Programy mohou trvat jedno, dvě nebo tři čtvrtletí, s tím, že tři čtvrtletí trvají od září do června.\n\nNa konci programu profesor napíše jednostránkovou reportáž o studentově aktivitě místo zapsání známky a s každým studentem má malou vyhodnocovací konferenci. Profesor rovněž rozhoduje o tom, kolik kreditů student za čtvrtletí dostane, nebo o kolik přijde.\n\nAby student dostal titul bakaláře umění, musí získat 180 kreditů. Pro titul bakaláře věd je to rovněž 180 kreditů, z nichž však 72 musí pocházet z vědeckých programů, z nichž 48 musí pocházet z programů vyšší vědy. Toho může student dosáhnout jednoletým studiem vyšších věd.\n\nObory studií jsou estetika, afro-americká studia, zemědělství, americká studia, antropologie, architektura, historie umění, astronomie, biochemie, biologie, botanika, podnikání a management, chemie, komunikace, komunitní studia, informatika, studia vědomí, kulturní studia, tanec, ekologie, ekonomika, vzdělávání, environmentální studia, polní studia, genderová studia, geografie, geologie, vláda, zdraví, historie, hydrologie, mezinárodní studia, jazyková studia, právní a vládní politika, právní a veřejná politika, vedoucí studia, lingvistika, literatura, námořní věda, námořní studia, matematika, mediální studia, film, hudba, indiánská studia, přírodní historie, venkovní vedení a vzdělávání, filozofie, vědecká filozofie, fyzika, fyziologie, politologie, psychologie, homosexuální studia, náboženská studia, sociologie, somatická studia, studia udržitelnosti, divadlo, vizuální umění, psaní a zoologie.\n\nNa rozdíl od pregraduálních programů je u postgraduálních nutno, aby student měl za sebou určitý pokus pregraduálních kurzů. Škola nabízí postgraduální programy na magistra environmentálních studií, magistra vyučování a magistra veřejné správy.\n\n\n"}
{"id": "663743", "url": "https://cs.wikipedia.org/wiki?curid=663743", "title": "Bleší trh", "text": "Bleší trh\n\nBleší trh, lidově \"blešák\" či \"burza\" je v původním slova smyslu trh, kde jsou nabízeny použité předměty soukromými osobami bez nutnosti obchodní koncese. Při prodeji není třeba vést účetnictví ani z jednorázového prodeje platit daně (pokud celková částka není vyšší než 20 000,- Kč za rok). Výraz bleší trh pochází ze středověku, kdy panovník nebo šlechtic přenechal darem oblečení svým poddaným. Ti s ním mohli dále obchodovat a spolu s ním se přenášeli i paraziti.\n\nNejvětší bleší trh v České republice se koná o víkendech v Praze v ulici u Elektry na Praze 9. Jeho rozloha činí 60 000 m. Další trhy se odehrávají na Tylově náměstí a Náplavce. \n\nNa severu Čech se koná trh v obci Málkov u Chomutova. Každou neděli se tam nachází mnoho desítek prodejců s různým zbožím. \n\nTaké jiná města mají vlastní bleší trhy, např Ostrava, Olomouc nebo Brno.\nVelké bleší trhy se odehrávají v mnoha evropských i jiných městech. Nejznámější a největší jsou v Paříži a okolí (Saint-Ouen, Vanves a Montreuil), Londýně (Brick Lane Market, Portobello Market), Miláně (Fiera di Senigallia), Berlíně (Arkonaplatz), Wuppertalu, Bonnu (Flohmarkt Rheinaue), ve Vídni, Bruselu, Madridu nebo Amsterdamu (Waterlooplein- Nieuwmarkt). V Nizozemsku se velké bleší trhy pořádají v celé zemi u příležitosti státního svátku Koninginnedag.\n\nVe Spojených státech jsou známé bleší trhy v New Yorku (Brooklyn), nebo Washingtonu DC.\n\nProstřednictvím aukcí na portálech jako je eBay nebo Aukro se v posledních letech zvyšuje prodej použitého zboží i přes internet.\n\n\n"}
{"id": "663751", "url": "https://cs.wikipedia.org/wiki?curid=663751", "title": "Re'uven Arazi", "text": "Re'uven Arazi\n\nRe'uven Arazi (: , žil 11. května 1907 – 18. května 1983) byl izraelský politik a poslanec Knesetu za strany Mapam a Ma'arach.\n\nNarodil se ve městě Mežiriči v tehdejší Ruské říši (pak Polsko, dnes Ukrajina). Studoval gymnázium v Polsku a pránickou fakultu ve Varšavě. Ve Varšavě také absolvoval institut židovských studií. V roce 1949 přesídlil do Izraele.\n\nV mládí se angažoval v sionistickém hnutí ha-Šomer ha-Ca'ir V Polsku. Byl jedním z předáků \"Socialistických sionistických studentů\". V letech 1933–1939 byl členem školského systému Tarbut. V roce 1940 byl odeslán do vyhnanství na Ural v Sovětském svazu. V roce 1946 se vrátil do Polska, podílel se na obnově hnutí ha-Šomer ha-Ca'ir, jehož generálním tajemníkem se stal. Byl aktivní v Židovského národního fondu. V letech 1959–1965 byl v Izraeli politickým tajemníkem strany Mapam.\n\nV izraelském parlamentu zasedl poprvé po volbách v roce 1965, do nichž šel za Mapam. Během funkčního období ale přešel do poslaneckého klubu Ma'arach. Pracoval v parlamentním výboru pro záležitosti vnitra a výboru pro ústavu, právo a spravedlnost. Opětovně byl na kandidátce Ma'arach zvolen ve volbách v roce 1969. Stal se členem výboru pro ústavu, právo a spravedlnost, výboru překladatelského a výboru House Committee. Ve volbách v roce 1973 nebyl zvolen.\n\n"}
{"id": "663753", "url": "https://cs.wikipedia.org/wiki?curid=663753", "title": "Světový pohár v orientačním běhu 2011", "text": "Světový pohár v orientačním běhu 2011\n\nSvětový pohár v orientačním běhu v roce 2011 (\"Orienteering World Cup 2011\") je série závodů v orientačním běhu. Tato soutěž je pořádaná každoročně Mezinárodním svazem orientačního běhu (IOF). První oficiální série světového poháru se konala v roce 1986 a poté každý druhý rok až do roku 2004. Od roku 2004 se světový pohár koná každoročně. V roce 2011 bylo na programu 10 bodovaných závodů: ve Finsku, Švédsku, Norsku, Francii, Česku a Švýcarsku.\n\n\n"}
{"id": "663756", "url": "https://cs.wikipedia.org/wiki?curid=663756", "title": "Civilization Phaze III", "text": "Civilization Phaze III\n\nCivilization Phaze III je dvojalbum Franka Zappy, vydané posmrtně v roce 1994. Album obsahuje hudbu převážně tvořenou počítačem. Je to první pomsrtné album Franka Zappy, ten zemřel v prosinci roku 1993.\n\nVšechny skladby napsal Frank Zappa.\n\n\n"}
{"id": "663759", "url": "https://cs.wikipedia.org/wiki?curid=663759", "title": "Světový pohár v alpském lyžování (muži)", "text": "Světový pohár v alpském lyžování (muži)\n\nTabulka obsahuje seznam mužských vítězů jednotlivých disciplín a celkového vítěze konkrétního ročníku Světového poháru v alpském lyžování.\n\n\n"}
{"id": "663763", "url": "https://cs.wikipedia.org/wiki?curid=663763", "title": "Světový pohár v alpském lyžování (ženy)", "text": "Světový pohár v alpském lyžování (ženy)\n\nTabulka obsahuje seznam vítězek jednotlivých disciplín a celkovou vítězku konkrétního ročníku Světového poháru v alpském lyžování.\n\n\n"}
{"id": "663766", "url": "https://cs.wikipedia.org/wiki?curid=663766", "title": "Hraniční buk (Cínovec)", "text": "Hraniční buk (Cínovec)\n\nHraniční buk v Cínovci, německy zvaný die Zinnwalder Grenzbuche případně Grenz-Buche, byl známý památný strom. Patřil mezi tak zvané hraniční stromy, vyznačoval pomezí Čech a Německa. Údajně byl vysazen roku 1537, dožil se tedy zhruba 440 let, což je pro buk poměrně netypický věk.\n\nPo roce 1945 začal strom odumírat, v 60. letech 20. století už byla živá jen poslední větev. Definitivní konec znamenal blesk v 70. letech. 18. srpna 2007 byl na místě původního stromu vysazen nový buk doplněný informační tabulí.\n\n\n\nPodle starousedlíků prý pod památným stromem odpočíval Napoleon Bonaparte před jednou z posledních bitev. Cínové nádobí a číše, ze kterých jedl a pil, byly uloženy v kostele Nanebevzetí panny Marie na Cínovci. Jejich současný osud není znám.\n\nBuk byl svědkem dvou výletů císaře Josefa II. po Krušných horách (1766 a 1779), cesty Johanna Wolfganga Goetha z Teplic roku 1813, pádu Rakouska-Uherska 1918, prošla kolem něj hitlerova invazní vojska za druhé světové války a stejně tak i sovětská armáda roku 1968.\n\nPůvodní hraniční buk byl velice populární, objevil se na mnoha pohlednicích (především s kostelem v pozadí, nebo pohledem do Německa, později i s událostmi roku 1968).\n\n"}
{"id": "663767", "url": "https://cs.wikipedia.org/wiki?curid=663767", "title": "Pecorino", "text": "Pecorino\n\nPecorino /vyslov: pekorino/ je typický tvrdý italský sýr vyráběný z ovčího mléka. Název Pecorino vychází z italského slova \"pecora\", které znamená \"ovce\", a je chráněn v EU.\n\nSýr má barvu smetanovou až sýrově světle žlutou. Pecorino s delším zráním mají vytvořenou kůrku sýrově žluté barvy o různé tloušťce v závislosti na délce zrání. Chuť sýru je slaná, výrazně pikantní. Chuťově do jisté míry podobný českému sýru Niva, zejména svou výraznou slaností a pikantní chutí.\n\nVýroba sýra je známa přes 2000 let, kdy ji popsali Varro a Plinius starší.\n\nSýr Pecorino existuje ve čtyřech variantách zpracovávaných typicky pro oblast původu:\n\n\n"}
{"id": "663770", "url": "https://cs.wikipedia.org/wiki?curid=663770", "title": "Ohthere z Hålogalandu", "text": "Ohthere z Hålogalandu\n\nOhthere z Hålogalandu (: \"Ottar fra Hålogaland\") byl vikinský dobrodruh původem z Hålogalandu. Okolo roku 890 odcestoval do Anglie, kde Alfréd Veliký, král Wessexu, nechal sepsat jeho vyprávění v knize \"The Old English Orosius\". Byl prvním Evropanem vůbec, který pravděpodobně kolem roku 890 prozkoumal nejsevernější část Evropy.\n\nOhthere o sobě řekl, že žil nejseverněji ze všech Normanů. Popsal své cesty na sever k Bílému moři a na jih do Dánska a Anglie. Ve svých vyprávěních se zmínil o \"Sweolandu\" a sámském lidu (\"Laponci\"). Dále pak o dvou lidech “\"Cwenas\"” žijícím na území Cwena a “\"Beormas\"”. O lidu “\"Beormas\"” Ohthere řekl, že žije na území okolo Bílého moře a mluví jazykem, který nápadně připomíná řeč Laponců. Území, kde lid “\"Beormas\"” žil, je na mapě vyznačeno pod názvem Bjarmland, kde je podle některých zdrojů lid staré permské kultury.\n\nOhthereův příběh je nejstarší dochovaný text kde se poprvé setkáváme s pojmy “Norsko” (\"Norðweg\") a \"Dánsko\" (\"Denamearc\"). Převládá názor, že místo kde Ohthere původně žil se nachází na jihu regionu Troms v blízkosti Malangenského fjordu.\n\nKomentovaný překlad Ohtherovy relace se nachází v antologii Jana Čermáka Jako když dvoranou proletí pták, ISBN 978-80-87256-11-4.\n\nAsi v roce 890 se Ohthere vydává na dalekou cestu na sever, aby ukojil svou zvědavost, kam na sever až sahá \"jeho\" země (myslí se Norsko) a zda zde nepanují příhodnější podmínky pro lov mrožů. Ohthere byl ve své době velmi zámožným občanem vikinského Norska, údajně vlastnil až 600 sobů, nějaký další skot, ovce i prasata. Byl považován za velmi úspěšného obchodníka se zvířaty. Cesta na sever údajně trvala pouhých 6 dní, když dorazil na nejsevernější pevninský bod Evropy - Severní mys. Přesto, že doplul nejseverněji, kam žádný jiný člověk do té doby nedorazil, jeho cesta zde neskončila. Unášen celé 4 dny větrem dále na východ a odtud 5 dní až do Bílého moře, doplul k ústí řeky Dviny. Ohtharovi se podařilo obeplout celé Norsko a část Finska, aby doplul až do míst dnešního města Archandělsk. Nepodařilo se mu však prokázat svou myšlenku, že Skandinávie je ostrov, přesto se vrátil zpátky do Norska, kde dožil zbytek života jako legenda.\n\nOhthere a jeho cesta se objevuje v románu \"The Lost Dragon of Wessex\" (1957) od americké spisovatelky Gwendolyn Bowers.\n\nV lednu roku 2009, byl Othere fra Hålogaland zpodobněn Stephen John Mouatem na Up-Helly-Aa (\"ohňový festival\") ve městě Lerwick (\"Shetlandy, Skotsko\") a byla zde převyprávěna částečně smyšlená verze ságy.\n"}
{"id": "663781", "url": "https://cs.wikipedia.org/wiki?curid=663781", "title": "Aharon Becker", "text": "Aharon Becker\n\nAharon Becker (: אהרן בקר, žil 21. prosince 1905 – 24. prosince 1995) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě Kobryn v tehdejší Ruské říši (pak Polsko, dnes Bělorusko). Vystudoval židovskou základní školu a ruskojazyčné gymnázium. Studoval účetnictví na místní polské obchodní škole. V roce 1925 přesídlil do dnešního Izraele, kde pracoval jako zemědělský dělník v Petach Tikva a ve stavebnictví.\n\nPatří mezi zakladatele sionistické organizace \"Bnej Cijon\". Zapojil se do místní organizace hnutí Ce'irej Cijon až do jeho zrušení bolševickými úřady v roce 1920. Kobryn pak připadl Polsku a Aharon Becker se zde zapojil do hnutí he-Chaluc ha-ca'ir. Po přesídlení do dnešního Izraele se angažoval v hnutí Achdut ha-Avoda. Byl jedním ze zakladatelů \"Hebrejské sionistické mládeže\" v roce 1926 a tajemníkem tohoto hnutí až do konce roku 1927. V letech 1928–1932 byl členem zaměstnanecké rady v Ramat Ganu, pak v letech 1932–1943 v Tel Avivu. V roce 1948 byl vyslán do USA s cílem nákupu zbraní pro izraelskou armádu a v letech 1948–1949 působil jako ředitel odboru nákupu při ministerstvu obrany. V letech 1949–1960 byl členem ústředního výboru odborové centrály Histadrut a ředitelem jejího odborového oddělení. V letech 1961–1969 pak byl tajemníkem Histadrutu. V roce 1974 byl předsedou ústřední výboru zdravotní pojišťovny Kupat cholim.\n\nV izraelském parlamentu zasedl poprvé po volbách v roce 1955, do nichž šel za Mapaj. Byl členem výboru práce a výboru finančního. Na mandát rezignoval v říjnu 1956. Opětovně byl na kandidátce Mapaj zvolen ve volbách v roce 1959. Stal se opět členem výboru práce a výboru finančního, ale na mandát poslance rezignoval v květnu 1960. Ve volbách v roce 1961 byl zvolen za Mapaj. Ve volbách v roce 1965 už kandidoval za formaci Ma'arach. V průběhu funkčního období ovšem dočasně přešel do poslaneckého klubu Izraelské strany práce, aby se nakonec vrátil do Ma'arach. Za ni získal poslanecký mandát i ve volbách v roce 1969. Pracoval jako člen výboru práce, výboru finančního a výboru pro zahraniční záležitosti a obranu.\n\n"}
{"id": "663782", "url": "https://cs.wikipedia.org/wiki?curid=663782", "title": "Mistrovství světa v orientačním běhu 2011", "text": "Mistrovství světa v orientačním běhu 2011\n\n28. Mistrovství světa v orientačním běhu proběhlo ve dnech 13. — 20. srpna 2011. Mistrovství světa hostila Francie s centry ve městech Aix-les-Bains a Chambéry, jež leží v departmentu Savojsko a regionu Rhône-Alpes. Hlavním pořadatelem byla Francouzská asociace orientačního běhu. Šampionátu se zúčastnilo rekordních 484 závodníků z  55 zemí světa. Bojovalo se o čtyři sady medailí v kategorii mužů a kategorii žen. V roce 2011 byly tři individuální závody součástí světového poháru pro tento rok. Nejlépe se dařilo švédským orientačním běžcům, kteří získali celkem deset medailí, z toho tři zlaté, tři stříbrné a čtyři bronzové. Z českých reprezentantů byla nejúspěšnější Dana Brožková, která vybojovala dvě stříbrné medaile. Celkově nejúspěšnějším běžcem šampionátu se stal Francouz Thierry Gueorgiou se ziskem tří zlatých medailí.\n\nProgram Mistrovství světa byl zveřejněn v souladu s Pravidly IOF v Bulletinu číslo čtyři :\nV dopoledních hodinách dne 14. srpna 2011 ve francouzském městě Aix-les-Bains proběhly kvalifikační závody ve sprintu. Běžely se tři kvalifikační závody mužů a tři závody žen, kdy do finálového závodu postoupilo 48 závodníků a 45 závodnic, což bylo nejlepších 16 mužů a 15 žen z jednotlivých kvalifikačních závodů. Kvalifikace se běžela v ulicích města Aix-les-Bains a v jeho přilehlém lesnatém okolí. V ženské kategorii své rozběhy vyhrály: Linnea Gustafssonová (Švédsko), Judith Wyderová (Švýcarsko) a Lena Eliassonová (Švédsko). V mužské kategorii své rozběhy vyhráli: Anders Holmberg (Švédsko), Matthias Müller (Švýcarsko) a Matthias Kyburz (Švýcarsko). Kvalifikace se zúčastnilo 6 českých reprezentantů a do finále postoupili všichni.\n\nNominační závody české reprezentace se konaly 1. – 3. července 2011 v  okolí francouzského města Annecy.\n\nMedaili na Mistrovství Evropy získali závodníci ze sedmi různých národů. Běžci ze Švédska vybojovali pro svou zemi nejvíce medailí a to rovných deset z dvaceti-šesti možných (3 zlata, 3 stříbra, 4 bronzy). Nejúspěšnější ženou se stala švédka Helena Janssonová se čtyřmi cennými kovy. V kategorii mužů byl nejúspěšnější francouz Thierry Gueorgiou se třemi zlatými medailemi. Na druhém místě se umístilo Švédsko se ziskem čtyř medailí (3 zlata, 1 bronz) a třetí skončilo Finsko s dvěma medailemi (1 zlato, 1 stříbro).\n\nÚplná medailová tabulka:\n"}
{"id": "663784", "url": "https://cs.wikipedia.org/wiki?curid=663784", "title": "Seznam mistrů světa v alpském lyžování", "text": "Seznam mistrů světa v alpském lyžování\n\nToto je seznam mistrů světa v alpském lyžování. V letech 1948–1980 byly olympijské závody současně událostmi mistrovství světa a vítězům je přidělen titul mistra světa.\n\nV létech 2005-2009 se konal ve formě kombinace. V roce 2011 se závodilo v obřím slalomu.\n\n"}
{"id": "663785", "url": "https://cs.wikipedia.org/wiki?curid=663785", "title": "Murakami", "text": "Murakami\n\nMurakami ( 村上, v překladu \"horní vesnice\") je japonské příjmení a souvisí s následujícími věcmi, místy či lidmi:\n"}
{"id": "663787", "url": "https://cs.wikipedia.org/wiki?curid=663787", "title": "Dačov Lom", "text": "Dačov Lom\n\nDačov Lom je obec na Slovensku v okrese Veľký Krtíš ležící v centrální části Krupinské planiny. Žije zde  obyvatel a rozloha katastrálního území je 24,52 km².\n\nObec vznikla v roce 1943 sloučením Horního a Dolního Dačova Lomu. První písemná zmínka je z roku 1333. V obci se nachází jednolodní románsko-gotický evangelický kostel z 13. století.\n\n"}
{"id": "663788", "url": "https://cs.wikipedia.org/wiki?curid=663788", "title": "Re'uven Barkat", "text": "Re'uven Barkat\n\nRe'uven Barkat (: , rodným jménem , Reuven Borstein; 25. října 1906 – 5. dubna 1972) byl izraelský politik a poslanec Knesetu za strany Ma'arach, Izraelská strana práce a opět Ma'arach.\n\nReuven Borstein se narodil ve městě Tauragė v tehdejší Ruské říši (dnes Litva). Vystudoval židovskou náboženskou základní školu a ješivu, dále židovské gymnázium v Litvě, právo a literaturu na Pařížské univerzitě a na Štrasburské univerzitě. V roce 1926 přesídlil do dnešního Izraele.\n\nPatřil mezi zakladatele sionistické organizace he-Chaluc ha-Ca'ir v Litvě. Předsedal \"Svazu hebrejských studentů v diaspoře\". V letech 1928-1933 se angažoval v osadnických aktivitách a zakládání zemědělských židovských sídel v dnešním Izraeli. V letech 1933-1938 zajišťoval přesun židovského majetku z Německa do dnešního Izraele. V letech 1940-1946 byl generálním tajemníkem \"Národního výboru pro židovské vojáky\". Od roku 1946 působil jako člen politického oddělení odborové centrály Histadrut. Byl pak členem jejího ústředního výboru. Později zde předsedal arabskému oddělení. Roku 1961 jmenován izraelským velvyslancem v Norsku. V letech 1962-1966 byl generálním tajemníkem strany Mapaj.\n\nV izraelském parlamentu zasedl poprvé po volbách v roce 1965, do nichž šel za Ma'arach. Byl členem výboru pro vzdělávání a kulturu a výboru pro zahraniční záležitosti a obranu. V průběhu funkčního období ovšem dočasně přešel do poslaneckého klubu Izraelské strany práce, aby se nakonec vrátil do Ma'arach. Za ni získal poslanecký mandát i ve volbách v roce 1969. Stal se předsedou Knesetu a členem překladatelského výboru. Zemřel během výkonu poslaneckého mandátu. Jeho křeslo poslance zaujal Avi'ad Jafe.\n\n"}
{"id": "663795", "url": "https://cs.wikipedia.org/wiki?curid=663795", "title": "Láčkovka lemovaná", "text": "Láčkovka lemovaná\n\nláčkovka lemovaná (\"Nepenthes albomarginata\") je tropická láčkovka původní na Borneu, Západní Malajsii a Sumatře. Druhové jméno \"albomarginata\" pochází z Latiny a vzniklo spojením slov \"albus\" (bílý) a \"marginatus\" (vroubený), což se vztahuje k pásu bílých trichomů, charakteristickému pro tento druh.\n\nLáčkovka lemovaná byla poprvé objevena Thomasem Lobbem v roce 1848. Oficiálně popsána byla o rok později Johnem Lindleyem. Druh byl poprvé pěstován ve Velké Británii roku 1856.\nLáčkovka lemovaná je popínavá rostlina. Stonek může dosahovat délky až 4 m a průměru až 5 mm.\nListy jsou kožovité, kopinaté, objímavé, až 25 cm dlouhé a 2 cm široké. Nemají řapík a od konce k bázi se zužují. Podélná žilnatina je nezřetelná. Úponky jsou až 20 cm dlouhé.\nSpodní láčky jsou v dolní třetině baňaté a nahoře válcovité a relativně malé. dosahují jen asi 15 cm délky a 4 cm šířky. Po čelní straně láčky sbíhá pár cca 5 mm širokých, roztřepených křidélek.\n\nObústí je na průřezu válcovité, až 2 mm široké, nezřetelně zoubkované. Těsně pod obústím se nachází pruh hustých bílých trichomů. Vnitřní povrch baňaté části láčky je pokryt žlázami. Víčko (operculum) je téměř kruhovité, bez přívěsků. U báze víčka se nachází nevětvená ostruha.\nHorní láčky se v mnohém podobají spodním. Jsou válcovité až nálevkovité a na čelní straně mají místo křidélek dvě žebra.\nLáčkovka lemovaná je dvoudomá rostlina, má hroznovité květenství, u samčích rostlin zpravidla větší. Vřeteno může dosahovat až 40 cm. Květní stopky jsou bezlistenné, až 3 cm dlouhé a nesou jeden až dva květy. Většina částí rostliny je pokryta krátkými bílými chloupky.\n\nLáčkovka lemovaná je rozšířený druh, vyskytující se na Borneu, Západní Malajsii a Sumatře. Roste ve výškách 0-1200 m n. m.\n\nNejčastěji se vyskytuje v deštných lesích, nazývaných Kerangas forest, ale byla zaznamenána i ve vrcholové vegetaci menších vrcholů.\n\n\"Nepenthes albomarginata\" je zajímavá svou specializací na termity. Pokud se láčka naplní termity, pruh bílých chloupků pod obústím se vytratí. Bílé chloupky totiž lákají termity. Zatímco si pochutnávají na chloupcích, mnoho jich napadá do láčky a pak už nemohou ven.\n\nČást kladogramu z roku 2001\n\n"}
{"id": "663797", "url": "https://cs.wikipedia.org/wiki?curid=663797", "title": "Santa Cruz (Kalifornie)", "text": "Santa Cruz (Kalifornie)\n\nSanta Cruz je město ve státě Kalifornie, USA, na pobřeží Tichého oceánu, přibližně 120 km (75 mil) jižně od San Francisca v oblasti \"Monterey Bay\".\n\nSanta Cruz má přes 50 tisíc obyvatel a je oblíbeným turistickým letoviskem. Je sídlem pobočky University of California. Důležitými ekonomickými oblastmi vedle turismu je zpracování potravin, působnost malých firem a IT odvětví.\n\nStřed města leží na pobřeží oceánu, zde se nachází dřevěné molo \"Santa Cruz Wharf\" s několika domky a restauracemi. Východně od mola na ulici \"Beach St.\" je promenáda \"Santa Cruz Boardwalk\" se zábavním parkem a řadou restaurací. Západním směrem, podél pobřeží, se dostaneme ke starému majáku, kde je \"Muzeum surfování\". V okolí majáku a jižního výběžku pevniny \"Steamer Lane\" se nachází park \"Lighthouse Field State Beach\". Přibližně 2 km západně dále podél pobřeží leží další park \"Natural Bridges\". Vlny oceánu zde vytvořily otvory v pobřežních útesech a vznikly tak přírodní mosty.\n\nHlavní centrum města mimo pobřeží tvoří ulice \"Pacific Ave\", kde se nachází většina obchodů, butiků, restaurací, fastfoodů, kinosál i autobusové nádraží (ve vedlejší ulici). Pacific Ave leží pár stovek metrů severně od mola Santa Cruz Wharf. Zbylou část města pak tvoří zástavba jedno a dvoupodlažních dřevěných rodinných domů. Východně od centra leží \"přístav Santa Cruz\".\n"}
{"id": "663799", "url": "https://cs.wikipedia.org/wiki?curid=663799", "title": "John Virapen", "text": "John Virapen\n\nJohn Virapen (1943 – 26. dubna 2015) byl manažer v oblasti farmacie, ředitel švédské pobočky koncernu Eli Lilly. Na tuto kariéru posléze navázal kritikou farmaceutického průmyslu, který obviňuje z podplácení úřadů, ze zatajování existence účinnějších léků a dalších neetických praktik. Také zpochybňuje vhodnost očkování. Na toto téma přednáší a píše knihy.\n\nKniha o nekalých praktikách farmaceutického průmyslu vyšla v ČR pod názvem (John Virapen:) \"Nežádoucí účinek: Smrt\" (ISBN 978-80-8112-081-7).\n\n"}
{"id": "663805", "url": "https://cs.wikipedia.org/wiki?curid=663805", "title": "Mordechaj Bibi", "text": "Mordechaj Bibi\n\nMordechaj Bibi (: , narozen 1. července 1922) je izraelský politik a bývalý poslanec Knesetu za strany Achdut ha-avoda – Po'alej Cijon, Ma'arach, Izraelská strana práce a opět Ma'arach.\n\nNarodil se v Bagdádu v Iráku. V roce 1945 přesídlil do dnešního Izraele. Studoval střední školu v Bagdádu a právo na Telavivské univerzitě, získal osvědčení pro výkon profese právníka.\n\nV letech 1942-1945 patřil mezi zakladatele ilegálních sionistických organizací v Iráku. V letech 1944-1945 a pak v letech 1949-1950 koordinoval imigraci iráckých Židů. Od roku 1946 byl členem strany Achdut ha-avoda a v roce 1958 se stal členem ústředního výboru a sekretariátu této strany.\n\nV izraelském parlamentu zasedl poprvé po volbách v roce 1959, do nichž šel za Achdut ha-avoda, respektive za poslaneckou frakci Achdut ha-avoda – Po'alej Cijon. Byl členem výboru pro veřejné služby, výboru pro záležitosti vnitra a výboru práce. Za stejnou formaci uspěl i ve volbách v roce 1961. Stal se členem výboru pro záležitosti vnitra, výboru pro ekonomické záležitosti, výboru práce, výboru pro veřejné služby a výboru pro jmenování islámských soudců. Opětovně byl zvolen ve volbách v roce 1965, tentokrát za stranu Ma'arach. V průběhu funkčního období dočasně přešel do poslaneckého klubu Izraelské strany práce, aby se nakonec vrátil do Ma'arach. Nastoupil do parlamentního výboru pro záležitosti vnitra, finančního výboru, výboru pro ústavu, právo a spravedlnost a výboru pro jmenování islámských soudců. Za Ma'arach získal poslanecký mandát i ve volbách v roce 1969. Stal se členem výboru pro Kneset, výboru pro jmenování islámských soudců a výboru pro ústavu, právo a spravedlnost. Předsedal podvýboru pro zákony a zároveň zastával post místopředsedy Knesetu. Ve volbách v roce 1973 mandát neobhájil.\n\n"}
{"id": "663813", "url": "https://cs.wikipedia.org/wiki?curid=663813", "title": "Brian Boucher", "text": "Brian Boucher\n\nBrian Boucher (* 2. ledna 1977, Woonsocket, Rhode Island, USA) je bývalý americký hokejový brankář. V současnosti spolupracuje se stanicemi NBC SN a NHL Network jako hokejový analitik.\n\nBoucher byl vybrán v prvním kole draftu NHL 1995 na 22. místě celkově klubem Philadelphia Flyers. Za Flyers začal hrát v sezóně 1999-00, přičemž dělal záložního brankáře Johnu Vanbiesbrouckovi a pomohl zajistit vítězství v atlantické divizi a ve východní konferenci a on sám vedl v základní části statistiku v nejnižším průměru obdržených gólů. V playoff byl jeho tým zastaven až ve finále východní konference. Během playoff zaznamenal několik nezapomenutelných momentů. Například 5 vítězných zápasů v prodloužení v sérii proti Pittsburghu Penguins a rozklek při zákroku proti střele Patrika Eliáše z New Jersey Devils. Ačkoliv ve finále konference už Flyers proti Devils vedli 3:1 na zápasy, tak i přes návrat zraněného Erica Lindrose sérii prohráli 3:4 na zápasy. Během sezóny 2000-01 byl kvůli špatnému startu v sezóně postupně nahrazen v roli prvního brankáře Romanem Čechmánkem.\n\n12. června 2002 byl vyměněn do Phoenixu Coyotes společně s výběrem v draftu za Roberta Escheho a Michala Handzuše. V sezóně 2003-04 překonal rekord moderní NHL v sérii po sobě jdoucích minut ve kterých neinkasoval gól (332 minut). 1. února 2006 byl vyměněn do Calgary Flames společně s Mikem LeClerkem za Stevena Reinprechta a Philippa Sauvé.\n\nBoucher začal sezónu 2006-07 v Chicagu Blackhawks. 27. února 2007 si Bouchera vybral z listiny volných hráčů klub Columbus Blue Jackets. Boucher dorazil ke klubu jen pár hodin před zápasem s Coloradem Avalanche a musel chytat v dresu Tye Conklina s číslem 35.\n\n23. července 2007 podepsal smlouvu s klubem v nižší severoamerické lize AHL s klubem Philadelphia Phantoms a hrál za ně většinu sezóny 2007-08, před tím než 26. února 2008 podepsal smlouvu se San José Sharks. 25. června 2008 podepsal se Sharks prodloužení smlouvy o jeden rok na 650 000 USD (asi 13 000 000 kč). Sezónu 2008-09 začal dvěma po sobě vychytanými čistými konty.\n\n1. července 2009 se Boucher dohodl na smlouvě s Philadelphií Flyers, kde s ním počítali jako se stabilním zkušeným záložním brankářem Raye Emeryho. Když se v polovině sezóny Emery zranil, tak Boucher předváděl průměrné výkony a poté co si zranil ruku, tak byl nahrazen třetím brankářem Michaelem Leightonem. Leighton v nepřítomnosti Bouchera vynikal a po jeho návratu se stal Boucher pouze jeho zástupcem a po návratu Emeryho třetím brankářem v celkovém pořadí Flyers. Nicméně se Emery brzy opět zranil a Boucher se tak stal kvalitní zálohou pro prvního brankáře Leightna v playoff 2010, ve kterém se Flyers dostali až do finále Stanley Cupu, kde vypadli s Chicagem Blackhawks. V dalších sezónách šel výkonnostně dolů a v roce 2013 odešel chytat do Evropy, kde nastupoval ve švýcarské NL A za tým EV Zug. Po této sezóně odešel z profesionálního hokeje.\n\n\n\n"}
{"id": "663814", "url": "https://cs.wikipedia.org/wiki?curid=663814", "title": "Československá hokejová reprezentace v sezóně 1969/1970", "text": "Československá hokejová reprezentace v sezóně 1969/1970\n\n Československo – Kanada 4:4 (1:2, 2:1, 1:1)\n\n22. listopadu 1969 – Praha\nBranky Československa : 12. Jiří Holík, 27. Jiří Novák, 33. František Pospíšil, 50. Vladimír Martinec \nBranky Kanady: 5. Ken Stephanson, 17. Steve King, 24. Fran Huck, 51. Steve Carlyle\nRozhodčí: Dahlberg, Grandberg (SWE)\nVyloučení: 3:8\n\nČSSR: Vladimír Dzurilla – Jan Suchý, František Panchártek, Oldřich Machač, František Pospíšil, Vladimír Bednář, Ľubomír Ujváry – Václav Nedomanský, Jaroslav Holík, Jiří Holík – František Ševčík, Richard Farda, Josef Černý – Vladimír Martinec, Jiří Novák, Bohuslav Šťastný - Ivan Hlinka.\n\nKanada: Wayne Stephenson – Terry O’Malley, Ken Stephanson, Steve Carlyle, Bob Murdoch, McKenzie, Bob LePage – Fran Huck, Bill Heindl, Steve King – Harris, Billy MacMillan, Richmond Bayes – Adams, Brian Conacher, Moore – Watson, Irving.\n\n23. listopadu 1969 – Praha\nBranky Československa : 11. Július Haas, 19. Václav Nedomanský, 35. Ivan Hlinka, 39. Václav Nedomanský, 51. Vladimír Martinec \nBranky Kanady: 3. Bob Murdoch, 29. McMillan.\nRozhodčí: Dahlberg, Grandberg (SWE)\n\nČSSR: Miroslav Lacký (Josef Hovora) – Oldřich Machač, František Pospíšil, Vladimír Bednář, Ľubomír Ujváry, Josef Horešovský, Jiří Neubauer – Ivan Hlinka, Jaroslav Holík, Jiří Holík – Ivan Grandtner, Václav Nedomanský, Július Haas – Josef Paleček, Jiří Kochta, Josef Černý – Vladimír Martinec, Bohuslav Šťastný.\n\nKanada: Stephenson – Terry O’Malley, Stephanson, Carlyle, Bob Murdoch, McKenzie, Lepage – Heindl, Huck, King – McMillan, Harris, Bayes – Adams, Conacher, Moore – Watson, Irving.\n\n25. listopadu 1969 – Bratislava \nBranky Československa : 4. Václav Nedomanský, 32. Ľubomír Ujváry, 36. Ľubomír Ujváry, 43. Oldřich Machač (v RP Ivan Hlinka), 43. Vladimír Martinec, 54. Jaroslav Holík \nBranky Kanady: 12. Huck, 24. King, 34. Heindl, 42. Moore.\nRozhodčí: Viitala, Linko (FIN)\n\nČSSR: Vladimír Dzurilla (Josef Hovora) – Vladimír Bednář, Ľubomír Ujváry, Oldřich Machač, František Pospíšil, František Panchártek, Josef Horešovský – Ivan Grandtner, Václav Nedomanský, Július Haas – Vladimír Martinec, Jiří Novák, Bohuslav Šťastný – Jiří Holík, Jaroslav Holík, Jiří Kochta – Ivan Hlinka, Josef Paleček.\n\nKanada: Stephenson (Ken Dryden) – O’Malley, Stephanson, McKenzie, Lepage, Newell, Murdoch – Heindl, Huck, King – McMillan, Harris, Bayes – Moore, Adams, Conacher – Watson, Irving, Poirier.\n\n27. listopadu 1969 – Košice\nBranky Československa : 2. Ivan Grandtner, 21. Július Haas, 22. Vladimír Martinec, 27. Bohuslav Šťastný.\nBranky Kanady: nikdo\nRozhodčí: Viitala, Linko (FIN)\n\nČSSR: Josef Hovora (Miroslav Lacký) – Josef Horešovský, František Panchártek, Oldřich Machač, František Pospíšil, Ľubomír Ujváry, Jiří Neubauer – Vladimír Martinec, Jiří Novák, Bohuslav Šťastný – Ivan Hlinka, Richard Farda, Josef Černý – Ivan Grandtner, Václav Nedomanský, Július Haas.\n\nKanada: Ken Dryden (Stephenson) – Carlyle, Murdoch, Stephanson, McKenzie, Poirier, Newell – Heindl, Huck, King – Conacher, Harris, Moore – Watson, Irving, Adams – Bayes, Lepage.\n\n29. listopadu 1969 – Praha\nBranky Československa : 1. Ivan Hlinka, 2. Oldřich Machač, 6. Richard Farda, 36. František Panchártek, 39. Ivan Hlinka \nBranky Kanady: 22. Heindl, 24. Adams, 35. Heindl, 44. Adams, 54. Watson.\nRozhodčí: Viitala, Linko (FIN)\n\nČSSR: Josef Hovora (59:57 Vladimír Dzurilla) - Josef Horešovský, František Panchártek, Oldřich Machač, František Pospíšil, Ľubomír Ujváry, Vladimír Bednář – Josef Černý, Richard Farda, Vladimír Martinec – Jan Hrbatý, Jiří Kochta, Július Haas – Jiří Holík, Jaroslav Holík Ivan Hlinka – Jiří Novák, Bohuslav Šťastný.\n\nKanada: Stephenson – O’Malley, Stephanson, McKenzie, Poirier, Carlyle, Murdoch – Heindl, Huck, King – Conacher, Harris, Moore – Watson, Irving, Adams – Bayes, Lepage\n\n28. prosince 1969 – Winnipeg\nBranky Československa : 47. Josef Černý, 57. Július Haas \nBranky Kanady: 15. Conacher, 39. Huck, 46. Chuck Lefley.\nRozhodčí: Kubinec, Kerr (CAN)\n\nČSSR: Vladimír Dzurilla - Oldřich Machač, František Pospíšil, Jan Suchý, Josef Horešovský, František Panchártek, Ľubomír Ujváry – Jiří Kochta, Richard Farda, Josef Černý – Stanislav Prýl, Václav Nedomanský, Július Haas – Vladimír Martinec, Jiří Novák, Bohuslav Šťastný – František Ševčík, Jan Hrbatý.\nÚtok ve třetí třetině: Ševčík, Farda, Černý – Hrbatý, Kochta, Martinec.\n\nKanada: Ken Dryden – Carlyle, Stephanson, Murdoch, Newell, McKenzie, Poirier – Heindl, Huck, King – Morris Mott, Watson, Bayes – Adams, Harris, Conacher – Chuck Lefley.\n\n30. prosince 1969 – Winnipeg\nBranky Československa : 44. Jan Hrbatý, 47. Václav Nedomanský, 50. František Pospíšil \nBranky Kanady: 17. Lefley, 38. King.\nRozhodčí: Bucala (TCH), Kubinec (CAN)\n\nČSSR: Miroslav Lacký - Oldřich Machač, František Pospíšil, Josef Horešovský, Ľubomír Ujváry, Jan Suchý, František Panchártek – František Ševčík, Richard Farda, Josef Černý – Stanislav Prýl, Václav Nedomanský, Július Haas – Jan Hrbatý, Jiří Kochta, Vladimír Martinec (41. Ivan Hlinka).\nVe třetí třetině nehráli Panchártek a Ujváry.\n\nKanada: Ken Dryden – Murdoch, Carlyle, McKenzie, O’Malley, Newell, Stephanson – Heindl, Huck, King – Adams, Harris, Conacher – McMillan, Lefley, Irwing - Mott.\n\n1. ledna 1970 – Toronto\nBranky Československa : 8. Ivan Hlinka, 15. a 31. Václav Nedomanský, 32. Július Haas.\nBranky Kanady: nikdo\nRozhodčí: Nadin, McFarland (CAN)\n\n2. ledna 1970 – London\nBranky Československa : 48. Richard Farda, 51. Oldřich Machač \nBranky Kanady: 23. Adams, 31. Harris.\nRozhodčí: Bucala (TCH), McFadden (CAN)\n\nČSSR: Miroslav Lacký – Oldřich Machač, František Pospíšil, Jan Suchý, František Panchártek, Josef Horešovský, Ľubomír Ujváry, – František Ševčík, Richard Farda, Josef Černý – Jan Hrbatý, Václav Nedomanský (Jiří Kochta), Stanislav Prýl (Vladimír Martinec) – Vladimír Martinec, (Stanislav Prýl), Jiří Novák, Bohuslav Šťastný (Július Haas).\n\n4. ledna 1970 – Ottawa\nBranky Československa : 33. Jan Hrbatý \nBranky Kanady: 28. Mott, 44. Heindl.\nRozhodčí: Wilson, Villeneuve (CAN)\n\nČSSR: Vladimír Dzurilla – Oldřich Machač, František Pospíšil, Jan Suchý, František Panchártek, Josef Horešovský, Ľubomír Ujváry – František Ševčík, Richard Farda, Josef Černý – Jan Hrbatý, Jiří Kochta, Július Haas – Stanislav Prýl, Jiří Novák, Vladimír Martinec.\n\nKanada: Stephenson – O’Malley, Stephanson, Murdoch, Carlyle, Poirier, Lepage – Heindl, Huck, King – Adams, Harris, Conacher – McMillan, Lefley, Mott – Watson, Bayes, Payette.\n\n1. března 1970 – Stockholm\nBranky Československa : 33. Jan Hrbatý, 35. Václav Nedomanský, 45. Jan Hrbatý.\nBranky Švédska: nikdo\nRozhodčí: Dämmrich, Kochendorfer (GDR)\n\nČSSR: Vladimír Dzurilla – Jan Suchý, Josef Horešovský, Oldřich Machač, František Pospíšil, Vladimír Bednář, Ľubomír Ujváry – Stanislav Prýl, Václav Nedomanský, Július Haas – Jan Hrbatý, Jaroslav Holík, Jiří Holík – František Ševčík, Richard Farda, Josef Černý – Jiří Kochta.\n\nŠvédsko: Leif Holmqvist – Arne Carlsson, Lennart Svedberg, Nils Johansson, Kjell-Rune Milton, Lars-Erik Sjöberg, Thomas Abrahamsson – Stefan Karlsson, Hakan Wickberg, Tord Lundström – Leif Henriksson, Olsson, Björn Palmqvist – Stig-Göran Johansson, Anders Hedberg, Lars-Göran Nilsson – Ulf Sterner, Anders Nordin.\n\n3. března 1970 – Gävle \nBranky Československa : 12. a 30. Jaroslav Holík, 37. a 55. Jiří Holík, 47. Vladimír Martinec \nBranky Švédska: 1. Stefan Karlsson, 11. Stefan Karlsson, 33. Lars-Erik Sjöberg, 36., 42. a 45. Björn Palmqvist.\nRozhodčí: Dämmrich, Kochendorfer (GDR)\n\nČSSR: Miroslav Lacký (41. Vladimír Dzurilla) – Jan Suchý, Vladimír Bednář, Oldřich Machač, František Pospíšil, Josef Horešovský, Ľubomír Ujváry – Jiří Kochta, Václav Nedomanský, Július Haas (41. Vladimír Martinec) – Jan Hrbatý, Jaroslav Holík, Jiří Holík – František Ševčík (41. Ivan Hlinka), Richard Farda, Josef Černý.\n\nŠvédsko: Gunnar Bäckman – Nils Johansson, Kjell-Rune Milton, Arne Carlsson (Anders Hagström), Lars-Erik Sjöberg, Thomas Abrahamsson – Stefan Karlsson, Hakan Wickberg, Tord Lundström – Stig-Göran Johansson, Ulf Sterner, Lars-Göran Nilsson – Andres Hedberg, Olsson (21. Björn Palmqvist), Anders Nordin.\n\n\n"}
{"id": "663815", "url": "https://cs.wikipedia.org/wiki?curid=663815", "title": "Vladimír Oravský", "text": "Vladimír Oravský\n\nVladimír Oravský (švédsky Vladimir Oravsky, také Vladimir Aurum Oravsky, * 22. ledna 1947 Československo) je švédský spisovatel, dramatik, filmový a divadelní režisér, narozený na Slovensku.\n\nDivadelní hra \"AAAHR!!!\", kterou Oravský napsal spolu s Kurtem Peterem Larsenem, byla v roce 2006 oceněna International Playwrights’ Forum na světovém kongresu v Manile cenou The International Theatre Institute a International Association of Theatre for Children and Young People jako nejlepší hra pro děti.\n\nOravského hra \"Deník Zlaty Ibrahimičové\" (\"Zlata Ibrahimovics dagbok\"), kterou napsal spolu s Danielem Malménem, byla mezi vítězi soutěže organizované Dramaten Elverket, švédským královským dramatickým divadlem.\n\nOravský napsal přes 40 knih a přibližně stejný počet divadelních her a filmových scénářů.\n\nVe filmu \"Mladá léta Erika Nietzscheho\" (\"Erik Nietzsche – de unge år\", scénář Lars von Trier, režie Jacob Thuesen), hraje David Dencik rebela Želka, jenž zde představuje Vladimíra Oravského.\n\n"}
{"id": "663816", "url": "https://cs.wikipedia.org/wiki?curid=663816", "title": "Papilární linie", "text": "Papilární linie\n\nPapilární linie jsou funkční útvary spojené s hmatovými vlastnostmi končetin. Vytvářejí souvisle vyvýšené reliéfy o výšce 0,1–0,4 mm a šířce 0,2–0,7 mm, které se tvarují do stálých obrazců, tzv. dermatoglyfů (smyčka, spirála). Tyto linie se vzájemně kříží a překřižují, rozvětvují, spojují a přerušují, a tímto vytvářejí charakteristické znaky, tzv. markanty. Vyskytují se na dlaních, prstech a chodidlech.\n\n\n\nMarkanty jsou u každého člověka jiné a tudíž vzájemně nezaměnitelné.\n\n\n"}
{"id": "663817", "url": "https://cs.wikipedia.org/wiki?curid=663817", "title": "Ready Kirken", "text": "Ready Kirken\n\nReady Kirken je česká hudební skupina, založená roku 1996. Její současní členové jsou Michal Mráz (Kytara, zpěv), Jiří Dračínský (baskytara), Mika Ronos (bicí) a zakládající člen Zdeněk Ceral (kytara). Kapela však v minulosti prošla značnými personálními změnami, členy kapely byli např. Michal Hrůza, Roman Pleskot, Bronislav Bičan nebo Petr Lichtenberg. Název skupiny je odvozen od pseudonymu zpěváka skupiny Hells Devils, resp. Komety „Reddy Kirkena“ – Miloše Vokurky.\n\nSkupina byla založena v lednu 1996, kdy kytarista skupiny Anachronik Michal Hrůza dal kytaristovi pražských Freeway Jam Zdeňku Ceralovi kazetu svých domácích nahrávek. Ten oslovil své kamarády Romana Pleskota a Petra Lichtenberga. Už na jaře roku 1996 natočili demonahrávku a 4. 7. 1996 vystoupili na festivalu v Janderově. V létě 1996 také vydali svou první studiovou nahrávku (studio Benas, zvukař Tomáš Novák, produkce RK+Honza Křížek). V roce 1999 byl natočen klip k songu Zejtra mám, který po nasazení do rádií v roce 2001 zaznamenal velký úspěch. V roce 2001 bylo ve Studiu C nahráno CD \"Vlny\". V roce 2006 se píseň \"1+1\" z alba \"Asi se něco děje\" stává nejhranější písní v českém éteru a získává cenu Anděl. V tomtéž roce přechází od Universalu k EMI. Poslední studiové album Box 2012 vydal Popron Music. Na posledních dvou albech 2010 (2010) a Box (2012) se vydavatelsky a distribučně podílel server ulož.to, na kterém jsou alba oficiálně zdarma ke stažení. V distribuci Supraphonu vyšlo v roce 2015 album s názvem Kde byl vykopán zakopanej pes (2015) a v roce 2018 v setu LP+CD+mp3 Různorudé album (2018)\n\n\n\n\n\n\n\n\n\n"}
{"id": "663819", "url": "https://cs.wikipedia.org/wiki?curid=663819", "title": "Jad Kennedy", "text": "Jad Kennedy\n\nJad Kennedy (: יד קנדי) je památník amerického prezidenta Johna Fitzgeralda Kennedyho, zavražděného v roce 1963, který se nachází v Izraeli v oblastní radě Mate Jehuda poblíž Jeruzaléma.\n\nPamátník je zhruba 20 metrů vysoký a má tvar poraženého stromu (pařezu), což symbolizuje brzké přerušení života. Uvnitř je busta prezidenta Kennedyho a uprostřed památníku hoří věčný plamen. Památník je tvořen 51 sloupy, z nichž každý nese emblém jednoho amerického státu (50 států a District of Columbia). Památník byl postaven v roce 1966 z prostředků darovaných americkými židovskými komunitami. Jeho autorem je izraelský architekt David Resnick.\n\nNachází se zhruba 11 kilometrů jihozápadně od centra Jeruzaléma a dá se k němu dojet po točité horské silnici přes mošavy Ora a Aminadav. Památník a sousedící pikniková prostranství jsou součástí Lesu míru Johna F. Kennedyho.\n\n"}
{"id": "663823", "url": "https://cs.wikipedia.org/wiki?curid=663823", "title": "Anax junius", "text": "Anax junius\n\nAnax junius, v angličtině Green Darner (\"čes. zelený látač\"), díky své podobě látací jehle, je druh šídla z čeledi šídlovitých. Jedná se o jeden z nejobvyklejších a početných druhů v Severní Americe, kde se vyskytuje nejjižněji v Panamě. Dobře je znám pro své dlouhé migrace ze severu Spojených států do Texasu a Mexika. Vyskytuje se také v Karibiku, na Tahiti a v Asii mezi Japonskem a čínskou pevninou. V americkém státě Washington se jedná o státní hmyz.\n\nDruh je jedním z největších šídel na světě. Samci vyrůstají až do délky 76 mm s rozpětím křídel až 80 mm.\n\nSamice kladou vajíčka do vodních rostlin, kde je pokládají pod hladinu vody. Nymfy jsou vodní masožravci, kteří se živí hmyzem, pulci a malými rybami. Dospělí jedinci chytají hmyz za letu, živí se především mravenci, můrami, komáry a dvoukřídlými.\n"}
{"id": "663827", "url": "https://cs.wikipedia.org/wiki?curid=663827", "title": "Cvi Dinstein", "text": "Cvi Dinstein\n\nCvi Dinstein (: צבי דינשטיין, narozen 24. července 1926 – 10. dubna 2012) byl izraelský politik a bývalý poslanec Knesetu za strany Ma'arach, Izraelská strana práce a opět Ma'arach.\n\nNarodil se v Tel Avivu, kde vystudoval střední školu. Absolvoval Hebrejskou univerzitu a Ženevskou univerzitu, kde získal doktorát.\n\nV letech 1948–1952 se zabýval nákupem zbraní pro Izrael v Evropě. Byl předsedou delegace izraelského ministerstva obrany do Evropy. Zastával pak úřednické pozice na ministerstvu financí. V izraelském parlamentu zasedl poprvé po volbách v roce 1965, do nichž šel za Ma'arach. V průběhu funkčního období dočasně přešel do poslaneckého klubu Izraelské strany práce, aby se nakonec vrátil do Ma'arach. Nastoupil do parlamentního finančního výboru. Za Ma'arach získal poslanecký mandát i ve volbách v roce 1969. Ve volbách v roce 1973 mandát neobhájil. Zastával i vládní posty. V letech 1966–1967 byl náměstkem ministra obrany Izraele a v letech 1967–1974 náměstkem ministra financí Izraele.\n\nV letech 1977–1978 byl obchodním atašé pro Severní Ameriku. Od roku 1980 řídil firmu \"Vita-Yizhar\". Zasedal ve správní radě ve Weizmannově institutu věd, Telavivské univerzity a Hebrejské univerzity.\n\nV dubnu 2012 byl hospitalizován poté, co upadl a zlomil si pánev. Zemřel týden poté v nemocnici Ichilov na embolii. Byl pohřben na hřbitově Kirjat Ša'ul.\n\n"}
{"id": "663838", "url": "https://cs.wikipedia.org/wiki?curid=663838", "title": "Žídek", "text": "Žídek\n\nČeské příjmení Žídek má více osobností:\n\n\n\n"}
{"id": "663843", "url": "https://cs.wikipedia.org/wiki?curid=663843", "title": "Ada Feinberg-Sireni", "text": "Ada Feinberg-Sireni\n\nAda Feinberg-Sireni (: עדה פיינברג-סירני, narozena 22. dubna 1930) je izraelská politička a bývalá poslankyně Knesetu za stranu Ma'arach.\n\nNarodila se v Římě v Itálii. V roce 1934 přesídlila do dnešního Izraele. Vystudovala základní a střední školu v Tel Avivu. Patří mezi zakladatele kibucu Jir'on.\n\nAngažovala se ve skautském hnutí. Byla členkou výcvikové skupiny skautů napojené na židovské vojenské složky Palmach. Byla aktivní v hnutí ha-Kibuc ha-Me'uchad. V letech 1983–1986 byla koordinátorkou mládežnické sekce Kibucového hnutí. Učila na regionální škole.\n\nV izraelském parlamentu zasedla po volbách v roce 1969, do nichž šla za Ma'arach. Nastoupila do parlamentního výboru pro veřejné služby a výboru pro vzdělávání a kulturu. Ve volbách v roce 1973 mandát neobhájila.\n\n"}
{"id": "663845", "url": "https://cs.wikipedia.org/wiki?curid=663845", "title": "Jan Foltys", "text": "Jan Foltys\n\nJan Foltys (13. října 1908, Svinov, dnes Ostrava-Svinov – 11. března 1952, Ostrava) byl československý mezinárodní šachový mistr.\n\nPocházel z rodiny lékaře ve Svinově MUDr. Jana Foltyse (1875–??) a matky Marie, rozené Pellantové (1880–??). V rodině se pěstovala hra v šachy. Šachové hře se věnoval rovněž jeho starší bratr JUDr. Miloslav Foltys, který působil jako soudce v Kroměříži.\n\nŽil v Ostravě-Svinově, 11. března 1937 se oženil s Františkou Jarošovou z Ludgeřovic. 11. března roku 1952 zemřel na leukémii.\n\nJan Foltys byl profesionálním šachistou.\n\n\nNa těchto třech šachových olympiádách sehrál celkem 53 partií, z toho 22krát zvítězil, ve 25 utkáních remizoval a jen 6 partií prohrál.\n\nProtektorátní tisk často informoval o simultánních partiích, které Jan Foltys jako profesionální šachista hrál. Tak například v létě 1943 sehrál na Hané v průběhu šesti týdnů sedm simultánních partií. V nich 285krát zvítězil, 31krát remizoval. V poslední simultánce v Chropyni 33 utkání vyhrál, jedenkrát remizoval a jednou prohrál.\n\n\n"}
{"id": "663846", "url": "https://cs.wikipedia.org/wiki?curid=663846", "title": "Jef Kratochvil", "text": "Jef Kratochvil\n\nJosef Kratochvil, pseudonym Jef Kratochvil, (30. června 1943, Ivančice – 4. března 2018 Brno) byl český fotograf.\n\nKdyž se vrátil ze základní vojenské služby, začal se okamžitě zajímat o fotografické kurzy. Kolem roku 1971 vznikl jeho pseudonym \"Jef\" a to, když pod jednou fotografií v tisku omylem vypadla dvě písmena ze jména Josef. Roku 1989 nastoupil do Městského divadla Brno nový ředitel Stanislav Moša. Roku 1995 vznikl divadelní časopis \"Dokořán\", který měl ze začátku pouze šest stran a tiskl se černobíle. V časopise byla možnost prezentovat své fotografie z představení a rozhovory s herci, režiséry ale i scénografy, kostyméry a všemi, kteří se věnovali vzniku představení. Tedy se stal šéfredaktorem tohoto časopisu a zároveň dvorním fotografem Městského divadla Brno.\n\nRoku 1999 byl dokonce nominován na cenu Alfréda Radoka za divadelní fotografii. Po roce 1989 se otevřela nová možnost fotografování – společně s několika přáteli vytvořil první erotický časopis v Československu s názvem \"Lucky Boy\". Stále fotografoval portréty hercům i politikům. Podílel se na vzniku několika tiskovin, pracoval jako šéfredaktor časopisu \"Dokořán\", přispíval a fotografoval snímky na titulní strany pro časopis \"Colosseum\" a publikoval v kulturních novinách \"New Express\". Jeho stálým zaměstnáním byla práce fotografa v Městském divadle v Brně.\n\nV jeho příbuzenstvu lze nalézt řadu významných osobností. Jeho otcem je pedagog Josef Kratochvil, jeho bratrem spisovatel Jiří Kratochvil, jeho strýcem bývalý předseda exilového Pen klubu Antonín Kratochvil.\n\n\n\n\n"}
{"id": "663849", "url": "https://cs.wikipedia.org/wiki?curid=663849", "title": "Vojenské vzdušné síly Ruské federace", "text": "Vojenské vzdušné síly Ruské federace\n\nVojenské vzdušné síly Ruské federace ( ) jsou součástí ruských ozbrojených sil. Vzniklo v roce 1992 rozdělením Vojenských vzdušných sil SSSR. S přibližně 3589 letadly jde o druhé největší vzdušné síly na světě. V současné době jsou pod vedením generálporučíka Andreje Judina.\n\nLetectvo bylo vytvořeno z částí bývalého sovětského letectva po rozpadu Sovětského svazu v letech 1991-92. Ustanovení ruského ministerstva obrany Borisem Jelcinem 7. května 1992 může být prakticky považováno jako den založení „nového“ letectva.\n\nRuské námořnictvo má svou vlastní leteckou odnož - ruské námořní letectvo, což je dědic bývalého sovětského námořního letectva.\n\n1. srpna 2015 se Vojenské vzdušné síly Ruské federace spolu se silami protivzdušné a protiraketové obrany a takzvanými kosmickými vojsky sloučily do jedné armádní složky, nazvané Vzdušně-kosmické síly Ruské federace.. Ministr obrany, generál Sergej Šojgu, jako důvody pro sloučení zdůraznil potřebu vyšší účinnosti a logistické podpory. Velitelství se nachází v Moskvě.\n\n\n\n\n\n\n\n\n\n\n\n\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letadla\n-Letadlo protivzdušné obrany-(PVO)\n!style=\"align: center; background: lavender;\" colspan=\"7\" | Bojová letadla\n!style=\"align: center; background: lavender;\" colspan=\"7\" | Bombardéry\n! style=\"align: center; background: lavender;\" colspan=\"7\" | Dopravní letadla\n! style=\"align: center; background: lavender;\" colspan=\"7\" | Letadla speciálního určení\n4\n! style=\"align: center; background: lavender;\" colspan=\"7\" | Cvičné letouny\n! style=\"align: center; background: lavender;\" colspan=\"7\" | Vrtulníky\n36 kusů projde do roku 2022 generální úpravou a modernizací.\n\n! style=\"align: center; background: lavender;\" colspan=\"7\" | Bezpilotní letouny\n\n"}
{"id": "663854", "url": "https://cs.wikipedia.org/wiki?curid=663854", "title": "Until One", "text": "Until One\n\nUntil One je debutové hudební album švédské housové hudební skupiny Swedish House Mafia. Poprvé vyšlo 22. října roku 2010.\n"}
{"id": "663855", "url": "https://cs.wikipedia.org/wiki?curid=663855", "title": "Jizhar Harari", "text": "Jizhar Harari\n\nJizhar Harari (: יזהר הררי, žil 16. července 1908 – 1. února 1978) byl izraelský politik a poslanec Knesetu za strany Progresivní strana, Liberální strana, Nezávislí liberálové, Izraelská strana práce a Ma'arach.\n\nNarodil se ve městě Jaffa (dnes součást Tel Avivu). Vystudoval politologii a žurnalistiku na Pařížské univerzitě, právo na právní škole v Jeruzalému a ekonomii a politologii v Londýně. Získal osvědčení pro výkon profese právníka. Byl členem nejvyššího velení židovských jednotek Hagana, později sloužil v izraelské armádě s hodností podplukovníka (Sgan Aluf). Jeho synovec Juval Ne'eman byl rovněž politikem, syn Chajim Harari je lékařem.\n\nV roce 1933 byl zpravodajem listu Haaretz v Londýně, byl delegátem na několika sionistických kongresech. V letech 1945–1949 se podílel na organizování ilegální židovské imigrace.\n\nV izraelském parlamentu zasedl poprvé už po volbách v roce 1949, do nichž šel za Progresivní stranu. Byl členem výboru pro ústavu, právo a spravedlnost, výboru pro zahraniční záležitosti a obranu a výboru pro provizorní ústavu. Předsedal výboru House Committee. Opětovně byl na kandidátce Progresivní strany zvolen ve volbách v roce 1951. Stal se členem výboru pro ústavu, právo a spravedlnost a výboru House Committee. Ve volbách v roce 1955 byl zvolen znovu za Progresivní stranu. Zasedl ve výboru pro ústavu, právo a spravedlnost a výboru finančním. I do voleb v roce 1959 šel za Progresivní stranu, ale v průběhu funkčního období přešel do Liberální strany. Byl členem výboru pro ústavu, právo a spravedlnost a výboru pro zahraniční záležitosti a obranu. Na kandidátce Liberální strany uspěl ve volbách v roce 1961, v průběhu funkčního období ovšem odešel do strany Nezávislí liberálové. Byl opětovně členem výboru pro ústavu, právo a spravedlnost a výboru pro zahraniční záležitosti a obranu. Ve volbách v roce 1965 kandidoval za Nezávislé liberály. V roce 1968 ovšem odešel z této strany a přestoupil do Strany práce, která pak vplynula do formace Ma'arach. Byl zase členem výboru pro ústavu, právo a spravedlnost a výboru pro zahraniční záležitosti a obranu. Za Ma'arach získal poslanecký mandát i ve volbách v roce 1969. Zastával i nadále post člena výboru pro ústavu, právo a spravedlnost a výboru pro zahraniční záležitosti a obranu. Kromě toho předsedal zvláštnímu výboru pro zákon o družstevních svazech.\n\n"}
{"id": "663857", "url": "https://cs.wikipedia.org/wiki?curid=663857", "title": "Shooting brake", "text": "Shooting brake\n\nShooting brake nebo shooting break je 3- či 5-dveřový typ karoserie s hranatou zádí. Má zadní vyklápěcí část jako kombi nebo hatchback. Někdy se též používají jedny anebo pár bočně vyklápěcích dveří.\n\n"}
{"id": "663860", "url": "https://cs.wikipedia.org/wiki?curid=663860", "title": "Hraniční strom", "text": "Hraniční strom\n\nHraniční stromy v dřívějších dobách vyznačovaly hranice pozemků či území. Mohlo jít o zahrady dvou sousedů, hranice polí či pastvin, vymezení panství až po hranice různých zemí. V dnešní době už značení tohoto typu není obvyklé. Hraniční stromy, které se dožily současnosti, jsou většinou vyhlášené jako památné nebo významné.\n\nHraniční stromy mohly být cíleně vysazované, ale často byl využit stávající porost. Pro označení stromu se používalo rozličných metod, nejčastěli tzv. líhy neboli lízy, které byly vypáleny nebo vyřezány do kůry. Často se používaly symboly kříže, kalichu, nebo střely, uváděla se i jména, letopočty a podobně. Někdy se do kmenů zarážely hřeby. Menšík jako doporučení ze 16. století uvádí, aby byly lizovány především staré stromy, neboť na mladších znamení obvykle zaroste.\n\nS ohledem na konkrétní polohu a trvanlivost stromu se obvykle využívaly duby, habry, břízy, jedle, smrky, borovice, jasany a vrby. Poslední pak na zvlášť vlhkých loukách a pastvinách.\n\nStromy vyznačující zvlášť významná rozmezí byly přísně chráněny. Budislavskou hraniční jedli, která oddělovala novohradské a libomyšelské polesí, roku 1749 porazil a ukradl mlynář z Kamenného Sedliště. Za trest musel na místo dokutálet mlýnský kámen. To se mu sice podařilo, ale vyčerpáním zemřel - roku 1880 byl ke kameni, který na místě zůstal, přistavěn kříž.\n\n\n"}
{"id": "663863", "url": "https://cs.wikipedia.org/wiki?curid=663863", "title": "1984 ve filmu", "text": "1984 ve filmu\n\n\n"}
{"id": "663871", "url": "https://cs.wikipedia.org/wiki?curid=663871", "title": "Doplňovací volby do Senátu Parlamentu České republiky 2007", "text": "Doplňovací volby do Senátu Parlamentu České republiky 2007\n\nDoplňovací volby do Senátu Parlamentu České republiky se v roce 2007 konaly dvakrát. První volby proběhly 13. a 14. dubna ve volebním obvodu č. 5 - Chomutov. Druhé volby proběhly 27. a 28. dubna ve volebním obvodu č. 63 - Přerov.\n\nVolby se konaly z důvodu odchodu tehdejšího senátora Petra Skály (NK). Ten působil v horní komoře pouze tři měsíce, poté odstoupil kvůli srdečním potížím. Jednalo se tak o prvního senátora, který z horní komory odešel ze zdravotních důvodů. Volby proběhly ve svém prvním kole 13. a 14. dubna.\n\nDůvodem mimořádných voleb v tomto obvodě bylo zvolení tehdejší senátorky Jitky Seitlové (NEZ) zástupkyní veřejného ochránce práv. První kolo voleb se konalo 27. a 28. dubna.\n\n"}
{"id": "663872", "url": "https://cs.wikipedia.org/wiki?curid=663872", "title": "Dragan Velikić", "text": "Dragan Velikić\n\nDragan Velikić, srbsky Драган Великић, (3. července 1953, Bělehrad) je srbský spisovatel a diplomat.\n\nMládí prožil Velikić v Pule. Absolvoval filologickou fakultu na univerzitě v Bělehradě, poté pracoval v bělehradské městské knihovně. Od roku 1994 do roku 1999 byl redaktorem \"Radija B92\". Psal sloupky do novin a časopisů, např. \"Nin\", \"Vreme\", \"Danas\" nebo \"Reporter\". Roku 2005 byl jmenován velvyslancem Srbska a Černé Hory ve Vídni. Když Černá Hora vyhlásila v květnu roku 2005 samostatnost, vykonával tuto funkci i nadále jako velvyslanec Srbska. Z této funkce byl odvolán poté, co Rakousko uznalo roku 2008 vyhlášení nezávislosti Kosova.\n\nTématem jeho děl je především hledání identity a zakotvení v balkánském prostoru. Vyznačují se prolínáním prostorových i časových rovin, kombinací fiktivních i historických osobností a událostí, průnikem skutečnosti s fantastičnem a odráží se v nich tíživá realita Jugoslávie 80. a 90. let.\n\n\n\n"}
{"id": "663874", "url": "https://cs.wikipedia.org/wiki?curid=663874", "title": "Angelo Peruzzi", "text": "Angelo Peruzzi\n\nAngelo Peruzzi (* 16. února 1970, Viterbo, Itálie) je bývalý italský fotbalista, který hrál na pozici brankáře. Kariéru ukončil v Laziu Řím, předtím hrál v Interu Milán, Juventusu Turín i AS Řím. Rovněž hrál v italské reprezentaci, s níž vyhrál mistrovství světa.\n\nPo působení v AS Řím a Hellas Veroně se roku 1991 upsal turínskému Juventusu, kde se brzy stal brankářskou jedničkou a nahradil tak Stefana Tacconiho. Ve dresu „Juve“ debutoval dne 12. února 1992 v zápase Coppa Italia proti rivalovi Interu Milán. Peruzzi udržel čisté konto, čímž pomohl k výhře 1:0.\n\nPomohl k zisku Poháru UEFA v ročníku 1992/93. Juventus se v osmifinále utkal též se Sigmou Olomouc, ve finálovém dvojzápase dvakrát porazil Borussii Dortmund 3:1 a 3:0.\n\nV ročníku 1994/95 jeho výkony pomohly k zisku ligového titulu. V dalším ročníku Serie A 1995/96 se Juventus musel sklonit před novým vítězem ligy v podobě AC Milán. Peruzzi ale sehrál významnou roli při výhře v Lize mistrů. V 21. minutě podržel tým zákrokem proti střele „Kikiho“ Musampy.\nVe finálovém penaltovém rozstřelu vychytal kopy Edgara Davidse a Sonnyho Silooye.\n\nV ročníku 1996/97 opět \"Bianconeri\" vychytal další ligový titul. Ligu mistrů obhajující Juventus dokráčel opět do finále, kde Peruzzi nedokázal zabránit Dortmundu ve výhře nad \"Bianconeri\" 3:1.\n\nRoku 1999 opustil Juventus a odešel do konkurenčního Interu, který právě opustil brankář Gianluca Pagliuca. Podepsal čtyřletý kontrakt, přestupová částka činila 9,5 milionu liber.\nPeruzzi tu vydržel jen jedinou sezónu, poté přestoupil do Lazia Řím, kde setrval až do konce kariéry a se kterým stihl vyhrát Coppu Italia v sezóně 2003/04.\n\nPoslední klubový zápas odehrál za Lazio Řím 20. května 2007.\n\nPeruzzi poprvé vstoupil do brány italské reprezentace 25. března 1995, kdy jej trenér Arrigo Sacchi nasadil do kvalifikačního zápasu proti Estonsku, který Italové vyhráli 4:1.\nNásledně odchytal i další zápasy úspěšné kvalifikace a byl nominován na Mistrovství Evropy 1996. Ačkoli trenéra Sacchiho nahradil Cesare Maldini, Peruzzi si vysloužil také jeho důvěru před Gianlucou Pagliucou z Interu Milán.\nV prvním zápase s Ruskem jednou inkasoval, Italové však vyhráli 2:1. Ve druhém zápase neodvrátil prohru 1:2 s reprezentací ČR, za kterou se prosadili Nedvěd s Bejblem.\nPo remíze 0:0 proti Německu Italové na turnaji skončili.\n\nPeruzziho náchylnost ke zraněním jej připravila o MS 1998, kde jej na postu brankářské jedničky zastoupil Pagliuca. Na ME 2000 o dva roky později zase odmítl pozici třetího brankáře.\nNa dalším evropském šampionátu v roce 2004 se ale v roli 3. brankáře objevil. Dva roky na to se jako náhradní brankář zúčastnil Mistrovství světa 2006, kde Itálie získala zlaté medaile.\n\nV brance italské reprezentace nastoupil celkem v 31 utkání. Největším úspěchem je vyhrané mistrovství světa 2006 v Německu.\n\nItálie\n\n\n"}
{"id": "663876", "url": "https://cs.wikipedia.org/wiki?curid=663876", "title": "Macusaburó Jokojama", "text": "Macusaburó Jokojama\n\nMacusaburó Jokojama (横山 松三郎, 10. října 1838 - 15. října 1884 Tokio) byl průkopník japonské fotografie, umělec, litograf a učitel.\n\nNarodil se jako Bunroku Jokojama (横山 文六) v kurilském Iturupu (od roku 1855 pod japonskou nadvládou) 10. října 1838. Brzy po narození se Jokojama a jeho rodina přestěhovali do Hakodate, kde v roce 1854 poprvé spatřil daguerrotypie, které pořídili Eliphalet Brown junior a Alexandr Fjodorovič Možajskij V patnácti letech se vyučil prodejcem šatů kimono a během této doby se u něho rozvinul zájem o fotografování. O několik let později se jako asistent ruského malíře Lehmana seznámil se západními malířskými styly a pomáhal malovat veduty a krajiny v okolí ruského konzulátu v Hakodate. S cílem zlepšit své obrazy krajin, se Jokojama začal učit fotografii. Odcestoval do Jokohamy a studoval fotografii u Rendža Šimooky, pak se vrátil do Hakodate a studoval u ruského konzula I. A. Goškeviče. V roce 1868 Jokojama otevřel svůj vlastní fotografický ateliér v Jokohamě. Ve stejném roce přesunul studio do Rjógoku (v Tokiu) a za nedlouho se přestěhoval do blízkého Ueno Ikenohata.\n\nV roce 1868 se Jokojama setkal s Noritane Ninagawou, úředníkem meidžiovské vlády, který ho pověřil, aby fotografoval hrad Edo před rekonstrukcí a královský poklad v Šósóinu. Projekt dokončil mezi lety 1871 a 1872 a některé výsledné práce byly zveřejněny v roce 1872 jako album 64 fotografií s názvem \"Kjú Edodžó šašinčó\" (旧江戸城写真帳, \"Fotografické album bývalého hradu Edo\") a pak ještě jednou jako album 73 fotografií v roce 1878 pod názvem \"Kanko zusecu džókaku no　bu\" (観古図説絵城郭之部, \"Historie a popis japonského umění a průmyslu, první část, hrad\"). Některé z fotografií Jokojamy z japonských uměleckých děl byly prezentovány na Světové výstavě v roce 1873 ve Vídni.\n\nJokojama byl prvním japonským fotografem, který vážně usiloval o stereofotografii. Rané snímky zařízení jeho ateliéru ukazují sedm kamer, z nichž dvě jsou stereoskopické. Během roku 1869 spolu s přáteli a studenty cestoval po celém Japonsku. \nV roce 1876 předal práva ke svému studiu svému asistentovi Nobumasu Odovi a stal se odborným asistentem na japonské vojenské akademii a přednášel fotografii a litografii.\n\nV roce 1881 se mu vrátila tuberkulóza, kterou trpěl v patnácti letech a přinutila jej opustit jeho post na Vojenské akademii. Přesto pak ještě založil firmu Šašin Sekiban-ša (\"Fotolitografická společnost\") a pokračoval v barevné fotografii, v tomto čase vytvořil to, co nazýval \"šašin abura-e\" (寫眞油繪 v pravopisu té doby, dnes 写真油絵) neboli \"fotografický olejový obraz\", při jejichž výrobě se odstranila papírová podložka fotografie a na zbývající emulzi se pak použily olejové barvy. Jokojama s použitím této techniky vytvořil řadu děl. Bylo pak těžko rozeznat, zda se jedná o fotografii nebo olejomalbu.\n\nZemřel v Tokiu 15. října 1884.\n\nKromě krajin a portrétů je známý svými autoportréty. Mezi jeho díla patří malby, velkoformátové albuminové tisky, (monochromatické i ručně kolorované) a \"šašin abura-e\". Dělal studiová suvenýrová alba, z nichž se některé dochovaly dodnes. Jeho biografie byla sepsána v roce 1887.\n\n\n"}
{"id": "663877", "url": "https://cs.wikipedia.org/wiki?curid=663877", "title": "Darbėnai", "text": "Darbėnai\n\nDarbėnai jsou městys v západní části Litvy, v severním Žemaitsku, v Klajpedském kraji, okres Kretinga, 16 km na sever od okresního města Kretingy. Leží na soutoku řeky Darba a potoka Dubupis. U jižního okraje Darbėnů pramení řeka Tenžė. Městečko leží na křižovatce silnic Kretinga – Skuodas (č. 218) a Palanga – Grūšlaukė; sbíhají se do něj ještě silničky místního významu od vsi Šukė, od vsi Vaineikiai, od vsi Nausėdai, od městysu Laukžemė a od vsi Mažučiai. Od západu se městečku obloukem po jeho západním okraji vyhýbá železniční trať Kretinga – Nausėdai – Skuodas. Městys je městskou památkovou rezervací. V městečku je pošta (PSČ:LT-97023), kostel Svatých apoštolů Petra a Pavla, gymnázium, knihovna (pobočka Kretingské knihovny), pobočka okresního kulturního střediska, poliklinika, lékárna řetězce \"Camelia\", veterinární lékárna, několik prodejen, kavárna, hostel.\n\nDarbėnai jsou poprvé zmiňovány roku 1591. Má se za to, že ves byla založena roku 1566 při valakové (poplužní) reformě. Simonas Daukantas tvrdil, že ještě v roce 1550 se zde rozkládal Palangský hvozd. Roku 1591 je zmiňována ves Darbėnai se statkem. Roku 1621 Jonas Karolis Chodkevičius nechal postavit první dřevěný kostel Svatých apoštolů Petra a Pavla. Roku 1701 kuronský kníže Ferdinand udělil Darbėnům obchodní privilegia, která potvrdil král August II.. Od roku 1730 jsou Darbėnai nazývány městysem, který vyrostl na levém břehu Darby, při statku. Tehdy zde byla tržnice, usídlila se zde židovská komunita, která roku 1765 čítala 24 rodin. V roce 1739 zde bylo 20 usedlostí, v roce 1784 zde bylo 77 ohnišť, v roce 1816 108 usedlostí.\n\nPočátkem 19. století byla založena farní škola, v roce 1820 byl při statku postaven vodní kolový mlýn. 13. července 1824 palangské jmění s Darbėnským, Grūšlaukėským a palangskými dvory koupil hrabě Mykolas Juozapas Tiškevičius (* 1761–1839). \n\nMěstečko je pojmenováno podle jím protékající řeky Darba pomocí přípony \"-ėnai\".\n\n\n\n"}
{"id": "663886", "url": "https://cs.wikipedia.org/wiki?curid=663886", "title": "Okres Kazincbarcika", "text": "Okres Kazincbarcika\n\nOkres Kazincbarcika ( ) je okres v severovýchodním Maďarsku v župě Borsod-Abaúj-Zemplén. Rozloha okresu je 341,72 km² a žilo zde počátkem roku 2012 celkem 65 828 obyvatel. Jeho správním centrem je město Kazincbarcika.\n\nSousedními okresy jsou: Edeleny na severu a východě, Miskolc na jihovýchodě, Bélapatfalva na jihozápadě a Ózd na západě.\n\nÚzemím protéká od západu k východu řeka Sajó. Souběžně s touto řekou prochází silnice č.26 a také železniční trať Miskolc - Ózd.\n"}
{"id": "663888", "url": "https://cs.wikipedia.org/wiki?curid=663888", "title": "Chlorid barnatý", "text": "Chlorid barnatý\n\nChlorid barnatý je iontová anorganická sloučenina chloru a barya se vzorcem BaCl. Je to jedna z nejdůležitějších rozpustných solí barya. Podobně jako jiné takové soli je toxický a zbarvuje plamen do žlutozelena. Vykazuje hygroskopické vlastnosti.\n\nBaCl tvoří krystaly jak fluoritového charakteru, tak charakteru chloridu olovnatého. V obou případech jde o projev preference velkého iontu Ba pro koordinační čísla větší než šest. Ve vodném roztoku se chlorid barnatý chová jako obyčejná sůl – jedná se o elektrolyt 1:2, roztok má neutrální pH.\n\nBaCl reaguje se síranovým iontem za vzniku bílé sraženiny síranu barnatého.\n\nPodobně reaguje i šťavelan (oxalát):\n\nChlorid barnatý lze připravovat z hydroxidu nebo uhličitanu barnatého; uhličitan se vyskytuje v přírodě jako minerál witherit. Tyto zásadité soli reagují s kyselinou chlorovodíkovou za vzniku hydratovaného chloridu barnatého. Průmyslově se vyrábí dvoustupňovým procesem z barytu (síranu barnatého):\n\nPrvní krok musí probíhat za vysoké teploty.\n\nVe druhém kroku je třeba roztavit reaktanty. BaCl se z výsledné směsi vyplaví vodou.\n\nZ vodných roztoků krystalizuje chlorid barnatý do podoby bílých krystalů dihydrátu: BaCl·2HO.\n\nJakožto levná, rozpustná sůl barya má chlorid barnatý široké spektrum aplikací v laboratoři. Běžně se používá pro testování na přítomnost síranového iontu (princip – viz výše). V průmyslu se využívá hlavně k čištění solanky a při výrobě solí pro tepelné zpracování, cementování ocelí, při výrobě pigmentů a pro výrobu dalších solí barya. BaCl lze použít i v zábavní pyrotechnice pro tvorbu jasně zelené barvy. Použitelnost je však limitována toxicitou BaCl.\n\nChlorid barnatý, stejně jako další ve vodě rozpustné soli barya, je velmi toxický. Potenciálními antidoty jsou síran sodný a hořečnatý, protože mohou převést chlorid na nerozpustný (a tedy netoxický) síran barnatý.\n\n"}
{"id": "663890", "url": "https://cs.wikipedia.org/wiki?curid=663890", "title": "Vernon L. Smith", "text": "Vernon L. Smith\n\nVernon Lomax Smith (* 1. ledna 1927 Wichita) je americký profesor ekonomie na Chapman University, který v roce 2002 spolu s Danielem Kahnemanem získal Cenu Švédské národní banky za rozvoj ekonomické vědy na památku Alfreda Nobela za „uplatnění laboratorních pokusů jako nástroje empirických hospodářských analýz, zvláště při studiu alternativních tržních mechanismů“.\n\n\n"}
{"id": "663894", "url": "https://cs.wikipedia.org/wiki?curid=663894", "title": "San Luis Obispo", "text": "San Luis Obispo\n\nSan Luis Obispo (zkráceně SLO) je město v americkém státě Kalifornie, v okrese San Luis Obispo. Podle údajů z roku 2009 mělo město 44 075 obyvatel. San Luis Obispo leží přibližně na půl cesty mezi Los Angeles a San Franciscem, 300 km severozápadně od Los Angeles a 370 km jihovýchodně od San Francisca. Jedná se o jediné větší město ve známé pobřežní oblasti \"Big Sur\". San Luis Obispo leží ve vnitrozemí, od pobřeží Pacifiku je vzdálené přibližně 15 km. Město bylo založeno na konci 16. století španělským františkánem Junípero Serrou, jedná se tak o jednu z nejstarších stále stojících Kalifornských komunit.\n\nPřed příchodem dobyvatelů oblast obývali původní Američané z kmene Cumash. Během Španělské kolonizační expanse byl do míst dnešní Kalifornie vyslán františkánský mnich Junípero Serra s jasným poselstvím; šířit katolickou víru napříč celou oblastí Alta California. Ideí této mise bylo sjednotit celé španělské impérium pod jedno náboženství a pod jeden jazyk. Již v tomtéž roce, tj. v roce 1769 byla vybudována první španělská misie na Kalifornském území; Misie San Diego.\n\nNa začátku září roku 1769 se dobyvatel Gaspar de Portolá se svou expedicí dostal do oblasti dnešního města, avšak expedice pokračovala dále na sever. O rok později byla Gasparem de Portolou založena Pevnost v okolí dnešního města Monterey. Ve stejné době založil Juníero Serra druhou misii, také v blízkosti Monterey. Roku 1772 přestala být misie dostatečně zásobována a docházelo tak ke strádání místního obyvatelstva. Pedro Fagas, jeden z členů původní Portolovi expedice, si ovšem pamatoval, že procházeli kolem úrodných údolí. Sestavil proto vlastní skupinu za účelem přinést zpět do misie nějakou potravu. Poté co expedice dorazila na místo a seznámila se s místním indiánským kmenem na jednoho z Fagasových mužů zaútočil medvěd. Ten však neváhal a medvěda složil přesně mířenou ranou ze své pušky. To, s jakou lehkostí takto mohutné zvíře zabil velmi zapůsobilo na kmen domorodých obyvatel. Španělé posléze vyměnili s původnímy Američany část medvědího masa výměnou za jedlá semínka. Zbytek medvědího masa putoval zpět na sever do misie. Po návratu do misie se jeden ze členů této skupiny, nám již známý Junípero Serra rozhodl, že údolí, jež navštívili by bylo nejvhodnějším místem pro výstavbu v pořadí již páté španělské misie v Kalifornii.\n\nJelikož byla oblast osídlena velmi přátelskými původnímy Američany z kmene Chumash, tak osidlování této oblasti nepřinášelo žádné nepříjmenosti. Údolí bylo navíc velice bohaté jak na vodní prameny, tak i na divokou zvěř. 1. září 1772 se zde konala první mše, kterou vykonával přímo Junípera Serro. Ten hned druhý den odcestoval do San Diega, a ponechal zde José Cavallera s věru nelehkým úkolem; s pomocí celkem sedmi lidí začít budovat základy nové misie, která se později přetransformovala v město San Luis Obispo.\n\nKdyž vypukla roku 1810 Mexická válka za nezávislost, veškeré misie v Kalifornii se staly v podstatě samosprávnou oblastí. Jelikož Mexiko válku vyhrálo, vedlo to k postupné sekularizaci misií, nicméně jelikož měla tehdejší mexická vláda mnoho jiných mnohem větších problémů, španělští františkáni mohli svou víru po Kalifornii šířit až do 30.let 19.století.\n\nPo roce 1934 se z misie stala farnost, a většina z pozemků bývalé misie byla rozdělena na parcely, tzv. \"ranchos\".\n\nPo Mexicko-Americké válce byla Kalifornie připojena k USA, a jelikož se kolem budovy bývalé misie již usídlilo značné množství lidí, stalo se tak San Luis Obispo teprve šestnáctým samosprávným městem v Kalifornii. Stalo se tak 16. února 1856.\n\nV prvních desetiletých americké vlády nad Kalifornií se právě oblast sahající od San Luis Obispa až k městu Santa Barbara na jihu stala nechvalně známou pro své bezpráví a bující zločinné živly. Právě v těchto letech mělo město přezdívku “Město tygrů“. Loupežné přepady a vraždy zde byly takřka na denním pořádku. To sebou přineslo také nejedno veřejné lynčování. Největší zaznamenaný případ se zde udál roku 1886, kdy civilní stráž napadla a zabila celkem 7 osob podezřelých z páchání pár přestupků. Za tento svůj přečin nejenže nebyli členové stráže nikdy souzeni, ale všichni dožili svůj život jako respektovaní občané.\n\nV období vypuknutí zlaté horečky zažilo celý okres San Luis Obispo významnou finanční injekci, jelikož výrazně vzrostla cena hovězího masa. Pro relativně chudý kraj, jehož hospodářství bylo postaveno na chovu dobytka a následném prodeji masa, to byla dobrá doba. Své největší prodejní hodnoty dosáhlo hovězí maso roku 1851, a kraj zůstal primárně zaměřen na chov dobytka až do roku 1863.\n\nSvého času mělo San Luis Obispo také velmi rychle rostoucí čínskou čtvrť. Její obyvatelé sem byly přiváženi přímo z Číny za účelem levné pracovní síly při budování železnice. Dnes již však ve městě z čínské kultury a pozůstatků čínské čtvrti lze nalézt pouze bistro Mee Hang Low.\n\nPakliže se rozhodnete z Los Angeles do San Francisca cestovat po slavné Pacific Coast Highway (dnes značené  jako Califonia State Route 1 (SR1)), tak si určitě naplánujte zastávku v tomto městě, jelikož San Luis Obispo je jedním z měst, které tato úchvatná silnice protíná. \n\nCentrum města tvoří typické rovné, vzájemně se křížící ulice. Zástavba je obvykle dvoupodlažní, dochovala se řada domů z 19. století. Říká se, že San Luis Obispo má víc architektury z 19. století než kterékoliv jiné kalifornské město. Centrum města tvoří především restaurace, obchody, hospody a ubytovací zařízení. Nejznámější památkou ve městě je misie \"Mission San Luis Obispo de Tolosa\" z konce 18. století. Zajímavou stavbou je budova kina \"Fremont Theater\" ve stylu art deco (na \"Monterey St\"), stále v provozu. Jednou z nejrušnějších ulic je \"Higuera Street\", pravidelně se zde konají zemědělské trhy.\n\n20 km západně od San Luis Obispo leží rybářská obec Morro Bay s pláží a zajímavými pobřežními skalními útvary. 70 km severozápadně od města se nachází Hearst Castle, extravagantní honosná stavba z počátku 20. století.\n\nK roku 2010 žilo ve městě 45,119 obyvatel, jejichž průměrná hustota byla 1,147 osoby/km. Většina místních obyvatel (43,937 (97,4%)) bydlela v rodinných domech, 967 osob žilo v bytech, a 215 osob žilo v ubytovnách.  Rasová pestrost zde byla následující:\n\nSan Luis Obispo se nachází podél pobřeží střední Kalifornie. Ačkoliv město neleží přímo u pobřeží, je od Tichého Oceánu vzdáleno pouhých 18 km západním směrem. Pohoří Santa Lucia se vzdouvá těsně za východními městskými hranicemi. Hlavním vodním tokem, jež protéká tímto pohořím je San Luis Obispo Creek. Tato řeka zavlažuje celkově na 220 km půdy. Okolí města je seicmicky aktivní oblastí.  Město leží na celkové ploše  33,5 km.\n\nSan Luis Obispo má mírně chladné středozemní podnebí. Ročně se zde vyskytuje v průměru na 50 dešťivých dnů, a to většinou během zimních měsíců. Léta bývají obvykle horká a slunná, pouze s občasnou ranní mlhou, přicházející od Tichého Oceánu.  \n"}
{"id": "663896", "url": "https://cs.wikipedia.org/wiki?curid=663896", "title": "Doplňovací volby do Senátu Parlamentu České republiky 2003", "text": "Doplňovací volby do Senátu Parlamentu České republiky 2003\n\nDoplňovací volby do Senátu Parlamentu České republiky se v roce 2003 konaly dvakrát. První volby proběhly 31. října a 1. listopadu ve volebním obvodu č. 12 – Strakonice. Druhé volby proběhly 7. a 8. listopadu ve volebním obvodu č. 58 – Brno-město.\n\nVolby se konaly z důvodu jmenování tehdejšího senátora Pavla Rychetského (ČSSD) dne 6. srpna 2003 soudcem a předsedou Ústavního soudu ČR. Volby proběhly ve svém prvním kole 31. října a 1. listopadu.\n\nVolby se konaly z důvodu jmenování tehdejší senátorky Dagmary Lastovecké (ODS) dne 29. srpna 2003 soudkyní Ústavního soudu ČR. Volby proběhly ve svém prvním kole 7. a 8. listopadu.\n\n"}
{"id": "663897", "url": "https://cs.wikipedia.org/wiki?curid=663897", "title": "Eureka (Kalifornie)", "text": "Eureka (Kalifornie)\n\nEureka je město v Humboldt County v americkém státě Kalifornie.\n\nV roce 2007 zde žilo 26 097 obyvatel. Rozloha města je 37,4 km². Eureka je důležitý přístav na západním pobřeží státu. Podnebí je velmi mírné, oceánské se středozemními charakterstikami (většina srážek spadne v zimě).\n\n"}
{"id": "663902", "url": "https://cs.wikipedia.org/wiki?curid=663902", "title": "Divize A 2010/11", "text": "Divize A 2010/11\n\nDivize A je spolu s divizemi B-E 4. nejvyšší soutěž v České republice. Tuto sezónu probíhal již 18. ročník samostatné soutěže. Sezona začala 7. 8. 2010 a skončila 19. 6. 2011.\n\n\n"}
{"id": "663907", "url": "https://cs.wikipedia.org/wiki?curid=663907", "title": "Československá hokejová reprezentace v sezóně 1968/1969", "text": "Československá hokejová reprezentace v sezóně 1968/1969\n\n Československo – Švédsko 2:1 (1:0, 1:1, 0:0)\n\n26. listopadu 1968 – Stockholm \nBranky Československa: 13., 25. Jaroslav Holík \nBranky Švédska: 37. Wickberg (v RP Lundstöm).\nRozhodčí: Sillankorva, Isotalo (FIN)\n\nČSSR: Vladimír Dzurilla – Jan Suchý, Josef Horešovský, Oldřich Machač, František Pospíšil – Ševčík, Golonka, Jiřík - Jan Havel, Jaroslav Holík, Jiří Holík – Hrbatý (Ivan Grandtner), Nedomanský, Černý.\n\nŠvédsko: Leif Holmqvist – A. Carlsson, Svedberg, Nordlander, N. Johansson, G. Andersson, Abrahamsson – S. Karlsson, Wickberg, Lundström – Lindberg, Hedlund, L. Nilsson – Henriksson, Bengtsson, Palmqvist – Granholm.\n\n27. listopadu 1968 – Gävle\nBranky Československa: 17., 37. Jan Havel, 25. Jaroslav Jiřík, 27. Jiří Holík, 54. Jan Hrbatý \nBranky Švédska: 1. A. Carlsson, 1. Lindberg.\nRozhodčí: Sillankorva, Isotalo (FIN)\n\nČSSR: Vladimír Nadrchal (2. Vladimír Dzurilla) – Jan Suchý, Josef Horešovský, Oldřich Machač, František Pospíšil – Ševčík, Golonka, Jiřík - Jan Havel, Jaroslav Holík (Richard Farda), Jiří Holík – Hrbatý, Nedomanský, Černý.\n\nŠvédsko: Leif Holmqvist – A. Carlsson, Svedberg, Nordlander, N. Johansson, G. Andersson, Abrahamsson – S. Karlsson, Wickberg, Lundström – Lindberg, Hedlund, L. Nilsson – Henriksson, Granholm, Palmqvist.\n\n21. prosince 1968 – Montreal\nBranky Československa: 18. Jiří Holík, 32. Václav Nedomanský, 33. Josef Horešovský\nBranky Kanady: 25. G. Pinder.\nRozhodčí: Daignault, Macauly (CAN)\n\nČSSR: Vladimír Dzurilla – Jan Suchý, Josef Horešovský, Oldřich Machač, František Pospíšil – Jiřík, Golonka, Ševčík – Jan Havel, Jaroslav Holík, Jiří Holík – Hrbatý, Nedomanský, Černý (Milan Mrukvia)\n\nKanada: Wayne Stephenson (Rex) – Murdoch, Demarco, Ferguson, Ray Cadieux, Regg, Terry O'Malley – Gerry Pinder, Fran Huck, Moris Mott – Danny O'Shea, Holmes, Cusson – Martin, Caffery, Bayes.\n\n22. prosince 1968 – Ottawa\nBranky Československa: 8. Jiří Holík, ??? Jan Havel, 57. Milan Mrukvia \nBranky Kanady: 56. a ?? Bayes, 28. Caffery, 38. Cusson, 39. Martin, 45. Huck, 48. Begg.\nRozhodčí: ?\n\nČSSR: Miroslav Termer (45. Vladimír Dzurilla) – Jan Suchý, Josef Horešovský, Bednář, Masopust (41. Oldřich Machač, František Pospíšil místo Bednáře a Masopusta) – Jan Havel, Jaroslav Holík, Jiří Holík – Hrbatý, Nedomanský, Černý – Farda, Milan Mrukvia, Ebermann (41. Ševčík).\n\nKanada: Rex, Wayne Stephenson - Bownass, Demarco, Ferguson, Ray Cadieux, Begg, Terry O'Malley - King, Fran Huck, Moris Mott - Danny O'Shea, Holmes, Cusson - Martin, Caffery, Bayes\n\n23. prosince 1968 – Vancouver\nBranky Československa: 13., 23. Jiří Holík, 24. Jan Suchý, 30. František Ševčík, 30. Jaroslav Jiřík \nBranky Kanady: 36. Mott, 58. Huck.\nRozhodčí: ?\n\nČSSR: Vladimír Dzurilla – Bednář, Jan Suchý, Oldřich Machač, František Pospíšil – Jiřík, Golonka, Ševčík – Jan Havel, [[Richard Farda], [[Jiří Holík]] – Hrbatý, Nedomanský, Černý ([[Milan Mrukvia]]).\n\nKanada: [[Wayne Stephenson]] – [[Terry O'Malley]], Stephanson, Taggart, Begg – [[Gerry Pinder]], [[Fran Huck]], [[Moris Mott]] – [[Bill MacMillan]], [[Ted Hargreaves]], Heindl – Birdsell, Watson, Lefley.\n\n25. prosince 1968 – Winnipeg\nBranky Československa: 39. [[Bohuslav Ebermann]], 43. [[Jan Havel (lední hokejista)|Jan Havel]] \nBranky Kanady: 8. Lefley, 25. Irving, 35. Lefley, 37. G. Pinder, 54. Kozak, 55. Carlyle.\nRozhodčí: Gordon Carr, Lou Joyal (CAN)\n\nČSSR: [[Vladimír Dzurilla]], [[Miroslav Termer]] - [[Jan Suchý]], [[Josef Horešovský]], [[Oldřich Machač]], [[František Pospíšil]], Masopust - Jiřík, Golonka, Ševčík - [[Jan Havel (lední hokejista)|Jan Havel]], [[Jaroslav Holík (lední hokejista)|Jaroslav Holík]], [[Jiří Holík]] - Ebermann, Farda, Černý - Nedomanský.\n\nKanada: [[Wayne Stephenson]] – [[Terry O'Malley]], Stephanson, Taggart, Begg – [[Gerry Pinder]], [[Fran Huck]], [[Moris Mott]] – [[Bill MacMillan]], [[Ted Hargreaves]], Heindl – Birdsell, Wattson, Lefley.\n\n28. prosince 1968 – Winnipeg\nBranky Československa: 2. [[Jiří Holík]], 39. [[Josef Černý (lední hokejista)|Josef Černý]] \nBranky Kanady: 34. Begg, 40. Lefley, 47. Hargreaves.\nRozhodčí: ?\n\nČSSR: [[Vladimír Dzurilla]] – [[Jan Suchý]], [[Josef Horešovský]], [[Oldřich Machač]], [[František Pospíšil]] – Jiřík, Golonka (41. Farda), Ševčík – [[Jan Havel (lední hokejista)|Jan Havel]], [[Jaroslav Holík (lední hokejista)|Jaroslav Holík]], [[Jiří Holík]] – Hrbatý, Nedomanský, Černý.\n\nKanada: [[Wayne Stephenson]] – Begg, [[Terry O'Malley]], Stephanson, Taggart – [[Gerry Pinder]], [[Fran Huck]], [[Moris Mott]] – Heindl, [[Bill MacMillan]], [[Ted Hargreaves]] – Birdsell, Lefley, Watson – Carlyle, Kozak.\n\n30. prosince 1968 – Fort William\nBranky Československa: 18. [[František Ševčík]], 39. [[Jan Suchý]], 42. [[Jozef Golonka]], 47. [[Milan Mrukvia]] \nBranky Kanady: 6. Huck, 31. Begg, 38. Mott.\nRozhodčí: Kubinec, Hodgson (CAN)\n\nČSSR: [[Miroslav Termer]] – [[Jan Suchý]], [[Vladimír Bednář]], [[Oldřich Machač]], [[František Pospíšil]], [[Josef Horešovský]], Masopust – Jiřík, Golonka, Ševčík – [[Milan Mrukvia]], Farda, Černý – Hrbatý, Nedomanský, [[Jiří Holík]].\nSestava ve třetí třetině: [[Miroslav Termer]] – [[Jan Suchý]], [[Vladimír Bednář]], [[Oldřich Machač]], [[František Pospíšil]] – Jiřík, Golonka, Ševčík – Mrukvia, Farda, Černý – [[Václav Nedomanský]], [[Jaroslav Holík (lední hokejista)|Jaroslav Holík]], [[Jiří Holík]].\n\nKanada: [[Wayne Stephenson]] – Begg, [[Terry O'Malley]], Stephanson, Taggart, Young – [[Gerry Pinder]], [[Fran Huck]], [[Moris Mott]] – Heindl, Allison, [[Ted Hargreaves]] – [[Bill MacMillan]], Birdsell, Watson – Carlyle.\n\n2. března 1969 – Praha \nBranky Československa: 8:01 [[Jozef Golonka]], 21:44 [[Jiří Holík]], 27:01 [[Jozef Golonka]], 47:31 [[Václav Nedomanský]], 50:34 [[Václav Nedomanský]] \nBranky Švédska: 33:07 Milton, 58:21 H. Carlsson.\nRozhodčí: Sillankorva, Isotalo (FIN)\nVyloučení: 2:2 (0:1)\n\nČSSR: [[Vladimír Dzurilla]] – [[Jan Suchý]], [[Josef Horešovský]], [[Oldřich Machač]], [[František Pospíšil]] – Ševčík, Golonka, Jiřík (Augusta) – [[Václav Nedomanský]], [[Jaroslav Holík (lední hokejista)|Jaroslav Holík]], [[Jiří Holík]] – Hrbatý, Farda, Černý – Havel.\n\nŠvédsko: [[Leif Holmqvist]] – A. Carlsson, Svedberg, N. Johansson, Nordlander, Milton, Sjöberg – S. Karlsson, Nygren, Lundström – S. Johansson, Sterner, L. Nilsson – Yderström, H. Carlsson, Hysing.\n\n3. března 1969 – Praha \nBranky Československa: 2:27 [[Jan Klapáč]], 15:13 [[Jan Klapáč]], 53:05 [[Jan Havel (lední hokejista)|Jan Havel]] \nBranky Švédska: 15:04 Nilsson, 52:04 Nygren.\nRozhodčí: Silankorva, Isotalo (FIN)\nVyloučení: 3:1\n\nČSSR: [[Miroslav Termer]] – [[Jan Suchý]], [[Josef Horešovský]], [[František Pospíšil]], [[Vladimír Bednář]] – [[Jan Havel (lední hokejista)|Jan Havel]], [[Jaroslav Holík (lední hokejista)|Jaroslav Holík]], [[Jiří Holík]] – Klapáč, Nedomanský, Augusta – Hrbatý, Farda, Černý.\n\nŠvédsko: Bäckman – Nordlander, Nils Johansson, Sjöberg, Milton, Svedberg, A. Carlsson – S. Johansson, Sterner, L. Nilsson – Henriksson, Olsson, Palmqvist – S. Karlsson, Nygren, Lundström.\n\n11. března 1969 – Praha \nBranky Československa: 03:45 [[Jozef Golonka]], 15:00 [[Josef Černý (lední hokejista)|Josef Černý]], 27:02 [[Jiří Holík]], 28:28 [[Jaroslav Jiřík]], 33:57 [[Jozef Golonka]], 49:24 [[František Ševčík]], 49:42 [[Jan Havel (lední hokejista)|Jan Havel]], 50:26 [[Václav Nedomanský]], 53:24 [[Josef Černý (lední hokejista)|Josef Černý]], 56:47 [[Jan Hrbatý]], 58:19 [[Jan Havel (lední hokejista)|Jan Havel]]\nBranky USA: nikdo\nRozhodčí: Andersson, Tegner (SWE)\n\nČSSR: [[Vladimír Dzurilla]] – [[Jan Suchý]], [[Josef Horešovský]], (41. [[Vladimír Bednář]]), [[Oldřich Machač]], [[František Pospíšil]] – Ševčík, Golonka ([[Jan Havel (lední hokejista)|Jan Havel]]), Jiřík (41. Augusta) – [[Václav Nedomanský]], [[Jaroslav Holík (lední hokejista)|Jaroslav Holík]], [[Jiří Holík]] – Hrbatý, Farda, Černý.\n\nUSA: Curran – Riutta, Carl Lackey, Branch, Mayasich – Paradise, Reichart, Coppo – Christiansen, Stordahl, Jerry Lackey – Skime, Gambucci, Markle – Naslund, Sheehy.\n\n12. března 1969 – Pardubice\nBranky Československa: 15., 56. [[Vladimír Martinec]], 39., 47. Mařík, 2. [[Bohuslav Šťastný]], 19. [[Jiří Novák (lední hokejista)|Jiří Novák]] \nBranky USA: 55. Sheehy.\nRozhodčí: Keller (SUI), Ehrenberger (GER)\nVyloučení: 1:4\n\nČSSR: [[Jiří Holeček]] ([[Jiří Crha (lední hokejista)|Jiří Crha]]) – Čermák, Vohralík, Vinš, Zelenický – Ebermann, Mařík, [[František Vorlíček]] – Martinec, Jiří Novák, B. Šťastný – Pártl, Brdička, Paleček – Müller.\n\nUSA: Curran – Branch, Paradise, Riutta, Carl Lackey – Volmer, Reichart, Gambucci – Markle, Aikens, Sheehy - Jerry Lackey, Coppo, Naslund.\n\n12. března 1969 – Praha \nBranky Československa: 09:41 P. Svoboda, 19:59 [[Josef Augusta (lední hokejista)|Josef Augusta]]\nBranky Kanady: 24:25 Murdoch.\nRozhodčí: Andersson, Tegner (SWE)\nVyloučení: 4:4 (0:1)\n\nČSSR: [[Miroslav Lacký]] – Šmíd, [[Vladimír Bednář]], [[Rudolf Tajcnár]], Svoboda, [[Milan Kužela]] – Havel, Kochta, Volek – [[Ivan Grandtner]], Haas, [[Milan Mrukvia]] – Klapáč, Hlinka, Augusta – Farda, Nedomanský.\n\nKanada: [[Wayne Stephenson]] (Rex) – Demarco, Murdoch, [[Terry O'Malley]], Begg, Carlyle, Stephenson – [[Fran Huck]], Heindl, [[Danny O'Shea]] – Caffery, Bayes, King – [[Moris Mott]], Lefley, Pinder – [[Ted Hargreaves]], [[Roger Bourbonnais]].\n\n\n\n[[Kategorie:Československá hokejová reprezentace podle sezóny]]\n[[Kategorie:Lední hokej v roce 1968]]\n[[Kategorie:Lední hokej v roce 1969]]"}
{"id": "663912", "url": "https://cs.wikipedia.org/wiki?curid=663912", "title": "American Center (Paříž)", "text": "American Center (Paříž)\n\nAmerican Center (česky \"Americké centrum\") je bývalé americké kulturní centrum v Paříži. Budova se nachází na okraji parku Bercy ve 12. obvodu na ulici \"Rue de Bercy\" č. 51.\n\nAmerické umělecké a kulturní centrum financované ze soukromých zdrojů sídlilo původně ve 14. obvodu a pověřilo architekta Franka Gehryho vypracováním návrhu na nové sídlo. To bylo postaveno v letech 1988-1994 ve stylu dekonstruktivismu. Jeho užitná plocha činí 184 000 m. American Center však pouhých 19 měsíců po přestěhování vyhlásilo úpadek a budova byla v roce 1996 prodána. Dnes v ní sídlí filmové muzeum Cinémathèque française a filmová knihovna Bibliothèque du Film.\n\n"}
{"id": "663916", "url": "https://cs.wikipedia.org/wiki?curid=663916", "title": "Českomoravské dráhy", "text": "Českomoravské dráhy\n\nČeskomoravské dráhy (celým názvem \"Böhmisch-Mährische Bahn - Českomoravské dráhy\", zkratka BMB-ČMD) byla státní železniční společnost zřízená na území Protektorátu Čechy a Morava v letech 1939–1945. Podnikala na síti tratí v Česku, zredukované záborem pohraničních území v roce 1938. Provozovala rovněž síť státních autobusových linek, převzatou od ČSD a zredukovanou o území mimo protektorát. \n\nSpolečnost vznikla v souvislosti se zánikem Česko-Slovenska, k němuž došlo v březnu 1939 po odtržení Slovenska, zabrání Podkarpatské Rusi Maďarskem a okupaci českého vnitrozemí německou armádou. Předchůdcem BMB-ČMD byly Česko-Slovenské státní dráhy, jež byly nástupcem prvorepublikových Československých státních drah (obě používaly zkratku ČSD). Počátkem okupace se státní dopravce stále označoval jako ČSD. V tomto počátečním období bylo hlavním úkolem rozdělení parku vozidel bývalých ČSD nástupnickým organizacím: BMB-ČMD a Slovenským železnicím. Samotná organizace BMB-ČMD byla zřízena zákonem a vládním nařízením až 13. července 1939.\n\nNová státní firma do značné míry kopírovala praxi německých Říšských drah (DR), kdy vůči nim byla často v podřízeném postavení. Sjednocovaly se návěstní předpisy, přes české tratě projížděly vlaky DR a mezi zaměstnance BMB-ČMD byly dosazeni zmocněnci DR, kteří disponovali rozsáhlými pravomocemi. Postupně byl rozšiřován aparát pracovníků, kteří měli za úkol dohlížet na plynulost provozu a loajalitu zaměstnanců. Nejprve byl již roku 1939 zřízen útvar Provozního ústředí, které mělo zajistit co nejefektivnější využití lokomotiv a personálu a vydávat opatření při dopravních poruchách. Později byly zřízeny vlakové správy, které měly činnost provozního ústředí podporovat přímo v regionech.\n\nS vyhrocující se situací byly dále zřízeny v roce 1943 přepravní, provozní a strojní úřady, což byly další instituce pro dozor nad zaměstnanci v době množících se sabotáží v provozu. Železničáři byli zavaleni nekonečnou řadou příkazů a nařízení, v jejichž textech se nezřídka objevovalo vyhrožováním trestem smrti v případě jejich nedodržování. Ani tento rozsáhlý byrokraticko-vojenský aparát však nedokázal zvrátit situaci na bojištích a s osvobozením Československa byly k zániku odsouzeny i BMB-ČMD. Před tímto koncem se železnice staly dějištěm nepřehlédnutelného aktivního odporu obyvatelstva proti okupantům.\n\n"}
{"id": "663922", "url": "https://cs.wikipedia.org/wiki?curid=663922", "title": "Beskydské rehabilitační centrum", "text": "Beskydské rehabilitační centrum\n\nBeskydské rehabilitační centrum, spol. s r.o. (1902-1940 \"Lázně Skalka\"; 1940-1945 \"Heilanstalt in Kunzendorf b. Frankstadt u. d. Radhost, Mähren\"; 1945-1948 \"Lázně Skalka\"; 1948-1952 \"Hornický léčebný ústav Zdeňka Nejedlého\", 1952-2000 \"Pobočka Okresní nemocnice ve Frýdku - Místku, Nemocnice Čeladná\") je rehabilitační centrum na pomezí obcí Kunčic pod Ondřejníkem a Čeladné.\n\nZa počátek turistického ruchu na pomezí Kunčic pod Ondřejníkem a Čeladné můžeme považovat rok 1888, kdy do Kunčic pod Ondřejníkem začal jezdit pravidelně vlak z Ostravy a jejího průmyslového okolí. Lázním předcházela budova selského dvora zvaného \"Pod Skalkou\" (dnes Léčebný dům Dr. Maye a restaurace U Sestřiček). Předtím nesl název Lhostkovice, později Wernerovice, podle svého majitele. Roku 1889 patřil Ferdinandu a Klaudii Brázdovým, kteří zde pro stále přibývající letní hosty otevřeli hostinec a koloniál Pod Lipkami. V době, kdy vlastnili hostinec Brázdovi se stal údajně zázrak. U pramene nedaleko dvora se někomu z rodiny zjevila Panna Marie. Brzy začali chodit pro vodu k prameni lidé z okolí a častý letní host hostince Pod Lipkami Emil Christoph u pramene nechal r. 1893 postavit ze dřeva, zbylého po stavbě železnice, novou dřevěnou kapli zasvěcenou Panně Marii.\n\nPo smrti Ferdinanda Brázdy v roce 1896 přešel statek do vlastnictví Vincence a Anny Dočekalových. Vincenc Dočekal věděl o údajně léčivém prameni, který se stal úhelným kamenem jeho vize proměny výletní restaurace v lázně. Po pravé straně silnice vedoucí z Čeladné nechal postavit jednopatrový hotel Skalku (dnes Léčebný dům Kněhyně) a o kousek výše budovu Koupelí z režného zdiva. Prostor mezi budovami v jeho vlastnictví nechal parkově upravit. Bohužel, rozsáhlá stavební činnost přivedla Vincence Dočekala do finančních nesnází, které vedly v letech 1900-1902 k dražbě majetku.\n\nV roce 1902 zakoupil objekty turnovský rodák a lékař bratrské pokladny dolu Ignát v Čertově Lhotce (od roku 1907 město Mariánské Hory, dnes městská část Ostravy) MUDr. Jan May spolu se svým švagrem MUDr. Bohuslavem Müllerem a otevřel zde sanatorium pro horníky z ostravska a karvinska. Budova hostince Pod Lipkami byla zdvižena na patro, opatřena volutovými štíty a sgrafitovou omítkou, hospodářská část přebudována na jídelnu (dnes restaurace U Sestřiček), avšak pozdější úpravy setřely její novorenesanční vzhled. V letech 1907-1908 byl postaven další patrový léčebný dům Ondřejka, jejíž sloh kombinuje hrázděné zdivo s lidovou architekturou Pobeskydí. Na fasádě můžeme dodnes spatřit fresky muže a ženy v lašském kroji od neznámého autora. Pokračovalo se v parkové úpravě pozemků, byly vysázeny exotické dřeviny, upravena Bělina studánka (podle Běly Müllerové, manželky spolumajitele lázní), rybníček byl přeměněn v jezírko a u léčivého pramene postaven letní dřevěný pavilon. Všechny budovy byly dálkově vytápěny parním topením a svítilo se v nich elektřinou. Kuchyň byla zásobována z vlastního hospodářského zázemí.\n\nSezóna trvala od 15. května do konce září. Léčilo se zde hydroterapií - koupelemi, ať již chladnými či horkými, skotskými střiky, rašelinnými koupelemi, elektřinou, cvičením, masážemi. MUDr. Jan May opustil lázně po smrti svého syna roku 1908. Kromě léčby měli hosté k dispozici piáno, kulečník a vlastní honitbu, ředitelství občas pořádalo koncerty a menší divadelní představení. \n\nRoku 1909 bylo sanatorium koupeno Báňským společenstvem ostravsko-karvinských báňských podniků. Ředitelem se stal plicní lékař MUDr. Berthold Storch. Prozatím se ubytoval ve vile Fillipa Schleisingera (dnes hostinec a obchod Na Šodku), později koupil vilu naproti lázním (dnes budova ředitelství, vila Běla), kde jeho následovníci ve funkci bydleli až do adaptace vily na léčebný dům v roce 2002. Léčba se i po první světové válce, kdy se lázně proměnily v lazaret, příliš od té předválečné nelišila, pouze byly doplněny některé tehdy nové terapie. Berthold Storch vedl ústav až do roku 1939, kdy byl vzhledem ke svému židovskému původu odvolán. Jako poslední bydliště Berholda Storcha a jeho manželky Žofie se uvádí sběrný tábor, zřízený v tzv. Žárově domě v Čeladné č. p. 7 (dnes již neexistuje), odkud byli zžejmě v listopadu 1942 deportováni do některého z koncentračních táborů, kde se jejich stopa ztrácí. Za mrtvé byli oba úředně prohlášeni dnem 25. 3. 1943.\n\nOd roku 1940 sloužil Heilanstalt in Kunzendorf bei Frankstadt (Léčebný ústav v Kunčicích u Frenštátu) znova jako lazaret pro vojáky Wehrmachtu. Hospodářské budovy byly přestavěny na prádelnu a garáže a také hlavní budova přišla o své volutové štíty a novorenesanční výzdobu. Po válce zde existovala snaha obnovit sanatorium, dokonce byl postaven v letech 1948-1949 z prostředků UNNRA nový léčebný dům podle návrhu architekta Ing. arch. Jaromíra Moučky (dnes léčebný dům Dr. Storcha). Elegantní třípatrová budova svými čistými liniemi plně odkazuje na funkcionalistický odkaz předválečné architektury. Ústav se tehdy nazýval Hornický léčebný ústav Zdeňka Nejedlého.\n\nRoku 1952 se stal majitelem lázní Československý stát a prostřednictvím OÚNZ zde zřídil pobočku Okresní nemocnice ve Frýdku-Místku, která v rukou státu zůstala až do roku 1993. Fungovala zde například známá porodnice, velmi oblíbená díky svému umístění v parku a rodinnému prostředí. V průběhu těchto let většina budov velice zchátrala, takže proces privatizace se velice zkomplikoval. V roce 1995 byla nemocnice a její areál navrácena do vlastnictví obce Čeladná, která je pronajala společnosti AGEL. V období do roku [2000]] docházelo postupně k rušení stávající porodnice, interny, dětského oddělení a gynekologie a veškerá činnost se soustředila na poskytování lůžkové rehabilitační péče.\n\nV roce 1996 se ředitelem tehdejší nemocnice v Čeladné stal MUDr. Milan Bajgar. Spolu s dalším lékařem MUDr. Romanem Dudysem došli během několika dalších let, kdy provoz nemocnice byl ekonomicky stále problematičtější, k rozhodnutí, že všechna lůžka stávající nemocnice budou převedena do kategorie následné péče, a nemocnice se postupně transformuje na odborný léčebný ústav, zaměřený na lůžkovou rehabilitaci.Do té doby zde neexistovalo lůžkové zdravotnické zařízení se všemi lůžky v kategorii následné péče. Proto byla v roce 2000 založena společnost Beskydské rehabilitační centrum, s.r.o. (BRC) jako odborný léčebný ústav, zaměřený na léčbu pacientů s nemocemi pohybového, oběhového a nervového ústrojí. Smluvní vztah mezi obcí Čeladná a BRC stanovil podmínky pronájmu obecního majetku a vytvořil zároveň předpoklady pro rozvoj rehabilitační centra a pro postupné zhodnocování obecních nemovitostí a pozemků. Za několik málo let se podařilo rekonstruovat většinu budov, přiléhající lesopark je postupně kultivován, byl nalezen a obnoven ztracený Ferdinandův pramen. V roce 2012 byl zcela zrekonstruován interiér jedné z původních budov Koupelí (dnešní Lázně), kde je umístěn rehabilitační bazén, elektroléčba a vodoléčba. V témže roce se do vily Běla přestěhovaly kanceláře ředitelství. Dominantou areálu se v roce 2007 stal Apartmánový dům Lara s kavárnou a wellness centrem. Jeho bazén, pára, sauna slouží také pacientům BRC i veřejnosti. V roce 2011 byly prostory sousedící s kavárnou upraveny a vznikla zde malá Galerie Lara, ve které se pravidelně konají výstavy převážně regionálních výtvarníků a fotografů. V průběhu roku 2013 prošel celkovou rekonstrukcí léčebný dům Kněhyně (původní hotel Skalka), kde zůstaly pouze obvodové a nosné zdi. Vzhledem ke stáří stavby byly vyměněny všechny rozvody a podlahy, byl dostavěn výtah. Stejnou rekonstrukcí prošel v roce 2014 Léčebný dům dr. Maye, kde vzniklo oddělení o 30 lůžkách se vším komfortem, léčbou i stravováním. Při rekonstrukci tohoto objektu se podařilo získat finanční pomoc ze švýcarských fondů. Předcházela ji ještě modernizace a rozšíření přilehlé restaurace U Sestřiček a vybudování nové Galerie malířů Beskyd. V roce 2020 bude dokončena zcela nová stavba léčebného domu v sousedství LD dr. Storcha a nová rehabilitace tamtéž.\n\nLéčebné metody: fyzioterapie (individuální, skupinová), pohybová terapie, ergoterapie, psychoterapie, logoterapie, kognitivní terapie, dále elektroléčba, masáže, koupele a zábaly. Beskydské rehabilitační centrum jako první v ČR začalo léčit chladem, tzv. kryoterapií, při teplotách až minus 120 stupňů. Přímo zde vznikl také název pro tuto terapii - Polarium, který se natolik vžil, že dnes se užívá obecně. Od roku 2011 se ve speciálně stavebně upravených prostorech vily Mátma poskytuje stále žádanější \"terapie tmou\", jejímž propagátorem a odborným garantem je PhDr. Andrew Alois Urbiš. Před zahájením provozu vily strávil na zkoušku ve tmě 50 dnů, nejčastější pobyty jsou 7 dní.\n\nOd roku 2012 musí léčbu pacientů nejprve schválit revizní lékař, a k léčbě jsou přijímáni ve větší míře také pacienti přímým překladem z nemocnic, po náročných operacích a ve vážném zdravotním stavu. \n\nProto průběžnými rekonstrukcemi procházejí všechny léčebné domy v areálu tak, aby vybavení pokojů a sociální zázemí vyhovovalo potřebám i méně mobilních pacientů. Pracoviště fyzioterapeutů jsou vybavována moderními rehabilitačními přístroji.\n\n"}
{"id": "663924", "url": "https://cs.wikipedia.org/wiki?curid=663924", "title": "Bibliothèque du Film", "text": "Bibliothèque du Film\n\nBibliothèque du Film, zkráceně BiFi (česky \"Knihovna filmu\") je francouzská knihovna specializovaná na kinematografii se sídlem v Paříži. Obsahuje dokumentační centrum, mediotéku a výstavní prostor věnovaný francouzskému a zahraničnímu filmovému dědictví. Její sbírky tvoří knihy a periodika, plakáty, obrazy, fotografie i archivní dokumenty vztahující se k dějinám filmu. V roce 2007 byla knihovna připojena k Cinémathèque française.\n\n"}
{"id": "663929", "url": "https://cs.wikipedia.org/wiki?curid=663929", "title": "Lockheed L-188 Electra", "text": "Lockheed L-188 Electra\n\nLockheed Model 188 Electra je americký turbovrtulový dopravní letoun, který vyráběla společnost Lockheed. Letoun poprvé vzlétl v roce 1957. Byl to první velký turbovrtulový dopravní letoun vyráběný ve Spojených státech amerických. Zpočátku se prodával dobře, ale po dvou vážných haváriích, které vedly k nákladným úpravám konstrukčních vad letounu, již žádná další objednávka nepřišla. Typ byl brzy nahrazen proudovými dopravními letouny, ale mnoho těchto letounů bylo upraveno pro dopravu nákladů a tento typ slouží u různých provozovatelů v rozličných rolích i v 21. století. Letoun byl rovněž použit jako základ velmi úspěšného námořního hlídkového a protiponorkového letounu Lockheed P-3 Orion.\n\nSpolečnost Lockheed si vybudovala silnou pozici na trhu dopravních letounů s pístovými motory díky sérii letounů Lockheed Constellation. Později byla oslovena leteckou společností Capital Airlines k návrhu dopravního letounu s turbovrtulovým pohonem. O tento typ však neprojevily zájem další americké letecké společnosti a tak k návrhu nakonec nedošlo. Letecká společnost Capital Airlines nakonec objednala 60 britských letounů Vickers Viscount. V roce 1954 však společnost nabídla dvoumotorový dopravní letoun označovaný CL-303, aby splnila požadavky letecké společnosti American Airlines. Jednalo se o hornoplošník pro 60 až 70 cestujících, ale opět návrh ztroskotal na nedostatku zájmu jiných dopravců.\n\nSpolečnost American Airlines poté přehodnotila své požadavky a požadovala letoun poháněný čtyřmi motory pro 75 cestujících s doletem 2 000 mil (3 220 km). K uspokojení tohoto požadavku Lockheed navrhl model CL-310, což byl dolnoplošník poháněný čtyřmi britskými motory Rolls-Royce Dart nebo Napier Eland. Model CL-310 sice vyhovoval společnosti American Airlines, ale společnost Eastern Airlines chtěla letoun s delším doletem a pro 85 až 90 cestujících. Lockheed proto upravil a zvětšil návrh letounu CL-310 pro použití s motory Allison 501-D13, což je civilní verze motorů Alliston T56, které byly vyvinuty pro prototyp vojenského dopravního letounu Lockheed C-130 Hercules.\n\nVývoj letounu, který byl označen Model 188, byl zahájen na základě objednávky 35 letounů od letecké společnosti American Airlines 8. června 1955. Následovala objednávka 40 strojů pro leteckou společnost Eastern Airlines 27. září 1955. První letoun byl stavěn 26 měsíců a za tuto dobu společnost Lockheed získala objednávky na 129 letounů. Prototyp letounu Model 188A poprvé vzlétnul 6. prosince 1957 a získal schválení amerického federálního leteckého úřadu (FAA) 22. srpna 1958. První letoun obdržela letecká společnost Eastern Airlines 8. října 1958, ačkoliv nevstoupil do služby až do ledna 1959.\n\nV roce 1957 americké námořnictvo (US Navy) vydalo požadavky na nový námořní hlídkový letoun. Lockheed navrhl v té době ještě nedokončený letoun Electra a tento návrh nakonec zvítězil. Upravený letoun Electra byl poté vyráběn pod názvem P-3 Orion a proslavil se po celém světě mnohem více než původní letoun Electra. Mnoho z těchto letounů slouží už téměř 50 let v námořní hlídkové službě.\n\nModel 188 Electra je celokovový dolnoplošník poháněný čtyřmi turbovrtulovými motory Allison 501-D13, které mají čtyřlisté vrtule. Má zatahovací podvozek příďového uspořádání a klasické ocasní plochy. Kokpit je pro tříčlennou posádku a letoun mohl dopravovat 66 až 80 cestujících v různém uspořádání tříd. V uspořádání pro největší kapacitu, mohl letoun dopravovat až 98 cestujících. Variantu Model 188A následovala varianta Model 188C s delším doletem, větší kapacitou nádrží na palivo a s větší maximální vzletovou hmotností.\n\nLetecká společnost American Airlines byla první, která si objednala tyto letouny. Následovaly jí letecké společností Eastern Airlines a Braniff Airways. Electra měla při svém uvedení do služby vážné problémy. Cestující si často stěžovali na velký hluk v kabině způsobený rezonancemi vrtulí. Aby Lockheed vyřešil tyto problémy, bylo nutné přestavět motorové gondoly s tím, že byly nakloněny o tři stupně nahoru. Tyto změny byly začleněny do výroby v polovině roku 1959. Výsledkem byly lepší výkony letounu a větší pohodlí pro cestující. Mnohem horší bylo, že během 14 měsíců (od února 1959 do března 1960) došlo ke třem vážným haváriím letounu. V důsledku toho Americký federální letecký úřad (FAA) snížil, do doby než bude objasněna příčina nehod, maximální povolenou rychlost letounu.\n\nNásledovalo rozsáhlé vyšetřování, během něhož bylo zjištěno, že dvě havárie (v září 1959 a březnu 1960) byly způsobeny problémy s uložením motorů. Uložení nebylo schopné tlumit vibrace od motorů, které se přenášely do křídel. Při dosažení rezonančních kmitů došlo k tak velkým vibracím křídel, že křídla se doslova odlomila od zbytku letounu.V důsledku toho společnost Lockheed zahájila nákladný program k odstranění těchto problémů. Bylo změněno upevnění motorů, zesílena křídla a určité části potahu křídla byly nahrazeny silnějším materiálem. Každý letoun byl upraven na náklady společnosti Lockheed v sídle závodu. Úprava jednoho letounu trvala 20 dní. Do nově vyráběných letounů byly změny zapracovány při výrobě. Ačkoliv problémy byly odstraněny, veřejnost ztratila v tento typ letounu důvěru a poslední ránou bylo zavedení proudových dopravních letounů. Výroba skončila v roce 1961 poté, co bylo vyrobeno pouze 170 letounů. Ztráty společnosti Lockheed byly vyčísleny na 57 miliónů dolarů, nepočítaje dalších 55 miliónů dolarů na soudní výdaje. Ačkoliv některé letouny létaly s cestujícími i v 70. a 80. letech 20. století, většina letadel byla nadále používána jako nákladní letadla.\nLetouny Elecra působily hlavně u leteckých společností ve Spojených státech amerických. V Evropě si je pořídila jen nizozemská letecká společnost KLM. V jižním tichomoří letouny používala společnost Tasman Empire Airways Limited (TEAL) a její nástupce Air New Zealand. V Austrálii letouny používaly letecké společnosti Trans Australia Airlines (TAA) a Ansett, každá po třech letounech, k letům mezi australskými velkými městy a později i do Port Moresby v letech 1959 až 1971. Společnost Ansett své tři Elektry přestavěla v letech 1970–71 na nákladní stroje a pokračovala v jejich provozování až do roku 1984. Společnost Qantas používala Elektry pro lety z Hong Kongu do Japonska, na Novou Kaledonii a Novou Guineu (dokud lety na Novou Guineu nepřevzaly Ansett a TAA). Později létaly i přes Indický oceán do Jihoafrické republiky. Tři letouny společnosti Qantas byly vyřazeny během 60. let a čtvrtý letoun v roce 1971.\n\nNěkteré Elektry byly prodány jihoamerickým leteckým společnostem, jako byly například bolivijské aerolinie Lloyd Aéreo Boliviano, které používaly tyto letouny do té doby, než byly nahrazeny letouny s proudovými motory. Letouny používala i brazilská společnost Varig, která je používala ke kyvadlové dopravě mezi městy Rio de Janeiro a São Paulo pod názvem \"Ponte Aérea\", což v překladu z portugalštiny znamená „letecký most“. Poté byly letouny prodány do Zairu. Ostatní letouny byly obvykle přeřazeny z dopravy cestujících na dopravu nákladu. Od roku 1968 bylo 40 letounů bylo upraveno dceřinou společností firmy Lockheed na nákladní letadla. Byly přidány jedny nebo dvoje velké nákladní dveře na levou stranu trupu a zesílena podlaha letounu.\n\nCelkem bylo vyrobeno 170 letounů Electra. Z tohoto počtu bylo celkem 58 zničeno při haváriích a jiných incidentech (k 1.3.2011).\n\nV roce 1973 koupilo argentinské námořnictvo tři letouny Electra vybavené nákladními dveřmi. Letouny byly používány během tzv. „Špinavé války“ ke shazování politických vězňů do Río de La Plata během nechvalně známých „letů smrti“. Elektry byly rovněž používány k dopravě branců během války o Falklandské ostrovy v roce 1982.\n\nV roce 1983, po vyřazení posledních letounů SP-2H Neptune, argentinské námořnictvo koupilo další civilní Elektry a upravilo je pro námořní hlídkovou službu. Tyto letouny byly rozsáhle využívány až do jejich nahrazení letouny P-3 Orion v roce 1994. Jedna Elektra argentinského námořnictva, místně známá pod označením L-188W Electron (pro elektronický boj), je vystavena v Argentinském muzeu námořního letectví (MUAN) v Bahía Blanca.\n\nL-188A\nL-188AF (verze pouze pro náklad)\nL-188PF (verze pro náklad a cestující)\nL-188C\nL-188CF\nYP-3A Orion\n\nBěhem služby tento typ letounu postihlo (k 1.3.2011) 65 různých nehod a incidentů, při kterých přišlo o život 1 046 lidí. Následuje výčet těch nejzávažnějších z nich:\n\n\"Technické údaje pocházejí z publikace „Lockheed Aircraft since 1913“\".\n\n\nV srpnu 2010 bylo v činné službě u leteckých společností ještě 11 letounů Lockheed L-188 Electra. Sedm letounů provozuje britská společnost Atlantic Airlines, tři Buffalo Airways a poslední Trans Service Airlift. Dále (únor 2011) je 13 letounů registrováno na kanadskou společnost Air Spray. Tyto letouny jsou upraveny pro tankování požárních letadel. Poslední dva letouny slouží stejnému účelu pro společnost Conair Group.\n\n Austrálie\n Bolívie\n Brazílie\n Ekvádor\n Filipíny\n Guyana\n Honduras\n Hong Kong\n Indonésie\n Irsko\n Kanada\n Kolumbie\n Kongo\n Kostarika\n Laos\n Mexiko\n Nizozemské Antily\n Nizozemsko\n Norsko\n Nový Zéland\n Panama\n\n Peru\n Rakousko\n Salvador\n Spojené království\n Spojené státy americké\n Svatý Tomáš a Princův ostrov\n\n Tchaj-wan\n Zair\n\n Argentina\n Bolívie\n Ekvádor\n Honduras\n Mexiko\n Panama\n\n\n\n\n\n\n"}
{"id": "663930", "url": "https://cs.wikipedia.org/wiki?curid=663930", "title": "Okres Zwoleń", "text": "Okres Zwoleń\n\nOkres Zwoleń (polsky \"Powiat zwoleński\") je okres v polském Mazovském vojvodství. Rozlohu má 571,24 km² a v roce 2005 zde žilo 37 232 obyvatel. Sídlem správy okresu je město Zwoleń.\n\nMěstsko-vesnická:\n\nVesnické:\n\n"}
{"id": "663931", "url": "https://cs.wikipedia.org/wiki?curid=663931", "title": "Robin Curtisová", "text": "Robin Curtisová\n\nRobin Curtisová (* 15. června 1956 New York Mills, New York) je bývalá americká herečka.\n\nSvoji hereckou kariéru začala v roce 1981, kdy se objevila v některých seriálech nebo televizních filmech. První velkou rolí byla postava vulkánského podporučíka Saavik ve sci-fi filmu \"\" (1984), kde nahradila Kirstie Alleyovou, jež ztvárnila Saavik v předchozím snímku. Curtisová si tuto roli zopakovala i v následujícím filmu \"\" (1986). V průběhu 80. let 20. století dále hostovala např. v seriálech \"Knight Rider\" nebo \"MacGyver\". Ve Star Treku se objevila ještě v roce 1993 ve dvojdílné epizodě „Gambit“ seriálu \"\" (postava Vulkánky T'Paal), kromě toho hostovala i v dalším sci-fi seriálu \"Babylon 5\". V průběhu 90. let byla obsazován do menších rolí v některých filmech či seriálech. Od roku 2004 pracuje jako realitní agentka.\n\n"}
{"id": "663932", "url": "https://cs.wikipedia.org/wiki?curid=663932", "title": "Bílá loď", "text": "Bílá loď\n\nBílá loď (francouzsky \"Blanche-Nef\"; ) bylo jméno lodě, která se 25. listopadu roku 1120 potopila v Lamanšském průlivu u Barfleuru u břehů Normandie. Mezi oběťmi byl i Vilém Aetheling, jediný legitimní syn anglického krále Jindřicha I.\n\n\"Bílá loď\" byla nové plavidlo, postavené v Normandii Thomasem FitzStephanem, jehož otec sloužil jako kapitán ve flotile Viléma Dobyvatele v bojích o Anglii. Byla považována za jednu z nejlepších normanských lodí.\n\nKe konci roku 1120, po potlačení povstání baronů v Normandii a odražení vpádu Ludvíka VI., rozhodl se anglický král Jindřich I. k návratu do Anglie. K přepravě přes kanál La Manche mu byla navržena \"Bílá loď\", král však byl dohodnut na využití jiného plavidla a předal \"Bílou loď\" svému synovi Vilémovi, s nímž se měla do Anglie vrátit velká skupina dvořanů a anglonormandských šlechticů.\n\nAnglický historik a kronikář Orderic Vitalis popisuje zánik \"Bílé lodi\" ve čtvrtém svazku svého díla \"Historia ecclesiastica\". Na palubu se nalodily téměř tři stovky lidí, mezi nimi mnozí baroni. Králův syn Vilém Aetheling dal rozdělit víno a posádka byla opilá. Králova loď vyplula jako první a opilé osazenstvo Bílé lodi žádalo kapitána, aby královu loď dohonil. V tomto nadšení nikdo nesledoval moře, dokud loď nenarazila levým bokem na útes, který do ní prorazil dvě díry. Voda se prudce valila do lodi, která se velmi rychle potopila. Zachránili se pouze dva muži, jimž se podařilo zachytit se ráhna – řezník jménem Bérold (nebo Guéroult) z Rouenu a mladý šlechtic jménem Goisfred, syn Gisleberta z L’Aigle. Noc byla velmi chladná, po několika hodinách opustily Goisfreda síly a on zmizel v hlubinách. Ráno byl Bérold jako jediný z celé lodi zachráněn třemi rybáři. Později na souši vyprávěl Bérold místnímu duchovnímu, co se přihodilo.\nVrak lodi byl později vyproštěn a dopraven na břeh. Těla Richarda z Avranches a několika dalších byla nalezena v prosinci poblíž Mortain; k poznání byli pouze podle oděvu.\n\nPříčina katastrofy není známá. Řada pramenů uvádí opilost posádky i pasažérů, za neblahou byla považována i skutečnost, že na palubu nebyli vpuštěni kněží, kteří měli podle obvyklého způsobu lodi požehnat.\n\nVilém Aetheling byl jediný legitimní syn Jindřicha I., třebaže nemanželských dětí měl král více (dvě z nich při neštěstí zahynuly rovněž). Ztráta syna znamenala pro Jindřicha i ztrátu jeho jediného nástupce. 29. ledna 1121 se proto Jindřich po domluvě canterburského arcibiskupa Raula znovu oženil. Vyvolenou se stala Adeliza z Lovaně, která však králi dědice nedala. Z legitimních potomků tak zbyla pouze dcera Matylda.\n\nKdyž tak Jindřich zůstal bez mužského potomka, podnikl bezprecedentní krok a přinutil své barony přísahat věrnost a nástupnická práva této své dceři Matyldě. Na anglický trůn si však činil nárok i Štěpán III. z Blois, syn Jindřichovy sestry Adély (dcery Viléma I. Dobyvatele); údajně opustil loď krátce před vyplutím (což později zavdalo příčinu k domněnkám o nějakém jeho podílu na tragédii). Ten po smrti krále Jindřicha 1. prosince 1135 nastoupil na anglický trůn, což bylo příčinou občanské války v letech 1135-1154, v níž bojovali Štěpán z Blois s Matyldou o vládu v Anglii.\n\nUdálost byla ztvárněna v románu Kena Folleta \"Pilíře země\" (1989). Follett staví svůj příběh na konspirační teorii, podle níž za potopením lodi stáli angličtí baroni: ti doufali, že smrt Jindřichova následníka povede k anarchii a následnému posílení jejich moci.\n\nPopis neštěstí se objevuje i v románu Sharon Kay Penmanové \"When Christ and His Saints Slept\" (v češtině vyšel pod názvem \"A všichni svatí spali\", 1994). Krátce je zmíně i v románu Glenna Coopera \"The Tenth Chamber\" (2010).\n\n"}
{"id": "663934", "url": "https://cs.wikipedia.org/wiki?curid=663934", "title": "Kostel svatého Klementa (Levý Hradec)", "text": "Kostel svatého Klementa (Levý Hradec)\n\nKostel sv. Klementa na Levém Hradci je římskokatolický filiální kostel roztocké farnosti. Jedná se o nejstarší křesťanský kostel v Čechách, založený prvním historicky doloženým českým knížetem Bořivojem kolem roku 880. Z původní rotundy se zachovaly pouze základy pod dnešní barokní lodí ze 17. století. Kolem kostela se nachází hřbitov, založený v 11. století. Kostel je spolu s hradištěm chráněn jako kulturní památka.\n\nKostel se nachází na výšině a je obklopen hřbitovem. Je zde pochovaný například Jan Felkl (1817–88), který v nedalekých Roztokách založil po celé Evropě proslulou firmu na výrobu glóbů, nebo lékař-pediatr profesor Josef Švejcar. Vnitřní vybavení zaujme návštěvníky především hlavním oltářem se starou románskou mensou. Nese barokní obraz sv. Klimenta s pozadím Levého Hradce. Dále se zde nachází figurální náhrobky pod kruchtou, zazděné románské okno, starobylé fresky v presbytáři s tématem Umučení Páně a znázorněním čtyř církevních Otců: sv. Ambrože, Augustina, Jeronýma, Řehoře a dalších.\n\nNejstarší kostel v Čechách byl postaven na Levém Hradci uprostřed hradiště, odtud tradice Levého Hradce jako místa, „kde začalo naše křesťanství\". Kostel byl založen na příkaz knížete Bořivoje, prvního historicky doloženého knížete z rodu Přemyslovců. Přesné datum založení není známo, ale předpokládá se, že výstavba proběhla před rokem 884, kdy zřejmě nejpozději Bořivoj přesídlil na Pražský hrad a založil tam kostel Panny Marie. Po dokončení ho nechal zasvětit sv. Klimentovi, Apoštolskému Otci a domnělému papeži, jehož ostatky přivezli na Moravu Cyril a Metoděj.\n\nRoku 982 zde byl zvolen druhým českým biskupem sv. Vojtěch, ale již v témže roce ho zastínila Praha. Nakonec roku 1041 císař Jindřich III. vypálil hradiště i kostel. Hradiště již obnoveno nebylo, ale kostel v podobě románské rotundy byl znovu obnoven ve druhé polovině 11. století. Později byl na místě původní apsidy postaven gotický presbytář, který byl v 16. století zklenut a opatřen freskami. Roku 1656 se přistavěla zvonice a do roku 1684 proběhla přestavba staré rotundy v barokní kostel. Tato podoba vydržela do dnešní podoby.\n\nPod podlahou dnes stojícího kostela byly v letech 1939–1941 objeveny a prozkoumány základy rotundy s kruhovou lodí a podkovovitou apsidou. Již brzy po tomto objevu začala diskuze, zda se jedná o původní podobu kostela, tak jak měl vzniknout na konci 9. století. Dnes je na základě studie Petra Sommera o základovém kameni v podstatě přijímána jako doba vzniku archeologicky prozkoumané rotundy nejdříve 11. století. Skutečnost pozdějšího založení podporuje i fakt, že okolo kostela se začalo pohřbívat až v 11. století, předtím bylo obyvatelstvo pohřbíváno mimo hradby v místech dnes zničených žalovskou cihelnou. V otázce původní podoby kostela se proto uvažuje o možnosti dřevěné stavby.\n\n\n\n"}
{"id": "663936", "url": "https://cs.wikipedia.org/wiki?curid=663936", "title": "Hůla", "text": "Hůla\n\nPříjmení Hůla nosí více různých osobností:\n\n"}
{"id": "663937", "url": "https://cs.wikipedia.org/wiki?curid=663937", "title": "Jazz dance", "text": "Jazz dance\n\nJazz dance označuje široké spektrum tanečních stylů. Označení jazz dance se zprvu používalo pro původní afroamerické tance. V 50. letech se tak také začal označovat nový druh jazz dance – \"modern jazz dance\" – ovlivněný tradičními karibskými tanci. Každý jednotlivý styl jazz dance vychází z jednoho z těchto kořenů.\n\nDo poloviny 50. let 20. století se jako jazz dance označovaly původní afroamerické tance z konce 19. až poloviny 20. století. Jazz dance se často spojuje se stepem, který se na jazzovou hudbu tancoval a byl jedním z dominantních tanců konce 19. století. Jazz dance časem prohloubil rozdíl mezi tancem společenským a tancem určeným pro vystupování. Spolu s vývojem jazzové hudby populární formy jazz dance zahrnovaly Cakewalk, Black Bottom, Charleston a swingové tance jako lindyhop nebo boogie-woogie. Mnohé z těchto tanců jsou stále populární, tancují se a jsou vyučovány.\n\nKoncem 50. let 20. století průkopníci jako Katherine Dunham vzal tradiční karibské tance a upravili je pro vystupování. Se vzrůstající dominancí jiných forem hudby v zábavním průmyslu se jazz dance vyvinul na Broadwayi do nového uhlazeného stylu, který je dnes učen jako moderní jazz dance a oddělil se od stepu. Styl jazz dance určený k vystupování zpopularizoval svou prací Bob Fosse, který se autorsky podílel na broadwayských představeních jako Chicago, Cabaret, Damn Yankees a The Pajama Game. Moderní jazz je základním prvkem muzikálů a často se objevuje ve videoklipech nebo v soutěžních tancích.\n\n"}
{"id": "663939", "url": "https://cs.wikipedia.org/wiki?curid=663939", "title": "Battlefield Heroes", "text": "Battlefield Heroes\n\nBattlefield Heroes byla online akční PC hra typu TPS, free2play, později pay2win vydávána EA a DICE ze série her Battlefield. Měla menší nároky na výkon PC než předchozí hry série pro zvětšení hráčské klientely.\n\nV roce 2012 hra dosáhla 10 milionů registrovaných uživatelů. Hráči, kteří si koupili zbraně za reálné peníze měli obrovskou výhodu a hra proti nim pouze s vybavením dostupným zdarma byla téměř nemožná.\n\nKaždý uživatel si mohl vytvořit už jen tři \"hrdiny\" (\"Heroes\"), za které bojuje. Heroes je první hra ze série Battlefield podle \"Play4Free\" modelu EA. Je tedy zdarma, až na tzv. \"BattleFunds\", za které registrovaný uživatel může nakupovat svým vojákům nadstandardní zbraně a obleky.\n\nI přesto, že \"Battlefield Heroes\" hrálo velké množství hráčů, byl stejně jako další free-to-play EA hry \"Battlefield Play4Free\", \"Need for Speed: World\", a \"FIFA World,\" ukončen 14. července 2015\".\"\n\nPo ukončení vzniklo pár neoficiálních projektů, díky kterým se dala hra s několika úpravami hrát. Nejúspěšnější z nich byl velmi propracovaný projekt \"Revive Heroes\", který měl v provozu mnoho vlastních serverů, fungoval přes rok a lehce modifikovanou verzi \"BFH\" si přes něj zahrálo více jak milion hráčů. V říjnu roku 2017 byli tvůrci projektu kontaktováni právním týmem Electronic Arts s žádostí o ukončení projektu, načež byl ukončen.\n\nVe hře proti sobě bojují dvě \"armády\", \"Royal Army\"(modrá vlajka s bílou korunou, standardní obleky zelené až světle hnědé) a \"National Army\" (červená vlajka s bílou lebkou, standardní obleky v odstínech černé až šedé). Hra nabízí několik herních modů podobně jako jiné MMOFPS nebo MMOTPS. Nejstarším z nich je jednoduchý deathmatch, kde má tým Royal Army i tým National Army 50 životů. Jinými mody jsou Capture the flag, kde na mapě bývá 3-5 vlajek a King of the Hill tady v podobě rakety. Hra pokud možno spojuje hráče stejných levelů kvůli fair play.\n\nJako v předchozích hrách série Battlefield jsou i v \"Heroes\" 3 třídy vojáků-Soldier, Gunner a Commando.\nVe hře jsou i vozidla-tanky v designu M4 Shermana (Royal Army) a Panzeru IV (National Army), jeepy v designu Kübelwagenu a Willys MB, letadla v designu Bf 109 a Spitfiru a helikoptéry. Pasažéři v těchto vozidlech kromě řidiče mohou střílet svými ručními zbraněmi.\n\nBattlefield heroes má v oběhu zatím 8 map, které jsou buď snow - (padá sníh), night - (noc) a nebo den.\nV současné době bude nová mapa, zatím má název \"Royal Rumble\".\n\nJak už bylo zmíněno, v BF Heroes existují tzv. \"Funds\", které si uživatel může zakoupit a nakupovat za ně nadstandardní zbraně a obleky svým hrdinům. Některé z těchto si však lze zapůjčit za tzv. \"Valor Points\" (zkratka VP), které lze získat za plnění misí, zabíjení nepřátel atd.\n\"Hero Points\" jsou body za které uživatel může svému vojákovi vylepšovat \"Abilities\" (\"schopnosti\").\n\nVe hře existují 3 typy vojáků (Soldier, Gunner, Commando), přičemž každý má svá specifika a \"Abilities (speciální schopnosti)\".\n\n\n\n\n\n"}
{"id": "663940", "url": "https://cs.wikipedia.org/wiki?curid=663940", "title": "Autobusová doprava StiBus", "text": "Autobusová doprava StiBus\n\nDopravní společnost StiBus byl původně malý živnostenský podnik autobusové dopravy Autobusová doprava Petr Stibor - StiBus se sídlem v Týně nad Vltavou. Od dubna 2013 firma působí jako StiBus, s.r.o, se sídlem v Trhových Svinech a s působností v oblastech Týna nad Vltavou, Českých Budějovic, Trhových Svinů, Českých Velenic.\n\nJeště jako student gymnázia v Týně na Vltavou se Petr Stibor v roce 2009 zúčastnil 1. ročníku soutěže Cena děkana Dopravní fakulty ČVUT a získal v ní druhé místo seminární prací \"Osobní doprava – historie napříč stoletími\".\n\nV létě 2010 získal koncesi pro vlastní dopravní živnost, čímž navázal na tradici autobusové dopravy svého pradědečka, soukromého dopravce ze středních Čech Václava Maška ze Mšena, která byla ukončena znárodněním v roce 1949.\nKoncem roku 2010, v té době jako dvacetiletý student Dopravní fakulty ČVUT a začínající živnostník, předložil představitelům města Týna nad Vltavou projekt a nabídku provozování okružní městské autobusové linky s 15 spoji denně. Projekt představitele města zaujal finanční výhodností, v prosinci 2010 přislíbili se vyjádřit do konce ledna 2011. 14. ledna 2011 se starosta při jednání vyjádřil, že nepovažuje tuto službu za prioritu nepředpokládá další vývoj projektu, koncem ledna měla návrh projednat i rada města. O půl roku později město zadalo provozování MHD dominantnímu dopravci, který ji údajně provozuje vysokopodlažním jednodveřovým dálkovým autobusem. Po obnovení vozového parku cca s ročním zpožděním i s vozidly nízkopodlažními.\n\nV dubnu 2013 přebírá zavedenou dopravu v Trhových Svinech kdy zároveň zakládá firmu jako s.r.o. Tímto obchodním krokem se sídlo a veškeré zázemí přesouvá do Trhových Svinů. V rámci zázemí si firma zajišťuje vlastní servis a údržbu vozidel.\n\nProvozuje nepravidelnou autobusovou dopravu pro firmy a školy a také třeba náhradní dopravu při výlukách vlaků, autobusovou pravidelnou dopravu na lince České Velenice - České Budějovice, nákladní dopravu. V období 4/13 až 4/14 zajišťovala firma odtahovou službu vozidlem Avia A 31. Odprodáním vozidla byla služba ukončena.\n\nMá střediska v Týně nad Vltavou, Českých Budějovicích a Trhových Svinech a měl franšízu ve Vodňanech. Franšíza byla v průběhu 2014 uzavřena a tamější dopravce dál pokračuje pod svým obchodním jménem.\n\nDopravce je členem sdružení automobilových dopravců ČESMAD BOHEMIA.\n\nOd září 2016 dopravce začíná vydávat dvouměsíčník Magazín StiBus, tiskovinu pro své zaměstnance a zákazníky.\n\n23.6.2017 Proběhl první Den se StiBusem uspořádaný pro účastníky soutěže vyhlášené Magazínem StiBus. Akce probíhala za účasti BESIPu a UAMK v Českých Budějovicích na dopravním hřišti.\n\nNa počátek svého podnikání koupil od karvinského soukromého dopravce na studentský úvěr malosériový autobus Karosa GT 11 z roku 1995, pocházející od ČSAD Vršovice (později Connex Praha),v létě 2011 přikoupil druhý autobus téhož typu. V prosinci 2010 přibyl do vozového parku minibus Ford Transit 420 L pro 16 osob. Na jaře 2011 zařadil do svého portfolia prostřednictvím franšízy autobus Renault FR 1 GTX, kterým rozšířil svoji působnost v okolí Vodňan.\n\nV průběhu roku 2011 navazuje spolupráci s dalšími obchodními partnery. Díky této spolupráci rozšiřuje nabídku vozového parku o vozy Karosa/ Reanult Recreo, Karosa C 744, Karosa B 741 či Karosa B 732.\n\nV roce 2013 provozoval již 13 autobusů (od mikrobusů po velké dálkové autobusy) a 10 nákladních aut.\n\nNa jaře 2015 provozuje již 16 autobusů a 11 nákladních aut.\n\nV průběhu 2017 se poměr vozidel nákladní a autobusové dopravy vyvažuje, v každém provozu je 15 vozidel.\n\nAutobusy jsou pořizovány v konfiguraci univerzální pro provoz regionální a zájezdové dopravy.\n\nNákladní dopravu provozuje lehkými nákladními vozidly Mercedes - Benz Atego, typů 815,816,818 s manuální i automatickou převodovkou v nástavbě valník či skříň. Tyto vozidla zajišťují rozvoz zásilek firmě Geis CZ, od roku 2016 služby nákladní dopravy nabízí i ostatním subjektům. V roce 2017 vlivem nedostatku řidičů dochází k mírnému útlumu provozu. \nVětšina vozů je označena symbolem ve tvaru šipky doplňující název firmy. Od roku 2015 začíná firma používat tmavě modrou barvu s logem i na čelním a zadním panelu vozidla.\nDopravce poskytuje vnitrostátní i mezinárodní nepravidelnou (zájezdovou) dopravu . Pravidelnou veřejnou a neveřejnou linkovou dopravu, nákladní dopravu a odtahovou službu.\n\nV letech 2011 - 2012 se zaměřoval na nepravidelnou poptávkovou dopravu do dvou šumavských lyžařských areálů.\n\nOd sezóny 2011 se stal výhradním dopravcem sportovního klubu Olympie Týn nad Vltavou. Spolupráce byla v roce 2015 ukončena.\n\nOd jara 2013 zajišťuje nákladní dopravu pro spediční firmu Geis.\n\nOd 24.11.2013 provozuje veřejnou linkovou dopravu pod licenčním číslem 340930 na trase České Velenice - Suchdol n. Luž - Třeboň - České Budějovice s jedním párem spojů v pracovní dny.\n\nOd 14.12.2015 rozšiřuje provoz linky 340930 o další dva spoje v pracovní dny ze zastávky Suchdol nad Lužnicí.\n\nOd 9/2016 výrazně posiluje provoz smluvní zaměstnanecké dopravy\n\n2.5.2017 vyjíždí první oficiální spoje na lince 320918, která spojuje meziobecní dopravou Adamov, Hůry, Libníč a Jivno se spádovou obcí Rudolfov či přímou návazností na spojení do Českých Budějovic. Pro provoz této linky dopravce provedl rozsáhlou opravu autobusu SOR C 7,5\n\nOd 8/2017 se rozšiřuje rozsah pravidelné dopravy na 8 linek s výpravou 10 autobusů v pracovní dny denně.\n\n"}
{"id": "663942", "url": "https://cs.wikipedia.org/wiki?curid=663942", "title": "Národní park Mljet", "text": "Národní park Mljet\n\nNárodní park Mljet je národní park v Chorvatsku na severozápadě ostrova Mljet. Má rozlohu 5375 ha včetně okolního moře. Byl vyhlášen 12. listopadu 1960. Na jeho území se nacházejí dvě jezera, které jsou úzkými úžinami spojené s Jaderským mořem, takže jejich voda je slaná. Úžinami pak voda střídavě proudí v závislosti na to, zdali je příliv nebo odliv. Voda v obou jezerech je až o 4 stupně teplejší než voda v okolním moři. Velké jezero má rozlohu 45 ha a dosahuje hloubky 46 m a Malé jezero má rozlohu 24 ha a dosahuje hloubky 29 m. Na Velkém jezeře se rozprostírá malý ostrůvek \"Sveta Marija\", na kterém byl v 12. století postavený klášter benediktinů.\n\n"}
{"id": "663943", "url": "https://cs.wikipedia.org/wiki?curid=663943", "title": "Bezva finta", "text": "Bezva finta\n\nBezva finta (v originále \"Hold-Up\") je kanadsko-francouzský film z roku 1985. Režíroval Alexandre Arcady. Film byl natočen podle povídky \"Quick Change\" od Jay Cronleye, podle které byl později natočen i film \"Rychlá změna\" s Billem Murrayem\n\nGrimm (Jean-Paul Belmondo) se rozhodne spolu se dvěma společníky – přítelem Georgem a jeho milenkou Lisou vykrást Kanadskou banku. George a Lisa jsou jako komplicové mezi návštěvníky banky v okamžiku, kdy Grimm převlečený za klauna vejde do banky, zajme strážného a hrozí, že vyhodí banku do povětří. Rukojmí zavře do sejfu. Během telefonického vyjednávání s policií ale pracuje na útěku. Objedná si pizzu, do které mu policie dává uspávací prostředek. Pizzu dá ale sníst strážnému a poté jej spícího propouští jako první z rukojmích. Druhým propuštěným rukojmím je George, který hraje hysterického. Tvrdí, že jej klaun bil a že hrozí všem zastřelením. Další propuštěnou je těhotná Lisa, která naopak tvrdí, že klaun se chová zdvořile. Čtvrtým propuštěným je stařík, který nechce vypovídat, dokud nezavolá manželce. V telefonní budce ale místo manželky zavolá policii a zjistíme, že jde o převlečeného klauna.\n\nTrojlístek je sice i s penězi (které byly schovány v břiše „těhotné“ Lisy) venku z banky, ale musí se s nimi dostat na letiště a pak do Evropy. Cestu jim komplikují policejní zátarasy, tlustý řidič Lasky i natvrdlý taxikář Jeremie, takže letadlo stihne pouze Lisa s penězi. Ta ale v průběhu útěku zjistí, že George je jen ubohý hlupák a chce utéci jen s Grimmem, který tuto možnost odmítá, protože nehodlá svého přítele George zradit.\n\n"}
{"id": "663947", "url": "https://cs.wikipedia.org/wiki?curid=663947", "title": "Sokol Benešov", "text": "Sokol Benešov\n\nSokol Benešov je český fotbalový klub, který působí v okresních soutěžích na Blanensku. Sídlí v obci Benešov u Boskovic, která se nachází na okraji okresu Blansko v severní části Jihomoravského kraje. Jedná se o tradiční klub se širokým zázemím mladých fotbalistů, který však nyní disponuje pouze týmem mužů ve 3. třídě OP Blansko. Tým v posledních letech prošel horším obdobím, kdy se krčil spíše ve spodních patrech jak 3. třídy, tak poslední dvě sezony také 4. třídy. Klub se vždy opíral především o své odchovance nebo hráče z nejbližšího okolí, např. z nedalekých Boskovic.\n\nPřed sezonou 2010/2011 se však navrátilo hned několik odchovanců ze štací ve vyšších soutěžích s cílem pozvednout Benešov na místa, kam velikostí obce bezesporu patří a to je minimálně Okresní přebor. Po první polovině sezony vypadá situace slibně, protože Sokol Benešov vede tabulku 4. třídy s 41 body z celkových 45 možných při celkovém skóre 76:14. To vše za patnáct zápasů podzimní části. Úspěch je umocněn ještě tím, že Sokol Benešov nehraje svoje zápasy na domácím hřišti, protože na něm probíhá rekonstrukce a bude tomu tak minimálně do konce sezony 2010/2011.\n\nV rámci zimní přípravy se tým zúčastnil zimního turnaje DaHepo Cup 2011 v Boskovicích, kde okusil konfrontaci s kluby z vyšších soutěží. Turnaje se dále účastnily týmy FC Olešnice (1.B třída Jihomoravského krajského přeboru), FC Boskovice B, Sokol Kořenec, TJ Vavřinec, Sokol Drnovice, AFK Letovice (2. třída OP Blansko) a ASK Lipůvka (3. třída OP Blansko).\nV tomto turnaji nenašel tým Sokola Benešov ani v jednom zápase přemožitele a skončil na fantastickém druhém místě za suverénním týmem Boskovic, kterého navíc Sokol Benešov jako jediný oloupil o body. Nutno dodat, že tým FC Boskovice B celý turnaj využíval posil z A týmu, který působí v krajském přeboru.\n\n\nZdroj: \n\n\n\nZdroj: \n\n"}
{"id": "663964", "url": "https://cs.wikipedia.org/wiki?curid=663964", "title": "Caylian Curtis", "text": "Caylian Curtis\n\nCaylian Curtis, vlastním jménem Kateřina Staňková, (* 12. srpna 1981, Praha) je česká modelka a pornoherečka.\n\nNarodila se 12. srpna 1981 v Praze, má mladší sestru. Nedokončila studium práv, pracovala jako au-pair a manažerka, od roku 2004 se plně věnovala modelingu. Zúčastnila se soutěže Miss Bikini Praha, v září 2006 se stala playmate české mutace časopisu Playboy. Původně fotila pouze akty, v roce 2006 však uzavřela s francouzským režisérem Pierrem Woodmanem exkluzivní kontrakt na 300 000 euro a hrála hlavní roli v jeho trilogii \"Xcalibur\", hardcore parodii na rytířské příběhy. Caylian Curtis má blond vlasy a modré oči, měří 170 cm a váží 52 kg. Po plastické operaci ňader jsou její míry 98-62-84. Na břiše má tetování v podobě králíčka. Hovoří anglicky a španělsky, v minulosti používala také pseudonym Kathy Lee. Ačkoli účinkovala v řadě lesbických scén, v soukromém životě dává podle vlastních slov přednost heterosexuálnímu styku. Kariéru v pornoprůmyslu údajně ukončila v roce 2008.\n\n\n"}
{"id": "663966", "url": "https://cs.wikipedia.org/wiki?curid=663966", "title": "Uhličitan barnatý", "text": "Uhličitan barnatý\n\nUhličitan barnatý je anorganická sloučenina se vzorcem BaCO, barnatá sůl kyseliny uhličité. V přírodě se vyskytuje v podobě nerostu witheritu. Používá se jako rodenticid, do cihel, keramických glazur a cementů.\n\nUhličitan barnatý krystalizuje ve 3 rozdílných krystalických modifikacích, které se označují jako modifikace α, modifikace β a modifikace γ. Modifikace α je nejstabilnější a za vyšší teploty na ni přechází zbývající 2. Má krychlovou (\"kubickou\") strukturu. Modifikace β je méně stabilní než α, ale stabilnější než γ. Krystaly v ní mají šesterečné (\"hexagonální\") uspořádání. Modifikace γ krystalizuje v kosočtverečném (\"orthorhombickém\") systému. Krystaly jsou neměnně zdvojeny do skupin po třech, takže tvoří pseudošestistěn, který trochu připomíná bipyramidální krystaly křemene. Čela jsou obvykle hrubá a vodorovně brázděná. V této modifikaci krystaluje minerál witherit a je nejméně stabilní.\n\nMinerál witherit je pojmenován po Williamu Witheringovi, který ho v roce 1784 chemicky odlišil od barytů. Vyskytuje se v žilách olověné rudy u Hexhamu v Northumberlandu, Alstonu v Cumbrii, Anglezarku, poblíž Chorley v Lancashire a na několika dalších místech. Witherit lze snadno převést na síran barnatý působením vody s obsahem síranu vápenatého, proto jsou krystaly witheritu často pokryty krustou barytu. Witherit je hlavním zdrojem barnatých solí a ve významnějších množstvích se těží v Northumberlandu.\n\nUhličitan barnatý se komerčně vyrábí ze sulfidu barnatého, buď pomocí uhličitanu sodného při 60 až 70 °C nebo průchodem oxidu uhličitého při 40 až 90 °C.\n\nV prvním procesu (sodném) se tuhý nebo rozpuštěný uhličitan sodný přidává do roztoku, sraženina uhličitanu barnatého se odfiltruje, propere a vysuší.\n\nUhličitan barnatý reaguje s kyselinami, například kyselinou chlorovodíkovou, za vzniku oxidu uhličitého, vody a rozpustných solí barya, například chloridu barnatého:\n\nReakce s kyselinou sírovou je však slabá, protože síran barnatý je prakticky nerozpustný.\n\nUhličitan barnatý se široce používá v keramickém průmyslu jako součást glazur. Působí jako tavidlo, zmatňující a krystalizační činidlo, s některými barevnými oxidy také tvoří unikátní barvy, které nelze snadno získat jiným způsobem. Takové použití je poněkud kontroverzní, protože existují názory, že se může z glazur vyplavovat do jídel a nápojů. Pro bezpečnější použití se často využívá fritovaná forma BaO.\n\nU cihel, dlaždic a v průmyslu kameniny a keramiky se uhličitan barnatý přidává do hlíny s cílem vysrážet rozpustné soli (síran vápenatý a hořečnatý) a způsobit eflorescenci.\n\nUhličitan barnatý se používá jako rodenticid, při výrobě skla a porcelánu, dříve také při rafinaci cukru. Využívá se i pro ovládání poměru chromanu k síranu v lázních pro elektrochemické chromování.\n"}
{"id": "663967", "url": "https://cs.wikipedia.org/wiki?curid=663967", "title": "Nemocnice Soroka", "text": "Nemocnice Soroka\n\nNemocnice Soroka (: , : \"\") je nemocnice v izraelském městě Beerševa. Jde o největší nemocnici v jižním Izraeli a čtvrtou největší v zemi s celkovým počtem zhruba 1000 lůžek. Provozuje ji zdravotní pojišťovna Klalit a Israeli Health Maintenance Organization (HMO). Nemocnice slouží pro různé etnické komunity, včetně pacientů z beduínských komunit z Negevské pouště. Jedná se o fakultní nemocnici, spolupracující s lékařskou fakultou Ben Gurionovy univerzity, jejíž kampus se nachází v blízkosti nemocnice.\n\n"}
{"id": "663972", "url": "https://cs.wikipedia.org/wiki?curid=663972", "title": "Masarykovo náměstí (Tel Aviv)", "text": "Masarykovo náměstí (Tel Aviv)\n\nMasarykovo náměstí (: כיכר מסריק, \"Kikar Masaryk\") je náměstí v Tel Avivu v Izraeli. Je pojmenováno na počest prvního československého prezidenta Tomáše Garrigua Masaryka. Nachází se při ulici krále Jiřího, nedaleko Rabinova náměstí a je využíváno pro rekreační účely, jeho součástí je kašna.\n\nKdyž ve 20. letech 20. století Patrick Geddes vypracovával plán rozvoje Tel Avivu, předpokládal vytvoření veřejného náměstí v místě dnešního Masarykova náměstí. V době svého založení šlo o první náměstí v této části města. V letech 1941 až 1947 bylo v budově na rohu ulic krále Jiří a Necach Jisra'el tajné výcvikové středisko židovské podzemní polovojenské organizace Hagana. Každou středu se zde konalo školení ve střelných zbraních, sebeobraně, umění přežít a první pomoci.\n\nBěhem šestidenní války v roce 1967 dopadlo na Tel Aviv několik dělostřeleckých granátů. Dva z nich, vypálené z jordánských pozic u města Kalkílija, dopadly na Masarykovo náměstí a způsobily škodu na budovách podél náměstí a požár, který si vyžádal život jedné ženy.\n\nObytné domy v okolí náměstí byly vystavěny v tzv. mezinárodním slohu. Náměstí je součástí architektonického souboru budov, známého jako Bílé Město, které bylo v roce 2003 zaneseno na seznam světového dědictví UNESCO. Velká část budov byla postavena ve 30. a 40. letech 20. století židovskými architekty, kteří utekli před nacismem z Německa, Rakouska a Československa. Část z nich byla žáky školy Bauhaus, nebo jí byli ovlivněni.\n\n"}
{"id": "663975", "url": "https://cs.wikipedia.org/wiki?curid=663975", "title": "Japonská agentura pro jadernou bezpečnost", "text": "Japonská agentura pro jadernou bezpečnost\n\nJaponská agentura pro jadernou bezpečnost, japonsky 原子力安全・保安院 \"Genshiryoku Anzen Hoanin\", anglicky \"Nuclear and Industrial Safety Agency\" (angl. zkratka \"NISA\"), je japonský vládní úřad, jehož úkolem je zajistit bezpečnost obyvatel Japonska regulací a dohledem nad energetickým průmyslem tak, jak to vyžaduje japonská vláda. Agentura spadá pod Agenturu pro suroviny a energii, která je součástí Ministerstva ekonomie, obchodu a průmyslu.\n\nAgentura vznikla 6. ledna 2001 během reforem centrální vlády. Hlavní úřad sídlí ve vládní čtvrti Kasumigaseki ve speciální městské čtvrti Čijoda v prefektuře Tokio. Agentura má také regionální kanceláře. Agentura úzce spolupracuje s Japonskou komisí pro atomovou energii (angl. \"Japanese Atomic Energy Commission\", angl. zkratka \"JAEC\") a také s Mezinárodní agenturou pro atomovou energii.\n\n\n\n"}
{"id": "663980", "url": "https://cs.wikipedia.org/wiki?curid=663980", "title": "Jak ukrást nevěstu", "text": "Jak ukrást nevěstu\n\nJak ukrást nevěstu, anglicky Made of Honor, je britsko-americká romantická komedie společnosti Columbia Pictures z roku 2008 režiséra Paula Weilanda, v hlavních rolích Patrick Dempsey a Michelle Monaghan.\n\nJde o jednoduchou romantickou zápletku, kdy dva dlouholetí američtí přátelé zjistí až v nevěstin svatební den, že o sebe opravdu stojí a že se mají velice rádi, nevěsta uteče ženichovi ve Skotsku od oltáře a další závěrečná svatba se pak koná až doma v Americe.\n\n\n\n"}
{"id": "663982", "url": "https://cs.wikipedia.org/wiki?curid=663982", "title": "Pollack", "text": "Pollack\n\nPříjmení Pollack nebo Pollak nosí více různých osobností:\n\n\n"}
{"id": "663985", "url": "https://cs.wikipedia.org/wiki?curid=663985", "title": "Edward C. Prescott", "text": "Edward C. Prescott\n\nEdward Christian Prescott (* 26. prosince 1940 Glens Falls) je americký ekonom, který v roce 2004 spolu s Finnem E. Kydlandem získal Cenu Švédské národní banky za rozvoj ekonomické vědy na památku Alfreda Nobela za „teorii hospodářských cyklů a ekonomické politiky, časové konzistence ekonomické politiky a zkoumání sil, které řídí výkyvy hospodářského cyklu“.\n\n"}
{"id": "663998", "url": "https://cs.wikipedia.org/wiki?curid=663998", "title": "Seznam medailistek na mistrovství světa v klasickém lyžování (běh na lyžích - ženy)", "text": "Seznam medailistek na mistrovství světa v klasickém lyžování (běh na lyžích - ženy)\n\nOd roku 2001.\n\nOd roku 2005.\n\n\n"}
{"id": "664002", "url": "https://cs.wikipedia.org/wiki?curid=664002", "title": "Sar-e Pol (provincie)", "text": "Sar-e Pol (provincie)\n\nProvincie Sar-e Pol ( , ) je provincie v severním Afghánistánu. Provincie má rozlohu 16 360 km a 505 400 obyvatel. Majoritním etnikem jsou uzbekové. Nejužívanějším jazykem je uzbečtina a darí. Hlavním městem provincie je stejnojmenné město Sar-e Pol.\n"}
{"id": "664008", "url": "https://cs.wikipedia.org/wiki?curid=664008", "title": "Haag (rozcestník)", "text": "Haag (rozcestník)\n\nHaag může být:\n\n\n"}
{"id": "664014", "url": "https://cs.wikipedia.org/wiki?curid=664014", "title": "Fantasia (komiks)", "text": "Fantasia (komiks)\n\nFantasia či Fantasma je fiktivní postava z komiksů firmy Marvel Comics. Byla vytvořena Markem Gruenwaldem a Kieronem Dwyerem. Jejími schopnostmi jsou magie (převážně iluze), létání a jisté mentální schopnosti.\n\nFantasia byla členem Supreme Soviets, sovětské skupiny superhrdinů. Tým byl vyslán sovětskou vládou zajmout dezertující členy předchozího sovětského superhrdinského týmu Soviet Super-Soldiers, kteří se uchýlili do USA na základnu Avengerů. Fantasia použila svou schopnost iluze na své spolubojovníky a přetvořila je tak na členy Avengerů - Red Guardiana na Kapitána Ameriku, Peruna na Thora, Crimson Dynamo na Iron Mana, Sputnika na Visiona a sama sebe zneviditelnila. Supreme Soviets však byli nakonec poraženi pravým Kapitánem Amerikou a svou misi nesplnili.\n\nFantasia později změnila své jméno na Fantasma a po rozpadu SSSR se stala členem People's Protectorate. Nakonec se People's Protectorate spojil se Soviet Super-Soldiers a vytvořil takto nový ruský tým Winter Guard. Po pokusech Winter Guard implementovat DNA zesnulé členky Darkstar do jiné ženy a tím ji obdařit schopnostmi původní Darkstar, rezignovalo několik členů, mezi nimi i Fantasma, a znovu vytvořilo The People's Protectorate. Aby přivedli originální Darkstar zpět k životu, rozhodli se pracovat pro Immortuse. Chránili jeho hrad před Dire Wraithy. Steel Guardian (postkomunistický Red Guardian) je v průběhu boje zabit a Fantasma je odhalena jako jeden z Dire Wraithů. Po svém úniku zpět na Zemi je Protektorátem pronásledována. Zde se spojí s Presencem a bojuje proti Winter Guard. Je poražena a vyhnána zpět do Limba.\n\nFantasia se poprvé objevila v komiksu \"Captain America #352-353\" (duben-květen 1989). Již jako Fantasma se následně vyskytla v \"Avengers #319-324\" (červenec-říjen 1990), \"Incredible Hulk #393\" (květen 1992), \"Soviet Super-Soldiers #1\" (listopad 1992), and \"Starblast #1\" (leden 1994). Objevila se také jako součást hesla Supreme Soviets v \"Official Handbook of the Marvel Universe Update '89 #7\". Vystupuje také v roce 2010 v třídílné minisérii \"Darkstar and the Winter Guard\".\n\nNová verze Fantasmy se objevila v sériích \"Black Widow\" a \"Widowmaker\" v roce 2010.\n"}
{"id": "664032", "url": "https://cs.wikipedia.org/wiki?curid=664032", "title": "Třída Blue Ridge", "text": "Třída Blue Ridge\n\nTřída Blue Ridge je třída velitelských lodí námořnictva Spojených států amerických. Skládá se z jednotek USS \"Blue Ridge\" a USS \"Mount Whitney\". Jsou to jediné válečné lodě od počátku navržené jako velitelské lodě specializované na řízení výsadkových operací. V praxi fungují jako univerzální velitelské lodě (jejich klasifikace se proto změnila z AGC na LCC). V současnosti slouží jako vlajkové lodě americké šesté a sedmé floty. \"Mount Whitney\" je první americkou válečnou lodí, na jejíž palubě začaly trvale sloužit ženy.\n\nProjekční práce na první jednotce probíhaly od roku 1963. \"Blue Ridge\" postavila v letech 1967–1970 loděnice Philadelphia Naval Shipyard. \"Mount Whitney\" postavila v letech 1969–1971 loděnice Newport News Shipbuilding and Drydock Co.\n\nKonstrukce trupu a pohonného ústrojí vycházejí z výsadkových lodí třídy \"Iwo Jima\". Lodě mají dostatek vnitřního prostoru pro početnou osádku (na palubě může být až 250 důstojníků, 1200 námořníků a 100 námořnic) a moderní elektroniku. V případě nouze mohou provést evakuaci až 3000 osob. Na palubě nesou až tři vyloďovací čluny typu LCPL a dva typu LCVP. Jejich prostorná plochá paluba se hemží množstvím elektronických systémů. V její zadní části je přistávací plocha pro vrtulník. Lodě však nejsou vybaveny hangárem.\n\nPůvodní obrannou výzbroj tvořily čtyři 76mm kanóny v dvoudělových věžích a dva osminásobné vypouštěcí kontejnery protiletadlových řízených střel Sea Sparrow. V druhé polovině 80. let byla výzbroj rozšířena o dva systémy blízké obrany Phalanx CIWS. Současnou výzbroj tvoří dva systémy Phalanx, dva 25mm kanóny Bushmaster a několik 12,7mm kulometů.\n\nPohonný systém byl navržen tak, aby plavidla byla dostatečně rychlá k doprovodu rychlých výsadkových svazů. Tvoří ho jedna převodová turbína General Electric a dva kotle. Lodní šroub je jeden. Lodě dosahují rychlosti 23 uzlů.\n\n\"Blue Ridge\" se v roce 1979 stala vlajkovou lodí 7. floty se základnou v japonské Jokosuce. \"Mount Whitney\" se roku 1981 stala vlajkovou lodí 2. floty. V roce 2005 byla převelena k 6. flotě, které nyní velí. Základnou lodi je italský přístav Gaeta.\n\n"}
{"id": "664045", "url": "https://cs.wikipedia.org/wiki?curid=664045", "title": "Interrupce v Česku", "text": "Interrupce v Česku\n\nInterrupce v České republice je legální až do 12. týdne těhotenství, s lékařským doporučením až do 24. týdne těhotenství, v případě závažných problémů s plodem kdykoliv. Interrupce doporučené lékařem jsou kryty zdravotním pojištěním, interrupce je však i jinak relativně cenově dostupná. Někdy se v češtině pro umělé ukončení těhotenství používá i výraz \"potrat\", který je ale v tomto případě nesprávný.\n\nVývoj potratovosti v ČSR a České republice byl ovlivňován vývojem počtu obyvatelstva, legislativními úpravami a rozšiřováním moderních antikoncepčních metod. Umělé ukončení těhotenství se na základě zákona č. 68/1957 Sb. stalo běžným zákrokem, jako regulátor zde fungovaly interrupční komise, které posuzovaly oprávněnost jednotlivých žádostí, avšak činnost komisí byla poměrně formální a povolovaly naprostou většinu žádostí.\n\nCelkový počet potratů v Československu či v Česku nikdy nepřesáhl počet porodů. Prudký nárůst umělých potratů byl však zaznamenán v polovině osmdesátých let, kdy byla miniinterrupce (do 8. týdne těhotenství) povolena a prováděna ženám zdarma za pokračující nedostupnosti jiné antikoncepce. Byla tedy využívána jako v podstatě antikoncepční metoda. Maxima bylo dosaženo mezi lety 1988 a 1990 (97,1; 98,2 a 96,2 potratů na sto porodů). V porovnání s evropským průměrem byl počet potratů i interrupcí v ČR vysoký. K úbytku nastalo po roce 1990, tento trend pokračoval až do roku 2007. Příčinou tohoto poklesu je v Česku široce dostupná antikoncepce a lepší sexuální výchova. Od roku 1993 přestaly být interrupce z jiných než zdravotních důvodů hrazeny z veřejného zdravotního systému. \n\nV roce 2005 bylo zaznamenáno 31 000 ukončených těhotenství ku 93 000 živě narozených, z toho cca 21 000 interrupcí a zbytek spontánních potratů. V roce 2008 došlo oproti roku 2007 k mírnému vzrůstu počtu potratů (při pokračování poklesu relativního podílu potratů na všech těhotenstvích).\n\nCelkový počet předčasně ukončených těhotenství v roce 2009 byl 40 528 , z nichž 14 629 (tj. 36,1 %) bylo samovolných potratů, 24 636 (60,8 %) ukončení těhotenství (historicky nejnižší počet vůbec), z čehož 77 % bylo „miniinterrupcí“ (do 8. týdne těhotenství). 1 300 mimoděložních těhotenství bylo rovněž ukončeno. Průměrné číslo počtu ukončených těhotenství na jednu ženu je 0,53, umělých ukončení těhotenství 0,34. \n\nZ pohledu regionů je nejvyšší míra interrupcí v severních a severozápadních Čechách. Nejnižší je pak ve venkovských oblastech (jižní Morava a Českomoravská vrchovina). Tento poměr je obecně vyšší ve velkých průmyslových městech v porovnání s malými městy a venkovem. \n\nVdané ženy tvoří největší část žadatelek o interrupci, ale jejich podíl klesá ve prospěch svobodných mladých žen. Ženy s terciárním vzdělání tvoří asi 6 % těchto případů. V roce 2009 7,5 % žen přejících si interrupci byly cizinky žijící v České republice. Oficiální statistiky o „interrupční turistice“ (především ze sousedního Polska, kde je interrupce přísně omezena) neexistují, ale počty se odhadují na nízké úrovni. \n\n\n"}
{"id": "664052", "url": "https://cs.wikipedia.org/wiki?curid=664052", "title": "Falla", "text": "Falla\n\nPříjmení Falla nosí více různých osobností:\n\n\n"}
{"id": "664077", "url": "https://cs.wikipedia.org/wiki?curid=664077", "title": "USS Barry (DDG-52)", "text": "USS Barry (DDG-52)\n\nUSS Barry (DDG-52) je americký torpédoborec třídy \"Arleigh Burke\". Je druhou postavenou lodí své třídy a čtvrtou lodí tohoto jména. Postaven byl v letech 1990–1992. Během své služby byl mimo jiné nasazen na Haiti, v Bosně a Hercegovině, v Perském zálivu a nejnověji při vojenské intervenci v Libyi.\n\nTorpédoborec postavila loděnice Ingalls Shipbuilding v Pascagoule ve státě Mississippi. Kýl lodi byl založen 26. února 1990, dne 10. května 1991 byl trup torpédoborce spuštěn na vodu a konečně 12. prosince 1992 byl \"Barry\" uveden do služby.\n\n\"Barry\" patří do první série lodí své třídy označené Flight I . Na palubě nese 90 vertikálních vypouštěcích sil, soustředěných ve dvou skupinách(29+61). V nich mohou být umístěny střely s plochou dráhou letu Tomahawk TLAM, protiletadlové řízené střely Standard SM-2, střely RIM-162 ESSM chránící loď proti protilodním střelám a raketová torpéda VL-ASROC. Protilodní výzbroj tvoří osm řízených střel Harpoon. Pro blízkou obranu slouží též dva systémy Phalanx CIWS s 20mm kanóny. \"Barry\" nese rovněž jeden 127mm kanón v příďové dělové věži, čtyři 12,7mm kulomety, dva 25mm kanóny Bushmaster a dva tříhlavňové vrhače 324mm protiponorkových torpéd. Je vybaven přistávací plochou pro protiponorkový vrtulník, na palubě ale nemá hangár.\n\nPohání ho čtyři plynové turbíny General Electric LM2500, z nichž každá má výkon 27 000 HP. Vždy jeden pár turbín je umístěn ve společné strojovně a pohání jeden lodní šroub. Nejvyšší rychlost dosahuje 30 uzlů.\n\nV listopadu 1993 se \"Barry\" podílel na intervenci USA na Haiti. V následujícím roce se podílel na dodržování bezletových zón nad Bosnou a Hercegovinou. V říjnu 1994 došlo k soustředění iráckých vojsk poblíž hranic Kuvajtu v oblasti Perského zálivu. \"Barry\" proto doprovázel letadlovou loď USS \"George Washington\" a svaz výsadkových lodí do oblasti města Kuvajt (Operace Vigilant Warrior).\n\nV říjnu 2004 byl \"Barry\" opět nasazen v Perském zálivu. Byl začleněn do úderné skupiny letadlové lodě USS \"Harry S. Truman\", která se účastnila operací Irácká svoboda a Trvalá svoboda.\n\nV březnu 2011 se torpédoborec zapojil do vojenské intervence v Libyi.\n\n"}
{"id": "664079", "url": "https://cs.wikipedia.org/wiki?curid=664079", "title": "Brandýs nad Labem (zámek)", "text": "Brandýs nad Labem (zámek)\n\nBrandýs nad Labem je hrad přestavěný na zámek v souměstí Brandýs nad Labem-Stará Boleslav (okres Praha-východ) na vyvýšené terase na levém břehu řeky Labe. Zámek je chráněn jako kulturní památka, v roce 2017 byl prohlášen národní kulturní památkou.\n\nPřes Brandýs nad Labem a Starou Boleslav procházela v raném středověku důležitá zemská stezka z Prahy směrem na sever. Zdejší brod byl nejprve opatřen strážištěm a později tvrzí. V letech 1468–1493 držel panství Jan Tovačovský z Cimburka, který sem přemístil správní centrum svého panství a k tomuto účelu také přestavěl tvrz na hrad. Úpravy hradu v pozdně gotickém slohu pokračovaly i po smrti Jan Tovačovského z Cimburka, kdy se manželka Jana Johanku z Krajku provdala podruhé za Jana ze Šelmberka. Ve zvelebování sídla pak pokračoval její syn a horlivý přívrženec jednoty bratrské Konrád Krajíř z Krajku, jemuž však bylo panství za účast na povstání proti císaři Ferdinandu I. zkonfiskováno. Rod Krajířů z Krajku počal s jeho přeměnou v renesanční zámek pod vedením stavitelů Matteo Borgorelliho a po něm Ettore Vaccaniho. Renesanční přestavba pokračovala i za královské komory v letech 1547–1572.\n\nV letech 1547 až 1860 byl pak zámek v majetku královské komory a příležitostným venkovským sídlem členů habsburského rodu. Ti pokračovali s jeho zásadní úpravou na honosné renesanční sídlo a vtiskli mu tak jeho dnešní podobu. Na zámku rádi pobývali císaři Ferdinand I. a Maxmilián II. a především Rudolf II. Ti pokračovali v jeho dalším rozšiřování. Stěny zámku byly postupně pokrývány sgrafitovou výzdobou. K zámku patří rozsáhlá zahrada italského typu s letohrádkem, míčovnou, bohatě zdobenou balustrádou se sochami a kašnami, které zásoboval dřevěný vodovod. Jedním z jeho vývodů byla kamenná hlava delfína v manýristickém slohu. Do zahrady se vcházelo krytou chodbou na pilířích, zvanou Rudolfína. Od roku 1732 byl zámek barokně a novogoticky upravován.\n\nZámek byl oblíben zejména díky přilehlému obrovskému loveckému revíru mezi Mělníkem a Jizerou. Kromě obvyklé zvěře zde žili jeden čas i zubři a stádo bílých jelenů, dar ruského cara Petra I.\n\nRoku 1813 se na brandýském zámku sešli tři panovníci: rakouský císař František I., pruský král Fridrich Vilém III. a ruský car Alexandr I., aby tu připravili úder proti Napoleonovi.\n\nV letech 1860–1915 byl zámek v držení lotrinských Habsburků, konkrétně Leopolda II. Toskánského a jeho syna Ludvíka Salvátora. Posledním habsburským majitelem zámku byl poslední rakouský císař a český král Karel I. V Brandýse a ve Staré Boleslavi Karel už od mládí často pobýval a sloužil v místním gardovém dragounském pluku. Do Brandýsa přijel na podzim roku 1911 i s novomanželkou Zitou na svatební cestu. Arcivévodský pár byl přivítán slavobránou na mostě, vlajkami a blikající korunou na náměstí. Ludvík Salvátor († 1915) učinil univerzálním dědicem svého komorníka Antonia Vivese y Colom, od něhož roku 1917 zámek a panství za osm miliónů rakouských korun odkoupil Karel, tehdy již císař, a začal je nákladně rekonstruovat.\n\nPo roce 1919 převzal zámek československý stát jako konfiskát habsburského majetku. O zámku se uvažovalo jako o letním sídle prezidenta, ale nakonec byly upřednostněny Lány. Zámek dostala do užívání státní správa lesů. Město jej obdrželo do svého majetku až v roce 1995. To zahájilo jeho celkovou rekonstrukci s cílem zpřístupnit jej veřejnosti. V roce 2004, v roce sedmisetletého výročí svého založení, byl zámek Brandýs nad Labem s novou historickou expozicí slavnostně otevřen. V roce 2006 byla v zámecké zahradě odhalena socha \"Milenka Rudolfa II.\" od místní sochařky Zuzany Čížkové.\n\nV současné době se v zámku pravidelně od roku 2002 každoročně na konci dubna koná Audience u císaře Karla I., slavnost ke cti blahoslaveného posledního českého krále Karla I. Audience se účastní významní hosté, historici, členové diplomatického sboru, vysocí představitelé armády, církve a vojenských a špitálních řádů, členové české a evropské šlechty a potomci Přemyslovců v čele s rodinou habsbursko-lotrinskou. Významným hostem byl také korunní princ Oto Habsburský, který se účastnil \"Audience\" v letech 2006 a 2008, nebo jeho syn Karel, současná hlava habsbursko-lotrinského rodu, s dcerami Glorií a Eleonorou. V roce 2013 byla \"Audience\" věnována připomínce 200. výročí brandýského setkání tří panovníků, císaře Františka I., cara Alexandra I. a krále Fridricha Viléma III.\n\nV roce 2017 byl zámek prohlášen národní kulturní památkou.\n\nStředověký hrad byl pravděpodobně dvoudílný, ale podoba případného předhradí je neznámá. Typologicky mohl patřit mezi hrady blokového typu. Gotického původu je severní palác a srostlice dvou věží na východní straně, zatímco budovy na jihu a východě byly přistavěny až během renesance a svou hmotou mírně vystupují z obvodu staršího hradu. Severní palác podle architektonických detailů původně nezabíral celou délku severní strany a během některé z pozdějších stavebních fází byl prodloužen. Jeho vnitřní uspořádání, včetně valených kleneb a arkýře na severní straně, je výsledkem pozdně gotické přestavby Jana Tovačovského z Cimburka.\n\nVstup do hradu byl řešen neobvyklým způsobem. Používaná brána v jižním křídle byla postavena nejdříve v pozdní gotice a předtím se nacházela v jižní věži východního křídla, kde k ní vedl most přes vnitřní příkop z předhradí. Příkop je na severní straně uzavřen hradbou s kulisovou bránou (naproti kamennému mostu a bývalému brodu), kterou příchozí vstoupil do příkopu a prošel jím podél východního křídla až k jižnímu průčelí. Odtud mohl vstoupit buď do předhradí, nebo pokračovat dále do města.\n\nPři pozdně gotické přestavbě bylo na jižní a východní straně postaveno, na tehdejší dobu, kvalitní vnější opevnění. Tvořil je vnější příkop, za kterým se v upravené podobě dochoval mimořádně široký val doplněný v jihovýchodním nároží okrouhlou zemní baštou. Široká koruna valu umožňovala využití děl.\n\nČtveřice zámeckých křídel obklopuje vnitřní nádvoří, na jehož západní straně se nacházejí arkády. Dominantou je čtverhranná věž v severozápadním nároží, jejíž dochovaná podoba je výsledkem novogotické přestavby z roku 1873, kdy byla její horní patra zbořena, nově postavena a zastřešena stanovou střechou z polévaných tašek. Z východního křídla vystupuje, kromě srostlice gotických věží, poloválcový závěr kaple. V severní části východního křídla začíná krytá chodba na pilířích, která spojuje zámek s parkem. Na fasádách všech budov se dochovalo několik vrstev figurálních a ornamentálních sgrafit.\n\n\n"}
{"id": "664080", "url": "https://cs.wikipedia.org/wiki?curid=664080", "title": "Trioxid uhlíku", "text": "Trioxid uhlíku\n\nTrioxid uhlíku (CO) je jedním z oxidů uhlíku, který je v něm přítomen v oxidačním čísle +IV, což je nejvyšší možné oxidační číslo uhlíku (\"uhlík zde nemá oxidační číslo +VI\"). Je nestabilní a existuje ve třech izomerech, označovaných jako \"C\", \"D\" a \"C\" (označení podle grup symetrií, ve kterých se od sebe liší). Poslední ze zmíněných izomerů (\"C\"), který je na obrázku vpravo, lze podle organického názvosloví nazvat také dioxiran-3-on.\n\nVelmi rychle se všechny izomery ovšem rozpadají na oxid uhličitý a kyslík podle následující rovnice:\n\n2 CO → 2 CO + O.\n\nPřipravuje se reakcí oxidu uhličitého CO s atomárním kyslíkem O za velmi vysoké teploty.\nTaké se připravuje fotolýzou ozonu O v kapalném oxidu uhličitém CO, nebo v jeho směsi s fluoridem sírovým SF nebo reakcí oxidu uhelnatého CO a molekulárního kyslíku O.\n"}
{"id": "664097", "url": "https://cs.wikipedia.org/wiki?curid=664097", "title": "Fojtka (rozcestník)", "text": "Fojtka (rozcestník)\n\nFojtka může být:\n"}
{"id": "664104", "url": "https://cs.wikipedia.org/wiki?curid=664104", "title": "Gagarin (rozcestník)", "text": "Gagarin (rozcestník)\n\nGagarin je ruské příjmení:\n\n\n\n"}
{"id": "664106", "url": "https://cs.wikipedia.org/wiki?curid=664106", "title": "Probuďte se!", "text": "Probuďte se!\n\nProbuďte se! (v anglickém originále ) je ilustrovaný časopis, vydáván jednou za 2 měsíce. Je určen pro širokou i odbornou veřejnost. Nelze jej koupit ve stánku ani dostávat poštou. Je rozšiřován na ulicích nebo při návštěvách domácností. Pravou verzi vydává Biblická a traktátní společnost Strážná věž (Watchtower Bible and Tract Society) a Mezinárodní sdružení badatelů Bible (International Bible Students Association), nestátní neziskové organizace, právní nástroje jednající ve prospěch Svědků Jehovových. Časopis je tištěn na mnoha místech světa. Česká verze se tiskne v německém Selters. Jedna z vydavatelských částí sídlí např. v osadě Wallkill v okrese Ulster, v USA. Dbá se na to, aby byl ihned přeložen z angličtiny do dalších jazyků a vycházely tak všechny jazykové lokalizace simultánně. Patří k nejvíce vydávaným periodikům světa. Průměrný náklad je 93 354 000 výtisků a vychází v 221 jazycích. \n\nTento časopis je vydáván nepřetržitě od roku 1919. Zpočátku pod názvem Zlatý věk a později v době celosvětové ekonomické krize a diktátorských režimů známý jako Útěcha. Od srpna 1946 již trvale s jménem Probuďte se! Do roku 2006 vycházel časopis Probuďte se! dvakrát měsíčně.\n\nRedakce Probuďte se! uvádí, že „\"Tento časopis slouží k poučení celé rodiny\"“. Články v něm rozebírají „\"otázky náboženství i vědy\"“ Přesto vydavatelé tvrdí, že „\"jde mnohem dál, proniká pod povrch a ukazuje na hlubší význam událostí v současném světě\"“. Dalšími tématy, kterými se zabývá „\"je jak je možné řešit dnešní problémy\"“. Přináší „\"novinky z mnoha zemí světa\"“ a popisuje zkušennosti a životní dráhu různých lidí. Vydavatelé též dbají na to, aby byl vždy „\"politicky neutrální a nedělal žádné rasové nebo jiné rozdíly mezi lidmi\"“. Účelem časopisu je však více, „\"především povzbuzuje k důvěře ve Stvořitelův slib, že současný ničemný a nezákonný systém věcí bude brzy nahrazen pokojným novým světem.\"“ \n\n\"Obvykle se v něm používají citáty\"“ ze Svatého Písma - Překladu nového světa (se studijními poznámkami). V případě vhodnější nebo srozumitelnější překladové varianty jsou použity jiné běžné překlady Bible. \n\nPublikaci je možné získat „\"díky dobrovolným darům\"“ v rámci celosvětového biblického vzdělávání. \n\n"}
{"id": "664108", "url": "https://cs.wikipedia.org/wiki?curid=664108", "title": "Talpijotský hrob", "text": "Talpijotský hrob\n\nTalpijotský hrob je hrob vytesaný ve skále, objevený roku 1980 v obvodu východního Talpijotu, pět kilometrů jižně od jeruzalémského Starého Města. Obsahoval deset osuárií (pohřebních schránek na kosti), šest z nich označených nápisy, z nichž jeden byl rozluštěn jako „Ježíš, syn Josefův“, ačkoli o správnosti tohoto výkladu se vedou spory. Ve hrobu se našly různé lidské pozůstatky a rytiny. \n\nTalpijotský nález byl poprvé publikován v roce 1994 v „Katalogu židovských osuárií ve sbírkách státu Izrael“ pod čísly 701-709, a poprvé diskutován v britských médiích v březnu a dubnu 1996. Později téhož roku vyšel o něm článek v 29. svazku Atiquot, časopisu Izraelského památkového úřadu. V roce 2007 natočil kanadský dokumentarista James Cameron a investigativní novinář Simcha Jacobovici kontroverzní dokumentární film \"Ztracený Ježíšův hrob\" a Jacobovici spolu s Jamesem Pellegrinem vydali knihu \"Hrob Ježíšovy rodiny\", kde nálezy předkládají jako důkaz, že v tomto hrobě byl pohřben Ježíš Nazaretský a některé další postavy z Nového zákona. Toto tvrzení však mnozí archeologové a teologové popírají, stejně jako jazykovědci a biblisté.\n"}
{"id": "664115", "url": "https://cs.wikipedia.org/wiki?curid=664115", "title": "Divize B 2010/11", "text": "Divize B 2010/11\n\nV soubojích 46. ročníku České Divize B 2010/2011 (jedna ze skupin 4. nejvyšší fotbalové soutěže) se utkalo 16 týmů dvoukolovým systémem podzim - jaro. Tento ročník začal v sobotu 7. srpna 2010 úvodními dvěma zápasy 1. kola a skončil v neděli 19. června 2011 závěrečným zápasem 30. kola, kterým bylo pražské derby FK Admira Praha - FK Meteor Praha.. \n\n\nZdroj: \n\nPoznámky:\n\n"}
{"id": "664118", "url": "https://cs.wikipedia.org/wiki?curid=664118", "title": "Zátažná pletenina", "text": "Zátažná pletenina\n\nZátažná pletenina (angl.: \"weft-knit fabric\", něm.: \"Strickware\") je plošná textilie, která vzniká postupným proplétáním niti na jednotlivých jehlách ve směru řádku. \n\nNázev je odvozen od zatahování, což je tvoření kliček mezi jehlami (s pomocí platin) na pletacích strojích. \n\nKonstrukce strojů na výrobu zátažných pletenin se zakládají na postupu práce při ručním pletení, textilie zhotovené ručním pletením se však neoznačují jako zátažné pleteniny. \n\nPrůmyslově se zátažné pleteniny vyrábí na okrouhlých nebo plochých strojích, od plochých strojů jsou odvozeny pletací přístroje na ruční pohon, které se používají k výrobě malých sérií a k amatérskému pletení.\n\nStroje jsou často doplněny vzorovacími zařízeními, ke kterým patří zejména žakárové ústrojí, zámky, vzorovací kola a bubínky a mnoho jiných. Pleteniny se také často vzorují různobarevnými nitěmi. U moderních strojů je vzorování programováno a řízeno přes počítač.\n\nDříve se zátažné pleteniny vyráběly (na okrouhlých strojích) také z více nití předkládaných ve formě osnovy, tato (nerentabilní) technologie se však v posledních letech prakticky nepoužívá.\n\nK základním vazbám se počítá jednolícní, oboulícní, obourubní vazba a interlok v různých variantách. Často používané vazební elementy jsou kličky (chytové, plyšové aj.), převěšování oček, útek. \n\nZ kombinací základních vazeb a vazebních elementů se za pomoci vzorovacích zařízení tvoří varianty, od kterých je odvozená většina názvů zátažných pletenin, např.\" patent\", plisé, plyš, piké, ažura, petinet, intarzie, \"copánek\" atd.\nNěkteré vlastnosti jsou závislé na vazbě zátažné pleteniny: \n\nZ dalších vlastností se hodnotí zejména prodyšnost, tepelně izolační schopnosti, plnost, navlhavost\n\nSpodní prádlo, punčochy, svrchní ošacení, technické výrobky, oděvní doplňky aj. \n"}
{"id": "664120", "url": "https://cs.wikipedia.org/wiki?curid=664120", "title": "Göbekli Tepe", "text": "Göbekli Tepe\n\nGöbekli Tepe (, výslovnost: \"Ďöbeťlytepe\", „Břichatý kopec“) je archeologické naleziště nedaleko tureckého města Urfa, kde byla doposud objevena a odkryta část komplexu několika sérií kamenných kruhů či oválů o průměru 10 až 30 metrů, které tvoří velice precizně opracované 3 až 6 metrové vápencové pilíře ve tvaru T, z nichž některé váží až 20 tun (jeden i 50 tun). Ve středu kruhů je pak umístěn jeden vyšší centrální pilíř (někdy dva), což může podporovat hypotézu, že podepíral střechu. Na pilířích jsou pak vyobrazeny věrné reliéfy samců zvířat, ptáků, hmyzu a různých abstraktních symbolů (snad i piktogramů) a vzhledem k tomu, že každý pilíř je, a to včetně reliéfů, vytesán z jednoho kusu vápence, se tak jedná o (na svou dobu) technicky velice mimořádné provedení. Prostor mezi pilíři pak dokola vyplňuje hradba neopracovaných kamenů. Nedaleko tohoto komplexu byly objeveny i pozůstatky chýší, pazourků, šípů a dalších nástrojů. V nedalekém Balikli Gol byla nalezena nejstarší socha (nikoli pouze figurína) člověka v životní velikosti.\n\nNaleziště spadá do období předkeramického neolitu. Dle několika na sobě nezávislých měření nalezených organických látek (dřevěné uhlí) z nejstarší vrstvy se ukázalo, že tyto pilíře mohly být postaveny přibližně v 9. tisíciletí před naším letopočtem. Celek představuje jednu z nejstarších známých lidských staveb. Je ovšem možné, že nalezené a změřené organické látky se zde objevily až po dostavění komplexu a ten je tedy ještě staršího data (nejpravděpodobněji z 10. tisíciletí). Prozatím také nejsou vyřešeny logistické potíže s přesunem a umístěním pilířů, když na vyzvednutí a přesun každého pilíře z lomu na své místo by bylo potřeba asi 500 lidí.\n\nDle měření půdotvorných uhličitanových povlaků na pilířích byl, z dosud neobjasněných příčin, už v 8. tisíciletí před naším letopočtem celý komplex opuštěn a záměrně zasypán. Toto zároveň dokazuje, že nemohl vzniknout později než v 9. tisíciletí př. n. l., protože ho po zasypání nemohly jiné (mladší) organické látky kontaminovat.\n\nPrvní zprávy o tomto nalezišti pocházejí z roku 1964, kdy výprava vědců z Istanbulské a Chicagské university zjistila, že návrší je umělého původu. Předpokládali, že se jedná o byzantské pohřebiště. V roce 1994 však německý archeolog Klaus Schmidt, který předtím pracoval na podobně starém nalezišti v Nevalı Çori, objevil, že památky nejsou byzantské a že jsou o mnoho starší. Vykopávky započaté v roce 1995 pak odhalily doposud nejstarší známý komplex staveb lidské historie, který někteří lidé považují za náboženský, jiní za mapu hvězdné oblohy, protože reliéfy a jejich vzájemné uspořádání až nápadně odpovídají skutečným souhvězdím; jiní zase za obytné budovy, kde pospolu žily celé rozvětvené rodiny. Podobně velké společné domy jsou doloženy i u původních obyvatel Severní Ameriky. Někteří vyzdvihují význam hvězdy Sírius. Znázorněné konstelace také mohou odkazovat na impaktní událost před necelými 13 tisíci lety (v mladším dryasu; pak následoval holocén).\n\nVzhledem k tomu, že bylo doposud odkryto a prozkoumáno asi jen 5 % plochy komplexu, je předčasné o jeho funkci vyvozovat nějaké závěry.\n\nAvšak bez ohledu na to, že zatím nemáme všechny informace a i na možnost, že tento komplex je možná ještě starší, než tam nalezené a změřené organické látky, se nalezením tohoto komplexu a vyhodnocením doposud získaných informací revolučně posunula doposud nám známá historie megalitických staveb bezmála o polovinu a tím se tedy výrazně mění náhled na dosavadní historii neolitu a vývoj lidstva i jeho civilizací.\n\n\n"}
{"id": "664121", "url": "https://cs.wikipedia.org/wiki?curid=664121", "title": "Jedlovec západní", "text": "Jedlovec západní\n\nJedlovec západní (\"Tsuga heterophylla\") je druh jedlovce ze západního pobřeží severoamerického kontinentu, se severní hranicí výskytu na Kenajském poloostrově na Aljašce a jižní hranicí vyskytu na severu Kalifornie.\n\nJedlovec západní je rozšířený druh v lesích západně od Pacifických pobřežních pohoří. Společně s mnohými dalšími jehličnany je v oblasti výskytu také důležitým stromem pro dřevozpracující průmysl.\n\nJedlovec západní je velký neopadavý jehličnatý strom, který je většinou 50-70 metrů vysoký, ale může dosáhnout výšky až 82 metrů s průměrem kmenu až 2,7 metru. Jedná se tedy o největší druh z rodu jedlovců; druhý největší jedlovec Mertensův dosahuje necelých 60 metrů. Borka je hnědá, tenká a vrásčitá. Koruna má uspořádaný široký kuželovitý tvar u mladých stromů, se zvyšujícím se věkem se stává válcovitou. Staré stromy mohou být bez větví v nejnižších třiceti až čtyřiceti metrech. V jakémkoli věku se dá poznat podle převislého cípu větévek. Výhonky jsou bledě žlutohnědé s bledým, jeden milimetr dlouhým ochmýřením. Listy jsou jehlicovité, 5-23 milimetrů dlouhé a kolem dvou milimetrů široké, na průřezu jsou velmi ploché se zubatým okrajem a prudkou špičkou. Na horní straně jsou tmavě zelené, na dolní straně mají dva význačné bílé pruhy průduchů, které jsou odděleny tenkou zelenou žilkou. Šišky jsou malé, zavěšené, lehce válcovité, 14-30 milimetrů dlouhé a 7-8 milimetrů široké, když jsou zavřené a 18-25 milimetrů široké, když jsou otevřené. Mají patnáct až dvacet pět 7-13 milimetrů dlouhé, tenké a ohebné šupiny. Nezralé šišky jsou zelené a dozrávají pět až sedm měsíců po opylení. Semena jsou hnědá, dva až tři milimetry dlouhá, s křehkým, sedm až devět milimetrů dlouhým bledě hnědým křidélkem.\n\nJedlovec západní je úzce spojen s deštnými pralesy mírného pásma, jejichž většina rozsahu se nachází do sta kilometrů od pobřeží Pacifiku. Nicméně existuje i vnitrozemská populace, a to ve Skalnatých horách v jihozápadní Britské Kolumbii, severním Idahu a západní Montaně. Většinou se vyskytuje v nadmořských výškách do 600 metrů, vnitrozemská populace však dosahuje až 1800 metrů nad mořem.\nJedlovec západní je druh, který hodně toleruje stín; mezi stromy severozápadu USA se mu mohou vyrovnat pouze tis západoamerický a jedle líbezná. Mladé stromy většinou rostou pod korunovými klenbami jiných jehličnanů, například smrku sitka a douglasky, kde čekají dlouhá léta, než mohou využít mezery mezi klenbami. Poté mohou tyto jehličnany zastínit a případně i vytlačit. Bouře a požáry mohou však ostatním stromům dodat dostatek místa k regeneraci.\n\nPrvotní růst je pomalý, po jednom roce dospěje semenáček do výšky tří až pěti centimetrů a v dalším roce vyroste na deset až dvacet centimetrů. Po zavedení se mladé stromy pod úplným slunečním zářením každý rok zvětší o 50-120 centimerů (vzácně až 140), než dospějí výšky dvaceti až třiceti metrů. Do výšky čtyřiceti až padesáti metrů pokračují ve svém růstu rychlostí 30-40 cm ročně. Nejvyšší exemplář, který dorostl do 82 metrů, je k nalezení ve státním parku Redwood National and State Parks v Kalifornii, kde jsou k vidění prastaré, až 1 200 let staré stromy.\n\nJedlovec západní je státním stromem státu Washington.\n\nStrom je pěstován jako okrasná rostlina v zahradách ve svém přirozeném prostředí a při pobřeží Tichého oceánu, kde je nejspolehlivější ve vlhčích oblastech. V sušších oblastech, jako je například Victoria v Britské Kolumbii, má náročné půdní podmínky. Ve vlhkých a kyselých půdách potřebuje organické hnojivo.\n\nMimo svou oblast přirozeného výskytu má význam v lesnictví a papírnictví a jako okrasná rostlina ve velkých zahradách severozápadní Evropy a jižního Nového Zélandu.\n\nVe Velké Británii a na Novém Zélandu zdomácněl, není ale považován za invazivní druh.\n\nJedlé kambium může být sbíráno zpracováním kůry stromu. Výsledný produkt může být požíván ihned, nebo může být usušen a uchováván. Jemné nové jehličky mohou být žvýkány nebo použity do hořkého čaje, který má potom větší obsah vitamínu C.\n\nKůra má také své využití ve vydělávání kůže.\n\nVětve jedlovce západního jsou užívány k zachycení a kulinářské přípravě sledích jiker v době jarního tření na jihovýchodní Aljašce. Kromě snadného zachycení přispívají k daleko výraznější chuti. Tato technika byla převzata z tradičních sběračských technik původních obyvatel Aljašky, zejména kmene Tlingitů.\n"}
{"id": "664124", "url": "https://cs.wikipedia.org/wiki?curid=664124", "title": "Jiří Marušák", "text": "Jiří Marušák\n\nJiří Marušák (* 29. listopadu 1975 ve Zlíně) je bývalý český hokejový obránce.\n\nS profesionálním hokejem začínal v rodném Zlíně, kde debutoval v československé nejvyšší lize v sezóně 1992/1993, kdy odehrál v sezóně 3 zápasy, ale po pauze si odbyl o dva roky později obnovený debut v české nejvyšší lize. Ve Zlíně působil do roku 2003 a s týmem dvakrát postoupil do finále playoff a jednou do semifinále.\n\nSezónu 2002/03 začal ve Zlíně, ale po odehrání 44 zápasů odešel posílit finský tým Tappara Tampere, se kterým vybojoval titul mistra SM-liigy. Po sezóně podepsal jednoletou smlouvu s ruským týmem Metallurg Novokuzněck, se kterým v sezóně 2003/04 postoupil do playoff. V jeho finále Metallurg podlehl týmu Avangard Omsk 2:3 na zápasy. S týmem prodloužil smlouvu i do následujícího ročníku, ve kterém odehrál 54 zápasů. V následující sezóně přestoupil do SKA Petrohrad, v následujícím roce sice s SKA prodloužil smlouvu, ale za 4 měsíce byl zařazen na transfer listinu a odešel zpět do mateřského Zlína. Na konci října ale uplatnil dohodu, podle níž mohl odejít v případě lukrativní nabídky ze zahraničí. Ta přišla od ruského týmu HC CSKA Moskva. Tam se dohodl na spolupráci až do konce sezóny, ale nakonec odehrál pouhých devět zápasů a poté odešel do švédské nejvyšší ligy do Djurgårdens IF Hockey. Na začátku další sezóny 2007/08 začal vypomáhat týmu HC Vítkovice Steel, ale po 13 zápasech se vrátil zpět do týmu Djurgårdens, kde dohrál sezónu.\n\nPoté se rozhodl pro návrat do vlasti. Podepsal smlouvu s nováčkem extraligy BK Mladá Boleslav, po 21 zápasech sezóny 2008/09 znovu odešel do Ruska do nové zavedené KHL. Stal se hráčem HC MVD Balašicha, kterému se ale nepodařilo postoupit, když skončil na pátém místě Tarasovovy divize. V létě se vrátil do Metallurgu Novokuzněck, kde v minulosti působil, a odehrál v něm celou sezónu 2009/10. Tým skončil na posledním místě.\n\nV roce 2010 se vrátil zpět do týmu BK Mladá Boleslav. Protože ve stejné době odešel z Mladé Boleslavi Richard Král, stal se po něm kapitánem týmu. Tím zůstal až do 9. prosince 2011, kdy se hlavní trenér Miloš Holaň rozhodl ke změně na pozici kapitána, Marušáka nahradil Tomáš Divíšek. Mladá Boleslav v této sezóně doplatila na špatné zaregistrování hráčů a přišla v tabulce o 22 bodů.\n\nNa začátku následujícího ročníku 2011/12 stihl odehrát za Mladou Boleslav čtyři zápasy, poté byl poslán na hostování do konce sezóny do HC Plzeň 1929. Plzeň postoupila až do semifinále playoff. Marušák vedení mužstva svými výkony zaujal a to s ním tak uzavřelo jednoletý kontrakt.\n\n\n\n"}
{"id": "664128", "url": "https://cs.wikipedia.org/wiki?curid=664128", "title": "Rudolf Procházka (voják)", "text": "Rudolf Procházka (voják)\n\nRudolf Procházka (10. dubna 1913 – 11. dubna 1973) byl český velitel partyzánského oddílu Prokop Holý.\n\nProcházka se narodil v roce 1913 v dělnické rodině. Vyrůstal v Nedvědici u Pernštejna. Od roku 1933 působil v KSČ. O rok později byl poprvé stíhán policií za provolávání podvratných hesel. Roku 1937 chtěl odejít do Španělska bojovat proti Francovi, avšak ještě než opustil republiku, byl zadržen policií. V roce 1939 po obsazení Československa Němci odešel do Polska. Po porážce polské armády odešel na východ, kde se ujal jako řidič oblastního sekretáře komunistické strany. V roce 1941, kdy byl Němci napaden Sovětský svaz, se musel opět přesunout. Tentokrát byl společně s evakuačním transportem odvezen do Stalingradské oblasti.\n\nNa podzim roku 1941 vstoupil do Rudé armády. Po projití vojenské školy v Kujbyševě a Moskvě a výsadkářským a partyzánským kurzem bylo rozhodnuto o jeho vyslání na Moravu, kde mu byl svěřen úkol organizovat partyzánský odboj.\n\nVysazen byl 10. září 1943 nedaleko Varšavy. Po kontaktu s místní partyzánskou jednotkou se přesunul na Moravu, do Brna. Poté co se mu v Brně nepodařilo navázat kontakt s odbojem, přemístil se na rodné Nedvědicko. 9 měsíců vysílal z vysílačky umístěné v Albrechticích u Rozsoch. Avšak tu po zátahu gestapa 15. července 1944 ztratil.\n\nPoté se rozhodl o rozšíření odbojového spojení mimo Bystřicko. Přes Škodovy závody v Adamově se dostal do Brna. Tu získal například spojení s podzemním odbojem ve Škodovce a Zbrojovce.\n\nČlenové Prokopa Holého se také angažovali v destrukční činnosti. Například 14. července 1944 vyřadili trať u maloměřické cementárny na plných 7 hodin. Partyzánský oddíl pod Procházkovým velením uskutečnil celkem 54 partyzánských akcí.\n\nV květnových dnech se Procházka ujal formování bezpečnostních jednotek. Po únoru 1948 se stal náčelníkem osobní ochrany předsedy KSČ a prezidenta ČSR Klementa Gottwalda. Rudolf Procházka zemřel 11. dubna 1973.\n\n"}
{"id": "664129", "url": "https://cs.wikipedia.org/wiki?curid=664129", "title": "Funiculì, Funiculà", "text": "Funiculì, Funiculà\n\n\"Funiculì, Funiculà\" (velmi těžko přeložitelné, česky něco jako \"Lanovkou\") je proslulá neapolská píseň. Složil jí roku 1880 italský skladatel Luigi Denza (1846-1922) na slova novináře a básníka Peppina Turca (1846–1907) u příležitosti otevření první pozemní lanové dráhy (italsky \"la funicolare\") na Vesuv dne 6. května téhož roku.\n\nPíseň je napsána v neapolštině, poprvé zazněla v hotelu Quisiana v Castellammare di Stabia a měla obrovský úspěch. Proto byla v tomtéž roce uvedena na festivalu neapolských písní \"La Festa di Piedigrotta\" (festival se konal od roku 1839 do roku 1982 a byl znovu obnoven v roce 2007), získala zde první cenu a je považována za píseň, která je na počátku světové proslulosti neapolských písní. Vypráví se v ní o tom, jak snadná je cesta lanovkou na vrchol hory, a zpěvák se v ní obrací ke své dívce s prosbou, aby tam s ním vyjela a vzala si ho za muže.\n\nŠest let poté, co byla píseň složena, se s ní za svého pobytu v Itálii seznámil německý skladatel Richard Strauss. Protože se domníval, že jde o neapolskou lidovou píseň, zakomponoval jí do své symfonické básně \"Aus Italien\" (1886, Z Itálie). Denza se pak se Straussem soudil a spor o autorská práva vyhrál, takže Strauss byl nucen Denzovi platit pokaždé, když byla skladba hrána.\n\nPíseň má dodnes ve svém repertoáru mnoho italských tenorů (Mario Lanza, Benjamino Gigli, Luciano Pavarotti a další), nazpíval jí ale například také Muslim Magomajev.\nAieressera, oì Nanninè, me ne sagliette,\ntu saie addò tu saie addò\nAddò 'stu core 'ngrato cchiù dispietto\nFarme nun pò!\nAddò lo fuoco coce, ma si fuie\nte lassa sta!\nE nun te corre appriesso, nun te struie\nsulo a guardà.\n\nNè, jamme da la terra a la montagna! no passo nc'è!\nSe vede Francia, Proceta e la Spagna...\nIo veco a tte!\nTirato co la fune, diritto 'nfatto,\n'ncielo se va.\nSe va comm' 'à lu viento a l'intrasatto, guè, saglie sà!\n\nSe n' 'è sagliuta, oì Nè, se n' 'è sagliuta, la capa già!\nÈ gghiuta, pò è turnata, pò è venuta,\nsta sempe ccà!\nLa capa vota, vota, attuorno, attuorno,\nattuorno a tte!\nSto core canta sempe\nnu taluorno\nSposamme, oì Nè!\n\n"}
{"id": "664131", "url": "https://cs.wikipedia.org/wiki?curid=664131", "title": "Spojený ústav jaderných výzkumů v Dubně", "text": "Spojený ústav jaderných výzkumů v Dubně\n\nSpojený ústav jaderných výzkumů (SÚJV, rusky: Объединённый институт ядерных исследований, ОИЯИ) v Dubně u Moskvy je mezinárodní výzkumné centrum zabývající se jadernou fyzikou a jinými fyzikálními obory. Ústav zaměstnává dohromady 5500 lidí, vědců zde pracuje 1200 – tisícovka z tohoto počtu jsou doktorandi z 18 členských států. Těmito členskými státy jsou: Arménie, Ázerbájdžán, Bělorusko, Bulharsko, Čína , Kuba, Česko, Gruzie, Kazachstán, Moldávie, Mongolsko, Severní Korea, Polsko, Rumunsko, Rusko, Slovensko, Ukrajina, Uzbekistán a Vietnam. Rovněž zde působí významní vědci z organizací jako je UNESCO, CERN, CLAF a vědci ze států západní Evropy a USA.\nÚstav je rozdělen na osm specializovaných laboratoří:\nDále je součástí institutu univerzitní centrum.\nV těchto laboratořích probíhá výzkum v oborech: Teoretická fyzika, fyzika elementárních částic, relativistická jaderná fyzika, fyzika těžkých iontů, fyzika nízkých a středních energií, neutronová fyzika, fyzika kondenzovaných hmot, radiační biologie, počítačové sítě a vzdělávací programy výpočetní fyziky.\n\nInstitut je vybaven částicovým urychlovačem o energii 7 GeV, třemi izochronními cyklotrony o energiích 120, 145 a 650 MeV, fázotronem (680 MeV) a synchrofázotronem (4 MeV). V neutronové laboratoři pak pracuje neutronový pulsní reaktor a 19 přidružených zařízení využívajících neutronové paprsky z tohoto reaktoru.\n\nDohoda o založení ústavu byla podepsána 26. května 1946 v Moskvě, u jeho vzniku stáli slavní vědci, například Wang Kan-čchang, významný čínský fyzik, nebo Vladimir Veksler. Ústav vznikl ze dvou institutů sovětské akademie věd – Institutu pro jaderný výzkum a Elektrofyzikální laboratoře. Přestože první výzkumné zařízení bylo vybudováno v Dubně již v roce 1947, teprve se vznikem CERNu v roce 1954 nabyl ústav značného významu, právě jako \"východní protipól CERNu\".\n\nV institutu bylo učiněno více než 40 významných objevů, například:\n\n\nV letech 1956–1959 působil v pozici náměstka ředitele prof. Václav Votruba.\n\nOd roku 1961 se uděluje cena SÚJV za mimořádné objevy v oblasti jaderné fyziky. Prvními držiteli byli profesor Wang Kan-čchang a Vladimir Vekseler, kteří objevili antisigma-minus hyperon, v té době ještě považovaný za elementární částici.\n\n"}
{"id": "664136", "url": "https://cs.wikipedia.org/wiki?curid=664136", "title": "Michalík", "text": "Michalík\n\nPříjmení Michalík nosí více osobností:\n\n"}
{"id": "664140", "url": "https://cs.wikipedia.org/wiki?curid=664140", "title": "Tachár", "text": "Tachár\n\nProvincie Tachár ( , ) je provincie na severu Afghánistánu. Provincie vznikla v roce 1964 rozdělením bývalé provincie Qataghán na Tachár, Kundúz a Baghlán. Hlavními etnickými skupinami obývající tuto provincii jsou Uzbeci, Tádžikové, Paštúni a Hazárové. Nejužívanějším jazykem je Darí Hlavním městem je Taloqán. Do roku 2001 byla provincie součástí území ovládaného Severní aliancí, kde byl 9. září téhož roku spáchán atentát na velitele Ahmada Šáha Masúda.\nV provincii se nachází velké množství solných dolů. V nedávné době bylo objeveny zásoby stříbra a zlata. Dále je provincie známa výrobou koberců.\n"}
{"id": "664142", "url": "https://cs.wikipedia.org/wiki?curid=664142", "title": "Marie Hrušková", "text": "Marie Hrušková\n\nMarie Hrušková (* 1939) je česká spisovatelka, scenáristka a pedagožka.\n\nPo studiu na Pedagogické fakultě a Filozofické fakultě Univerzity Karlovy učila 37 let na různých školách v Praze, z toho od roku 1969 dvacet pět let na Akademickém gymnáziu ve Štěpánské ulici. Tam učila češtině, ruštině a vedla dramatický soubor, pro který také psala programy, například pásmo veršů Jiřího Suchého \"Babeta přišla do Štěpánské\", \"Naše paní B.N.\" nebo \"Ty lásko pozdravena buď\". Učila mimo jiné i scenáristu Petra Jarchovského, režiséra Jana Hřebejka, ekonoma Petra Zahradníka, novináře Jiřího Majstra či spisovatelku Terezu Boučkovou.\n\nVe své tvůrčí činnosti se soustředí především na tematiku památných stromů z historicko-etnologického hlediska, často s regionálním zaměřením. Od konce šedesátých let vydávala články v časopisech (\"Ahoj na sobotu\"), mezi lety 1980–2010 vydala zhruba 30 knih, z nichž mnohé doprovázely ilustrace akademického malíře Jaroslava Turka a v menší míře i fotografie Marie Holečkové.\n\nMarie Hrušková psala od dob studií, proto ji malíř Jaroslav Turek roku 1967 požádal o zpracování textů k jeho kresbám památných stromů. Disertační práce „Památné stromy v ústní lidové slovesnosti a v literatuře“ (1972) předznamenala zaměření jejího dalšího psaní – osudy stromů a vztahy lidí k nim, souvislost s historií naší země i nutnost ochraňovat přírodu se staly hlavními náměty.\n\nZa výtvarné spolupráce s Jaroslavem Turkem vydala roku 1986 brožuru v PNS Praha o výchovném využití památných stromů ve škole, podrobněji se však památnými stromy i historií míst, kde rostou, mohli zabývat oba autoři až v knize vydané nakladatelstvím Sylva Regina v roce 1995 Památné stromy, na kterou navázal II. díl roku 2001. Spolu s Jaroslavem Turkem vydali „What trees remember“ (1998) i českou verzi „Stromy pamatují“ (1999), knihu zajímavou i výtvarným zpracováním.\n\nKnihu „Kult stromů v zemích koruny české“ (2005), v níž autorka souborně přibližuje historii a kořeny našich vztahů ke stromům a doplňuje odborným pohledem předchozí práce o památných stromech, doprovázejí opět kresby Jaroslava Turka. Z dalších prací připomeňme knížky o kraji a lidech žijících na Vysočině pod Železnými horami: „Tam, kde teče Doubravka – díl I. II. III.“ ( 1995- 2004, ve spolupráci s Jaroslavem Turkem a Zdeňkem Sejčkem).\n\nVe spolupráci s fotografkou a nakladatelkou Marií Holečkovou (se kterou už v roce. 2006 vydala „Krajinou řeky Doubravy“), vytvořila roku 2008 první díl publikace „Za památnými stromy Vysočiny“ – kam patří stromy z Pelhřimovska, Jihlavska, Havlíčkobrodska – a roku 2009 díl druhý, kde se píše o Žďársku a Třebíčsku. Na oba díly poskytl kraj Vysočina grant.\n\nZatím poslední z knih o památných stromech v celé naší republice je publikace „Podivuhodné stromy“, která vznikla ve spolupráci s Jaroslavem Michálkem, autorem fotografií. Spoluautory textů o významných stromech v LČR a Vojenských lesích jsou Jiří Křivánek, Pavel Kyzlík a Jiří Stonawski. Knihu vydal v září 2011 Euromedia-Knižní klub.\n\nPro Marii Hruškovou byla vždy důležitá spolupráce s Českým rozhlasem (od roku 1969), v 70. letech mohla příspěvky o památných stromech psát alespoň pro Kolotoč, až roku 1988 byly vysílány krátké dramatizace pověstí o památných stromech v Dominu, spolupráce hlavně s ČRo2 pokračovala i v devadesátých letech minulého století.\n\nV Lyře Pragensis měl r. 1996 premiéru její pořad o památných stromech.\n\nKnihy o stromech se staly podkladem pro televizní pořad „Paměť stromů“ (2003). Na jaře 2001 spolupracovala na scénáři s režisérem a scenáristou Bedřichem Ludvíkem, podílela se na struktuře cyklu, tématech dílů a seznamu obsažených stromů. Dále spolupracovali na fotografické publikaci „Stromy se na nás dívají“ (Fraus 2003) a na knize o seriálu „Paměť stromů“ (MF 2006).\n\nPro děti a jejich rodiče a jako pomoc učitelům nižšího stupně ZŠ při environmentální výchově byla určena knížka „Tajemství starého dubu“ (MF 2007), na které se výtvarně podílela Andrea Sloupová, učitelka na Gymnáziu Heyrovského v Praze 13 (s použitím kreseb stromů zesnulého Jaroslava Turka) – dlouhověkost stromu je názorně ukázána na srovnání staletí života památného dubu a staletí historických změn v životě Českého království a pak i republiky.\n\nČinnost Marie Hruškové kromě vlastního psaní je spojena s častými přednáškami o památných stromech i o literatuře v knihovnách, muzeích, ale hlavně ve školách.\n"}
{"id": "664146", "url": "https://cs.wikipedia.org/wiki?curid=664146", "title": "Žukovského vojenská letecká inženýrská akademie", "text": "Žukovského vojenská letecká inženýrská akademie\n\nŽukovského vojenská letecká inženýrská akademie ( ), od roku 2008 Žukovského a Gagarinova vojenská letecká inženýrská akademie ( ), od konce roku 2009 Vojenské učebně-vědecké středisko vojenského letectva (), je ruská vojenská vysoká škola. Je největší a nejstarší vojenskou vysokou leteckou školou na světě. Na škole studovali všichni sovětští i ruští kosmonauti.\n\nAkademie byla založena 23. listopadu 1920. Zajišťuje přípravu odborníků na technické využití letadel a kosmických lodí a jejich motorů, všechny druhy vybavení letadel, prostředky radioelektronického boje, výzkum přírodních zdrojů země leteckými a kosmickými prostředky.\n\nAkademie sídlí v Moskvě s pobočkami v Moninu, Noginsku a Kašiře. Skládá se z fakult létacích strojů, letecké výzbroje, leteckého vybavení, leteckého radioelektronického vybavení, přípravy zahraničních specialistů a základní přípravy.\n\nZ iniciativy profesora Nikolaje Žukovského byla roku 1919 založena Moskevská letecká technická škola. Výuka zprvu probíhala v budově na ulici Vozněsenského (ulice Rádio), v květnu 1920 dostala budovu bývalé řemeslnické školy v malé kozlovské uličce v centru Moskvy, nedaleko od letiště.\nDne 26. září 1920 Revoluční vojenská rada Republiky v rozkazu č. 1946 rozhodl o reorganizaci Moskevská letecká technické školy v Žukovského institut inženýrů Rudého letectva (). Stanovy institutu Revoluční vojenská rada potvrdila 23. listopadu 1920.\n\nKe dni 9. září 1922 byl institut rozšířen v Žukovského leteckou akademii (). V létě 1923 akademie přesídlila do Petrovského paláce.\n\nDne 17. dubna 1925 byla akademie znova přejmenována na Žukovského vojenskou leteckou akademii DRRA (). Zprvu v akademii existovaly dvě fakulty – inženýrská a služby letectva (velitelská, která existovala do roku 1927 a znovu od roku 1930). Ve 30. letech počet fakult vzrostl na šest.\n\nDo roku 1940 byla akademie jedinou vojenskou leteckou vysokou školou v Sovětském svazu. Připravovali se v ní jak letečtí velitelé, tak specialisté schopní sloužit v armádě i pracovat v průmyslu nebo vědeckých ústavech. V březnu 1940 se vydělily velitelská, navigační a operativní fakulta s kursy zdokonalování velitelského sboru v samostatnou Vojenskou akademii velitelského a navigačního personálu letectva Rudé armády (, později Gagarinova vojenská letecká akademie). Poté na Žukovského akademii studovali pouze inženýři a technici.\n\nS počátkem války do akademie přicházeli studenti technických vysokých škol, což umožnilo zkrátit výuku. Vzniklo učební centrum pro výuku přechodu na nové typy letadel, kterým prošlo v prvních měsících války přes pět tisíc lidí. Od července 1941 do června 1943 byla akademie evakuována do Sverdlovsku.\n\nOd 6. srpna 1946 nosila akademie nový název – Žukovského vojenská letecká inženýrská akademie (). Akademie se rozšiřovala, vznikly radiotechnická fakulta, letecký experimentální oddíl, katedry reaktivních řízené výzbroje, řízených leteckých raket a další. \n\nRoku 1998 při rozsáhlé reorganizaci vojenského vzdělání byla akademie přejmenována na Vojenskou leteckou technickou univerzitu (). Petrovský palác, dlouholeté sídlo a symbol akademie převzalo město Moskva. Roku 2002 se univerzita vrátila k tradičnímu názvu (Žukovského vojenská letecká inženýrská akademie). od 1. září 2008 byla sloučena s Gagarinovou vojenskou leteckou akademií v Žukovského a Gagarinovu vojenskou leteckou akademii (). V roce 2009 pokračovaly reformy, především snižování stavů učitelů, toho roku akademie nepřijímala nové posluchače.\n\nKoncem roku 2009 byla znovu přejmenována, na Vojenské učebně-vědecké středisko vojenského letectva (). \n\nFunkci náčelníka akademie zastávali:\n"}
{"id": "664147", "url": "https://cs.wikipedia.org/wiki?curid=664147", "title": "Světový pohár v orientačním běhu 2008", "text": "Světový pohár v orientačním běhu 2008\n\nSvětový pohár v orientačním běhu v roce 2008 (\"Orienteering World Cup 2008\") je série závodů v orientačním běhu. Tato soutěž je pořádaná každoročně Mezinárodním svazem orientačního běhu (IOF). První oficiální série světového poháru se konala v roce 1986 a poté každý druhý rok až do roku 2004. Od roku 2004 se světový pohár koná každoročně. V roce 2008 bylo na programu 13 bodovaných závodů: v Lotyšsku, Norsku, Česku, Švédsku a Švýcarsku.\n\n\n"}
{"id": "664160", "url": "https://cs.wikipedia.org/wiki?curid=664160", "title": "Kostel svaté Markéty (Westminster)", "text": "Kostel svaté Markéty (Westminster)\n\nAnglikánský kostel sv. Markéty Antiochijské v londýnské čtvrti Westminster je nejznámější kostel tohoto zasvěcení ve Velké Británii. Nachází se na náměstí Parliament Square a je farním kostelem pro Dolní sněmovnu Spojeného království.\n\nPůvodně byl založen ve 12. století benediktiny, poté přestavěný v letech 1486 až 1523. Bylo zde bylo pohřbeno několik osobností, na malém hřbitově při tomto kostele byl do společného hrobu pro zvláště nemajetnou chudinu pohřben také český malíř Václav Hollar. V roce 1661 byly na příkaz krále Karla II. přeneseny na neoznačené místo u kostela ostatky 19 poslanců dříve pohřbených ve Westminsterském opatství.\n"}
{"id": "664165", "url": "https://cs.wikipedia.org/wiki?curid=664165", "title": "Baňatka obecná", "text": "Baňatka obecná\n\nBaňatka obecná (\"Brachythecium rutabulum\") patřící do čeledi baňatkovitých (\"Brachytheciaceae\"), je jeden z nejrozšířenějších mechorostů v České republice. Jedná se o značně variabilní druh se širokou škálou stanovišť.\n\nBaňatka obecná roste v rozsáhlých tmavě zelených až žlutozelených polštářích. Její lodyžky jsou poléhavé, dlouhé do 2 cm, na koncích mohou být vztyčené. Mají nepravidelné keříčkovité větvení. Lístky vyrůstají ve šroubovici, za sucha jsou přiléhavé, ve vlhku šikmě odstávají. Jsou 2 mm až 3 mm dlouhé, široce vejčitého tvaru s pilovitým okrajem. Střední žebro zasahuje přibližně do jedné poloviny lístku. Štět je 20 až 30 mm dlouhý a nese hnědou tobolku, která je vodorovně až převisle postavená. Výtrusů je velké množství a dozrávají v zimě.\n\nV Česku se jedná o velmi rozšířený druh. Který můžeme najít v lesích (např. na tlejícím dřevě, skalách, holé půdě), na loukách i střechách domů. Nachází se jak v nížinách tak ve výše položených oblastech a to do 1500 m n. m.\n\nVe světě ji můžeme najít v jižní části holarktické oblasti, v Austrálii, Oceánii, Střední Americe a v tropické i jižní Africe.\n\n\n\n"}
{"id": "664167", "url": "https://cs.wikipedia.org/wiki?curid=664167", "title": "Kápísá", "text": "Kápísá\n\nProvincie Kápísá ( , ) je afghánská provincie nacházející se v severovýchodní části země. Hlavním městem je Mahmúd-e Ráqí.\nHlavní etnickou skupinou jsou Tádžikové, Paštúni a etnikum označované jako Pašájí. Jsou zde i menší skupinky Hazárú a Núristánců.\nKápísá je především zemědělskou provincií. Hlavním zemědělskou komoditou je šafrán.\n"}
{"id": "664170", "url": "https://cs.wikipedia.org/wiki?curid=664170", "title": "Vilém Aetheling", "text": "Vilém Aetheling\n\nVilém Aetheling (fr. \"Guillaume Adelin\", 5. srpna 1103, Winchester – 25. listopadu 1120) byl normandský vévoda a jediný legitimní syn anglického krále Jindřicha I. Zahynul společně s mnoha syny normandské šlechty při ztroskotání \"Bílé lodi\".\n\nByl synem Jindřicha I. a jeho první ženy Matyldy. Roku 1113 byl zasnouben s Matyldou, dcerou Fulka, hraběte z Anjou a jeho první choti Ermengardy, dědičky Eliáše z Maine. Sňatek, uspořádaný zřejmě roku 1118, či 1119 měl urovnat nepřátelské vztahy mezi otci obou snoubenců, vyhrocené kvůli situaci v Normandii.\n\nV listopadu 1120 se Vilém společně se svým polorodým bratrem Richardem z Lincolnu a mnohými mladými šlechtici během plavby do Anglie utopil. Loď plná rozveselené omladiny posílené vínem v klidném počasí najela na útes a klesla ke dnu. Matyldu zachránilo rozhodnutí zůstat po tchánově boku a plavit se na jiné lodi.\n\nPo Vilémově tragické smrti se ovdovělá Matylda rozhodla pro návrat do klášterního ústraní a král Jindřich se údajně již nikdy neusmál.\n\n"}
{"id": "664178", "url": "https://cs.wikipedia.org/wiki?curid=664178", "title": "Zuára", "text": "Zuára\n\nZuára ( ) je město na severozápadě Libye. Leží přibližně 109 kilometrů na západ od Tripolisu a 60 kilometrů na východ od hranice s Tuniskem.\n\nHlavním náboženstvím obyvatelstva je islám větve Ibádíja.\n"}
{"id": "664179", "url": "https://cs.wikipedia.org/wiki?curid=664179", "title": "Atomový věk", "text": "Atomový věk\n\nAtomový věk je termín, který označuje dobu po roce 1945, kdy došlo ke shození prvních atomových bomb na japonská města Hirošima a Nagasaki, a také pojem, který označuje využití jaderné energie.\n\nV roce 1938 objevili dva němečtí vědci Otto Hahn a Fritz Strassmann, že rozštěpením atomu uranu se uvolňuje energie. Tomuto procesu se říká jaderné štěpení a později byl využit jak k výrobě elektrické energie, tak i ke zhotovení atomové bomby. Atomová bomba je zbraň, která byla v historii použita pouze dvakrát. Funguje na principu štěpení uranu nebo plutonia, nebo na principu syntézy, při které se uvolňuje velké množství energie ve formě tepla, světla, tlakové vlny a smrtícího radioaktivního záření.\n\nÚtok na Hirošimu a Nagasaki byl první atomový výbuch namířený proti civilistům.\n6. srpna 1945 shodil americký bombardér B-29, nesoucí název Enola Gay, atomovou bombu o hmotnosti 4 090 kg zvanou Little Boy na japonské město Hirošima, za účelem kapitulace Japonců a ukončení druhé světové války.\nPři této explozi, jejíž síla se dá přirovnat k výbuchu 20 000 tun TNT, bylo usmrceno na 70 000 lidí. Někteří z nich se vypařili, jelikož teplota terénu v místě výbuchu překonala 9 000 °C. Tlaková vlna byla tak obrovská, že mnohým obětem strhal výbuch a žár oděv i kůži a ještě do vzdálenosti tří kilometrů utrpěli lidé obrovské popáleniny.\nTři dny poté byla shozena další atomová bomba na japonské město Nagasaki. Druhá bomba, nesoucí název Fat Man, byla svržena z letounu Bockscar a zabila na 40 000 lidí.\nCelkový počet lidí, kteří zemřeli bezprostředně při výbuchu nebo na následky radiace, se pohybuje okolo 200 000.\nObyvatelé Hirošimy si každoročně připomínají tuto událost v \"Mírovém městě\", kde byly na památku ponechány zdevastované budovy v původním stavu.\n\nPojem hibakuša je japonský výraz (v překladu znamená \"explozí postižená osoba\"), který označuje osoby přeživší atomové bombardování. Velmi často docházelo k jejich diskriminaci, jelikož byli znetvoření a trpěli chorobami spojenými s ozařováním (leukemie, rakovina). K roku 2005 bylo v Japonsku okolo 266 000 žijících hibakušů.\n\nV roce 1945 se na světě vyskytovaly pouze tři jaderné zbraně. Do roku 1962 se počet zbraní zvedl asi na 2 000 a do roku 1990 bylo na světě již 25 000 jaderných náloží. Z celkového počtu 25 000 jaderných zbraní vlastnily 98 % všech těchto zbraní Spojené státy a SSSR. Zbylá 2 % vlastnily Velká Británie, Indie, Čína a Francie.\n29. srpna 1949 otestoval svoji první atomovou bombu SSSR u Semipalatinsku v Kazachstánu. \nRoku 1952 otestovala svoji první atomovou bombu Velká Británie, roku 1960 následovala Francie a roku 1964 Čína.\n\nJako první začali provádět jaderné testy (princip jaderného výbuchu) Spojené státy americké. Následně se během padesátých a šedesátých let přidaly ostatní jaderné velmoci. Testy se prováděli zpočátku v atmosféře. Jen USA i SSSR provedly v atmosféře celkem přes 200 jaderných testů. Ostatní testy se prováděly jako podzemní výbuchy. Mezi počet jaderných výbuchů se musí počítat i testy vodíkových bomb, které jsou mnohem ničivější, přesto jejich základním spouštěcím mechanismem je jaderný výbuch.\n\nRozdělení počtu jaderných výbuchů podle států:\n\nCelkový počet jaderných testů od roku 1945 do roku 1998 je 2053.\n\nV roce 1954 byla v Sovětském svazu uvedena do provozu první jaderná elektrárna na světě. Obninsk.\n\nDnes je po celém světě v provozu asi 400 jaderných elektráren, které produkují asi 15 % celkové světové produkce energie. \n\nProtesty proti jaderným zbraním začaly v 50. letech minulého století, kdy si lidé uvědomili, že ničivá síla jaderných zbraní je tak obrovská, že jadernou válku by nikdo nepřežil. A tak lidé na celém světě začali na protijaderných demonstracích nosit mírové odznaky. První mírový odznak vyrobil Eric Austen pro kampaň za jaderné odzbrojení, která se konala 17. února 1958 ve Westminsteru.\n\nKe konci 80. let minulého století začaly obě velmoci (SSSR a USA) s odzbrojováním. Dohodly se na snížení počtu jaderných zbraní. Roku 1987 se sovětský prezident Michail Sergejevič Gorbačov a americký prezident Ronald Reagan dohodli na likvidaci jaderných střel středního doletu. V roce 1993 došlo k podepsání smlouvy Georgem Bushem a Borisem Jelcinem. Podle smlouvy se měly snížit jaderné arzenály obou zemí na dvě třetiny do deseti let.\n\n\n\n"}
{"id": "664185", "url": "https://cs.wikipedia.org/wiki?curid=664185", "title": "Julie von Hauke", "text": "Julie von Hauke\n\nJulie Teresa von Hauke (plným německým jménem Julia Teresa Salomea Hauke, 12. listopadu 1825, Varšava – 19. září 1895, zámek Heiligenberg) byla manželka Alexandra Hesensko-Darmstadtského (1823-1888), matka knížete Alexandra I. Bulharského a předek královských rodin Španělska a Velké Británie.\n\nNarodila se jako dcera hraběte \"Hanse Moritze von Hauke\" (1775–1830) a jeho manželky \"Sophie\" (rozené \"Lafontaine\"). Její otec byl profesionální německý voják, který bojoval v Napoleonově vojsku v Rakousku, Itálii, Německu a Španělsku. Později přešel pod jinou vlajku a spojil se s Rusy. Car Mikuláš I. uznal jeho zásluhy a vyslal ho jako svého legáta na ministerstvo války do Kongresového Polska, povýšiv ho současně do šlechtického stavu na hraběte.\n\nZa revoluce v roce 1830 v Polsku, během povstání polských kadetů, velkokníže Konstantin Pavlovič, polský vicekrál \"de facto\", nařídil ústup, ale hrabě Hauke zemřel, byv zasažen na varšavské ulici výstřelem nějakého kadeta. Jeho manželka zemřela záhy po něm a jejich děti zůstaly pod poručnictví cara.\n\nSloužila jako dvorní dáma carevny Marie Alexandrovny, manželky cara Alexandra II. a sestry prince Alexandra Hesensko-Darmstadtského, do něhož se zamilovala při jeho návštěvě u sestry. Car nesouhlasil s vztahem svého švagra s touto obyčejnou dvorní dámou (třebaže jeho původ, stejně jako původ carevny, byl spojen se skandálem - jejich biologickým otcem nebyl manžel jejich matky Vilemíny Bádenské Ludvík II. Hesenský, ale její milenec, baron August Ludwig von Senarclens-Grancy; Ludvík však obě děti ve snaze zabránit skandálu uznal za svoje) - bylo nepředstavitelné, že by osoba blízká carské rodině vstoupila v manželství s obyčejnou hraběnkou. Gothajský almanach, soubor genealogických příruček evropských panovnických a šlechtických rodů, byl v tomto směru (tj. ohledně charakteru manželských svazků) zcela nesmlouvavý. Alexandr odjel do Anglie ujasnit si svou budoucnosti a vrátil se do Ruska rozhodnut: s Julií utekli do Breslau v dolním Slezsku, kde v 28. října roku 1851 uzavřeli manželství.\nManželství bylo ovšem považováno za morganatické, neboť Julie nebyla rovného postavení se svým manželem. Proto byly jejich děti vyloučeny z následnictví hessensko-darmstadtského trůnu a dostaly jméno po své matce, již bratr jejího manžela, velkovévoda Ludvík III. Hesensko-Darmstadtský, jmenoval roku 1851 hraběnkou z Battenbergu, v roce 1858 ji pak povýšil na dědičnou princeznu z Battenbergu. Děti Julie a Alexandra byly rovněž povýšeny na prince; tak se jméno Battenberg stalo součástí hessenského panovnického domu.\n\nV roce 1875 konvertovala od katolictví k luteránství.\n\nZ manželství vzešlo pět dětí, které zdědily titul a jméno po své matce:\n\nPřes všechny výše uvedené skandály byla rodina Battenbergů akceptována evropskou šlechtou a její příslušníci se včlenili do nejvýznamnějších evropských panovnických domů. Mezi potomky rodiny náleželi a náleží např.:\n\nNejstarší syn Alexandra a Julie, Ludvík z Battenbergu, který se oženil s vnučkou britské královny Viktorie, si za 1. světové války v důsledku protiněmeckých nálad ve veřejnosti změnil jméno na jeho anglickou podobu Mountbatten, stejně jako jeho vnuci, princ Henri a princezna Beatrix.\n"}
{"id": "664190", "url": "https://cs.wikipedia.org/wiki?curid=664190", "title": "Kábul (provincie)", "text": "Kábul (provincie)\n\nProvincie Kábul ( , ) je provincie nacházející se na východě Afghánistánu. Hlavním městem je Kábul.\n\nPrvní osídlení zde bylo už před 3 000 lety. Kábul byl centrem zoroastrizmu a později také buddhismu. V 7. století dobyli Kábul Arabové. V roce 1002 pak také Mahmúd z Ghazny. V roce 1700 Ahmad Šáh Durrání připojil Kábul ke své říši. V průběhu 19. století byla provincie několikrát obsazena Brity. V roce 1979 obsadily provincii sovětská vojska. V roce 1996 obsadil provincii i hlavní město Tálibán. V roce 2001 byl Kábul obsazen americkou armádou.\n"}
{"id": "664192", "url": "https://cs.wikipedia.org/wiki?curid=664192", "title": "Crow (hudební skupina)", "text": "Crow (hudební skupina)\n\nCrow je americká hard a blues rocková skupina. Nejsilnější období této skupiny bylo v letech 1967-1972. Skupinu nejvíce proslavila skladba \"\"Evil Woman (Don’t Play Your Games With Me)\"\", kterou později nahráli Black Sabbath na jejich debutovém albu.\n\n"}
{"id": "664194", "url": "https://cs.wikipedia.org/wiki?curid=664194", "title": "Okres Encs", "text": "Okres Encs\n\nOkres Encs ( Encsi járás) je okres v severovýchodním Maďarsku v župě Borsod-Abaúj-Zemplén. Rozloha okresu je 379,09 km² a žije v něm zhruba 21 562 obyvatel. Jeho správním centrem je město Encs.\n\nJihovýchodní částí okresu protéká řeka Hernád. Ve směru od jihozápadu k severovýchodu prochází okresem hlavní silnice č.3/E71 a souběžně s ní i železniční trať.\n\nSousedními okresy jsou: Abaúj-Hegyköz na východě, Sziksó na jihozápadě a Edelény na západě. Na severu pak hraničí se Slovenskem, s okresem Košice-okolí.\n"}
{"id": "664195", "url": "https://cs.wikipedia.org/wiki?curid=664195", "title": "Bread", "text": "Bread\n\nBread byla kalifornská soft rocková skupina z Los Angeles. Skupina měla 13 hitů v Billboard Hot 100 mezi lety 1970 a 1977.\n"}
{"id": "664199", "url": "https://cs.wikipedia.org/wiki?curid=664199", "title": "Archaeothyris", "text": "Archaeothyris\n\nArchaeothyris je považován za nejstaršího známého savcovitého plaza, velmi podobného druhu Hylonomus. Objeven byl ve východní Kanadě, konkrétně v dnešním Novém Skotsku, které bylo v té době obklopeno bažinami. Reprezentuje jej pouze neúplná lebka a kostra, nalezené na zkamenělém kmeni stromu. Tyto nálezy se řadí do období karbonu.\nDíky protáhlé lebce s úzkým čenichem a velkými očnicemi připomínal spíše ještěra než savce. Od hlavy k ocasu měřil kolem 50 centimetrů. Zuby \"Archaeothyrise\" byly špičaté, kolíkovité a jejich délka byla značně rozmanitá. Byly přizpůsobeny k drcení krunýřů brouků a jiného hmyzu, který byl v teplých a vlhkých lesích, kde žil, velmi hojný.\nTypickým znakem \"Archaeothyrise\" byly otvory za očnicemi, které pravděpodobně sloužily k úponům žvýkacích svalů. Právě přítomnost těchto otvorů, vyskytujících se u všech savců, dokazuje, že se skutečně jedná o plaza savcovitého.\n\n"}
{"id": "664200", "url": "https://cs.wikipedia.org/wiki?curid=664200", "title": "Seznam fotografek", "text": "Seznam fotografek\n\nToto je seznam významných světových fotografek.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "664201", "url": "https://cs.wikipedia.org/wiki?curid=664201", "title": "Clear Light", "text": "Clear Light\n\nClear Light byla psychedelicky rocková skupina, založená v roce 1966 v Los Angeles v Kalifornii. Producenta skupině dělal Paul A. Rothchild, ten, mimo Clear Light, spolupracoval i se skupinou The Doors a dalšími významnými skupinami.\n\n\n"}
{"id": "664202", "url": "https://cs.wikipedia.org/wiki?curid=664202", "title": "Ghór", "text": "Ghór\n\nGhór ( , ) je provincie ležící v centrální části Afghánistánu. Majoritním etnikem jsou Tádžikové. Hlavním městem je Čaghčarán. Název provincie je odvozen od středoperského výrazu \"gar\" což znamená hora.\n"}
{"id": "664205", "url": "https://cs.wikipedia.org/wiki?curid=664205", "title": "Clear Light (album)", "text": "Clear Light (album)\n\nClear Light je debutové, eponymní a jediné album americké psychedelicky rockové skupiny Clear Light, vydané na podzim roku 1967.\n\n\n"}
{"id": "664206", "url": "https://cs.wikipedia.org/wiki?curid=664206", "title": "Oligofrenie", "text": "Oligofrenie\n\nOligofrenie je porucha intelektu projevující se jeho nevratným snížením. Je vrozená, nebo způsobená organickým poškozením mozkové tkáně nebo příslušných buněk před a během početí, nebo během vývoje plodu. Česky se tato porucha nazývá slabomyslnost. V psychologických a psychiatrických diagnózách se již příliš nepoužívá a bývá nahrazována pojmem mentální retardace.\n\nPříčiny jsou rozlišovány na tzv. primární faktory (dědičnost) a sekundární. Mezi nejčastější příčiny vzniku pak kromě dědičnosti patří ozáření vajíčka, spermie nebo plodu rentgenovými paprsky nebo tvrdým zářením, krvácení, záněty či infekcemi matky během těhotenství, neslučitelnosti Rh faktorů matky a plodu, nedostatek kyslíku (nejčastěji v průběhu porodu) a jiné. Příčinou bývá také mechanické poškození mozkové tkáně před a během porodu. Za oligofrenii se též považuje poškození vzniklé v prvních dvou letech života, které je často jen těžko možné odlišit od dřívějších vlivů; hlavní charakteristikou je to, že intelektový vývoj dítěte probíhá již od raných fází jinou formou v důsledku nižší inteligence.\n\nDříve se používaly tři stupně oligofrenie:\n\nHraniční pásmo mezi oligofrenií a nižší normou inteligence se nazývá slaboduchost, definované jako mírná duševní zaostalost (IQ 68-85), případně od zanedbání správné výchovy, které může mít za důsledek snížení intelektového výkonu bez organického poškození mozku.\n\nV dnešní době se výše uvedená stádia nepoužívají a jsou nahrazovány pojmy lehká, střední, těžká a hluboká mentální retardace, odlišují se mírně i hodnoty udávaného inteligenčního kvocientu (IQ) a samotné IQ není jediným a hlavním kritériem – důležitější je schopnost daného člověka samostatného života. Samotný pojem oligofrenie pak bývá nahrazován pojmy mentální retardace, v případě slabších forem pak mentální deficit.\n\n"}
{"id": "664214", "url": "https://cs.wikipedia.org/wiki?curid=664214", "title": "Československá hokejová reprezentace v sezóně 1967/1968", "text": "Československá hokejová reprezentace v sezóně 1967/1968\n\n Československo – Rumunsko 11:0 (2:0, 3:0, 6:0)\n\n5. srpna 1967 – Ga-Pa\nBranky Československa: 3x Jozef Golonka, 2x Jaroslav Jiřík, Jan Suchý, František Tikal, Jaroslav Holík, Jiří Holík, Stanislav Prýl, Jan Hrbatý\nBranky Rumunska: nikdo\n\n26. listopadu 1967 – Praha\nBranky Československa: 41:56 Bavor \nBranky Švédska: 1:57 Öberg, 7:14 Wickberg, 30:05 Pettersson, 51:37 Wickberg, 59:09 Wickberg.\nRozhodčí: Isotalo, Sillankorva (FIN)\nVyloučení: 1:2\n\nČSSR: Vladimír Nadrchal – František Tikal, Josef Horešovský, Jan Suchý, František Pospíšil, Masopust, Machač – Havel, Golonka, Jiřík – Klapáč, Holík, Bavor – Ševčík, Nedomanský, Cvach.\n\nŠvédsko: Leif Holmqvist – Stolz, N. Johansson, Nordlander, Milton, Svedberg, Abrahamsson – Palmqvist, Bengtsson, Öberg – Pettersson, Wickberg, Lundström – Hammarström, Hedlund, Granholm.\n\n28. listopadu 1967 – Praha\nBranky Československa: 7. Jan Havel, 14. David Volek, 28. Hejma, 29. Jan Suchý, 39. Jaroslav Jiřík, 41. Jan Suchý, 50. Jaroslav Jiřík, 60. Jan Hrbatý \nBranky Švédska: 29. a 48. Lundström.\nRozhodčí: Isotalo, Sillankorva (FIN)\n\nČSSR: Lacký – Josef Horešovský, František Tikal, Jan Suchý, Karel Masopust (František Pospíšil) – Havel, Golonka, Jiřík – Hrbatý, Kochta, Augusta – Svoboda, Hejma, Volek.\n\nŠvédsko: Olsson – Stoltz, Nils Johansson, Milton, Nordlander, Svedberg, Abrahamsson – Palmqvist, Bengtsson, Öberg – Pettersson, Wickberg, Lundström – Lars Nilsson, Nygren, Lindberg.\n\n31. ledna 1968 – Praha \nBranky Československa: 44. Hejma, 48. Jaroslav Jiřík \nBranky Kanady: 52. Dineen.\nRozhodčí: Tegner, Boström (SWE)\n\nČSSR: Vladimír Dzurilla – Jan Suchý, Josef Horešovský, Oldřich Machač, František Pospíšil, Karel Masopust – Ševčík, Golonka, Jiřík – Havel, Hejma, Jiří Holík – Hrbatý, Kochta, Černý – Nedomanský, Klapáč.\n\nKanada: Stephenson (Broderick) – O’Malley, McKenzie, Glennie, Johnston – Dineen, Cadieux, Huck – Hargreaves, Bourbonnais, McMillan – O’Shea, H. Pinder, G. Pinder – Mott, Monteith.\n\n1. února 1968 – Praha\nBranky Československa: 10. Jiří Holík, 20. Jan Havel \nBranky Kanady: 23., 32. a ? Monteith, 3. G. Pinder.\nRozhodčí: Tegner, Boström (SWE)\n\nČSSR: Vladimír Dzurilla – Jan Suchý, Josef Horešovský, Oldřich Machač, František Pospíšil – Ševčík, Golonka, Jiřík – Havel, Hejma, Černý – Klapáč, Nedomanský, Jiří Holík.\n\nKanada: Broderick – O’Malley, Johnston, McKanzie, Glennie, Hargreaves – McMillan, O’Shea, Bourbonnais – Cadieux, Huck, Mott – Monteith, Dineen, H. Pinder – G. Pinder.\n\n20. února 1968 – Landshut\nBranky Československa: 15. Karel Masopust, 27. Václav Nedomanský, 34. a 39. Karel Masopust, 42. a 45. Jozef Golonka, 47. a 52. Jan Havel, 59. Václav Nedomanský, 60. Josef Černý\nBranky SRN: nikdo\nRozhodčí: Brenzikofer, Braun (SUI)\n\n\n"}
{"id": "664216", "url": "https://cs.wikipedia.org/wiki?curid=664216", "title": "Doug Mohns", "text": "Doug Mohns\n\nDouglas Allen „Diesel“ Mohns (13. prosince 1933 v Capreolu, Ontario − 7. února 2014) byl kanadský hokejový útočník.\n\nS juniorským hokejem začal v lize OHA v týmu Barrie Flyers kde strávil tři sezóny 1950/53 ve kterých pomohl dvakrát vybojovat Memorial Cup. V NHL začal hrát od roku 1953 v týmu Boston Bruins kde se stal univerzálním kmenovým hráčem a za tým odehrál 11 sezón než byl 8. června 1964 vyměněn do týmu Chicago Blackhawks za Reggieho Fleminga a Aba McDonalda. Za Chicago odehrál sedm sezón a v sezóně 1966/67 nasbíral nejvíce bodů za jednu sezónu ze své kariéry. V průběhu sezóny 1970/71 ho získal tým Minnesota North Stars kde v týmu odehrál tři sezóny. Během jeho času v Minnesotě kdy v roce 1972 naposledy zúčastnil NHL All-Star Game. Sezónu 1973/74 strávil v týmu Atlanta Flames kde odehrál 28 zápasů. Poslední sezónu v kariéře odehrál v sezóně 1974/75 v novém založeném týmu Washington Capitals kde se stal prvním kapitánem a po 22 sezónách v NHL v roce 1975 ve věku 42 let kdy ukončil hokejovou kariéru.\n\n\n\n"}
{"id": "664220", "url": "https://cs.wikipedia.org/wiki?curid=664220", "title": "Bengálská kočka", "text": "Bengálská kočka\n\nBengálská kočka patří mezi plemena kočky domácí. Toto plemeno připomíná divokou kočkovitou šelmu druhu kočka bengálská svým vzhledem, nikoliv povahou.\n\nPlemeno je uznáno většinou velkých chovatelských organizací (např. TICA, FIFe). Výjimkou je převážně severoamerická CFA, která neuznává hybridní plemena.\n\nBengálská kočka vznikla zkřížením kočky domácí a divoké kočky bengálské. O první šlechtění tohoto plemene se pokusili američtí genetikové ve 20. stol, a to proto, že u divokých koček byla zjištěna nepřítomnost genu kočičí leukemie. I přes jejich snahu se jim však křížení nedařilo, kocouři byli neplodní a koťata prvního vrhu se nedala ochočit.\n\nV roce 1963 se o další pokus zkřížení tohoto plemene a vyšlechtění bengálské kočky pokusila Američanka Jean Mill, zvolila metodu křížení divokých koček (samiček) s domestikovanými kocoury. Přese všechny problémy byla čtvrtá generace původních koček uznána některými asociacemi a i největší evropská felinologická asociace FIFe bengálské kočky uznala v roce 1998.\n\nDo České republiky bylo toto plemeno dovezeno až v roce 1994 a je i nadále velmi vzácné. Ať už pro svůj původ, divoký vzhled nebo cenu koťat, která se pohybuje od cca 20 do 40 tisíc Kč.\n\nJeště dnes se pro svou specifickou imunitu vůči kočičí leukémii zkoumají jedinci v národním institutu pro výzkum rakoviny.\n\nBengálské kočky mohou vážit až 10 kg. Jejich tělo je mohutné, svalnaté s těžkými kostmi. Tvar jejich těla je aerodynamický:\nTrup je velký a svalnatý. Hlava poměrně malá, oblá a charakteristická pro toto plemeno svým divokým vzhledem. Na obličeji má značení, uši jsou spíše malé se zaoblenými boltci, čenich široký. Velmi výrazné jsou také její velké oči zelené či zlaté barvy mandlového tvaru. Ocas je střední délky, na konci vždy černě zbarvený. Zadní nohy jsou delší a silnější než přední, je to jedna z věcí, co jim zbyla po divoké kočce bengálské a dodává jim sílu a rychlost.\n\n\nŽádoucí znak na srsti je tzv. \"glitter\" – zlatavý odlesk srsti.\n\nI když se bengálská kočka velmi podobá divoké kočce bengálské, její povaha není agresivní či divoká, spíše aktivní a temperamentní. Mají velmi silný mateřský a lovecký pud, proto není překvapením, že nejlepší hrou je pro ně lov. Snesou se i s jinými kočkami nebo psy, s hlodavci či ptáky se soužití nedoporučuje, přece jen je to šelma. Tyto kočky vyžadují pozornost a dají se i vycvičit, proto se toto plemeno doporučuje zkušeným chovatelům. Potřebují pozornost, větší prostor a velký škrábací kůl.\n\nBengálská kočka nevydává zvuk jako obyčejná kočka domácí. Namísto \"mňoukání\" vydává chraplavý zvuk podobný vyštěknutí. Také jako jedna z mála koček má bengálská kočka ráda vodu.\n\nToto plemeno se považuje za jedinečné díky imunitě vůči kočičí leukémii. Jinak netrpí dědičnými vadami, ale může se objevit oční zákal nebo srdeční problémy, vše záleží na prostředí, ve kterém byly kočky odchovány a na rodičích kotěte.\n\nDoporučené a vhodné je testovat jedince minimálně na HCM a PKD (onemocnění srdce a ledvin). \n\n"}
{"id": "664224", "url": "https://cs.wikipedia.org/wiki?curid=664224", "title": "Rolls-Royce Silver Cloud", "text": "Rolls-Royce Silver Cloud\n\nRolls-Royce Silver Cloud byl první Rolls-Royce jehož karoserie se vyráběla přímo v továrně. Vůz si však ponechával samostatné šasi, poněvadž společnost dospěla k závěru, že na rozdíl od většiny konkurenčních vozů se samonosnou konstrukcí si její zákazníci mohou přát speciální karoserii a to se jim musí umožnit bez složité přestavby.\n\nZnamenalo to také, že se šasi dalo použít i pro jiné projekty v rámci společnosti Rolls-Royce, z nichž možná nejcennější byl krásný Bentley Continental S, představený roku 1955. Toto šasi bylo také základem konvenčnějších Bentleyů včetně limuzín S1 a S2. Díky tomu, že úspěšný exportní program vynesl firmě Rolls-Royce značné finanční prostředky, mohl šéfkonstruktér Harry Grylls zadat projekt Cloudu jako úplně nový vůz s ocelovou karoserií a typicky vysokou úrovní luxusu.\n\nNový vůz byl ohlášen v dubnu 1955 a původně měl šestiválcový motor s objemem 4887cm3 a sacími ventily umístěnými nad výfukovými. Byl to motor, který původně poháněl modely Bentley Mk VI a Rolls-Royce Silver Dawn.\n\nVůz zachovával tradiční vnitřní vybavení s dýhovanou přístrojovou deskou a hlubokými koženými sedadly. Další luxusní dodatky zahrnovaly jako standard automatickou převodovku GM Hydramatic, na zvláštní objednávku pak posilovač řízení a klimatizaci.\n\nS karoserií z tlustého plechu a délkou 5,4 m byl Cloud impozantní a těžký vůz, takže šestiválcový motor vzdor svému hladkému a kultivovanému chodu nebyl dost silný na to, aby tento vůz poháněl bez velké námahy.\n\nTo se napravilo roku 1959, když byl zaveden Silver Cloud II s Novým vidlicovým osmiválcem Rolls-Royce, který měl původně 6,2 litrů. Inženýři zvolili tuto jednotku místo 7litrového řadového osmiválce proto, že řadový motor by byl dál zbytečně zvětšil délku vozu.\nNový motor změnil charakter Cloudu. Zůstával vznešeně klidný a svrchovaně rafinovaný, byl však nyní schopen v naprostém poklidu jet vysokou rychlostí. Jako vždycky odmítala firma Rolls-Royce uvést výstupní výkon motoru, odhady uváděly výkon 149kW, což bylo víc než postačující ve srovnání s předchozím šestiválcem, který dával něco kolem 112kW. Osmiválec také měl hospodárnější spotřebu paliva, i když se spotřebou mezi 17 a 19 l/100km se dá asi těžko mluvit o levném provozu.\n\nPři faceliftu z roku 1962 z něž vzešla verze Silver Cloud III, získal vůz dvojici světlometů podobnou Phantomu VI, nižší masku chladiče, nově upravený posilovač řízení a vyšší kompresní poměr. Faktický výkon motoru zůstával i nadále přísně střeženým tajemstvím.\nVedle standardních limuzín si zákazníci mohli vybrat i limuzínu s přepážkou, jejíž karoserie se vyráběla v Park Wardu; tato limuzína měla prodloužený rozvor a ještě přepychovější interier. Dále tu bylo nápadné dvoudveřové kupé a od roku 1962 kabriolet se snímací střechou navržený H. J. Mullinerem, neuvěřitelně stylově vyhlížející a nabízený za vskutku exotickou cenu.\nV éře rychlého technologického vývoje automobilového průmyslu začal Silver Cloud počátkem 60, let zastarávat. Byl možná přijatelně moderní v roce 1955, kdy se objevil, ale o dekádu později, kdy jeho výroba končila, nabízeli už levnější konkurenti samonosnou konstrukci,kotoučové brzdy a plně nezávislé zavěšení. Bylo načase, aby firma vypracovala novou taktiku a skutečně to učinila svým vůbec nejúspornějším modelem Silver Shadow.\n\nRolls Royce Silver Cloud z roku 1956 vystavený na Automobilové klenoty 2019.\n"}
{"id": "664229", "url": "https://cs.wikipedia.org/wiki?curid=664229", "title": "Vladislav Jáchymovský", "text": "Vladislav Jáchymovský\n\nVladislav Jáchymovský (31. prosince 1923 Klenčí pod Čerchovem – 18. září 2007 Karlovy Vary) byl dlouholetý kronikář Karlových Varů, historik, urbanista, muzikolog, teatrolog, publicista a významná osobnost města.\n\nNarodil se v Klenčí pod Čerchovem. V roce 1945 se přestěhoval do Karlových Varů. Za svou bezmezně oddanou práci ve prospěch města obdržel opakovaně Cenu města Karlovy Vary v letech 1965, 1968 a 1996. Díky svým znalostem, obětavosti a nezištnosti se stal váženou a zřejmě nejvýznamnější osobností v poválečné historii města.\n\nKroniku Karlových Varů začal psát v roce 1957. Po roce 1970 přišla vynucená normalizační pauza, ale po roce 1990 se ke kronice znovu vrátil. V roce 2003 předal náročnou práci na aktuální kronice města svému dlouholetému příteli, historikovi, Květoslavu Kročovi (17. ledna 1938 – 20. března 2011). Sám pokračoval ve vyplňování bílých míst kroniky z 50. let 20. století.\n\nDíky němu jsou v Karlových Varech pořádány Dvořákův karlovarský podzim a navazující Pěvecká soutěž Antonína Dvořáka.\n\nZemřel 18. září 2007, když se vracel z koncertu vážné hudby, kterou miloval. Nedaleko jeho bytu, na karlovarském sídlišti Růžový Vrch, ho srazilo auto.\n\nV září 2008 byla z podnětu karlovarského Rotary clubu, jehož byl zakládajícím členem, umístěna na budovu karlovarského muzea jeho pamětní deska.\n\n"}
{"id": "664231", "url": "https://cs.wikipedia.org/wiki?curid=664231", "title": "Dájkundí", "text": "Dájkundí\n\nProvincie Dájkundí ( , ) je provincie v centrálním Afghánistánu Majoritním etnikem jsou Hazárové. Hlavním městem je Nílí. Provincie vznikla v roce 2004. Do té doby byla provincie součástí provincie Orúzgán.Provincie Dájkundí sousedí na východě s provincií Ghazní, Orúzgánem na jihu, s provincií Ghór na severozápadě, s provincií Hilmand na jihozápadě a provincií Bamiján na severozápadě. V roce 2008 byla jmenována do funkce guvernéra žena, která se tak stala první ženou v takovéto funkci.\nProvincie je známá hlavně pěstováním mandlí, které jsou žádané po celém Afghánistánu.\n"}
{"id": "664232", "url": "https://cs.wikipedia.org/wiki?curid=664232", "title": "Vasil Levski", "text": "Vasil Levski\n\nVasil Levski, vlastním jménem Vasil Ivanov Kunčev (18. července 1837 – 18. února 1873), byl bulharský vlastenec, revolucionář a národní hrdina, Bulhary přezdívaný \"Apoštol svobody\". Původně pravoslavný mnich byl spoluzakladatelem a významným členem Bulharského revolučního ústředního výboru a usiloval o osvobození své vlasti z osmanské nadvlády a o vznik liberálního bulharského státu založeného na idejích náboženské a etnické rovnosti. Byl odsouzen k smrti a oběšen v Sofii.\n\nOd roku 1396 přestal existovat středověký bulharský stát a dostal se pod osmanskou nadvládu. Bulhaři, spolu s jinými nemuslimskými národy, se stali občany druhé kategorie. V souvislost s ekonomickým vzestupem bulharských obchodníků a řemeslniků v polovině 19. století vznikl bulharský nacionalismus, spolu s rozvojem lidového vzdělávání a bojem o autonomní bulharskou církev. Současně vznikaly první kroky k vytvoření samostatného bulharského státu.\n\nVasil Ivanov Kunčev (Vasil Levski) se narodil 18. července 1837 v obci Karlovo (v tehdejší turecké provincii Rumélie). Jeho rodiči byli Ivan Kunčev (1808/1809–1851) a Gina Vasiljeva Karaivanova-Kunčeva (pravděpodobně 1810–1878); měli pět dětí. Navštěvoval různé školy včetně církevních, 7. prosince 1858 se stal pravoslavným mnichem v klášteře Sopoty a přijal jméno Ignatius (Игнатий).\n\nV březnu roku 1862 odcestoval do Bělehradu, kam se dostal počátkem dubna. Tam vstoupil do první bulharské legie Georgi Rakovského (Георги Стойков Раковски), vojenské jednotky bulharských dobrovolníků, bojujících proti turecké okupaci. Pro svou statečnost během bojů získal přezdívku \"Levski\" (jako lev). V září 1862 byla legie rozpuštěna a na jaře 1863 se Levski vrátil do Bulharska. Jako vzbouřenec byl na tři měsíce uvězněn, poté se živil jako učitel.\n\nV listopadu 1866 se po doporučení Rakovského stal praporečníkem jedné ze dvou ozbrojených bulharských skupin v Rumunsku. Jejich cílem bylo vstoupit do Bulharska a organizovat protiturecký odboj. V dubnu 1867 jeho skupina vstoupila na bulharské území, po potyčkách ale musela ustoupit do Srbska. V Srbsku se zúčastnil ustavení Druhé bulharské legie. Ta ale byla, po původní podpoře srbské vlády, rozpuštěna. Pro pokus o její obnovení byl Levski uvězněn. Po propuštění odešel do Rumunska, kde se opět pokoušel organizovat revoluční oddíly. \n\nV prosinci 1868 a květnu 1869 uskutečnil Levski dvě cesty do Bulharska. Jejich cílem bylo zapojení všech vrstev bulharské společnosti do přípravy revoluce. Od srpna 1869 do května následujícího roku setrval v Bukurešti, kde se zejména stal spoluzakladatelem Bulharského revolučního ústředního výboru, pro který sepsal stanovy. \n\n\"Vnitřní revoluční organizace\" (bulharsky: Вътрешна революционна организация) byla založena a vybudována Vasilem Levským v letech 1869–1871. Ústřední výbor ve městě Loveč (bulharsky: Ловеч) řídil regionální revoluční výbory. Levski připravil Chartu Organizace v duchu svých vlastních politických názorů. Cílem bylo osvobození Bulharska od turecké nadvlády celonárodní revolucí. Bulharsko se mělo stát demokratickou republikou se zárukami rovnosti všech svých občanů, bez ohledu na jejich etnický původ nebo náboženství. V roce 1872 se uskutečnilo setkání zástupců \"Vnitřní revoluční organizace\" a zahraničního Bulharského revolučního ústředního výboru a došlo ke sjednocení obou organizací. Levski se vrátil do Bulharska a provedl odpovídající reorganizaci \"Vnitřní revoluční organizace\".\n\nDne 22. září 1872 přepadl Dimităr Obšti, asistent Levského, poštovní vůz. Stalo se tak bez Levského souhlasu a pachatelé byli brzy zatčeni. Tak byla odhalena revoluční organizace, její velikost a vztahy se zahraničím. Levski byl identifikován jako vůdčí osobnost. \n\nVasil Levski byl zatčen 27. prosince 1872, odsouzen k smrti a oběšen v Sofii 18. února 1873. \n\nLevského smrt prohloubila krizi v bulharském revolučním hnutí regionálních výborů se brzy rozpadla. Až pět let po popravě, v průběhu rusko-turecké války (1877–1878) došlo k osvobození Bulharska z turecké nadvlády. Rusko-turecká válka 1877–1878 přinesla osvobození Bulharska z osmanské nadvlády v návaznosti na dubnové povstání 1876. Sanstefanská mírová smlouva ze dne 3. března 1878 a následný Berlínský kongres téhož roku zřídily Bulharské knížectví jako autonomní stát Osmanské říše na Balkáně. \n\n\nŽulový pomník Vasila Levského v Sofii z roku 1895 navrhl český architekt Václav Kolář (v literatuře psán jako Antonín Kolář nebo Antonín Václav Kolář).\n\n"}
{"id": "664235", "url": "https://cs.wikipedia.org/wiki?curid=664235", "title": "Core 'ngrato", "text": "Core 'ngrato\n\nCore 'ngrato (\"Nevděčné srdce\") je název slavné neapolské písně, kterou roku 1911 napsali v New Yorku italští emigranti, skladatel Salvatore Cardillo (1874-1947) a básník Alessandro Sisca alias Riccardo Cordiferro (1875-1940).\n\nPíseň, napsaná v neapolštině a známá také pod názvem \"Catarí', Catarí\"', byla složena pro Enrica Carusa, který jí také proslavil. Zpěvák v ní oslovuje dívku jménem Catarí' (v neapolštině Kateřina), která jej již nemiluje a zpovídá se z obrovského smutku a utrpení, které proto cítí. Pro svou tesknou krásu patří dodnes do repertoáru slavných tenorů (Tino Rossi, Mario Lanza, Giuseppe Di Stefano, Luciano Pavarotti, Plácido Domingo, Andrea Bocelli a další).\n\nCatarí', Catarí'...\npecché mm'e ddice sti pparole amare?!\nPecché mme parle e 'o core mme turmiente Catarí'?!\nNun te scurdá ca t'aggio dato 'o core, Catarí'...\nNun te scurdá...\nCatarí'...\nCatarí', che vène a dicere\nstu pparlá ca mme dá spáseme?\nTu nun ce pienze a stu dulore mio?!\nTu nun ce pienze, tu nun te ne cure...\n\nCatarí', Catarí'...\ntu nun 'o ssaje ca fino e 'int'a na chiesa\nio só' trasuto e aggiu pregato a Dio, Catarí'...\nE ll'aggio ditto pure a 'o cunfessore: \"Io stó' a murí\npe' chella llá...\nStó' a suffrí,\nstó' a suffrí nun se pò credere...\nstó' a suffrí tutte li strazie...\"\nE 'o cunfessore, ch'è perzona santa,\nmm'ha ditto: \"Figliu mio lássala stá, lássala stá!...\"\n\n"}
{"id": "664242", "url": "https://cs.wikipedia.org/wiki?curid=664242", "title": "Prostřeno", "text": "Prostřeno\n\nProstřeno je gastronomická show na TV Prima. První díl začala televize vysílat začátkem března 2010. Formát převzala z britské stanice Channel 4, kde má pořad název \"Come Dine With Me\". Každý týden se utká pět soutěžících, kteří musí pohostit jeden druhého ve svém domově s co možná nejoriginálnějším a nejlepším menu. Motivací jim je výhra 70 000 Kč. Vítěze určí bodování v závěru pořadu, kdy soutěžící dávají body ve stupnici od 1 do 10 a hodnotí nejen jídlo, ale i prostředí, hostitele a jak měl prostřeno. Občas se vaření ujmou populární hosté, v takovém případě jde výhra na dobročinné účely.\n\nSoučástí pořadu jsou i komentáře k dění, kterých se ujali dva čeští herci, Václav Vydra a Jana Boušková.\n\nPořad se vysílá po celém světě pod různými názvy:\n\nPoznámka: vítěz je vždy označen hvězdičkou za jménem.\n\nOd 26. června 2016 Prima vysílá také Prostřeno: Poslední večeře, tedy setkání soutěžících daného týdne po pár měsících od natáčení původního pořadu. Vysílal se neděli, ovšem kvůli lepší návaznosti na zbytek týdne se přesunul na sobotní podvečer. Slušností je účast všech 5 soutěžících, ovšem občas se stane, že je někdo přítomen jen přes videohovor. I tady jde o vaření, většinou o reparáty nepovedených jídel, či společné vaření dvou rivalů. Na konci se rozhoduje o tom, kdo získá speciální cenu.\n\n\n"}
{"id": "664244", "url": "https://cs.wikipedia.org/wiki?curid=664244", "title": "Sulfid barnatý", "text": "Sulfid barnatý\n\nSulfid barnatý je anorganická sloučenina se vzorcem BaS. Chalkogenidy kovů alkalických zemin jsou nyní intenzivně studovány jako kandidáti na krátkovlnné emitery pro elektronické displeje. BaS se považuje za nejdůležitější syntetickou sloučeninu barya, je prekurzorem BaCO a pigmentu lithoponu (ZnS/BaSO).\n\nJako první sulfid barnatý připravil Vincentius (či Vincentinus) Casciarolus (nebo Casciorolus, 1571-1624) postupem, který je dnes znám jako „karbotermická redukce“. Místo uhlíku však použil mouku:\n\nLátka byla díky své fosforescenci výjimečná a mnoho alchymistů a chemiků pak experimentovalo s materiálem známým jako \"Lapis Boloniensis\" (česky „boloňský kámen“) či \"Chrysolapis\".\n\nAndreas Sigismund Marggraf ukázal, že kalcit a sádra nejsou příliš vhodné pro výrobu boloňského kamene (na rozdíl od fluoritu), nakonec došel k závěru, že materiálem, ze kterého je boloňský kámen vyroben, je síran vápenatý.\n\nBaSO je k dispozici v podobě běžného nerostu barytu.\n\nSulfid barnatý taje při 1 200 °C, krystalizuje ve struktuře charakteru NaCl. Je bezbarvý, ovšem podobně jako jiné sulfidy se často vyskytuje v nečistých zbarvených formách. Nyní se vyrábí vylepšenou verzí Casciarolova postupu: místo mouky se používá koks.\n\nBaS je jedovatý. Při kontaktu s vodou se (podobně jako u některých jiných sulfidů) uvolňuje velmi toxický plyn sulfan. Problémem může být záměna za síran barnatý, který je neškodný a podává se ve velkém množství jako rentgenová kontrastní látka. Pokud se omylem použije sulfid barnatý, způsobí to smrtelnou otravu.\n"}
{"id": "664245", "url": "https://cs.wikipedia.org/wiki?curid=664245", "title": "Surt (okres)", "text": "Surt (okres)\n\nSurt ( ) je jeden okres v Libyi, nacházející se v severní části země a hraničí se zálivem Velká Syrta. Hlavním městem je Syrta.\nPodnebí je mírné středomořské klima. Léta jsou horká, zimy studené. Průměrné roční srážky 200 mm v pobřežních oblastech a 50 mm ve vnitrozemí.\nObyvatelstvo se zabývá převážně chovem skotu, velbloudů nebo jsou zaměstnáni v oblasti obchodu a služeb nebo petrochemickém průmyslu.\n"}
{"id": "664250", "url": "https://cs.wikipedia.org/wiki?curid=664250", "title": "Okres Edelény", "text": "Okres Edelény\n\nOkres Edelény ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Edelény.\n\nMěsta\n\nObce\n"}
{"id": "664251", "url": "https://cs.wikipedia.org/wiki?curid=664251", "title": "Rezoluce Rady bezpečnosti OSN č. 1973", "text": "Rezoluce Rady bezpečnosti OSN č. 1973\n\nRezoluce Rady bezpečnosti OSN č. 1973 byla projednána 17. března 2011 v reakci na povstání v Libyi. Navrhly ji Francie, Libanon a Spojené království.\n\nRezoluce obsahuje tyto klíčové body\n\n\nDeset členů Rady bezpečnosti hlasovalo pro přijetí (Bosna a Hercegovina, Kolumbie, Gabon, Libanon, Nigérie, Portugalsko,Jihoafrická republika a stálí členové Francie, Spojené království, Spojené státy americké), pět se zdrželo (Brazílie, Německo, Indie a stálí členové Čínská lidová republika a Rusko), nikdo nebyl proti.\n\nPodle článku 27 Charty OSN jsou k přijetí rezoluce potřeba kladné hlasy nejméně devíti členů Rady bezpečnosti, v tom hlasy všech pěti stálých členů. Pro rezoluci hlasovali pouze tři stálí členové z pěti. Přesto je schválená, protože \"zdržení se\" stálého člena není považováno za hlas proti (veto).\n\n"}
{"id": "664252", "url": "https://cs.wikipedia.org/wiki?curid=664252", "title": "Appenzell Ausserrhoden", "text": "Appenzell Ausserrhoden\n\nAppenzell Ausserrhoden (francouzsky \"Appenzell Rhodes-Extérieures\", italsky \"Appenzello Esterno\", rétorománsky \"Appenzell Dador\") je kanton na severovýchodě Švýcarska vzniklý rozdělením původně jednotného kantonu Appenzell na katolický polokanton Innerrhoden a protestantský polokanton Ausserrhoden. Od roku 1999 je postavení někdejších polokantonů stejné jako postavení kantonů, mají však pouze po jednom hlasu v Radě států. Metropolí kantonu je Herisau. Kanton sousedí s kantonem Appenzell Innerrhoden a kantonem Sankt Gallen.\n\n"}
{"id": "664254", "url": "https://cs.wikipedia.org/wiki?curid=664254", "title": "Okres Lipsko", "text": "Okres Lipsko\n\nOkres Lipsko (polsky \"Powiat lipski\") je okres v polském Mazovském vojvodství. Rozlohu má 747,58 km² a v roce 2005 zde žilo 36 928 obyvatel. Sídlem správy okresu je město Lipsko.\n\nMěstsko-vesnická:\n\nVesnické:\n\n"}
{"id": "664258", "url": "https://cs.wikipedia.org/wiki?curid=664258", "title": "Juryj Bandažeuski", "text": "Juryj Bandažeuski\n\nJuryj Bandažeuski ( , – Jurij Ivanovič Bandaževskij; * 9. ledna 1957, Bělorusko) je běloruský vědec, profesor lékařství a bývalý rektor Lékařského institutu v Homelu.\n\nStudoval v Grodnu a posléze se zaměřil na výzkum následků Černobylské havárie. V červnu 2001 byl odsouzen na osm let vězení za údajné braní úplatků od rodičů studentů. Zdůvodnění, důkazy i proces samotný byly některými ochránci lidských práv zpochybňovány s tím, že skutečný důvod je politický a souvisí s výzkumem následku jaderné havárie. Podle organizace Amnesty International se jednalo o \"vězně svědomí\".\n\nPo propuštění v roce 2005 se přesunul do Clermont-Ferrand ve Francii, kde mu bylo umožněno pokračovat ve výzkumu.\n"}
{"id": "664262", "url": "https://cs.wikipedia.org/wiki?curid=664262", "title": "Valerij Legasov", "text": "Valerij Legasov\n\nValerij Alexejevič Legasov (; 1. září 1936 v Tule, Sovětský svaz – 26. dubna 1988 v Moskvě) byl sovětský vědec v oboru anorganické chemie, člen Akademie věd Sovětského svazu. Známý je především díky své funkci vedoucího vyšetřovací komise černobylské havárie z 26. dubna 1986.\n\nValerij Legasov se narodil v Tule jako dítě z dělnické rodiny. Vystudoval Chemicko-technickou univerzitu Dmitrije Mendělejeva a pracoval v Institutu pro atomovou energii I. V. Kurčatova. V roce 1967 dosáhl akademického titulu a v roce 1972 získal doktorát v oboru chemie. Od roku 1983 až do své smrti byl vedoucím katedry chemického inženýrství na Chemické fakultě Moskevské státní univerzity M. V. Lomonosova. V roce 1981 se stal členem Ruské akademie věd.\n\nLegasov a další vědci již při zavádění reaktoru RBMK do sovětských elektráren upozorňovali na rizika vyplývající z jeho nebezpečné konstrukce (reaktor bez kontejnmentu). Dalším problémem byly zavádějící informace pro operátory, kteří neznali kritické chování reaktoru v nestabilních podmínkách (obecně pod 30 % nominálního výkonu), nevěděli o nebezpečně vysokém kladném dutinovém koeficientu reaktivity (velmi rychlý nárůst výkonu reaktoru při ztrátě chladicího média) a neměli ponětí o specifické konstrukci regulačních tyčí (které při zavádění do běžícího reaktoru zpočátku zvyšovaly jeho výkon, místo aby omezily štěpnou reakci a výkon snižovaly).\n\nPo katastrofě v Černobylu se Legasov stal klíčovou postavou vládní komise, která měla zkoumat příčiny katastrofy a vypracovat plán na odstranění jejích následků. Přijal důležitá rozhodnutí v zájmu odvrácení dalších škod a informoval vládu o situaci v oblasti. Informoval své kolegy a tisk o bezpečnostních rizicích zničeného reaktoru a vyzval k okamžité evakuaci města Pripjať. Také navrhoval zrušit prvomájové oslavy v Kyjevě, které následovaly krátce po havárii v Černobylu, ale nepovedlo se mu přesvědčit komunistické špičky.\n\nV srpnu 1986 přednesl zprávu sovětské delegace na zvláštním zasedání Mezinárodní agentury pro atomovou energii ve Vídni.\n\nValerij Legasov byl 27. dubna 1988, dva roky po výbuchu v Černobylu, nalezen mrtev ve svém domě u Moskvy. Má se za to, že spáchal sebevraždu oběšením. Předtím nahrál ještě zvukový záznam, v němž uvedl více podrobností o katastrofě v Černobylu.\n\nV září 1996 byl Valerij Legasov posmrtně „za odvahu, pevnost a hrdinství, které osvědčil při likvidaci následků nehody v jaderné elektrárně v Černobylu“ vyznamenán titulem Hrdina Ruské federace, který mu udělil tehdejší ruský prezident Boris Jelcin.\n"}
{"id": "664266", "url": "https://cs.wikipedia.org/wiki?curid=664266", "title": "Rudolice", "text": "Rudolice\n\nRudolice je název více míst: \n"}
{"id": "664268", "url": "https://cs.wikipedia.org/wiki?curid=664268", "title": "Dennis Kucinich", "text": "Dennis Kucinich\n\nDennis John Kucinich (IPA /kuːˈsɪnɪtʃ/; * 8. říjen, 1946) americký je americký politik, kongresman za 10. volební okrsek ve státě Ohio.\n\nSkrze jeho vize a pozice týkající se americké vlády a konkrétní politické kampaně získal pozornost za soustavný přínos nejsilnější liberální perspektivy. Ta a jeho činy, včetně navržení impeachmentu tehdejšího prezidenta George W. Bushe a viceprezidenta Dicka Cheneyho nebo skutečnost, že byl jediným demokratem, který volil proti PATRIOT Act i proti invazi do Iráku, jej často přivedla do kontrastu s více tlumeným tónem, který si demokratická strana Spojených států osvojila.\n\nV letech 1977 až 1979 byl 53. starostou Clevelandu. Funkci kongresmana vykonává od roku 1997 a ve svém volebním okrsku, který zahrnuje většinu města Cleveland, předsedá v něm výboru vzdělání a pracovní síly (the Committee on Education and the Workforce) a výboru pro dohled a vládní reformy (the Committee on Oversight and Government Reform). V letech 2004 a 2008 byl na kandidátce na funkci prezidenta USA za demokraty.\n\nBody, které nastínil ve své prezidentské kampani v roce 2008, obsahují například následující:\n\nV otázkách zahraniční politiky, legalizace drog a občanských svobod se ve velké míře shoduje např. s Ronem Paulem.\n\n"}
{"id": "664270", "url": "https://cs.wikipedia.org/wiki?curid=664270", "title": "Seznam medailistů na mistrovství světa v klasickém lyžování – běh na lyžích muži", "text": "Seznam medailistů na mistrovství světa v klasickém lyžování – běh na lyžích muži\n\nOd roku 1925.\n\n\n\nOd roku 1933\n\nOd roku 1991 do 1999.\n\nOd roku 1993\n\nOd roku 2001\n\nOd roku 2005\n\n\n"}
{"id": "664271", "url": "https://cs.wikipedia.org/wiki?curid=664271", "title": "Matyáš Valenta", "text": "Matyáš Valenta\n\nMatyáš Valenta (* 21. července 1996 Praha) je český herec. Již ve svých 4 let se začal objevovat v reklamních spotech, v roce 2004 se objevil v televizním seriálu \"Redakce\", zlom v jeho kariéře však představovala v roce 2006 role Františka Hrubého v seriálu \"Ulice\", kde později začal hrát i se svou sestrou Annou-Marií Valentovou. Zahrál si mimo jiné i ve filmech \"Rafťáci\", \"\" a \"Kája a Zabi\", za něž v letech 2006 až 2008 obdržel na dětském filmovém festivalu Oty Hofmana v Ostrově třikrát cenu \"Zlatý dudek\".\n\nMatyáš Valenta působí rovněž na divadelních prknech, například v divadle ABC, v minulosti i v Divadle na Vinohradech či ve Švandově divadle, a také dabuje. Podle svých slov by se v budoucnu rád stal režisérem.\n\n\n\n"}
{"id": "664279", "url": "https://cs.wikipedia.org/wiki?curid=664279", "title": "Al-Kufra", "text": "Al-Kufra\n\nOkres Al Kufra ( ) je největším okresem v Libyi s rozlohou 483 510 km a nejnižší hustotou zalidnění. Téměř celý okres pokrývá poušť Sahara. Hlavním městem je Al Džauf s 17 320 obyvateli. Město se nachází v oáze Al Kufra nedaleko ropné rafinérie. 250 km severozápadně od oázy se nachází oáza Tazirbar. Do roku 2007 byl součástí okresu i pruh pouště na jihu sousedního okresu Al Wáhát. Název \"Al Kufra\" (الكفرة) je odvozeno od arabského slova \"káfirun\" (كافر) což znamená \"nevěřící\".\n"}
{"id": "664280", "url": "https://cs.wikipedia.org/wiki?curid=664280", "title": "Andrej Andrejevič Romanov", "text": "Andrej Andrejevič Romanov\n\nKníže Andrej Andrejevič Romanov (rusky \"князь Андрей Андреевич Романов\", * 21. ledna 1923 v Londýně) je ruský šlechtic a výtvarník.\n\nNarodil se v Londýně, jako nejmladší syn knížete Andreje Alexandroviče Ruského (1897–1981) a jeho první ženy Alžběty Sasso-Ruffo (1886–1940). Kníže Andrej je nejstarší mužský vnuk velkokněžny Xenie Alexandrovny a tím pádem je to prasynovec posledního ruského cara, Mikuláše II. Jako vnuk Xenie Alexandrovny a pravnuk Alexandra III. je z hlediska primogenitury prvním v nároku na zrušený ruský a finský trůn. Jeho kmotrem byl britský král Eduard VIII. Své dětství strávil v domě pro hosty na zámku Windsor.\n\nKníže Andrej dostal vzdělání na Imperial Service College a za druhé světové války sloužil u Britského královského námořnictva. Roku 1949 opustil Británii a odcestoval do USA, kde na čas pracoval jako tesař. 20. prosince 1954 přijal americké občanství.\n\nV současnosti pobývá v Marin County v Kalifornii. Napsal biografii s názvem, \"The Boy Who Would Be Tsar\" („Chlapec, který měl být carem“), která je doplněna jeho vlastními ilustracemi.\n\nJeho dílo bylo vystavováno po celém světě včetně nedávné expozice v Gallery 16 v San Franciscu. Jeho \"The Boy Who Would Be Tsar\" byla zaštítěna Gallery 16 Editions a navržena umělcem Griffem Williamsem.\n\nKníže Andrej byl ženatý třikrát. Poprvé se oženil 9. září 1951 v San Franciscu s Elenou Dournevou (narozenou roku 1927). Měli jednoho syna před tím, než se v roce 1959 rozvedli.\n\n\nPodruhé se oženil s Kathleen Norrisovou (1935–1967), kterou si vzal 21. března 1961 v San Franciscu. Spolu měli dvě děti. Kathleen Norrisová byla vnučkou K. Norrisové a Charlese G. Norrise.\n\n\nV současnosti je ženatý s Inez von Bachelin (nar. 1933).\n\n\n\"Pozn. Po říjnové revoluci v Rusku se členové ruské carské rodiny často vzdávali svého teritoriálního označení “Ruský” a užívali knížecí titul s příjmením Romanov. Nicméně tento titul, a dokonce i právo na příjmení Romanov je některými lidmi napadán.\"\n\n\n"}
{"id": "664305", "url": "https://cs.wikipedia.org/wiki?curid=664305", "title": "František Bláha (voják)", "text": "František Bláha (voják)\n\nFrantišek Bláha (26. února 1886, Poděbrady – 21. května 1945, Terezín) byl československý voják, generál a jeden z vrchních velitelů Obrany národa.\n\nNarodil se 26. února 1886 v Poděbradech do rodiny řeznického mistra Františka Bláhy a manželky Anny, rozené Effenbergrové. Vystudoval nižší gymnázium v Hradci Králové. V letech 1907–1908 vykonal vojenskou službu u zeměbraneckého pluku v Praze. Po vypuknutí první světové války byl 23. listopadu 1914 odeslán na ruskou frontu, kde po šesti dnech padl do zajetí. Do československých legií vstoupil 6. ledna 1916 v Tjumeni. Po vystudování důstojnické školy v Kyjevě v hodnosti poručíka působil v náborové komisi 6. čs. střeleckého pluku. Po absolvování kurzu v Jassách v letech 1917 - 1918 se opět v řadách svého pluku účastnil bojů u Marianovky a Jekatěrinburgu, jehož byl od 18. září 1918 do 1. června 1919 velitelem. Do nově vzniklého Československa se dostal 1. června 1921.\n\nPo ročním pobytu na hlavním štábu byl převelen k 45. pěšímu pluku do Chustu na Podkarpatské Rusi. V březnu 1923 již velel 1. praporu tohoto pluku, krátce nato se stal zástupcem velitele pluku a od prosince velitelem pluku. Po absolvování řady kurzů byl v listopadu 1932 jmenován velitelem 21. pěší brigády v Košicích. Po roce byl jmenován velitelem Velitelské školy v Praze.\n\nV letech 1935–1938 velel 7 pěší brigádě v Josefově a od 1. ledna 1938 se stal zástupcem velitele 4. pěší divize. Té velel během mobilizace od 21. června do 15. října 1938.\n\nPo okupaci Čech a Moravy německou armádou se v řadách Obrany národa zapojil do odboje a od června 1944 po zatčení gen. Nováka stanul v čele této organizace. Ve spolupráci s příslušníky výsadku Barium vybudoval ve východních Čechách mobilizační síť počítající s vytvořením čtyř divizí a jejich nasazením po přiblížení se fronty.\n\nDne 17. listopadu 1944 byl zatčen gestapem a uvězněn v Malé pevnosti v Terezíně. Zde se sice dožil osvobození Československa, ale zemřel při epidemii tyfu 21. května 1945.\n\nIn memoriam byl v roce 1946 povýšen do hodnosti divizního generála.\nDne 22. dubna 2015 byla v místě rodného domu Františka Bláhy odhalena pamětní deska.\n\n\n"}
{"id": "664308", "url": "https://cs.wikipedia.org/wiki?curid=664308", "title": "Tor (software)", "text": "Tor (software)\n\nTor je v informatice názvem softwarového systému zajišťujícímu anonymizaci uživatele při pohybu na Internetu, k čemuž využívá model klient-server. Uživatel využívá klientskou část a jeho datový tok prochází nejprve sítí Tor složené ze serverových částí a teprve pak k cílovému počítači. Tím je možné skrýt informace o IP adrese uživatele a dalších faktorů, které by ho mohly identifikovat. Díky používání Toru je obtížnější vysledovat stopy činnosti uživatele na Internetu včetně návštěv webových stránek, on-line příspěvků, programů pro komunikaci v reálném čase (instant messaging) a dalších forem komunikace. Je určen k ochraně osobních údajů uživatelů, jejich svobody, soukromí, a možnosti provádět důvěrné obchodování, tím že je chrání před sledováním jejich aktivit na Internetu. Informace zde jdou přes několik různých vrstev. Jedná se o open source software a síť Tor lze použít zdarma.\n\nAčkoli název Tor vznikl jako zkratka z projektu The Onion Routing (cibulové směrování), nyní již název není považován za zkratku, a proto se již nezapisuje velkými písmeny. Je založen na přeposílání komunikace přes síť serverových částí systému provozovaných dobrovolníky na různých místech. Protože internetové adresy odesílatele a příjemce nejsou obě najednou čitelné v žádném kroku cesty (a ve středních článcích řetězce není ani jedna z adres čitelná), kdokoli provádí analýzu síťového provozu a dohledu v libovolném bodě na trati, není schopen přímo určit, který konec systému komunikuje s kterým. Kromě toho příjemce zná pouze adresy posledního zprostředkujícího stroje, ne odesílatele. Tím, že se drží některé ze vstupních bodů skryté, je schopen obejít mnoho systémů cenzury Internetu, dokonce i ty, které jsou zaměřené speciálně na něj.\n\nKlade si za cíl skrýt identitu svých uživatelů a jejich síťové aktivity před sledováním a analýzou provozu. Využívá vícevrstvý způsob šifrovaní (obdobně jako původní cibulové směrování) a zajišťuje bezpečné doručení tajemství mezi routery.\n\nAlfa verze softwaru cibulového směrování ( ) byla uvedena 20. září 2002. Prezentaci sítě Tor provedli 13. srpna  2004 na 13. USENIX sympóziu věnovanému bezpečnosti Roger Dingledine, Nick Mathewson a Paul Syverson, kteří ho představili jako „The Second-Generation Onion Router“. Původně byl Tor sponzorován United States Naval Research Laboratory. V roce 2004–2005 byl finančně podpořen Electronic Frontier Foundation. Tor projekt je od prosince 2006 výzkumně-vzdělávací nezisková organizace se sídlem v USA, která získává rozmanitou finanční podporu.\n\nThe Guardian vyvinul i verzi pro mobil jménem Orbot. Funguje na stejném principu a připojuje se také k Tor síti.\n\nIdentitu uživatele mohou odhalit některé JavaScripty.\n\nV případě, kdy je webový server špatně nakonfigurován a naslouchá i na jiném rozhraní než 127.0.0.1 a současně služba používá https, při dotazu na veřejnou adresu server vydá certifikát vystavený pro doménu .onion.\n\nTor byl zmíněn například:\n\n\n"}
{"id": "664311", "url": "https://cs.wikipedia.org/wiki?curid=664311", "title": "Tor", "text": "Tor\n\nTor či TOR může být:\n\n\n"}
{"id": "664313", "url": "https://cs.wikipedia.org/wiki?curid=664313", "title": "Zina Harman", "text": "Zina Harman\n\nZina Harman (: זינה הרמן‎, rodným jménem Zina Stern, narozena 28. dubna 1914 - 21. ledna 2013) byla izraelská politička a bývalá poslankyně Knesetu za stranu Ma'arach.\n\nNarodila se ve Londýně ve Velké Británii. Vystudovala na London School of Economics. Roku 1940 přesídlila do dnešního Izraele. Jejím manželem byl Avraham Harman, izraelský velvyslanec v USA. Dcera Na'omi Chazan byla rovněž političkou.\n\nV letech 1941–1943 působila jako sociální pracovnice v Jeruzalému. V letech 1943–1949 řídila informační odbor organizace Alija mládeže. V letech 1951–1955 byla členkou izraelské delegace při OSN. V letech 1956–1957 pracovala jako ředitelka odboru technické pomoci v úřadu premiéra a v letech 1957–1959 vedla oddělení mezinárodních organizací při ministerstvu zahraničních věcí. Vydala několik knih na téma vzdělávání a status žen. Vydala také část dopisů Henrietty Szoldové.\n\nV izraelském parlamentu zasedla po volbách v roce 1969, do nichž šla za Ma'arach. Byla členkou výboru pro veřejné služby a výboru pro vzdělávání a kulturu. Ve volbách v roce 1973 mandát neobhájila.\n\n"}
{"id": "664318", "url": "https://cs.wikipedia.org/wiki?curid=664318", "title": "Okres Opatów", "text": "Okres Opatów\n\nOkres Opatów (polsky \"Powiat opatowski\") je okres v polském Svatokřížském vojvodství. Rozlohu má 911,51 km² a v roce 2006 zde žilo 56 645 obyvatel. Sídlem správy okresu je město Opatów.\n\nMěstsko-vesnické:\n\nVesnické:\n\n"}
{"id": "664319", "url": "https://cs.wikipedia.org/wiki?curid=664319", "title": "Puchýřník hladký", "text": "Puchýřník hladký\n\nPuchýřník hladký (\"Cystopteris dickieana\") je nižší, vytrvalá kapradina z čeledi puchýřníkovité (\"Cystopteridaceae\"), patřící mezi kriticky ohrožené rostliny v České republice.\n\nPuchýřník hladký je drobnější opadavá kapradina nepřerůstající 15 cm. Oproti jiným druhům puchýřníků působí tato rostlinka celistvě, což je způsobeno bližším postavením listů. Z poléhavého, krátkého a silného oddenku vyrůstá stonek. Postavení listů na stonku je vstřícné a vzájemně se horizontálně překrývají. Složené listy jsou tvořeny dvakrát lichozpeřenou čepelí, která se postupem času od stonku šikmo odklání. Lístky složeného listu přímo přisedají k vřetenu, mají laločnatě členěnou čepel s jemnými zářezy na okraji. Na každé straně vřeténka se může objevit až 15 lístků. Na spodní straně listů vyrůstají výtrusnice se sporami, které jsou nevýrazně bradavičnaté až žebernaté.\n\nUpřednostňuje prostředí s chladnějším podnebím a místa s bazickým charakterem např. vápenité podloží. Můžeme ho spatřit na stinných místech, v roklinách, skalních štěrbinách, jeskynních vchodech a pod převisy.\n\nVyskytuje se na severní polokouli. Objevuje se ve vlhkých horských oblastech Velké Británie a Irska. V malé míře byl nalezen např. ve Švýcarsku a Skandinávii, kde je poměrně vzácný. První známky nálezu pochází z roku 1848 z pobřeží jižně od Aberdeenu (město na východu Skotska). Někteří botanici ho označují za skotský endemit, neboť jeho taxonomické zařazení zůstává nejisté a sporné. Mnohdy došlo k záměně s puchýřníkem křehkým (\"Cystopteris fragilis\").\n\nV České republice byl nepatrně rozšířen v Krkonoších na vápenatých podkladech.\n\nPuchýřník hladký je zařazen mezi kriticky ohrožené taxony cévnatých rostlin v České republice (C1) . Tato kategorie je shodná s mezinárodní kategorií ohrožených rostlin IUCN CR - Cricitally Endangered.\n\nPuchýřník hladký je kapradina nepříliš rozšířená. Dochází k časté záměně s puchýřníkem křehkým (\"Cystopteris fragilis\"). Puchýřník hladký má daleko bližší postavení listů na stonku oproti puchýřníku křehkému. Hlavním odlišným znakem jsou spory - puchýřník hladký má bradavičnaté až žebernaté, kdežto puchýřník křehký má spory s osténkami.\n\nAvšak tyto znaky nejsou dostatečné pro zjištění přesného původu a taxonomického zařazení.\n\n\n\n"}
{"id": "664325", "url": "https://cs.wikipedia.org/wiki?curid=664325", "title": "TWAIN", "text": "TWAIN\n\nTWAIN je v informatice název pro standardizovaný protokol a API rozhraní, které slouží pro komunikaci mezi aplikacemi a hardwarovými zařízeními jako jsou scannery a digitální fotoaparáty. Nejnovější verzí standardu je TWAIN 2.1, který byl vydán 8. července 2009. Zahrnuje podporu pro funkce MIRC, PDF/A, automatické otočení snímku, infračervený typ pixelu, automatickou velikost obrazu, automatickou detekci barvy a automatický výběr mezi podavačem a rovnou plochou.\n\nSkupina TWAIN byla poprvé založena v roce 1992 několika členy zobrazovacího/grafického průmyslu s cílem standardizace komunikace mezi hardwarem a softwarem, který manipuluje s obrazem. Označení TWAIN znamená \"Technology Without An Interesting Name\" (tj. technologie bez zajímavého názvu). Původně je slovo TWAIN od Rudyarda Kiplinga – \"The Ballad of East and West\" (Balada o východu a západu) – odráží potíže při připojování scannerů a osobních počítačů.\n\nPracovní skupina TWAIN je nezisková organizace, která se reprezentuje v zobrazovacím průmyslu. TWAIN má za cíl poskytovat a podporovat univerzální veřejný standard, který propojuje aplikace a zařízení pro snímání obrazu. Probíhajícím posláním organizace je nadále posilovat standard a přizpůsobit na budoucí technologie.\n\nMezi cíle pracovní skupiny TWAIN patří:\n\nTWAIN poskytuje podporu pro:\n\nDnešní TWAIN standard, včetně specifikace, manažeru zdroje dat a ukázkového kódu jsou udržovány pro neziskové organizace pracovní skupiny TWAIN. Mezi přidružené členy pracovní skupiny TWAIN patří:\n\n"}
{"id": "664326", "url": "https://cs.wikipedia.org/wiki?curid=664326", "title": "Ze'ev Herring", "text": "Ze'ev Herring\n\nZe'ev Herring (: זאב הרינג, žil 1910 – 26. února 1988) byl izraelský politik a poslanec Knesetu za stranu Ma'arach.\n\nNarodil se ve městě Přemyšl v Rakousku-Uhersku (dnes Polsko). Vystudoval právo na Varšavské univerzitě, absolvoval také London School of Economics. V roce 1940 přesídlil do dnešního Izraele a dobrovolně vstoupil do britské armády a sloužil v Židovské brigádě. V letech 1945-1946 pomáhal obětem holokaustu a organizoval imigraci do dnešního Izraele.\n\nByl aktivní v židovských studentských organizacích, stal se členem sionistické strany (Sionistická socialistická dělnická strana), jejímž generálním tajemníkem ve východní Haliči byl. Vydával stranický týdeník v jidiš. V roce 1954 se stal členem výkonného výboru odborové centrály Histadrut, kde pak v letech 1954-1969 působil jako člen organizačního výboru. Přesedal také oddělení Histadrutu pro vnější vztahy. V letech 1956-1960 přednášel politologii na Telavivské univerzitě.\n\nV izraelském parlamentu zasedl po volbách v roce 1969, do nichž šel za Ma'arach. Byl členem výboru pro vzdělávání a kulturu, výboru pro ústavu, právo a spravedlnost a finančního výboru. Ve volbách v roce 1973 mandát neobhájil.\n\n"}
{"id": "664332", "url": "https://cs.wikipedia.org/wiki?curid=664332", "title": "Tyrma", "text": "Tyrma\n\nTyrma ( ) je řeka v Chabarovském kraji v Rusku. Je dlouhá 334 km. Plocha povodí měří 15 100 km².\n\nPramení na horském hřbetu Malý Chingan. Ústí zleva do Bureji (povodí Amuru).\n\nZdrojem vody jsou převážně dešťové srážky. Průměrný roční průtok vody ve vzdálenosti 12 km od ústí činí 195 m³/s. Zamrzá v listopadu a rozmrzá na konci dubna až v první polovině května.\n"}
{"id": "664333", "url": "https://cs.wikipedia.org/wiki?curid=664333", "title": "Ja'akov Chazan", "text": "Ja'akov Chazan\n\nJa'akov Chazan (: יעקב חזן, žil 4. června 1899 – 22. červenec 1992) byl izraelský politik a poslanec Knesetu za strany Mapam a Ma'arach.\n\nNarodil se ve městě Brest v Ruské říši (pak Polsko, dnes Bělorusko). Vystudoval židovskou základní náboženskou školu a technickou školu ve Varšavě. V roce 1923 přesídlil do dnešního Izraele. Patřil mezi zakladatele kibucu Mišmar ha-Emek.\n\nV roce 1915 patřil mezi zakladatele skautského hnutí, byl jedním ze zakladatelů sionistického mládežnického hnutí ha-Šomer ha-Ca'ir. Zasedal ve vedení polské organizace hnutí he-Chaluc. V roce 1927 patřil mezi zakladatele hnutí ha-Kibuc ha-arci. Zasedal i ve vedení odborové centrály Histadrut, zastával vedoucí pozice ve straně Mapam.\n\nV izraelském parlamentu zasedl poprvé už po volbách v roce 1949, do nichž šel za Mapam. Za stejnou stranu byl zvolen i ve volbách v roce 1951 a volbách v roce 1955, po nichž zasedal v parlamentním výboru pro zahraniční záležitosti a obranu. I do voleb v roce 1959 šel za Mapam. Byl členem výboru pro zahraniční záležitosti a obranu a výboru House Committee. Na kandidátce Mapam uspěl ve volbách v roce 1961, a ve volbách v roce 1965. Po obou volbách opět zastával post člena výboru pro zahraniční záležitosti a obranu. V průběhu volebního období přešla strana Mapam do nové levicové formace Ma'arach. Za ni získal poslanecký mandát ve volbách v roce 1969. Zastával i nadále post člena výboru pro zahraniční záležitosti a obranu. Ve volbách v roce 1973 mandát neobhájil. V roce 1989 mu byla udělena Izraelská cena.\n\n"}
{"id": "664336", "url": "https://cs.wikipedia.org/wiki?curid=664336", "title": "Romanovská rodinná asociace", "text": "Romanovská rodinná asociace\n\nRomanovská rodinná asociace (rusky \"Объединение Членов Рода Романовых\" / \"Objedinenie Členov Roda Romanovych\") sdružuje většinu příslušníků rodu Romanovců. Byla založena 9. června 1979, zaregistrována ve Švýcarsku v témže roce. Od 1. srpna 1979 stojí v čele kníže Michail Pavlovič Romanov-Iljinskij.\n\nS nápadem na vytvoření rodinné asociace přišel kníže Vsěvolod Ioannovič, kníže Roman Petrovič a kníže Andrej Alexandrovič. Hlavní představitelé (Konstantinovičové, Nikolajevičové a Michajlovičové) větví ruské carské rodiny, aby posílili vztahy mezi členy rodiny a chránili je před samozvanci.\n\n\n\n\n"}
{"id": "664342", "url": "https://cs.wikipedia.org/wiki?curid=664342", "title": "Kapilarióza ptáků", "text": "Kapilarióza ptáků\n\nKapilarióza je parazitární onemocnění způsobované hlísticemi z rodu \"Capillaria\". Kapilárie, malí nitkovití červi, parazitují téměř v celém průběhu trávicího traktu ptáků a to jak domestikovaných, tak i chovaných ze záliby, v zajetí nebo divoce žijících. Slabší infekce mohou probíhat subklinicky, těžší infekce naopak způsobují celkovou poruchu zdravotního stavu, pokles živé hmotnosti a někdy i úhyn. Vývojový cyklus kapilárií je přímý nebo nepřímý. Vajíčka s typickými bipolárními víčky se prokazují v přímých seškrabech sliznice nebo flotací trusu. Léčba kapilariózy je mnohdy obtížnější než při askaridióze.\n\n\nParazituje na sliznici volete a jícnu u kura, krůt, husí, tetřevů, perliček, koroptví, bažantů, křepelek a dalších ptáků.\n\nPopis. \"C. annulata\" je dlouhý, tenký červ, vzhledem podobný \"C. contorta\", ale lišící se přítomností kutikulárního lemu na hlavě. Samci dorůstají délky 13-26 mm, šířky 52-75 µm; spikulum je dlouhé 1,12-11,63 mm, spikulární pochva je pokryta ostny. Samice dosahují délky 20-60 mm a šířky 75-120 µm; cirkulární pochva je lokalizována v úrovni jícnu. Vajíčka mají silnostěnný obal, na obou pólech jsou víčka a jsou velká 55-66 x 26-28 µm.\n\nVývoj je nepřímý (biohelmint). Vajíčka jsou vylučována trusem infikovaných ptáků a vývoj trvá 24 dní i déle než 1 měsíc. Při teplotě pod 5 °C a nad 37 °C se vajíčka nevyvíjejí. Jako mezihostitel slouží dešťovky (\"Eisenia foetida\", \"Allolobophora caliginosa\"). V organismu mezihostitele se stávají infekčními za 14-28 dní po infekci.\n\nPatogenita. \"C. annulata\" se zavrtává do sliznice a vyvolává zánět stěny volete i jícnu. Při těžkých infekcích je vnitřní stěna volete zesílená, zhrublá a silně macerovaná. Odlupující tkáň obsahuje velké množství červů. U krůt, bažantů, křepelek i pernaté zvěře probíhá infekce často fatálně. Hlavními příznaky jsou podvýživa a vyhublost, doprovázené těžkou anémií.\n\nParazituje na sliznici jícnu a volete, někdy i v dutině zobáku, udomácí drůbeže a mnoha dalších vodních i suchozemských ptáků z různých řádů.\n\nPopis. Tělo samců je dlouhé 6-16 mm, široké 50-70 µm; spikula jsou většinou nezřetelná a pochva je opatřena poměrně dlouhými trny. Samice jsou dlouhé 15-60 mm, široké 90-150 µm; vulva je lokalizovaná za koncem jícnu, vulvární výrůstek není přítomen. Vajíčka typického citronovitého vzhledu měří 50-69 x 24-29 µm. Na obou pólech jsou opatřena poměrně úzkými a jen mírně prominujícími víčky.\n\nVývoj je přímý (geohelmint). Vajíčka jsou uložena v záhybem sliznice volete a uvolňují se do jeho lumina s odlupující se sliznicí. Vylučují se hojně trusem infikovaných ptáků a ve vnějším prostředí se rýhují poměrně pomalu; infekčními se stávají za 30-40 dní. Po pozření embryonovaných vajíček dospívají červi v ptačím hostiteli v průběhu 1-2 měsíců. Zdrojem infekce jsou volně žijící ptáci, přezimovaná vajíčka a nakažené dešťovky.\n\nPatogenita. Larvy \"C. contorta\" se zavrtávají do sliznice volete, kde působí nejdříve zarudnutí, později se sliznice pokrývá hlenem, je ztluštělá, rohovatí nebo se pokrývá krupózně difteroidními pablánami. Patogenita kapilárií závisí na množství přítomných červů.\n\n\nObvykle parazituje v přední část tenkého střeva, při silné infekci však napadá celé tenké střevo i slepá střeva hrabavých ptáků, husí, holubů, labutí, pěvců a mnoha dalších.\n\nPopis. Kapilárie tohoto druhu jsou velmi tencí, okem sotva viditelní červi. Samci dorůstají délky 7-13 mm a šířky 42-53 µm; zadní konec těla vytváří malou blanitou pseudoburzu, podpíranou z každé strany jednou laterální papilou; spikulum je dlouhé 1,1-1,5 µm, pochva je bez trnů, příčně rýhovaná. Samice jsou dlouhé 9-18 mm a široké 50-80 µm; vulva je umístěna v úrovní přechodu jícnu do střeva. Vajíčka dosahují velikosti 44-56 x 22-29 µm, jsou oválná, světle hnědě zbarvená, s pólovými čepičkami na obou koncích, stěna má granulární vzhled.\n\nVývoj je přímý (geohelmint). Vajíčka vycházejí do vnějšího prostředí s trusem hostitele, nerozrýhovaná. Rychlost vývoje závisí na podmínkách vnějšího prostředí – při teplotě pod 4 °C se vajíčka nevyvíjejí; vývoj do stadia infekční larvy trvá při teplotě 20°C 13 dní, při 35 °C pouze 65-72 hodin. Teplota nad 37 °C ničí vajíčka. Larva (L1) se uvolňuje z vajíčka až po pozření hostitelem. V organismu hostitele prodělávají larvičky celkem tři svlékání a první pohlavně dospělé parazity lze zjistit ve střevech již 19. den po infekci (PI); většina z nich ale maturuje až za 24 dní PI. Holubi infikovaní \"C. obsignata\" zůstávali infekční po dobu až 9 měsíců. Vajíčka jsou velmi odolná, přezimují bez ztráty životaschopnosti.\n\nPatogenita: Infikovaní ptáci se straní ostatních, shlukují se, jsou vyhublí, mají průjem, hemoragickou enteritidu; při silné infekci mohou i uhynout. Zesílení stěny přední části tenkého střeva a katarální zánět jsou nejvýznamnějším pitevním nálezem. Změny jsou však variabilní, stejně jako pokles hmotnosti (vyhublost při nálezu 14 červů, jindy nález 100–1000 červů bez změny hmotnosti). Z praktického hlediska je důležitý pokles využití krmiva.\n\nParazituje v přední části tenkého střeva hrabavých ptáků, kachen, husí a holubů, při silné infekci postihuje celé tenké střevo i slepá střeva.\n\nPopis. Samci dosahují délky 7-18 mm a šířky 33-52 µm; spikulum je dlouhé 0,7-1,2 mm, pochva spikukula má v proximální části jemné trnovité výběžky; na konci těla jsou laterální (preburzální) křídla a pseudoburza podpíraná dvěma papilami s rozbíhavým vrcholem ve tvaru písmene T. Tělo samice je dlouhé 11-25 mm a široké 38-62 µm; vulva má charakteristický kutikulární výrůstek, který prominuje nad povrch. Vajíčka měří 47-58 x 20-28 µm, jsou světle hnědě zbarvená a mají prominující víčka; obal je silný s jemnou strukturou.\n\nVývoj je nepřímý (biohelmint). Vajíčka \"C. caudinflata\" se vylučují z těla hostitelů trusem v nesegmentovaném stavu. Při teplotě 25-26 °C se ve vajíčku vyvine larva. Další vývoj probíhá v mezihostiteli, kterým jsou dešťovky (\"Allolobophora caliginosa\", \"Eisenia foetida\"). V trávicím ústrojí mezihostitele se larvičky uvolněné z vajíček zavrtávají do stěny střevní a zde se dále vyvíjejí po dobu 9-22 dní až do infekčního stavu. Prepatentní doba je 21-24 dní. Vajíčka jsou velmi odolná a vydrží ve vhodném vnějším prostředí déle než rok. Přímá infekce hostitele zralými vajíčka \"C. caudinflata\" bez pasáže mezihostitelem není možná.\n\nParazituje na sliznici tenkého střeva domácí drůbeže a bažantů \n\nPopis. Samec je 11-20 mm dlouhý a 44-51 µm široký; spikula jsou 1,1-1,6 mm dlouhá, pochva je bez trnů; na zadním konci jsou zřetelná laterální křídla a pseudoburza, podpíraná párem papil. Samice je dlouhá 16-35 mm a 53-64 µm široká; okraje vulvy mají krátké, oblé pysky. Vajíčka měří 51-62 x 22-29µm; povrch je jemně podélně rýhován.\n\nVývoj je nepřímý (biohelmint). Vajíčka se vylučují trusem. Vývoj larev při teplotě 26-27 °C je kompletní za 16 dní. Další vývoj probíhá v mezihostiteli, kterým jsou dešťovky (\"Eisenia rosea\"); larvy jsou infekční za 22-25 dní. Konečný hostitel se nakazí pozřením dešťovek s infekčními larvami. Červi maturují v konečném hostiteli za 19-26 dní PI.\n\nParazituje ve slepých střevech hrabavé i vodní drůbeže, volně žijících ptáků z řádů \"Anseriformes\", \"Galliformes\", \"Passeriformes\" aj.\n\nPopis. Samec dosahuje délky 4-15 mm, šířky 35-58 µm;na konci zaoblené spikulum má na průřezu trojúhelníkový tvar; pochva spikul je pokryta malými trny; na konci těla jsou dva laterální výběžky (papily) Samice je 9-18 mm dlouhá, široká 44-60 µm; vulva nemá kutikulární výběžek. Vajíčka měří 46-67 x 22-29 µm, jejich povrch je zvrásněný.\n\nVývoj není znám; předpokládá se nepřímý vývoj (dešťovky jako mezihostitel)\n\nVýskyt střevní kapilariózy ve vlhkých letech vrcholí v letním a podzimním období. V zimě a na začátku jara je zamořenost nejnižší.\nNa organismus hostitele působí střevní kapilárie odnímáním tělních šťáv a krve, což u domácí drůbeže snižuje produkci a u ptáků obecně jejich odolnost proti nemocem. Poškození sliznice střevního traktu ztěžuje průchod potravy střevem a její resorpci. Kapilárie rovněž vylučují toxiny, které mohou být příčinou poškození nervové soustavy.\n\nPrvní klinické příznaky kapilariózy se u drůbeže zpravidla projevují za 2-3 týdny po infekci. Jejich stupeň záleží jak na stáří postižených ptáků (čím mladší, tím těžší průběh), tak i na výživném stavu a na síle infekce.\n\nPři akutním průběhu, zejména u mladé drůbeže, může nastat uhynutí během týdne, někdy i za výskytu nervových příznaků (křeče, ochrnutí). Většinou však onemocnění probíhá chronicky, což vede k omezenému příjmu potravy, postupnému hubnutí, ospalosti, depresi, anémii a průjmu. V tomto stadiu jsou ptáci extrémně vnímaví i k jiným patogenním činitelům a často hromadně hynou. Peří nemocných ptáků je zježené, neupravené a bez lesku. Onemocnění způsobuje i zakrslost. Dospělá drůbež zůstává při slabších infekcích bezsymptomním nosičem.\n\nDiagnóza se stanovuje na základě klinického, ovoskopického a pitevního vyšetření. Průkaz helmintů je vzhledem k jejich velikosti a zejména šířce obtížný, ale při pozorném vyšetřování střev je možné zjistit červy jako tenké, krátké nitky ve střevním obsahu nebo na sliznici střeva. Jistější je zhotovení nativního preparátu seškrabem sliznice střeva a mikroskopickým vyšetřením. Přítomnost vajíček se zjišťuje flotací střevního obsahu v nasyceném roztoku cukru nebo kuchyňské soli.\n\nVelkou úlohu v prevenci kapilariózy má řádná výživa. Tlumení kapilarióz domácí drůbeže se opírá o budování chovů na písčitých propustných půdách. Výhodné jsou intenzivní formy odchovu a chovu. Kuřata odchovávaná ve výběhových chovech v zamořených lokalitách se nevypouštějí po dešti a za rosy do výběhů, aby nemohla sbírat dešťovky. Osvědčuje se také oddělený chov mladé a dospělé drůbeže, častěji prováděná asanace a dehelmintizace všech zvířat na jaře a na podzim.\n\nLéčebně se používají anthelmintika (mebendazol, thiabendazol, levamisol aj.).\n\n"}
{"id": "664345", "url": "https://cs.wikipedia.org/wiki?curid=664345", "title": "Mezinárodní organizace novinářů", "text": "Mezinárodní organizace novinářů\n\nMezinárodní organizace novinářů (užívána zkratka MON, francouzsky \"Organisation internationale des journalistes\" – OIJ) je mezinárodní organizace sdružující novináře, která byla založena v Kodani a v letech 1947 až 1995 sídlila v Praze. V roce 1995 odňalo Ministerstvo vnitra České republiky organizaci souhlas s umístěním sídla na území České republiky s odůvodněním, že ke vzniku MON došlo v souvislosti s komunistickým režimem; proti tomuto rozhodnutí se organizace bránila, avšak neúspěšně. V současné době má být sídlo ústředí v Lisabonu, jako poslední generální tajemník MON je zmiňován francouzský novinář Gérard Gatinot.\n"}
{"id": "664348", "url": "https://cs.wikipedia.org/wiki?curid=664348", "title": "8. ročník udílení Zlatých glóbů", "text": "8. ročník udílení Zlatých glóbů\n\n8. ročník udílení Zlatých glóbů se konal 28. února 1951 v Los Angeles. Nominace byly vyhlášeny 9. února. Začátkem padesátých let vyvrcholily rozepře uvnitř Asociace zahraničních novinářů, která Zlaté glóby uděluje. Tyto změny přinesly nejen nová pravidla a vznik dvou sdružení novinářů, ale taky nové ceny, jako je \"Cena Cecil B. DeMilla\" za celoživotní přínos a v neposledné řadě i rozdělení hlavních kategorií podle žánrů na \"drama\" a \"komedie / muzikál\". Na 8. ročníku udělování poprvé vyhlásili vítěze v kategorii \"Henrietta Award\", ve které světové magazíny, noviny a rozhlasové stanice oceňovaly nejoblíbenější herce filmového průmyslu. Dnes již neexistující cena byla pojmenována po prezidentovi Henry Grisovi.\n\n\"' \"Sunset Blvd.\"\n\nBilly Wilder - \"Sunset Blvd.\"\n\nGloria Swanson - \"Sunset Blvd.\"\n\nJudy Holliday - \"Včera narození\"\n\nJosé Ferrer - \"Cyrano z Bergeraku\"\n\nFred Astaire - \"Tři slovíčka\"\n\n Josephine Hull - \"Harvey\"\n\nEdmund Gwenn - \"Mister 880\"\n\nJoseph L. Mankiewicz - \"Vše o Evě\"\n\nFranz Waxman - \"Sunset Blvd.\"\n\n\"'Franz F. Planer - \"Cyrano z Bergeraku\"\n\nRobert Surtees - \"Doly krále Šalamouna\"\n\n\"Zlomený šíp\" - režie Delmer Daves\n\nGene Nelson - \"Tea For Two\"\n\nGregory Peck\nJane Wyman\n\nVítěz je vyznačený tučně a na prvním místě. Pokud má film distribuční název, je uveden pod ním.\n\n"}
{"id": "664350", "url": "https://cs.wikipedia.org/wiki?curid=664350", "title": "Judoma", "text": "Judoma\n\nJudoma ( , ) je řeka v Chabarovském kraji a na jeho hranici s Jakutskou republikou v Rusku. Je dlouhá 765 km. Plocha povodí měří 43 700 km².\n\nVzniká soutokem Nitkanu a Avmji, které pramení na svazích hřbetu Suntar-Chajata. Teče na jih podél Judomského hřbetu. Na dolním toku vytváří velké meandry. V korytě se vyskytují četné peřeje. Ústí zprava do Maji (povodí Aldanu).\n\n\nZdrojem vody jsou dešťové a sněhové srážky a na horním toku i ledovce. Průměrný roční průtok vody činí 342 m³/s. Zamrzá v říjnu a rozmrzá v květnu. Nejvyšších vodních stavů dosahuje od poloviny května do září s maximem v červenci.\n\nVodní doprava je možná v délce 271 km od ústí.\n"}
{"id": "664356", "url": "https://cs.wikipedia.org/wiki?curid=664356", "title": "Žralok Perezův", "text": "Žralok Perezův\n\nŽralok Perezův (\"Carcharhinus perezi\" někdy chybně \"Carcharhinus perezii\") je druh žraloka z čeledi modrounovitých. Vyskytuje se v tropických vodách západního Atlantiku od Floridy k Brazílii a je to jeden z nejběžnějších druhů žraloků v dané oblasti. S robustním tělem, typickým pro žraloky z čeledi modrounovitých, je jen těžko rozpoznatelný od žraloka velrybáře a žraloka hedvábného. Charakteristickým a odlišujícím rysem jsou však pro něj tmavě zbarvené ploutve.\n\nObvykle měří 2 až 2,5 metru, ale výjimečně může dorůst až do 3 metrů a dosáhnout váhy 70 kilogramů. Živí se rybami, rejnoky a hlavonožci. Je to živorodý druh, v jednom vrhu rodí 4–6 mláďat. Ačkoliv nejde o agresivní druh žraloka, při podráždění či v blízkosti harpunovaných ryb, může zaútočit na potápěče.\n"}
{"id": "664360", "url": "https://cs.wikipedia.org/wiki?curid=664360", "title": "Nadace OKD", "text": "Nadace OKD\n\nZřizovatelem nadace je těžební společnost OKD, a. s., společnost s dlouholetou tradicí a silnou vazbou na region, ve kterém podniká.\n\nJako své cíle nadace uvádí podporu a rozvoj duchovních a humanitárních hodnot, vzdělávání, sportovních či kulturních aktivit a oblast sociálně zdravotních služeb. Podporuje neziskové organizace, které pomáhají potřebným, zlepšují úroveň životního prostředí, sociální péče, volnočasových aktivit a kulturního vyžití, ale i obecně prospěšné projekty obcí a měst. Nezapomíná také na udržování hornických tradic v kraji. Nadace směřuje svou podporu výhradně do Moravskoslezského kraje, konkrétně do měst a obcí Dětmarovice, Doubrava, Frýdek-Místek, Havířov, Horní Suchá, Karviná, Orlová, Paskov, Staříč a Stonava, tedy tam, kde jsou aktivní dárcovské společnosti.\n\nProstřednictvím programů Pro region, Pro Evropu a Srdcovka a fondů (Krizový fond, Operativní fond a Rozvojový fond) podpořila nadace od svého vzniku v roce 2008 téměř 2 150 projektů a rozdělila mezi neziskové organizace přes 300miliónů korun.\n\nNadace OKD byla založena 25. ledna 2008 dle zákona č. 227/1997 Sb., o nadacích a nadačních fondech, a byla zapsána Krajským soudem v Ostravě do obchodního rejstříku, oddíl N, vložka č. 280. Nadaci bylo přiděleno identifikační číslo 27832813.\n\nJediným zakladatelem Nadace OKD je společnost OKD, a. s. Nadaci řídí správní rada nadace, jejíž činnost kontroluje dozorčí rada nadace.\n\nNadace OKD se při poskytování nadačních příspěvků řídí těmito právními normami a dokumenty:\n\n·        Zákon č. 89/2012 Sb., občanský zákoník\n\n·        Statut Nadace OKD\n\n·        Grantová pravidla Nadace OKD\n\nNadace OKD definuje své cíle a poslání jako podporu a rozvoj duchovních a humanitárních hodnot, ochranu životního prostředí, vzdělávání, sportu, sociálně-zdravotní oblasti, kultury, hornických tradic. Dalším z cílů je podpora moravskoslezského regionu a pomoc neziskovým organizacím při zpracování projektů žádajících o podporu EU. Nadace svou podporu realizuje skrze tři grantové programy a tři fondy, které byly zřízeny v roce 2009 v reakci na potřebu bezprostředně reagovat na vnější podněty a krizové situace.\n\nDřívější programy Pro radost, Pro zdraví a Pro budoucnost jsou od roku 2015 spojeny do programu Pro region. V tomto stěžejním programu se nadace zaměřuje na podporu zdravotních a sociálních projektů, rozvoj volnočasových aktivit, zlepšování životního prostředí a péči o regionální tradice. V nadaci si uvědomují, že s postupující evropskou integrací se není možné uzavřít pouze do vlastního regionu, ale je třeba brát v úvahu celoevropský kontext. Připravila proto program Pro Evropu, který nabízí neziskovým organizacím podporu při získávání prostředků z fondů EU. V roce 2012 měl premiéru také program Srdcovka. V něm Nadace OKD podporuje organizace, ve kterých aktivně působí zaměstnanci OKD, a.s., a dalších dárcovských firem nadace.\n\nOd samého počátku založení ctí Nadace OKD ideu pomoci dětem a rodinám zaměstnanců, kteří zemřeli v důsledku práce v hornictví. Spolek svatá Barbora umožňuje díky nadaci a dalším dárcům dětem, které tato nešťastná událost potkala, dosáhnout vzdělání odpovídající jejich představám, přáním a předpokladům, aby se mohly v budoucnu zařadit do aktivního pracovního procesu.\n\nDalším cílem nadační podpory je zachování historicko-kulturního dědictví, které udržují a rozvíjejí kluby hornických důchodců a příznivci hornictví sdružení v zájmových spolcích.\n\nProjekt S nadací za prací pomáhal pod záštitou nadace v roce 2015 lidem odcházejícím z OKD najít nové zaměstnání, a tvořil tak zásadní pilíř zastřešujícího programu Nová šichta, který nyní funguje samostatně v Karviné.\n\nSídliště žije je grantový program, který propojoval komunitní práci se zkvalitňováním prostředí na českých, moravských a slezských sídlištích. Hlavním cílem bylo zlepšit mezilidské vztahy v dané lokalitě díky společné práci na konkrétním projektu, který zároveň povede ke zvýšení úrovně veřejných prostranství.\n\nJednou z hlavních priorit podporovaných Nadací OKD je integrace hendikepovaných do pracovního procesu. Každoročně tak podporuje desítky chráněných dílen, které mohou zaměstnávat osoby se zdravotním postižením od vozíčkářů přes diabetiky, astmatiky nebo osoby po úrazech. Jelikož nejen práce, ale i odpočinek jsou důležitou složkou života, podílela se nadace také na zpřístupňování kulturních, sportovních a jiných společenských akcí osobám se zdravotním postižením, zkráceně Zážitky bez bariér.\n\nNadace OKD vyhlašuje jednou ročně zpravidla v prosinci až lednu grantové kolo, které trvá zhruba šest týdnů. V tomto období je možné podávat žádosti do grantových programů Pro region a Pro Evropu. Přesný termín vyhlašování grantového kola nadace každoročně zveřejňuje na svých webových stránkách. \n\nMezi zaměstnanci dárců je mnoho aktivních lidí, kteří se ve svém volném čase věnují nejrůznějším veřejně prospěšným aktivitám (sbory dobrovolných hasičů, psí útulky, příprava kulturních a sportovních akcí pro veřejnost, péče o děti nebo kolektivy zdravotně či sociálně znevýhodněných osob nebo zájmové kroužky v různých oblastech činnosti). Minigrant Srdcovka vyhlašuje nadace každoročně v den svátku patronky horníků sv. Barbory 4. prosince.\n\nO podporu Nadace OKD mohou žádat spolky, ústavy, občanská sdružení, obecně prospěšné organizace, církevní organizace, obce, příspěvkové organizace a sdružení a spolky obcí. O příspěvek tedy nemohou žádat podnikatelské subjekty, OSVČ ani fyzické osoby.\n\nO příspěvek lze požádat prostřednictvím formuláře v souladu s podmínkami dané výzvy. O administraci podaných žádostí se pak stará tým nadace. O přidělení, či nepřidělení nadačního příspěvku žadateli rozhoduje správní rada Nadace OKD. Nadace si zakládá na maximální míře transparentnosti rozhodovacího procesu, který je garantován nezávislou kontrolou a etickým kodexem.\n\nZa existence nadace se celková výše finančních příspěvků určených na pomoc veřejně prospěšným organizacím a projektům ze strany dárců vyšplhala na více než 420 miliónů korun. Nadace OKD je výhradně financována z příspěvků dárců. Finanční podpora dvou dominantních dárců, OKD, a. s., jako zřizovatele nadace, a její mateřské společnosti New World Resources N. V. představuje 95 % všech prostředků, jimiž nadace za dobu své existence disponovala a disponuje. Dalšími významnými dárci jsou sesterské a spřátelené firmy (Advanced World Transtport a.s., Green Gas DPB, a.s. a další).\n\nNadace každoročně vyhlašuje Ceny Nadace OKD, v nichž vyhlašuje nejlepší projekty, které byly v jednotlivých programech realizovány díky její podpoře, a Srdcaře roku. Kromě těchto kategorií nadace zároveň oceňuje Osobnost neziskové sféry, kde jsou oceňovány významné osobnosti z regionu.\n\n"}
{"id": "664361", "url": "https://cs.wikipedia.org/wiki?curid=664361", "title": "Vladimír Pikora", "text": "Vladimír Pikora\n\nVladimír Pikora (* 3. srpna 1977 Praha) je český analytik finančních trhů a makroekonom. Působí jako ekonom vlastní poradenské společnosti Next Finance, kterou založila jeho manželka Markéta Šichtařová.\n\nVystudoval Národohospodářskou fakultu VŠE v Praze, kterou zakončil doktorátem. V letech 2000 až 2005 působil ve Volksbank CZ na pozici ekonoma, v letech 2005 až 2006 v pozici hlavního ekonoma. Od roku 2006 působí jako hlavní ekonom poradenské společnosti Next Finance, s.r.o., kterou založila jeho manželka a ve které je současně jednatelem a společníkem. Od června 2015 do července 2018 byl členem dozorčí rady České exportní banky. Studuje vývoj penzijních systémů a čtvrté průmyslové revoluce. Ve svých přednáškách a publikacích se zaměřuje na vliv technologií na ekonomiku a společnost. Věnuje se výuce finanční gramotnosti na základních školách. Pravidelně píše ekonomické názory pro Reflex. Je členem České společnosti ekonomické, kde působil jedno volební období i ve vedení.\n\nAgenturou B.I.G. byl v roce 2001 oceněn za přesnost prognóz. Časopisem Týden byl označen za médii nejcitovanějšího českého analytika v roce 2005.\n\nJe ženatý s ekonomkou Markétou Šichtařovou, má s ní šest dětí. Společně napsali několik publikací a poukazují na různé ekonomické problémy. Mimo jiné na problémy důchodové reformy (2011) a na její případné dopady na obyvatele. Je odpůrcem povinného spoření v penzijních fondech.\n\nVladimír Pikora se hlásí k pravicovému a konzervativnímu pohledu na ekonomická a politická témata. Zvláště jeho hypotéza, že ekonomiky zemí eurozóny a částečně i ČR se od roku 2008 permanentně nachází ve stavu specifického typu krizového vývoje, který sice kvalitativně vykazuje všechny znaky ekonomického rozvratu, ale současně je z důvodu silně expanzívní monetární politiky a kvantitativního uvolňování centrální banky maskován falešným růstem HDP, je částí ekonomů a komentátorů z etatistické pozice často napadána. Na základě své hypotézy, že kvantitativní uvolňování centrálních bank po roce 2008 má mohutný dopad do specifického typu inflace projevující se pouze v cenách finančních aktiv, často vystupuje proti spoření v penzijních fondech, naopak propaguje investice do reálných aktiv typu drahé kovy nebo nemovitosti. Tyto postoje je možno označit za monetarismus.\n\nVladimír Pikora je často terčem posměchu některých analytiků, například analytického webu Manipulátoři.cz nebo Šťastné pondělí Jindřicha Šídla, za velice nespolehlivý odhad ekonomického cyklu. Příchod nové ekonomické krize podobného typu jako z let 2008-9 předpovídal kontinuálně už roce 2015, v roce 2017 nebo v roce 2018. Pikora své tvrzení vysvětluje slovy, že finanční krize od roku 2008 vlastně nikdy neskončila, protože její symptomy jsou překrývány kvantitativním uvolňováním centrální banky.\n\n"}
{"id": "664367", "url": "https://cs.wikipedia.org/wiki?curid=664367", "title": "Jitka Nováčková", "text": "Jitka Nováčková\n\nJitka Nováčková (* 28. dubna 1992 České Budějovice) je česká modelka a vítězka soutěže Česká Miss 2011.\n\nV době svého vítězství v České Miss byla studentkou gymnázia Jírovcova v Českých Budějovicích, kde v květnu a červnu 2011 úspěšně odmaturovala. V červenci 2011 absolvovala filmový kurz na New York Film Academy, což bylo součástí výhry v České Miss. Od září 2011 je studentkou Fakulty biomedicínského inženýrství ČVUT v Kladně, oboru optika a optometrie.\n\nOd svých 9 let začala navštěvovat školu modelek. Od 14 let si modelingem přivydělávala ke studiu. Jejím prvním úspěchem bylo nafocení kolekce pro katalog NordBlanc. V roce 2009 se příhlášila do modelingové soutěže Elite Model Look Czech Republic, kde se dostala až do semifinálního klání. Českou miss se stala 19. března 2011, kdy ji prostřednictvím SMS zvolili diváci soutěže ze 14 finalistek. V srpnu a září 2011 v Brazílii absolvovala přípravu a soutěž Miss Universe 2011, v níž se jí však nepodařilo postoupit do užšího finále.\n"}
{"id": "664373", "url": "https://cs.wikipedia.org/wiki?curid=664373", "title": "Markéta Šichtařová", "text": "Markéta Šichtařová\n\nMarkéta Šichtařová (* 29. října 1976 Kladno) je česká ekonomka, blogerka a autorka populárně zaměřených textů zejména z oblastí ekonomiky a finančních trhů. Spolupracuje se svým manželem Vladimírem Pikorou\n\nVystudovala VŠE v Praze, obory hospodářská politika a finanční trhy, absolvovala studijní pobyt v Německu. Má tři makléřské diplomy Komise pro cenné papíry (pro Obchodování s investičními instrumenty, pro Obhospodařování portfolií a poradenskou činnost a pro Finanční deriváty) a dvě státní zkoušky z angličtiny. Působila na analytických pozicích ve Volksbank CZ, kde se časem stala hlavní ekonomkou. Z pozice odešla ve svých 28 letech, aby založila vlastní analytickou a konzultační společnost Next Finance, s.r.o. Je také blogerkou na serveru iDNES.cz, který ji v letech 2011, 2015, 2017 a 2018 vyhlásil blogerkou roku. Pravidelně také odpovídá na dotazy portálu Parlamentní listy.\n\nV letech 2006 a 2007 byla součástí týmu ekonomických poradců ministra financí České republiky Vlastimila Tlustého.\n\nAktivně poukazuje na problémy, mj. u připravované důchodové reformy (rok 2011) a její případné dopady na obyvatele.\n\nNikdy nebyla členkou žádné politické strany, ani se nehlásila k podpoře žádného politického uskupení. Ve svých knihách se hlásí k politickému konzervatismu, klasickému ekonomickému liberalismu a k teorii veřejné volby. V roce 2019 začala jako externí poradce spolupracovat s hnutím Trikolóra Václava Klause mladšího, stala se garantem programu hnutí pro oblast rozvoj ekonomiky a podnikatelského prostředí.\n\n\nJe vdaná za ekonoma Vladimíra Pikoru. Mají spolu šest dětí, z nichž se všechny narodily doma.\n\n"}
{"id": "664375", "url": "https://cs.wikipedia.org/wiki?curid=664375", "title": "Václav Černý (politik)", "text": "Václav Černý (politik)\n\nVáclav Černý (1913–1997) byl český hutní inženýr, ministr československé vlády v letech 1957–1960.\n\nNarodil se v Příbrami, kde také později vystudoval Vysokou školu báňskou. Vojenskou povinnost splnil v Táboře, v hodnosti četař-aspirant. Po vojenské službě nastoupil do zaměstnání, kde se stal provozním inženýrem ve válcovnách PSŽ (Pražská železářská společnost) v Kladně. Po 2. světové válce se stal tamtéž vedoucím válcoven. PSŽ byla později včleněna do podniku SONP Kladno, přičemž původní PSŽ dále existovala v konglomerátu pod novým názvem Huť Koněv (specializace na výrobu surového železa a železných odlitků, Poldi Ocel se naproti tomu specializovala na výrobu ušlechtilé a nerez oceli).\n\nV 50. letech byl odvolán do Prahy na Ředitelství hutí. Později byl delegován na Ministerstvo hutí a rudných dolů, kde se stal posléze vedoucím Hlavní správy (tzv. \"glavkař\"). V letech 1954–1957 byl náměstkem ministra hutí a rudných dolů, k 1. srpnu 1957 byl jmenován ministrem hutního průmyslu a rudných dolů (druhá vláda Viliama Širokého), kde působil od 1. srpna 1957 do 11. července 1960.\n\nPo roce 1960 se stal ředitelem Výzkumného ústavu hutnictví v Praze. Několik let poté se stal opět technickým ředitelem hutě POLDI SONP Kladno. V období normalizace (po pražském jaru) byl pro své protesty proti normalizačním snahám z této pozice odvolán a pracoval dále v Ústavu hutnictví železa v Praze jako řadový zaměstnanec. \n\nOd poloviny 70. let byl ve starobním důchodu.\n\nJeho žena Věra Černá je vzdálená příbuzná Františka Kouckého, námořníka, popraveného za vzpouru proti Rakousku-Uhersku v roce 1918 v Pule.\n"}
{"id": "664376", "url": "https://cs.wikipedia.org/wiki?curid=664376", "title": "Hobit: Neočekávaná cesta", "text": "Hobit: Neočekávaná cesta\n\nHobit: Neočekávaná cesta ( ) je první část amerického trojdílného filmu Hobit, který natočil režisér a producent Peter Jackson na různých lokalitách Nového Zélandu a ve wellingtonských Stone Street Studios podle románu \"Hobit aneb Cesta tam a zase zpátky\" britského spisovatele J. R. R. Tolkiena.\n\nSamotné natáčení začalo 21. března 2011 Točilo se 266 dní v průměru 12 hodin denně. Z natočeného materiálu byly sestříhány tří díly o Bilbu Pytlíkovi, první nazvaný \"Neočekávaná cesta\", druhý s názvem \"\" a třetí . Původně bylo oznámeno, že rozpočet celého projektu bude půl miliardy dolarů (což by z něj dělalo nejštědřeji financovaný filmový projekt v historii); tato informace byla později dementována a suma opravena na 300 milionů. Natáčení bylo zorganizováno do dvou jednotek (většinou jedno ve studiu, druhé v exteriérech po Novém Zélandu). O přípravách a točení filmu vznikal produkční vlog, který ukazoval zákulisí natáčení a měl nalákat fanoušky série, aby si na film zašli do kina.\n\nSvětová premiéra se odehrála 14. prosince 2012, v Česku pak již o den dříve, čili 13. prosince 2012.\n\nKameramani používali digitální kamery Red Epic od Red Digital Cinema Camera Company (jedna za 58 000 US$), kterých měli 48 kusů v různých konstrukcích (do jeřábu, na vozík, na rameno, ve vodotěsné úpravě, atp.). Film je natáčen stereoskopicky (3D) v rozlišení 5K (5120 × 2700 pixelů) při snímkové frekvenci 48 snímků za vteřinu. Hovoří se i o tom, že natáčení při 48 fps by se díky povědomí a předpokládanému úspěchu filmu mohlo stát budoucím standardem.\nMezi inovativní prvky přípravných prací patřilo velké množství skic (údajně přes 2500), ad hoc ručně kreslených pro 3D vidění a to, že \"Hobit\" byl od začátku vymýšlen s vědomím toho, že bude 3D a vjem třetího rozměru by měl být vhodně využit. Pokud by se točilo na 35mm film, měl by střihač 6 954,78 km materiálu (jinými slovy: pomyslný kotouč se všemi záběry by byl schopen odmotat se z centra Země 576,78 km nad její povrch).\nNa filmu v natáčecí fázi spolupracuje kolem 500 lidí, takže přesuny štábu a techniky byly logisticky dosti náročné. Produkce pro tento film znovu postavila 360° Hobitín (oproti předchozí sérii včetně interiéru uvnitř jednotlivých domečků), ze kterého se má po dotočení stát jedna z turistických atrakcí Nového Zélandu; postavena byla též i natáčecí studia.\nPo rozhodnutí studia MGM udělat z původní dvoudílné série trilogii bylo třeba k projektu ještě natočit dodatečné záběry.\n\nPříběh začíná ve stejný den jako film \"\". Hobit Bilbo Pytlík začíná psát knihu o výpravě za znovunárokováním trpasličího království Erebor, kterého se před 60 lety zúčastnil.\nV Ereboru vládl král Thrór a ekonomika zde velice prosperovala, ale do království vtrhl drak Šmak a vyhnal odtamtud trpaslíky. Teprve po mnoha letech se Thrórův vnuk Thorin Pavéza rozhodl Erebor získat zpět.\n\nČaroděj Gandalf Šedý nabídne Bilbovi účast v Thorinově výpravě k Ereboru. Bilbo se nakonec po dlouhém přemlouvání rozhodne připojit. Stane se tedy součástí skupiny 13 trpaslíků a jednoho čaroděje. Výprava se vydává z Hobitína směrem na východ. Brzy se ukáže, že trpaslíky sleduje skupina proradného bledého skřeta Azoga, který se chce Thorinovi pomstít za useknutou ruku v bitvě v Morijských dolech.\nJednou v noci jsou trpaslíci i Bilbo zajati zlobry, kteří je chtějí sníst, ale díky Bilbově lstivosti se podaří zlobry zdržovat až do ranního světla, jehož působením zlobři zkamení a trpaslíci jsou zachráněni. Výprava najde ve zlobří jeskyni vzácné meče Glamdring a Orkrist, které byli v 1. věku vykovány elfy z Gondolinu.\n\nNáhle se z lesa na svých sáňkách taženými králiky přižene čaroděj Radagast Hnědý, neboť si potřebuje promluvit s Gandalfem o nebezpečí v podobě pevnosti Dol Guldur na jihu lesa Temný hvozd. Radagast do Dol Gulduru vstoupil a nejen, že tam spatřil jeden Prstenový přízrak a získal jeho meč, ale také se tam setkal se samotným obávaným Nekromantem, o němž se mnoho moudrých domnívá, že by mohl být samotným temným pánem Sauronem.\n\nTrpaslíky začali pronásledovat skřeti na vrrcích, ale s pomocí elfů a Radagasta se jim podaří uniknout do pevnosti Roklinka.\nV Roklince se také setká Bílá rada, jejímiž členy jsou čaroděj Gandalf Šedý, elf Elrond, elfka Galadriel a čaroděj Saruman Bílý. Rada hovoří o nebezpečí v podobě Dol Gulduru, ale Saruman jej popírá. Návrat Saurona a objevení jeho Prstenu moci není podle něj možné.\n\nVýprava pokračuje dále na východ do Mlžných hor. Zde trpaslíci padnou do zajetí skřetů a ti je odvedou ke svému králi, Velkému skřetovi, ale Bilbo zůstane na svobodě, protože se od nich na čas vzdálil. Bilbo spadl dolů a zde se setkal s tvorem Glumem dali si navzájem hádanky a pokud Glum neuhádne jeho hádanku vyvede ho pryč a pokud jí neuhádne Bilbo slupne ho Glum jako malinu. Bilbo vyhrál pomoci lsti a a sebral mu kouzelný prsten, který změnil život nejen jemu, ale i celé jeho rodině. Trpaslíkům se mezitím podaří za pomocí Gandalfa uniknout ze spárů skřetů a nakonec se společně s Bilbem setkají na východní straně Mlžných hor.\n\nVýpravu však pronásleduje skupina Azogových skřetů, a tak trpaslíkům nezbude nic jiného, než se schovat na stromy. Nakonec jsou za velmi dramatických okolností zachránění Gandalfem přivolanými orly, kteří je odnesou do bezpečí na Skalbal který vytvořil Medděd.\n\n\nFilm byl v USA uveden distribuční společností Warner Bros. do 4 045 kin. Za první promítací víkend film v USA vydělal 84 milionů dolarů. Celkem Hobit vydělal 303 003 568 dolarů v USA a 714 000 000 v dalších zemích, dohromady tedy 1 017 003 568 dolarů.\n\nV České republice byl film uveden společností Warner Bros. do 135 kin. O první víkend vidělo Hobita 187 256 diváků, a tím film vydělal 28 milionů korun. Film se v žebříčku dvaceti nejvíce navštěvovaných filmů udržel čtrnáct týdnů. Celkem ho v kině zhlédlo 642 669 diváků, a tím vydělal 98,6 milionů korun.\n\n9. Časopis \"Časostroj Speciál Hobit 7/12 2012\". Brno: Extra Publishing\n\n"}
{"id": "664382", "url": "https://cs.wikipedia.org/wiki?curid=664382", "title": "Skoumal", "text": "Skoumal\n\nPříjmení Skoumal či Skoumalová nese více osob:\n"}
{"id": "664386", "url": "https://cs.wikipedia.org/wiki?curid=664386", "title": "Provinční rekonstrukční tým Lógar", "text": "Provinční rekonstrukční tým Lógar\n\nProvinční rekonstrukční tým Lógar, který je umístěn i s technikou na americké základně Shank u města Pol-e‘Alam (Púli Alam), hlavního města provincie Lógar ve východním Afghánistánu, zhruba šedesát kilometrů jihozápadně od Kábulu, je společným projektem Ministerstva zahraničních věcí a Ministerstva obrany.\n\nČeský PRT tvoří jedenáct (10-12) civilních odborníků, řízených Ministerstvem zahraničních věcí ČR, a cca 2-3 sty vojáků Armády ČR. Český PRT má jednu z poměrově největších zastoupení civilních expertů v rámci PRT.\n\nPRT působí v Lógaru od 19. března 2008. Členy civilního rekonstrukčního týmu jsou stavební inženýři, zemědělští inženýři, odborníci na rozvoj, veterinární medicínu, bezpečnost a média. Experti úzce spolupracují s provinční vládou, radami starších (šúrami) a dalšími představiteli komunit na posilování jejich kapacit prostřednictvím vzájemné spolupráce na širokém spektru projektů, které mají dopad jak ve střednědobém časovém horizontu, tak z hlediska dlouhodobého rozvoje provincie.\n\nHlavním cílem českého PRT ve střednědobém horizontu, cca do roku 2012, je položení základů pro udržitelný politicko-ekonomický rozvoj v provincii, asistence provinční vládě v napojení na vládu centrální a zahájení transformačního procesu PRT směrem k předávání zodpovědnosti afghánským partnerům. \n\nPrávě předání odpovědnosti afghánským partnerům je klíčem k odchodu českého PRT z Afghánistánu, proto je potřeba OMLT. Ani odchodem PRT však neskončí přítomnost České republiky v Afghánistánu, neboť Afghánistán byl definován jako priorita české zahraniční rozvojové spolupráce.\n\nRekonstrukce se soustředí na 3 hlavní priority:\nTyto priority jsou naplňovány projekty v oblastech obnovy školského systému, vodních zdrojů, podpory bezpečnosti, zdravotnictví, zemědělství, ženských práv a nezávislých médií. Tyto priority vycházejí z rozvojových dokumentů vytvořených afghánskou vládou - Afghánské národní rozvojové strategie (ANDS) a Afghanistan Compact.\n\nPři přípravě, implementaci a vyhodnocení projektů se PRT soustředí především na:\n\nNapř. PRT preferuje rozšíření školy před stavbou nové, neboť si je vědom, že afghánská vláda nemá dostatek učitelů, prostředky na vybavení nových budov, na platy učitelů, na údržbu a provoz nové budovy.\n\n\n\n\n\nNapříklad dává přednost opravě školy před dodáním provizorního stanu, ve kterém by se děti mohly učit.\n\n\nJakýkoliv rozvoj je možný pouze ve stabilním prostředí. Stabilní bezpečnostní situace v provincii je také základním předpokladem pro odchod koaličních sil z Afghánistánu. Český PRT se soustředí především na spolupráci s Afghánskou národní policií (ANP) a armádou (ANA) - organizuje výcvikové kurzy pro příslušníky bezpečnostních složek ve školícím centru sloužícím pro vzdělávání a výcvik zejména afghánských policistů, neboť zejména policie se v Lógaru potýká s nedostatkem výcviku a vybavení: již 10. (listopad 2012) výcviková a poradní jednotka působí pod hlavičkou OMLT (\"omeleta\") - Operational Mentor and Liaison Team, na základně Carwille v provincii Vardak, místním obyvatelům spíše známou pod názvem Solthan Kheyl. Zde ve třítýdenních cyklech cvičí příslušníky praporu afghánské armády (kandak), často negramotné, tak i pomocí obrázků.\n\nZemědělství představuje hlavní zdroj obživy pro více než 80 procent obyvatel provincie Lógar. Místní zemědělci se však potýkají s nedostatkem technologií a kvalitních osiv, omezenými zdroji vody, střídáním sucha a povodní, s nedostatkem odborného vzdělávání.\n\nČeský PRT se v této oblasti soustředí zejména na vzdělávání zemědělců a na podporu zemědělské produkce. Ta zahrnuje pomoc rolníkům hlavně tam, kde již existuje dlouhodobý zájem. Rekonstrukční tým například postavil pět sklepů na ovoce a zeleninu, které pomáhají zemědělcům uchovávat produkty až do zimy, kdy je prodají s vyšším ziskem. PRT podporuje zpracování zemědělských produktů (rekonstrukce a výstavby sběrných center na mléko a dodávky potřebného vybavení k jeho uchovávání a zpracování. Dále PRT podporuje kupříkladu rozvoj hedvábnictví. Na všech projektech PRT spolupracuje s provinčním ministerstvem zemědělství a místními dobrovolnými zemědělskými družstvy (kooperativami), které sdružují zemědělce stejného zaměření a v tomto sektoru představují obnovující se soukromé podnikání.\n\nV oblasti vzdělávání se PRT intenzivně věnuje nejrůznějším odborným kurzům. Školeními v oblastech marketingu, včelařství či používání solárních sušáren prošlo již více než 600 zemědělců z celé provincie a několik zaměstnanců provinčního ministerstva zemědělství.\n\nPřestože tradiční afghánské zavlažovací systémy přivádí vodu i na ta nejodlehlejší pole, země pomalu vysychá. To má na svědomí rychlé střídání sucha a povodní i nedostatečná osvěta o tom, jak správně se vzácnou tekutinou nakládat. V neposlední řadě chybí afghánské provinční vládě prostředky na rekonstrukce jezů, ochranných zdí a dalších potřebných vodních staveb.\n\nHlavní prioritou českého PRT jsou menší projekty zaměřené na udržitelné dodávky vody do konkrétních komunit a protipovodňová opatření, proto stavíme jezy, opravujeme akvadukty a karézy (tradiční vodovodní systémy), opravujeme rigační kanály. \n\nPRT staví nová distriktní centra a zvyšuje bezpečnost těch stávajících. Podílí se na stavbě provinčního vězení a na rekonstrukci provinčního soudu. V jednotlivých sektorech civilní experti PRT poskytují mentoring zodpovědným úředníkům a poskytuje potřebné vybavení a školení.\n\nAfghánská mediální scéna byla významně postižena během vlády hnutí Tálibán. Afghánci směli poslouchat pouze propagandistickou rozhlasovou stanici Hlas Šaríi. Nyní v zemi působí desítky rozhlasových stanic, které jsou v zemi s osmdesátiprocentní (80%) negramotností pro většinu lidí hlavním zdrojem informací a mají velký význam pro posilování občanské společnosti.\n\nRozhled a vzdělání novinářů se však omezuje na hranice okresu, v lepším případě provincie. Jediná možnost novinářského vzdělávání existuje jen v hlavním městě Kábulu.\n\nČeský PRT podporuje místní média především v oblasti zvyšování profesních kapacit novinářů a poskytování materiální podpory rádiím. Ve spolupráci s místními rádii také připravuje osvětové kampaně.\n\nRozpočet českého PRT tvoří 80 miliónů korun ročně, které jsou vyhrazeny ze státního rozpočtu ČR. V roce 2010 přispěla částkou 300 000 euro i vláda Řecka.\n\nVojenské jednotky PRT se střídaly po šestiměsíčních turnusech, civilní pracovníci PRT se střídali po roce:\n\n\n\n\n"}
{"id": "664392", "url": "https://cs.wikipedia.org/wiki?curid=664392", "title": "Vraneček brvitý", "text": "Vraneček brvitý\n\nVraneček brvitý (\"Selaginella selaginoides\") je drobná, plavuňovitá, mechům vzhledem podobná rostlina. Vzácně se vyskytuje i v ČR.\n\nVraneček brvitý patří mezi plavuňovité, vytrvalé rostliny, které se vzhledem velice podobají mechům. Mají zelené až žlutohnědé zbarvení. Charakteristický je svými vzpřímenými lodyhami, které jsou cca 5 cm vysoké. V dolní části se vidličnatě dělí.\n\nListy jsou malé, stejnotvaré špičaté trojúhelníčky, které jsou uspořádány spirálovitě kolem stonku, směrem nahoru. Směřují do všech stran. Pouze výtrusnicový klas má listy poněkud větší.\nVýtrusnice mají oddělené pohlaví. Samčí výtrusnice jsou uloženy v horní části výtrusnicového klasu a samičí ve spodní části klasu.\n\nVyskytuje se na vlhkých místech (skály, pastviny) s neutrální až alkalickou půdou, nejčastěji v podhorských a horských oblastech.\n\nRostlina patří mezi silně ohrožené druhy. Podle českého značení patří do skupiny C2 a je ze zákona chráněn.\n\nVraneček je rozšířen v severní Evropě, Irsku, Sibiři, dále také v Severní Americe. V České republice se vyskytuje roztroušeně v Krkonoších, Hrubém Jeseníku a na Králickém Sněžníku.\n\n\n\n \n"}
{"id": "664393", "url": "https://cs.wikipedia.org/wiki?curid=664393", "title": "Fosfatidylinositol", "text": "Fosfatidylinositol\n\nFosfatidylinositol (zkratka PtdIns či PI), chemicky 1-(3-\"sn\"-fosfatidyl)-1\"d\"-\"myo\"-inositol je označení pro fosfolipidy ze skupiny glycerolfosfolipidů, které na třetím uhlíku mají na fosfátové skupině navázaný cyklický alkohol inositol.\n\nFosfolipidy tohoto typu obvykle představují pouze asi 10 % fosfolipidů eukaryotických buněčných membrán, ale předpokládá se, že fosfatidylinositoly vytváří jakýsi „čárový kód“ typický pro každou z buněčných membrán, díky němuž je buňka schopná rozeznat jednotlivé membrány od sebe. Navíc jsou to mimořádné významné signalizační molekuly: regulují např. vezikulární transport, buněčný růst a přežívání, dělení a pohyb. Některé fosfatidylinositoly navíc slouží jako substrát pro tvorbu druhých poslů: konkrétně PIP je činností fosfolipázy C rozkládán na inositoltrifosfát (IP) a 1,2-diacylglycerol (DAG), přičemž obě tyto molekuly mají další důležité buněčné role.\n\nExistuje celá řada fosfátových derivátů podle výskytu dalších fosfátových skupin na inositolovém kruhu. Tyto fosfáty se váží na třetí, čtvrtý a pátý uhlík inositolu (přesněji řečeno na jejich hydroxylové skupiny) a vzniklé deriváty se označují jako fosfoinositidy. U živočichů bylo nalezeno sedm kombinatorických možností, u rostlin šest (všechny níže uvedené kromě PIP):\n\nFosfatidylinositolmonofosfáty:\n\nFosfatidylinositolbisfosfáty:\n\nFosfatidylinositoltrisfosfáty:\n\nV buňce jsou jednotlivé fosfatidylinositidy vzájemně převeditelné, umožňují to specifické kinázy a fosfatázy. Například fosfatidylinositol-3-fosfát vytváří PI3 kinázy, naopak ho odstraňují různé PI3 fosfatázy, jako myotubulariny.\n"}
{"id": "664407", "url": "https://cs.wikipedia.org/wiki?curid=664407", "title": "Vladimír Hönig", "text": "Vladimír Hönig\n\ndoc. Ing. Vladimír Hönig, Ph.D. et Ph.D. (* 5. října 1982) je český vědec a bývalý politik. Působí na Vysoké škole ekonomické v Praze a na České zemědělské univerzitě v Praze.\n\nVystudoval Technickou fakultu ČZU v Praze, kde v roce 2006 získal titul Ing., v roce 2009 absolvoval doktorské studium téže fakulty a získal titul Ph.D. v oboru marketing strojů a technických systémů. Dále také absolvoval Fakultu podnikohospodářskou VŠE v Praze a získal titul Ph.D. v oboru podniková ekonomika a management. Je členem předních vědeckých společností m.j. i Royal Society of Chemistry a American Chemical Society. V roce 2017 se stal docentem a působí i v rámci Centra ekonomiky regulovaných odvětví VŠE v Praze. Jeho vědecká činnost je zaměřena na energetické suroviny, modelování business procesů, strategické řízení a vědy v oblasti environmentu.\n\nOd roku 2005 do roku 2009 byl členem České strany sociálně demokratické. Je jedním ze zakládajících členů Strany práv občanů ZEMANOVCI (SPOZ), ve které byl v roce 2010 zvolen předsedou Krajského výboru Praha a místopředsedou strany.\n\nPo rezignaci Miloše Zemana na post předsedy po volbách do PS PČR v květnu 2010 bylo vedení strany v rukou dvou místopředsedů Vladimíra Höniga a Radka Augustina až do volebního sjezdu téhož roku, po kterém Hönig zůstal již řadovým členem. Na krajské konferenci v roce 2013 získal nejvíce nominací jako kandidát pro volby do PS PČR, avšak voleb se již nezúčastnil a z politiky odešel. Podle Mladé fronty DNES 18.9.2013 s.2 byl jeho odchod \"konec nadějí Zemanovců\".\n\nOd roku 2017 působí m.j. v odborných sekcích Rady kvality ČR. Přednáší také na zahraničních univerzitách, mluví plynule anglicky a německy.\n"}
{"id": "664410", "url": "https://cs.wikipedia.org/wiki?curid=664410", "title": "Veřejná služba (zaměstnanci veřejné správy)", "text": "Veřejná služba (zaměstnanci veřejné správy)\n\nVeřejná služba je obecné označení právního postavení veřejných zaměstnanců a úprava jejich činnosti.\n\nV užším smyslu se pod tento pojem zařazuje jen právní postavení a činnost úředníků státní správy a úředníků územních samosprávných celků. Jejich postavení a činnost je do určité míry zvláštní a odlišuje se od pracovněprávního postavení ostatních zaměstnanců veřejné správy (např. údržbář, řidič apod.), jejichž postavení se řídí zákoníkem práce.\n\nVeřejnou službu zajišťují úředníci, jejichž pracovní poměr ke státu, resp. veřejné moci, lze také označit za veřejnou službu. Na institucionalizované úrovni jim zabezpečuje rovný přístup k funkcím, právo na kariérní postup a někdy také definitivu, tedy v zásadě nevypověditelnost pracovního poměru. Na druhou stranu je od nich vyžadována profesionalita, stálé zvyšování kvalifikace, politická neutralita, povinnost mlčenlivosti a také omezení některých občanských práv, např. práva na stávku. Služební vztahy jsou založeny na \"principu subordinace\", tj. vztahů podřízenosti a nadřízenosti.\n\nTato veřejná služba zahrnuje jak státní službu státních úředníků např. na ministerstvech a jiných správních úřadech, tak službu úředníků samosprávné složky veřejné moci.\n\n\nPrávo Evropské unie neupravuje veřejnou službu. Toto ponechává v kompetenci členských států. Členské státy Evropské unie musí ve veřejné službě zajistit dodržování principu volného pohybu pracovníků. Podle Evropského soudního dvora může členský stát vyhradit pro své státní občany pozice na ministerstvech, regionálních a místních orgánech při tvorbě legislativy, implementaci a aplikaci práva a dozoru nad podřízenými orgány.\n\n\nZvláštní podmínky platné jen pro některé veřejné zaměstnance (učitel, policista).\n\nV České republice je nutnost zákonného zakotvení veřejné služby vyjádřena již na ústavní úrovni, čl. 79 odst. 2 Ústavy totiž stanoví: \"„Právní poměry státních zaměstnanců v ministerstvech a jiných správních úřadech upravuje zákon.“\" Z principů demokratického právního státu navíc vyplývají ústavní principy veřejné služby: úcta k právům a svobodám člověka, uplatňování veřejné moci jako služby občanům, princip rovnosti a zákaz diskriminace, rovnost v přístupu k veřejným funkcím. Na druhou stranu Listina základních práv a svobod umožňuje omezit občanská a politická práva veřejných zaměstnanců zákonem. Podle čl. 44 lze soudcům a státním zástupcům omezit právo podnikat (čl. 26 Listiny) a právo zakládat a sdružovat se v politických stranách. Zaměstnancům státní správy, územní samosprávy a osobám v povoláních nezbytných pro ochranu života a zdraví navíc i právo na stávku. Příslušníci bezpečnostních sborů a ozbrojených sil navíc mohou mít zákonem zakázáno sdružování v odborových organizacích, petiční právo a shromažďovací právo.\n\nKe konkrétnímu zákonnému provedení přes ústavní požadavek nicméně došlo až v roce 2002, kdy byl přijat zákon č. 218/2002 Sb., o službě státních zaměstnanců ve správních úřadech a o odměňování těchto zaměstnanců a ostatních zaměstnanců ve správních úřadech (služební zákon), a zákon č. 312/2002 Sb., o úřednících územních samosprávných celků, který se vztahuje na úředníky obcí a krajů. U služebního zákona navíc došlo k několikerému odložení jeho účinnosti, naposledy k 1. lednu 2015, pracovní poměr státních zaměstnanců se tedy stále řídí jen zákoníkem práce. Ten upravuje vznik služebního vztahu smlouvou, jmenováním nebo volbou, právo podnikat jen se souhlasem vedoucího zaměstnance, zákaz členství v řídících a kontrolních orgánech obchodních společností, zákaz přijímat dary. Kromě toho byl od roku 2008 připravován zcela nový zákon, který by tyto dva zákony nahradil a zahrnul tak obě kategorie úředníků do jedné skupiny zaměstnanců ve veřejné službě. Pro odpor odborné veřejnosti, správních úřadů i územních samosprávných celků byl návrh stažen. Od února do května 2014 připravovala vláda Bohuslava Sobotky novelu služebního zákona. Ta byla předložena sněmovně 29. května 2014.\n\nZákonná právní úprava souvisejících otázek a úpravy dalších podobných profesí je roztříštěná. Zákon o majetku České republiky a jejím vystupování v právních vztazích určuje pro zaměstnance ve státních úřadech a orgánech státní správy pracovněprávní vztah ke státu. Zákon o platech stanoví jednotná pravidla odměňování některých vyšších úředníků. Zvláštní právní úprava upravuje postavení soudců a státních zástupců. Dále platí zvláštní úprava pro příslušníky bezpečnostních sborů (např. policisty, hasiče, vězeňské dozorce) a vojáky z povolání.\n"}
{"id": "664417", "url": "https://cs.wikipedia.org/wiki?curid=664417", "title": "Redding (Kalifornie)", "text": "Redding (Kalifornie)\n\nRedding je město v Shasta County v americkém státě Kalifornie.\n\nV roce 2010 zde žilo 89 861 obyvatel. Rozloha města je 154,4 km². Redding je regionálním dopravním uzlem, střetávají se zde Interstate 5 a silnice California State Route 299, 273 a 44. \nFunguje zde také letiště s IATA kódem RDD.\n\nRedding se nachází v severní části údolí řeky Sacramento, na jejímž toku nedaleko odsud stojí 183 metrů vysoká hráz údolní nádrže Shasta. \nV roce 2004 zde byl přes Turtle Bay postaven 213 metrů dlouhý most Sundial Bridge.\n\nKlima je středozemní, ale na rozdíl od ostatních částí Centrálního údolí disponuje hojnými srážkami, což je dáno jeho polohou na samém severu údolí. Ročně zde spadne 845 mm srážek.\n"}
{"id": "664424", "url": "https://cs.wikipedia.org/wiki?curid=664424", "title": "Výsost", "text": "Výsost\n\nVýsost (obvykle předchází Jeho nebo Její) je šlechtický, resp. panovnický titul který patřil zejména vévodům. V českojazyčném prostředí se rozlišují následující stupně:\n\n\n\n"}
{"id": "664428", "url": "https://cs.wikipedia.org/wiki?curid=664428", "title": "Redding", "text": "Redding\n\nRedding může znamenat:\n\n"}
{"id": "664431", "url": "https://cs.wikipedia.org/wiki?curid=664431", "title": "Čuna", "text": "Čuna\n\nČuna ( ), na horním toku se nazývá Uda ( ), je řeka v Irkutské oblasti a v Krasnojarském kraji v Rusku. Je dlouhá 1 203 km. Povodí řeky má rozlohu 56 800 km².\n\nPramení na Udinském hřbetu v pohoří Východní Sajany. Na horním toku teče v úzké mezihorské dolině, níže pak pokračuje přes Středosibiřskou pahorkatinu, kde protíná sopečné horniny a vytváří peřeje Ťumeněc, Voron, Arakan a Kosoj. Je pravou zdrojnicí Tasejevy (povodí Jeniseje).\n\nZdrojem vody jsou především dešťové srážky a velké zastoupení mají rovněž sněhové srážky. Průměrný roční průtok vody činí 300 m³/s. Zamrzá na konci října až v listopadu a rozmrzá na konci dubna až v květnu.\n\nŘeka je splavná pro vodáky a je na ní také možná místní vodní doprava. Leží na ní město Nižněudinsk.\n"}
{"id": "664441", "url": "https://cs.wikipedia.org/wiki?curid=664441", "title": "Třída Iver Huitfeldt", "text": "Třída Iver Huitfeldt\n\nTřída Iver Huitfeldt je třída protiletadlových fregat dánského královského námořnictva. Třídu tvoří celkem tři jednotky, zařazené do služby v letech 2012–2013.\n\nTrupy všech tří jednotek postavila civilní loděnice Odense Staalskibsværft (je významným producentem kontejnerových lodí), přičemž teprve poté plavidla dostala v jiné loděnici vojenské vybavení. Stavba dle komerčních standardů byla zdůvodněna úsporou nákladů. Fregaty se jmenují \"Iver Huitfeldt\" (F-361), \"Peter Willemoes\" (F-362) a \"Niels Juel\" (F-363).\n\nJednotky třídy \"Iver Huitfeldt\":\n\nZákladní konstrukce trupu lodí se téměř shoduje s konstrukcí dánských víceúčelových velitelských lodí třídy \"Absalon\" (rozdíl je v chybějící nákladové palubě). Třída \"Iver Huitfeldt\" je ale specializována pro ničení vzdušných cílů, přičemž její protivzdušný systém odpovídá nizozemské třídě \"De Zeven Provinciën\" a německé třídě \"Sachsen\" (F124). Radary jsou typu Thales SMART-L a APAR.\n\nNa palubě jsou umístěna čtyři vertikální odpalovací zařízení MK 41 (každé z nich má osm buněk), ve kterých je umístěno celkem 32 protiletadlových řízených střel Standard SM-2 Block IIIA. Tyto střely slouží k prostorové obraně proti vzdušným cílům. Ve středu lodi dále budou umístěna dvě vertikální vypouštěcí sila MK 56 pro celkem 24 střel ESSM. Střely ESSM jsou určeny k bodové obraně zejména proti protilodním střelám. Vedle nich budou instalovány dva čtyřnásobné vypouštěcí kontejnery protilodních střel Harpoon Block II.\n\nHlavňovou výzbroj fregat tvoří dvě příďové dělové věže se 76mm kanónem OTO Melara Super Rapid, které doplňuje jeden 35mm kanón Oerlikon Millennium na zádi a jeden 12,7mm kulomet. Protiponorkovou výzbroj tvoří torpédomety pro 324mm lehká protiponorková torpéda MU90 Impact. Na zádi je přistávací plocha a hangár pro jeden protiponorkový vrtulník AgustaWestland AW101 a jeden bezpilotní prostředek.\n\nPohonný systém tvoří čtyři diesely MTU 8000 20V M70. Fregaty dosahují nejvyšší rychlosti 28 uzlů.\n\n"}
{"id": "664448", "url": "https://cs.wikipedia.org/wiki?curid=664448", "title": "Zapuštěný bazén", "text": "Zapuštěný bazén\n\nZapuštěný bazén je uměle vytvořená vodní nádrž určená pro plavání, koupání, potápění, cvičení a relaxaci. Zapuštěné bazény jsou umístěny v zemi a jejich umístění předchází výkopové práce určené pro úpravu terénu, do kterého bude zapuštěný bazén umístěn. Pro zapuštěné bazény se pak využívá několik druhů materiálů, které se následně umisťují do předem upraveného terénu. Zapuštěné bazény mohou být betonové, tvarovkové, laminátové, polypropylenové, akrylátové, celokovové a foliové bazény z bloků.\n\n"}
{"id": "664450", "url": "https://cs.wikipedia.org/wiki?curid=664450", "title": "Wolfgang Wagner", "text": "Wolfgang Wagner\n\nWolfgang Manfred Martin Wagner (30. srpna 1919 Bayreuth, Německá říše – 21. března 2010 Bayreuth, Spolková republika Německo) byl německý operní režisér a scénograf. V letech 1949-2008 vedl Hudební slavnosti v Bayreuthu.\n\nWolfgang Wagner byl třetí ze čtyř dětí německého skladatele Siegfrieda Wagnera a jeho ženy Winifred rozené Williamsové a zároveň vnukem skladatele Richarda Wagnera.\n\nVe věku necelých jedenácti let ztratil Wolfgang Wagner otce. Důvěrné přátelství jeho matky Winifred s Adolfem Hitlerem – kterého Wagnerovi oslovovali „strýček Wolf“– neušetřilo Wolfgang od „říšské pracovní služby“ a vojenské služby. Již roku 1940 byl na frontě těžce zraněn; ochromení ruky mu mimo jiné zabránilo v ambici stát se dirigenntem. Hitler Wolfganga v nemocnici dvakrát navštívil. Po propuštění z léčby absolvoval divadelnické a hudební vzdělání v Berlínské státní opeře u Heinze Tietjena, uměleckého vedoucího Hudebních slavností v Bayreuthu a intendanta Státní opery. Tam pracoval jako asistent režie a roku 1944 inscenoval operu \"Noc svatého Ondřeje\" (\"Andreasnacht\") svého otce k jeho nedožitým 75. narozeninám. V červnu 1944 byl Wolfgang opět povolán do pracovní služby ve zbrojním průmyslu. Hitler mu nabízel útočiště v bunkru kancléřství, Wolfgang ale dal přednost pobytu v civilním bunkru se svými kamarády.\n\nAčkoli podle závěti Siegfrieda Wagnera měly vedení Hudebních slavností v Bayreuthu převzít jeho děti stejným dílem, byl matkou pro tento úkol určen prvorozený Wieland; případně se uvažovalo o modelu, kdy Wieland převezme uměleckou stránku festivalu a Wolfgang technicko-praktickou. Takový plán podporoval již v roce 1941 i Adolf Hitler. Tyto plány se naplnily po druhé světové válce. Roku 1949 se Winifred Wagnerová vzdala vedení Hudebních slavností v Bayreuthu ve prospěch Wielanda a Wolfganga a roku 1951 se mohl konat první poválečný festival. Ačkoli naznačené rozdělení úkolů zčásti platilo, podílel se Wolfgang i na uměleckém vedení a sám inscenace režíroval a současně navrhoval výpravu, poprvé \"Lohengrina\" roku 1953.\n\nOba bratři v této souvislosti platí za tvůrce tzv. „nového Bayreuthu“: Tím se rozumí stylistická obnova, kterou Wieland Wagner prosazoval svým konceptem „vyklizení“ (Entrümpelung) jeviště, Wolfgang Wagner pojmem „dílna Bayreuth“ (Werkstatt Bayreuth). Po Wielandově smrti roku 1966 vedl Wolfgang slavnosti na vlastní odpovědnost. Aby zajistil jejich dlouhodobé udržení, vzdal se právní formy ryze rodinného podniku. Festivalové divadlo a vila Wahnfried, které byly do té doby rodinným majetkem, byly pod jeho záštitou převedeny na Nadaci Richarda Wagnera Bayreuth, založenou roku 1973. Na správě nadace se podílejí jak členové rodiny Richarda Wagnera, tak veřejné instituce včetně Společnosti přátel Bayreuthu. V letech 1986–2008 byl Wolfgang Wagner jednatelem a jediným společníkem společnosti s ručením omezeným \"Bayreuther Festspiele GmbH\" (od roku 1987 s doživotní smlouvou). Z toho po něj vyplývala větší svoboda v utváření slavností a současně větší odpovědnost, než tomu je u ryze státem jmenovaných intendantů. „Byl to kníže, nepopíraný a — vyprošuji si — také nepopíratelný vládce nad Zeleným vrškem a jeho uměleckými, společenskými a hospodářskými osudy.“(Lemke-Matwey)\n\nWolfgang Wagner přivedl do Bayreuthu dirigenty, jako jsou Carlos Kleiber, Colin Davis, Woldemar Nelsson, Daniel Barenboim, Peter Schneider, James Levine, Giuseppe Sinopoli a Christian Thielemann. Zatímco jeho vlastní inscenace byly považovány za spíše konzervativní a řemeslné úrovně („Inscenace Wolfganga Wagnera byly ropuchy, které musel wagnerovský svět spolknout, aby získal ze Zeleného vršku i nové impulsy.“ — Lemke-Maytwey), otevřel slavnosti inovativním hostujícím režisérům. Jakožto provokativní i historické zároveň jsou označovány nové interpretace \"Tannhäusera\" od Götze Friedricha (1972), \"Bludného Holandana\" od Harryho Kupfera (1978), \"Prstenu Nibelungova\" (1976) od Patrice Chéreaua, \"Tristana a Isoldy\" (1993) od Heinera Müllera nebo \"Parsifala\" (2004) od Christopha Schlingensiefa. Na rozdíl od běžného operního provozu poskytl Wagner svým režijním týmům možnost svou inscenaci v průběhu let dále rozvíjet. Bez ohledu na to mu kritika vyčítala, že bayreuthské hudební slavnosti pod jeho vedením ztratily vůdčí úlohu v interpretaci Wagnerových oper.\n\nZ hospodářského hlediska se Wolfgangu Wagnerovi podařilo udržet podíl veřejných subencí na celkovém rozpočtu slavností trvale pod 40%. Přitom jsou ceny vstupenek v Bayreuthu, díky propracované mu systému kulturního sponzorství od firem i soukromých dárců, – nižší než u srovnatelných hudebních festivalů. Starost o asi 140 spolků Richarda Wagnera s cca 37 000 členy (k roku 2007) bylo rovněž označováno za jeho ekonomický a současně „ideologický“ výkon.\n\nV prvním manželství byl Wolfgang Wagner ženat od roku 1943 s tanečnicí Ellen Drexelovou (1919–2002). Z tohoto manželství měl dvě děti: divadelní manažerku Evu Wagnerovou-Pasquierovou (* 1945), dlouholetou spolupracovnici Hudebních slavností v Aix-en-Provence, a režiséra a publicistu Gottfrieda Wagnera (* 1947). Po rozvodu v roce 1976 se Wolfgang oženil s tehdejší sekretářkou v tiskové kanceláři bayreuthských slavností Gudrun Mackovou rozenou Armannovou (1944–2007).) Roku 1978 se jim narodila dcera Katharina.\n\nWolfgangovy vztahy s ostatními členy jeho rodiny byly trvale napjaté: s bratrem Wielandem a jeho rodinou postupně přerušil osobní styky a po jeho smrti vypudil z účasti na festivalu nejen jeho vdovu Gertude se synovci a neteřemi, ale i svou sestru Friedelind. Od rozvodu a nového sňatku žil v nepřátelství se svou bývalou manželkou Ellen i s dcerou Evou (kterou zbavil funkce své asistentky ve prospěch své nové manželky) a se synem Gottfriedem, roku 1976 zakázal přístup na slavnosti i matce Winifred.\n\nRoku 1999 bylo Wolfgangu Wagnerovi 80 let a rada Nadace Richarda Wagnera Bayreuth se z jeho popudu poprvé započala proces jmenování jeho nástupce ve vedení slavnéstí. Wolfgang Wagner si přál, aby se jím stala jeho druhá manželka Gudrun a výhledově dcera Katharina. Když ale roku 2001 rada nadace 22 hlasy proti 2 zvolila za vedoucí slavností Wolfgangova dceru z 1. manželství Evu Wagnerovou-Pasquierovou, odvolal se dosavadní vedoucí na svou doživotně koncipovanou smlouvu a odmítl se své funkce vzdát. Teprve po smrti Gudrun Wagnerové (2007) se uvolnila cesta k širší dohodě, podle které Wolfgang Wagner odstoupil po konci hudebních slavností 2008 a 1. září 2008 zvolila rada nadace novými společnými vedoucímu Hudebních slavností v Bayreuthu obě Wolfgangovy dcery, Evu a Katharinu. Odmítnuta tak byla na poslední chvíli podaná kandidatura Nike Wagnerové a Gérarda Mortiera.\n\nPo předání své funkce žil Wolfgang Wagner z důvodu těžké choroby v ústraní. Dne 21. března 2010 ke druhé hodině ranní zemřel ve svém domě v Bayreuthu.\n\n\n\n\n\n\n"}
{"id": "664453", "url": "https://cs.wikipedia.org/wiki?curid=664453", "title": "The Birds", "text": "The Birds\n\nThe Birds byla anglická rhythm and bluesová skupina, založená v roce 1964. Ve skupině hrál i pozdější člen The Rolling Stones, kytarista Ron Wood. Skupina se rozpadla v roce 1967.\n"}
{"id": "664454", "url": "https://cs.wikipedia.org/wiki?curid=664454", "title": "Kadeřnatka", "text": "Kadeřnatka\n\nKadeřnatky jsou zelené řasy s jednoduchou nevětvenou vícebuněčnou makroskopickou vláknitou (trichální) stélkou dosahující rozměrů do 10 cm. Průměr vlákna stélky je 5 až 70 mikrometrů. Rostlina je přichycena k podkladu jednou bazální buňkou. Vedle bazální buňky se může nacházet ještě příchytné vlákno (rhizoid) – vývojový předchůdce kořene. Každá buňka stélky tohoto typu je opatřena buněčnou stěnou a v případě kadeřnatky obsahuje jedno jádro. Typem stélky představuje kadeřnatka nejdokonalejšího zástupce zelenivek.\n\nTyto rostliny se nachází v prostředí sladkých i slaných, spíše chladnějších vod. Jejich stélky jsou pozorovatelné převážně na jaře v tekoucí vodě, kde vytvářejí zelené chomáčky. Mohou být uchyceny na kamenech v peřejích nebo v prosluněných místech podél pláží jezer. Jiné druhy se zase vyskytují ve stojatých vodách – např. v rybnících, tůních, kalužích, okapech, sudech s vodou, zavlažovacích korytech apod.\n\nPro kadeřnatky je typické střídání jaderných fází (haploidní a diploidní), přičemž diploidní je rostlina pouze ve fázi zygoty. Tatáž rostlina zajišťuje pohlavní i nepohlavní rozmnožování. V některé z buněk vznikají pohlavní buňky (izogamety) a v jiné zase výtrusy (zoospory).\nRozmnožování probíhá většinou kolem půlnoci. Rychle se vyvíjí zoospory a gamety, které jsou pak vypouštěny během dopoledne. Po poledni má již většina rostlinného materiálu vegetativní charakter.\n\nVýsledkem nepohlavního rozmnožování jsou zoospory se čtyřmi bičíky, které se uvolní z buněk stélky. Ze zoospor, které se po čase přichytí a ztratí bičíky, pak rostou nové řasy se stejnou genetickou výbavou.\n\nPři pohlavním rozmnožování vznikají v gametangiích v horní části vlákna + nebo - haploidní gamety (konkrétně izogamety) se dvěma bičíky. Ty se potom z rostliny uvolní a splynou s pohlavními buňkami stejného tvaru i velikosti (izogamie). Jejich splynutím vznikne zygota. Ta je diploidní. Potom dojde k redukčnímu dělení a ze zygoty se stane čtveřice haploidních pohyblivých výtrusů (zoospor). Z každé zoospory pak vyroste nová haploidní řasa (gametofyt) s genetickou výbavou, která je jedinečná. Poté se cyklus opakuje.\n\nKadeřnatek je známo asi 20 druhů. Řadí se mezi ně například známý druh \"Ulothrix zonata\" či méně známý druh \"Ulothrix flacca\", který je významným zdrojem potravy v Číně.\n\n\n\n\n"}
{"id": "664455", "url": "https://cs.wikipedia.org/wiki?curid=664455", "title": "PIC18F2455", "text": "PIC18F2455\n\nPIC18F2455 je jednočipový mikropočítač rodiny PIC18 vyráběný firmou Microchip technologií nanoWatt. Z řady PIC18F2455/2550/4455/4550, kam patří, je určen pro nejméně náročné aplikace, ačkoli i tak disponuje velkým množstvím funkcí.\n\n\n\n"}
{"id": "664456", "url": "https://cs.wikipedia.org/wiki?curid=664456", "title": "Dallas Taylor", "text": "Dallas Taylor\n\nDallas Woodrow Taylor Jr. (7. duben 1948, Denver, Colorado – 18. ledna 2015) byl americký bubeník, který spolupracoval, mimo jiné, se skupinami Clear Light nebo Crosby, Stills and Nash. Se skupinou nahrál její první album \"Crosby, Stills & Nash\" a také jeho nástupce \"Déjà vu\" (1970), které půvobní trio nahrálo doplněné o Neila Younga. Téhož roku hrál Taylor na nahrávce \"Stephen Stills\" jednoho z členů této kapely. Spolupracoval také s Paulem Butterfieldem nebo s Van Morrisonem. Zemřel v lednu roku 2015 ve věku 66 let.\n\n"}
{"id": "664457", "url": "https://cs.wikipedia.org/wiki?curid=664457", "title": "Bazénový protiproud", "text": "Bazénový protiproud\n\nProtiproud umožňuje plavat v bazénu (i malém), podobně jako proti silnému proudu v řece a je častým doplňkem v bazénu pro každého kdo rád plave. U protiproudu umístěném do bazénu lze regulovat jak sílu proudu, tak i jeho směr a využívají jej jak profesionální plavci k tréninku, tak i rekreační plavci pro běžné plavání. \n\nProtiproudy patří mezi doplňky bazénu, které jsou do bazénu zabudovány již při jeho stavbě, existují však i závěsné protiproudy které se k bazénu přidávají dodatečně pomocí šroubů, kterými se závěsný protiproud připevní přes okraj bazénu. Jedná se o zařízení, které umožňuje intenzivní plavání i v menším bazénu a tuto funkci vykonávají protiproudové trysky.\n\nProtiproudové trysky jsou velmi výkonné čerpací zařízení, které chrlí velké množství vody proti plavci. Trysky se umisťují do čelní stěny bazénu, většinou pak na kratší stranu bazénu naproti schodům – vstupu do bazénu tak, aby plavec byl při plavání vzdálen od stěny bazénu minimálně 1,5 m. Regulace intenzity proudu vody a přisávání vzduchu je možná pomocí nastavitelných trysek, kterými se omezuje nebo uvolňuje proud vzduchu i vody.\n\nMasážní trysky jsou dalším vhodným doplňkem bazénů umožňujícím masáž těla při plavání. Jsou to tzv. dnové gejzíry, víceděrové trysky umístěné ve stěnách bazénu v různých výškách a o různém tlaku, proudová zařízení – vodní chrliče, které slouží pro lokální masáž pomocí proudu vody. Regulace těchto trysek a proudů je pak možná stejně jako u protiproudových trysek.\n\nOvládání protiproudu a masážních trysek je ve většině případů prováděno pomocí pneumatického vypínače přímo z bazénu nebo dálkovým ovladačem.\n"}
{"id": "664458", "url": "https://cs.wikipedia.org/wiki?curid=664458", "title": "Plavuník Isslerův", "text": "Plavuník Isslerův\n\nPlavuník Isslerův (\"Diphasiastrum ×issleri\") patří mezi chráněné ohrožené druhy. Je to víceletá plavuňovitá rostlina s plazivými lodyhami a nadzemními oddenky.\n\nPlavuník Isslerův patří mezi plavuňovité rostliny. Větve s listy jsou zřetelně zploštělé, vzpřímené a značně větvené. Výška větviček dosahuje 10–20 cm. Břišní sterilní listy nacházíme přisedlé a úzce čárkovité. Srpkovitě zahnuté pozorujeme nesbíhavé postranní listy. Hřbetní listy jsou úzce kopinaté a vypouklé (vytvářejí trojúhelníkovitý tvar na průřezu).\n\nNa vrcholu loňských větví s listy vyrůstají na plavuníku jednotlivě (vzácně po dvou) výtrusnicové klasy. Lodyžní listy mají šedozelenou barvu a nalézáme je ve čtyřech podélných řadách. Výtrusy dozrávají v období od srpna do září.\n\nTomuto druhu prospívají převážně místa v horských oblastech. Dále rostou na vřesovištích, kyselých půdách, ve světlých smrkových a borových lesích a na půdách chudých na živiny v okolí travnatých a keříčkovitých společenstvech.\n\nPlavuník Isslerův se vyskytuje na Šumavě, v Krušných horách, Krkonoších, dále také ve vysokých polohách hor (Schwarzwald, Vogézy, Bavorský les) a v Alpách.\n\n\n"}
{"id": "664462", "url": "https://cs.wikipedia.org/wiki?curid=664462", "title": "Howard Wolowitz", "text": "Howard Wolowitz\n\nHoward Joel Wolowitz je fiktivní postava z televizního seriálu \"Teorie velkého třesku\". Hraje ho herec Simon Helberg.\n\nHoward se narodil roku 1981, není známo kde. Je Žid a pracuje s Rajeshem jako letecký inženýr na Kalifornském technickém institutu v oddělení aplikované fyziky. Mimo Sheldona a Raje se mezi jeho přátele řadí Leonard a Penny.\nHoward má alergii na arašídy a když je sní, napuchne mu obličej a dýchat může jen s obtížemi. V těle má jen 3% tuku, a proto mu Koothrappali někdy přezdívá \"lidské kuřecí křidélko\".\nHoward je obřezán a v seriálu to mnohokrát zmiňuje.\nV přítomnosti žen je Howardovo ucho často zásobováno poznámkami jeho nejlepšího přítele Rajeshe, které pak Wolowitz tlumočí okolí.\nSvé panictví ztratil se sestřenicí Jeanie na pohřbu strýce, když se jejich pohledy setkaly nad mísou zavináče, od té doby Howard bývá vždy vzrušený, když jsou v blízkosti zavináče.\n\nNa rozdíl od Rajeshe, Sheldona a Leonarda nemá titul Ph.D., ale magisterský titul z Massachusettského technologického institutu. Zejména Sheldon si jej mnohokrát dobírá, že jako jediný z party (kromě Penny) nemá doktorát. V seriálu bývá často vyobrazen, že dělá na své významné vědecké práci spolupráce s NASA na vypuštění satelitu snímkujícího povrch Jupiterových měsíců.\n\nHoward je v seriálu asi ten, který se pokouší sbalit nejvíce holek, ale ty ho většinou ihned odmítnou. Velký zájem projevuje o Penny, které je však velmi nesympatický. Na okouzlování dívek mu nestačí pouze angličtina, ale používá zpočátku i ruštinu, francouzštinu a dokonce i čínštinu. Dále se často pokouší o magii nebo karetní triky, obvykle se však při nich ztrapní ještě více. V průběhu 3. série Howard apeluje na dohodu, kterou uzavřel s Leonardem. Ta zní, že když si jeden z nich najde holku, tak toho druhého seznámí s její kamarádkou. To se stane a Penny Howarda seznámí s dívkou Bernadette - mikrobioložkou. Zpočátku si s Howardem nerozumí, ale časem najdou společnou řeč. Svůj vztah udržují po celou dobu 3. a 4. série. Ve 4. sérii Howard Bernadettu požádá o ruku, ona souhlasí. Na konci páté série je celá parta oddá na střeše domu, kde bydlí Leonard, Sheldon a Penny, těsně před Howardovým odletem do vesmíru - tak aby to vyfotil snímač Google Earth. Dvakrát v jednom díle využil k vlastnímu uspokojení speciální rameno NASA určené pro operace v kosmu.\n\nHoward bydlí u své matky, která se v seriálu ani jednou neobjeví. Pouze se mnohokrát ozve její hlas a několikrát bylo vidět, jak proběhla chodbou. Zachází s Howardem, jako by byl ještě dítě a to mu občas doma zhoršuje vztahy s přítelkyněmi. Na konci 8. série Howardova matka zemřela ve spánku. \n\nOtec opustil Howarda, když mu bylo 11 let.\n\nDále mezi jeho příbuzné patří strýc Lewie, teta Barbera, sestřenice Jeanie a mrtvý strýc Murray.\n"}
{"id": "664463", "url": "https://cs.wikipedia.org/wiki?curid=664463", "title": "PIC18F2550", "text": "PIC18F2550\n\nPIC18F2550 je jednočipový mikropočítač rodiny PIC18 (řada řady PIC18F2455/2550/4455/4550) vyráběný firmou Microchip technologií nanoWatt. Je určen pro aplikace, náročné na především na přenos dat. Další jeho předností je též vysoká pracovní rychlost a množství rozšiřujících obvodů (USB, komparátor, USART atd.).\n\n\n\n"}
{"id": "664464", "url": "https://cs.wikipedia.org/wiki?curid=664464", "title": "TruForm", "text": "TruForm\n\nTruForm (někdy též \"N-Patch\", mn. č. \"N-Patches\") je technologie hardwarové teselace () prováděné grafickým procesorem, kterou uvedla společnost ATI. Slouží pro zaoblení povrchů (částí) 3D objektů zvýšením počtu trojúhelníků, jimiž jsou tvořeny. Zahrnuta do DirectX 8 i OpenGL 1.3 coby typ povrchů vyšších řádů (vedle parametrických povrchů, tzv. RT-Patches), je podporována některými grafickými akcelerátory Radeon.\n\nPřed přijetím \"bump mapping\" metod zpracovávaných pixel (fragment) shadery, jako je normálové nebo paralaxní mapování simulující větší detailnost (komplexnost) povrchu, byly zaoblené plochy v 3D hrách tvořeny velkým množstvím trojúhelníků.\n\nTruForm se mezi vývojáři nikdy nedočkal adekvátního přijetí navzdory mírnějšímu propadu framerate než v případě \"RT-Patches\", implementovaných konkurenční nVidií v čipech NV20. Také odpadla nutnost udržování dvou verzí 3D modelů (druhé pro GPU bez podpory \"RT-Patches\"). Ovšem modely těles musely být vytvářeny tak, aby bylo možné jejich korektní \"truformování\" (); jinak docházelo k vizuálním chybám jako nafouknuté zbraně či lékárničky atd. v důsledku ledabylé podpory technologie ze strany vývojářů her.\n\nPři zapnutí této technologie v programu (PC hře) bez hardwarové podpory (teselátoru) může dojít ke snížení FPS. Teselaci pak realizuje CPU.\n\nPoložka nastavení \"TruForm\" byla odstraněna z ovladačů ATI Catalyst verze 5.9 a novějších.\n\nTruForm 1.0 je omezený na celočíselnou (codice_1) úroveň teselace. \"Hardwarově\" (via teselátor) jej podporují adaptéry Radeon 8500, 9100 (R200) a také – jen v DirectX – profesionální karty Matrox Parhelia. \"Softwarově\", pomocí ovladače (), je podporován původním Radeonem 7500 a odlehčenými Radeony 9000/92x0 (jádra RV250/RV280).\n\nVerze 2.0 rozšířila možnosti teselace na obor reálnách čísel (codice_2). Dále přinesla \"adaptivní teselaci\", která zohledňuje vzdálenost objektu. Její podpora se týká karet s jádrem R300 (modely Radeon 9500 a vyšší).\n\nU generace R420 (Radeony X7x0 a X8x0) nebyla podpora zmiňována vůbec, ovšem počínaje předchozí generací R300 disponují karty funkci codice_3 použitelnou pro teselaci. Ta je pak prováděna vertex shadery bez účasti teselátoru.\n\n\n\n"}
{"id": "664467", "url": "https://cs.wikipedia.org/wiki?curid=664467", "title": "Prutovka nahá", "text": "Prutovka nahá\n\nPrutovka nahá (\"Psilotum nudum\") je druh kapradiny z čeledi prutovkovité. Nadzemní prýty jsou zelené, vidličnatě větvené a mají metlovitý vzhled. Rostlina nemá kořeny, listy jsou redukované na drobné výrůstky bez cévního zásobení. Sporangia jsou velká, srostlá po 3 do synangií. Druh se vyskytuje v tropech a subtropech celého světa a místy přesahuje do mírného pásu, např. do jižního Španělska. Občas je pěstován jako zajímavost v botanických zahradách.\n\nPrutovka nahá je kapradina velmi neobvyklého vzhledu, rostoucí na skalách, na zemi nebo jako epifyt. Oddenky (podzemní prýty) jsou větvené, 1 až 2 mm tlusté, velmi křehké a lámavé, pokryté hnědými vláskovitými rhizoidy a prorostlé vlákny symbiotické houby. Kořeny chybějí. Nadzemní prýty jsou vzpřímené, zelené nebo žlutozelené, ve spodní části jednoduché, v horní vidličnatě větvené, žebernaté, lysé, 10 až 70 cm dlouhé, 1 až 1,5 mm tlusté. Koncové větévky jsou trojhranné nebo slabě zploštělé. V pokožce nadzemních prýtů jsou průduchy. Listy jsou redukované na pouhé výrůstky bez cévního zásobení a bez průduchů v pokožce. (enafyly). Sterilní listy (trofofyly) jsou celistvé, šupinovité, střídavé, spirálně uspořádané, 1 až 3 mm dlouhé. Sporangia jsou velká, tlustostěnná, bez prstence, srostlá po 3 do synangií. Obsahují velký počet spor. Synangia jsou 1,5 až 3 mm široká, bledě žlutá, laločnatá, přisedlá, umístěná jednotlivě na bázi drobných fertilních, vidličnatých listů (sporofylů). Prokel je podzemní, nezelený, dlouhověký, asi 2 cm dlouhý, pokrytý tenkými rhizoidy a podobný kousku oddenku. Je vyživován prostřednictvím mykorhizy houbovými vlákny. Poblíž konců větví nese samčí a samičí pohlavní orgány - archegonia a pelatky. Spermatozoidy jsou samostatně pohyblivé prostřednictvím svazku bičíků.\n\nPrutovka nahá se vyskytuje roztroušeně v tropech a vlhkých subtropech téměř celého světa. Místy přesahuje i do nejteplejších oblastí mírného pásu, např. v jižním Španělsku, Novém Zélandu a Západní Austrálii.\n\nV Americe se vyskytuje od jihovýchodu USA až po Argentinu. Na Novém Zélandu roste pouze na Severním ostrově. Ve východní Asii dosahuje na sever po Japonsko a Koreu.\n\nRostlina je občas pěstována jako botanická zvláštnost ve sklenících botanických zahrad, např. v Botanické zahradě v Liberci.\nLze ji pěstovat v propustné nevápenaté zemině. Roste na slunci i v polostínu a nevyžaduje vysokou vzdušnou vlhkost. Množí se pomocí oddělků.\n\n\n"}
{"id": "664468", "url": "https://cs.wikipedia.org/wiki?curid=664468", "title": "Blánatec kentský", "text": "Blánatec kentský\n\nBlánatec kentský (\"Hymenophyllum tunbrigense\") je druh kapradiny obvykle řazený do čeledi blánatcovité (\"Hymenophyllaceae\"). Je to velmi drobná tmavozelená rostlina, kterou nalezneme téměř po celém světě. V Evropě lze nalézt dva druhy z rodu blánatec. Jedná se o vzácný a ohrožený druh.\n\nBlánatec kentský je víceletá a velmi malá kapradina, 2–6 centimetrů vysoká. Může připomínat spíše nápadně velkolistý mech. Oddenek je zpočátku chlupatý, později lysý a silně větvený.\n\nListy jsou přímé, s 1–2 cm dlouhým řapíkem, a mají tence kožovitou podlouhle eliptickou čepel dvakrát zpeřenou. Nemají tuhou ochrannou epidermis, listy jsou z jedné vrstvy buněk, které navíc nemají průduchy. Tento jev je velice neobvyklý u cévnatých rostlin a je možný jen v případě vysoké vzdušné vlhkosti. Povrchem listů také přijímá největší množství vody, jelikož kořeny jsou vyvinuty jen někdy.\n\nBlánatce jsou tmavě zelené a prosvítavé. Výtrusnice nese jen na horní polovině listu na bázi postranních úkrojků a jsou zakryty dvoudílnou, na okraji pilovitou ostěrou. Výtrusy jsou zralé v srpnu.\n\nBlánatec kentský se vyskytuje především v tropech a subtropech, občasně zasahuje do mírného pásu. Jeho výskyt na americkém kontinentu sahá od severní hranice v USA (Jižní Karolína) až po areál v jižní Argentině a Chile. Vyskytuje se také v jihovýchodní Asii, východní Austrálii a na Novém Zélandu. V Evropě je jeho areál ve Velké Británii a Irsku, vzácně pak ve Španělsku, Belgii, Itálii, Lucembursku a Německu. V Česku byl před 150 lety nalezen v Českosaském Švýcarsku v Edmundově soutěsce a na Labských pískovcích odkud ale chybí herbářový doklad. Dnes je u nás řazen mezi vyhynulé druhy.\n\nVyskytuje se na vlhkých zastíněných pískovcových skalách s kyselým humusem.\n\nMožná záměna je s blánatcem Wilsonovým (\"Hymenophyllum wilsoni\"), který má oproti \"H. tunbrigense\" listy méně hluboce peřenoklané.\n\nVe střední Evropě je blánatec silně ohrožený druh. Je v červeném seznamu SRN. V ČR řazena do kategorie nejasných případů vyhynulého druhu (značená v ČR jako A3).\n\n\n\n \n"}
{"id": "664471", "url": "https://cs.wikipedia.org/wiki?curid=664471", "title": "9. ročník udílení Zlatých glóbů", "text": "9. ročník udílení Zlatých glóbů\n\n9. ročník udílení Zlatých glóbů se konal 21. února 1952 v Los Angeles. Nominace byly vyhlášeny 31. ledna, avšak část záznamů se během let ztratila a dnes je seznam nominovaných neúplný. Asociace zahraničních novinářů, která Zlaté glóby uděluje, poprvé ocenila celoživotní přínos cenou \"Cecila B. DeMilla\". Poprvé měl taky ročník vítězné filmy v kategorii \"nejlepší film (drama)\" a \"nejlepší film (komedie / muzikál).\n\n\"Místo na výsluní\" - produkce George Stevens\n\n\"Američan v Paříži\" - produkce Arthur Freed\n\nLászló Benedek - \"Smrt obchodního cestujícího\"\n\nJane Wyman - \"The Blue Veil\"\n\nJune Allyson - \"Too Young To Kiss\"\n\nFredric March - \"Smrt obchodního cestujícího\"\n\nDanny Kaye - \"On the Riviera\"\n\nKim Hunter - \"Tramvaj do stanice Touha\"\n\nPeter Ustinov - \"Quo Vadis?\"\n\nRobert Buckner - \"Bright Victory\"\n\nVictor Young - \"A September Affair\"\n\nPier Angeli - \"Teresa\"\n\nKevin McCarthy - \"Smrt obchodního cestujícího\"\n\nFranz F. Planer - \"Smrt obchodního cestujícího\"\n\nWilliam V. Skall, Robert L. Surtees - \"Quo Vadis?\"\n\n\"Den, kdy se zastavila Země\" - režie Robert Wise\n\nEwald André Dupont, Luciano Emmer, Robert Hessens, Alain Resnais - \"Pictura - Adventure In Art\"\n\nEsther Williams\n\nCecil B. DeMille\n\nVítěz je vyznačený tučně a na prvním místě. Pokud má film distribuční název, je uveden pod ním.\n\n"}
{"id": "664475", "url": "https://cs.wikipedia.org/wiki?curid=664475", "title": "Me'ir Ja'ari", "text": "Me'ir Ja'ari\n\nMe'ir Ja'ari (: מאיר יערי, ‎24. dubna 1897 – 21. února 1987) byl izraelský politik a poslanec Knesetu za strany Mapam a Ma'arach.\n\nNarodil se ve městě Kańczuga v Rakousku-Uhersku (dnes Polsko). Vystudoval zemědělskou akademii při Vídeňské univerzitě. V roce 1920 přesídlil do dnešního Izraele, kde patřil mezi zakladatele prvního kibucu napojeného na hnutí ha-Šomer ha-ca'ir. Od roku 1929 žil v kibucu Merchavija. Jeho vnuk Jedidja Ja'ari byl izraelským generálem.\n\nByl jedním z vůdců vídeňské organizace sionistického mládežnického hnutí ha-Šomer ha-ca'ir. Roku 1926 se podílel na vzniku organizace sdružující kibucy napojené na toto hnutí, ha-Kibuc ha-arci. Byl také jedním ze zakladatelů odborové centrály Histadrut. Byl předním ideologem ha-Šomer ha-ca'ir a stál za ideovým posunem tohoto hnutí od primárně mládežnické organizace k marxistickému hnutí. Stal se generálním tajemníkem strany Mapam. V 50. letech 20. století změnil své názory a přestal být stoupencem politiky Sovětského svazu. Byl opakovaně delegátem na sionistických kongresech.\n\nV izraelském parlamentu zasedl poprvé už po volbách v roce 1949, do nichž šel za Mapam. Stal se členem parlamentního výboru House Committee. Za stejnou stranu byl zvolen i ve volbách v roce 1951 (opět pak působil na postu člena výboru House Committee) a volbách v roce 1955. I do voleb v roce 1959 šel za Mapam. Na kandidátce Mapam uspěl rovněž ve volbách v roce 1961, a ve volbách v roce 1965. Po obou volbách zastával post člena výboru pro zahraniční záležitosti a obranu. V průběhu volebního období přešla strana Mapam do nové levicové formace Ma'arach. Za ni získal poslanecký mandát ve volbách v roce 1969. Zastával i nadále post člena výboru pro zahraniční záležitosti a obranu.\n\nJe po něm pojmenován výzkumný institut a archiv hnutí ha-Šomer ha-ca'ir Jad Ja'ari.\n\n"}
{"id": "664485", "url": "https://cs.wikipedia.org/wiki?curid=664485", "title": "Jehonatan Jifrach", "text": "Jehonatan Jifrach\n\nJehonatan Jifrach (: יהונתן יפרח, žil 24. října 1929 – 19. dubna 2008) byl izraelský politik a poslanec Knesetu za stranu Ma'arach.\n\nNarodil se v Maroku. V roce 1951 přesídlil do Izraele. Byl členem kibucu Bror Chajil, od roku 1957 žil ve městě Sderot.\n\nV Maroku se angažoval v sionistickém hnutí ha-Bonim. Byl pak instruktorem tohoto hnutí mezi Židy v Alžírsku. Vedl přípravnou skupinu uchazečů o imigraci ve Francii. V letech 1957–1959 byl tajemníkem zaměstnanecké rady v Sderot, v letech 1962–1971 byl starostou tohoto města.\n\nV izraelském parlamentu zasedl po volbách v roce 1969, do nichž šel za Ma'arach. Stal se členem parlamentního výboru pro ekonomické záležitosti, výboru finančního, výboru pro veřejné služby a výboru pro záležitosti vnitra. Ve volbách v roce 1973 mandát neobhájil.\n\n"}
{"id": "664489", "url": "https://cs.wikipedia.org/wiki?curid=664489", "title": "Henri Fantin-Latour", "text": "Henri Fantin-Latour\n\nHenri Fantin-Latour (14. ledna 1836, Grenoble, Francie – 25. srpna 1904, Buré) byl francouzský malíř a litograf.\n\nHenri Fantin-Latour maloval především květiny a naturalistické portréty svých současníků, např. Maneta.\n\n\n"}
{"id": "664492", "url": "https://cs.wikipedia.org/wiki?curid=664492", "title": "Jicchak Koren", "text": "Jicchak Koren\n\nJicchak Koren (: יצחק קורן, žil 1911 – 22. června 1994) byl izraelský politik a poslanec Knesetu za strany Mapaj a Ma'arach.\n\nNarodil se ve městě Kišiněv v Ruské říši (pak Rumunsko, dnes Moldavsko), kde vystudoval střední školu. Absolvoval také studium práv na univerzitě a získal v Rumunsku osvědčení pro výkon profese právníka. V roce 1940 přesídlil do dnešního Izraele. Jeho synem byl Dani Koren, rovněž politik, stejně jako zeť Moše Nisim.\n\nV roce 1930 patřil mezi předáky sionistického studentského svazu v Rumunsku. Byl tajemníkem sionistické politické strany Ce'irej Cijon a členem sionistické federace v Besarábii. Vydával týdeník v jazyce jidiš. Roku 1935 založil asociaci \"Bosilia\". Po přesídlení do dnešního Izraele působil v letech 1941–1943 jako ředitel oddělení informačního a organizačního v odborové centrále Histadrut. Angažoval se v židovských jednotkách Hagana. V letech 1944–1961 byl tajemníkem mošavového hnutí. Roku 1949 byl jedním z iniciátorů programu me-ha-Ir le-kfar zaměřeného na přesun lidí z přistěhovaleckých táborů na venkov.\n\nV izraelském parlamentu zasedl poprvé po volbách v roce 1959, do nichž šel za Mapaj. Zasedal v parlamentním výboru pro ekonomické záležitosti, výboru finančním a výboru pro ústavu, právo a spravedlnost. Na kandidátce Mapaj uspěl i ve volbách v roce 1961. Byl členem výboru pro zahraniční záležitosti a obranu, výboru finančního, výboru pro ústavu, právo a spravedlnost a výboru House Committee. Zaujímal i vládní funkci. V letech 1962–1963 byl také náměstkem ministra financí Izraele. Ve volbách v roce 1965 neuspěl. Znovu se do Knesetu dostal až po volbách v roce 1969, nyní za novou levicovou formaci Ma'arach. Zastával post člena výboru pro ústavu, právo a spravedlnost. Ve volbách v roce 1973 mandát neobhájil.\n\n"}
{"id": "664507", "url": "https://cs.wikipedia.org/wiki?curid=664507", "title": "Mordechaj Ofer", "text": "Mordechaj Ofer\n\nMordechaj Ofer (: , žil 20. února 1924 - 1. září 1971) byl izraelský politik a poslanec Knesetu za strany Ma'arach, Izraelská strana práce a opět Ma'arach,\n\nNarodil se v Krakově v Polsku. V roce 1925 přesídlil do dnešního Izraele. Před vznikem státu Izraele působil v židovských policejních silnách. Sloužil v izraelské armádě a byl v roce 1950 demobilizován s hodností podplukovníka (Sgan Aluf). V roce 1950 začal pracoval v autobusové společnosti Egged. Stal se zde členem představenstva. V letech 1961-1971 řídil finanční odbor Eggedu.\n\nV izraelském parlamentu zasedl poprvé po volbách v roce 1965, do nichž šel za Ma'arach. V průběhu volebního odboí dočasně přešel do poslaneckého klubu Strany práce, aby se pak opět vrátil do Ma'arach. Zasedal v parlamentním výboru pro ekonomické záležitosti, výboru finančním a výboru House Committee. Na kandidátce Ma'arach uspěl i ve volbách v roce 1969. Byl členem výboru pro ekonomické záležitosti a výboru finančního. Zemřel během funkčního období. Jeho poslanecké křeslo zaujal Moše Šachal.\n\n"}
{"id": "664513", "url": "https://cs.wikipedia.org/wiki?curid=664513", "title": "Blues Magoos", "text": "Blues Magoos\n\nBlues Magoos je rocková skupina z The Bronx v New Yorku. Byla jednou z hlavních představitelů psychedelického rocku. Založená byla v roce 1964 a zanikla v roce 1972. Skupina byla v roce 2008 obnovena.\n\n"}
{"id": "664521", "url": "https://cs.wikipedia.org/wiki?curid=664521", "title": "Psychedelic Lollipop", "text": "Psychedelic Lollipop\n\nPsychedelic Lollipop je debutové album newyorské psychedelic rockové skupiny Blues Magoos. Album bylo vydané u Fontana Records ve Spojeném království a u Mercury Records ve Spojených státech v listopadu roku 1966.\n\n\n"}
{"id": "664526", "url": "https://cs.wikipedia.org/wiki?curid=664526", "title": "Electric Comic Book", "text": "Electric Comic Book\n\nElectric Comic Book je druhé studiové album newyorské garage a psychedelic rockové skupiny Blues Magoos, vydané v dubnu roku 1967.\n\n\n"}
{"id": "664533", "url": "https://cs.wikipedia.org/wiki?curid=664533", "title": "Seznam členů dvanáctého Knesetu", "text": "Seznam členů dvanáctého Knesetu\n\nTento článek je seznam členů 12. Knesetu, který byl zvolen v volbách do Knesetu 1. listopadu 1988. Jeho funkční období trvalo až do zvolení následujícího (třináctého) Knesetu v roce 1992.\n\n120 členů dvanáctého Knesetu bylo rozděleno podle stranické příslušnosti následovně:\n\nAbuchacira • Amor • Arens • Begin • Ben Elisar • Doron • Ejtan • Eli • Gadot • Goldberg (odešel do Nové liberál. strany, pak návrat do Likudu) • Goldstein (odešel do Nové liberál. strany) • Gruper (odešel do Nové liberál. strany) • Hanegbi • Hurvic • Kacav • Kohen (pak Kleiner) • Korfu • Livnat • Landau • Levy • Lin • Magen • Maca • Meridor • Milo • Moda'i (odešel do Nové liberál. strany) • Netanjahu • Nisim • Olmert • Pat • Perach • Rivlin • Sagui • Šam'aj • Šamir • Šarir (odešel do Nové liberál. strany, pak návrat do Likudu) • Šaron • Šilansky • Šoval (pak Kaufman) • Tichon • Weinstein\n\nArad • Arbeli-Almozlino • Bar Lev • Bar Zohar • Bar'am • Bejlin • Ben Eliezer • Ben Menachem • Burg • Cur • Eli Dajan • Edri • Eli'av • Gal • Goldman • Efrajim Gur (odešel do Achdut le-Ma'an ha-Šalom ve-ha-Alija) • Mordechaj Gur • Chariš • Hilel • Kac-Oz • Kesar • Kohen • Liba'i • Masálaha • Mejrom • Namir • Navon • Peres • Perec • Rabin • Ramon • Šachal • Šitrit • Šochat • Solodar • Weiss • Weizman (pak Taríf) • Ja'akobi • Zisman \n\nAzran • Dajan • Gamli'el • Levy • Perec (odešel do Morija) • Pinchasi\n\nFeldman • Halpert • Mizrachi (odešel do Ge'ulat Jisra'el) • Poruš • Verdiger\n\nAloni • Kohen • Sarid • Viršubski • Zucker \n\nBibi • Hammer • Levy • Porat • Šaki\n\nBiton (odešel mezi nezařazené, pak Černí panteři) • Túbí (pak Gožansky) • Vilner (pak Mach'amid) • Zi'ad (pak Nafáa)\n\nKohen • Ne'eman (pak Šafat) • Waldman (pak Ha'ecni)\n\nCaban • Fáris • Oron \n\nCidon • Ejtan \n\nŠprincak • Ze'evi \n\nPoraz • Rubinstein \n\nGafni • Ravic\n\nMíárí\n\nDarávaša\n\n\"abecední řazení, nikoliv podle pozice na kandidátní listině\"\n\n"}
{"id": "664536", "url": "https://cs.wikipedia.org/wiki?curid=664536", "title": "Basic Blues Magoos", "text": "Basic Blues Magoos\n\nBasic Blues Magoos je třetí studiové album newyorské psychedelic rockové skupiny Blues Magoos, vydané v květnu roku 1968 u Mercury Records.\n\n\n"}
{"id": "664537", "url": "https://cs.wikipedia.org/wiki?curid=664537", "title": "Seznam členů třináctého Knesetu", "text": "Seznam členů třináctého Knesetu\n\nTento článek je seznam členů 13. Knesetu, který byl zvolen v volbách do Knesetu 23. června 1992. Jeho funkční období trvalo až do zvolení následujícího (čtrnáctého) Knesetu v roce 1996.\n\n120 členů třináctého Knesetu bylo rozděleno podle stranické příslušnosti následovně:\n\nAvital • Bar'am • Bejlin • Ben Eliezer • Ben Menachem • Bochbot • Burg (pak Hadád) • Kohen • Eli Dajan • Ja'el Dajan • Edri • Elul • Gal • Goldman • Goldschmidt • Gur (pak Kac-Oz, pak Šomer) • Chariš • Icik • Kahalani (odešel do ha-Derech ha-Šlišit) • Kac • Kesar • Las • Liba'i • Lubelsky • Masálaha • Mejrom • Namir (pak Nir) • Or • Peres • Perec • Rabin (pak Arad) • Ramon • Sagi • Šachal • Šefi • Šitrit • Šochat • Sne • Taríf • Vanunu • Weiss • Jechezk'el • Zisman (odešel do ha-Derech ha-Šlišit) • Zvili \n\nAmor • Asad • Begin • Ben Elisar • Blumenthal • Ejtan • Eli • Gur (odešel mezi nezařazené) • Hanegbi • Hirschson • Kacav • Kaufman (pak Achime'ir) • Landau • Levy (odešel do Gešer) • Livnat • Magen (odešel do Gešer) • Maca • Mena • Meridor • Milo (pak Weinstein, pak Racon) • Nachman • Netanjahu • Nisim • Olmert • Pat • Šalom • Šam'aj • Šamir • Šaron • Šitrit • Šilansky • Tichon\n\nAloni • Caban • Chazan • Kohen • Ma'or • Oron • Poraz • Rubinstein • Jahjá • Sarid • Temkin • Zucker \n\nBadaš • Dajan • Ejtan • Goldfarb (odešel do Ji'ud, pak do Atid) • Peled • Salmovič (odešla do Ji'ud, pak do Atid) • Sandberg • Segev (odešel do Ji'ud)\n\nBibi • Hammer • Levy • Porat • Šaki • Jahalom\n\nAzran (odešel mezi nezařazené) • Benizri • Deri • Gamli'el • Ma'ja • Pinchasi \n\nHalpert (pak Gafni) • Perec (pak Ravic) • Poruš (pak Verdiger) • Šapira (odešel do Agudat Jisra'el)\n\nGožansky • Mach'amid • Zi'ad (pak Salím)\n\nBagad (odešel mezi nezařazené) • Gutman (odešel do Jamin Jisra'el) • Ze'evi \n\nDarávaša • as-Sána \n\n\"abecední řazení, nikoliv podle pozice na kandidátní listině\"\n\n"}
{"id": "664539", "url": "https://cs.wikipedia.org/wiki?curid=664539", "title": "Seznam členů čtrnáctého Knesetu", "text": "Seznam členů čtrnáctého Knesetu\n\nTento článek je seznam členů 14. Knesetu, který byl zvolen v volbách do Knesetu 29. května 1996. Jeho funkční období trvalo až do zvolení následujícího (patnáctého) Knesetu v roce 1999.\n\nM'asala (odešel do Am Echad) • Perec (odešel do Am Echad) • Šochat • Jechezk'el • Ben Eliezer • Icik • Liba'i (pak Kabel) • Oš'aja • Sne • Barak • Ben Menachem • Goldschmidt• Mejrom (odešel do Mifleget ha-Merkaz) • Ramon • Goldman • Šachal (pak Jahjá) • Masálaha • Zvili (odešel do Mifleget ha-Merkaz) • Pines-Paz • Or • Kohen • Edri • Elul • Taríf • Simchon • Weiss • Peres • Ben Ami • Landver • Bar'am • Dajan • Jahav • Bejlin • Kac\n\nŠaron • Hirschson • Netanjahu • Begin (odešel do Cherut-Nár. hnutí) • Meridor (odešel do Mifleget ha-Merkaz) • Tichon • Levy • Magen (odešel do Mifleget ha-Merkaz) • Re'em (odešel do Cherut-Nár. hnutí) • Olmert (pak Kac) • Ben Elisar (pak Rivlin) • Sandberg (odešel do Mifleget ha-Merkaz, potom do Šinuj) • Ezra • Dajan • Maca • Livnat • Levy • Šitrit • Ejtan • Kleiner (odešel do Cherut-Nár. hnutí) • Kacav • Peled (odešel do Mechora, potom do Moledet) • Blumenthal • Badaš (pak Šmu'eli) • Ejtan • Amor • Šalom • Hanegbi • Landau • Lancry • Mordechaj (odešel do Mifleget ha-Merkaz) • Boim \n\nDeri • Gamli'el • Azulaj • Tal • Jišaj • Dahan • Pinchasi • Benizri • Kohen • Vaknin \n\nŠaki • Stern (pak Slomi'anski) • Porat (odešel do Tkuma) • Jahalom • Ben Cur • Bibi • Levy • Hammer (pak Gab'aj) • Hendel (odešel do Tkuma)\n\nRubinstein • Ma'or • Poraz (odešel do Šinuj) • Zucker (odešel mezi nezařazené) • Oron • Chazan • Kohen • Jachija • Sarid\n\nSolodkin • Nudelman (odešel do Jisra'el ha-Mitchadešet) • Šaransky • Bronfman • Edelstein Štern (odešel do Jisra'el ha-Mitchadešet) • Weinberg\n\nSa'ad • Bišára • Mach'amid • Salím • Gožansky \n\nRavic • Poruš • Gafni (pak Leizerson) • Halpert\n\nLubocky • Kahalani • Zisman (odešel mezi nezařazené) • Har'el\n\nad-Dahámaša • Darávaša • as-Sána • Chatíb \n\nElon • Ze'evi \n\n"}
{"id": "664546", "url": "https://cs.wikipedia.org/wiki?curid=664546", "title": "Seznam členů patnáctého Knesetu", "text": "Seznam členů patnáctého Knesetu\n\nTento článek je seznam členů 15. Knesetu, který byl zvolen v volbách do Knesetu 17. května 1999. Jeho funkční období trvalo až do zvolení následujícího (šestnáctého) Knesetu v roce 2003.\n\n"}
{"id": "664551", "url": "https://cs.wikipedia.org/wiki?curid=664551", "title": "IAC Group Czech", "text": "IAC Group Czech\n\nIAC Group Czech s.r.o. je firma podnikající v automobilovém průmyslu. Je českou pobočkou americké mezinárodní firmy IAC (International Automotive Components), která má továrny v mnoha zemích Evropy a záměr dále expandovat.\nIAC má své pobočky v Belgii, Holandsku, Velké Británii, Slovensku,Německu, Polsku, Španělsku a České republice. V lednu 2011 firma oznámila úmysl expandovat do Rumunska.\n\nV továrnách se vyrábí zvukově izolační díly (sedadla, desky, nádrže, části karosérií) pro automobilový průmysl. \n\nV Plzeňském kraji má firma svou centrálu v Přešticích, v Husově ulici\n\nNa konci Nových Zákup ve městě Zákupy firma převzala kompletní areál i výrobní program předchozí firmy Vest-Izol a.s., zaregistrovala se 1. prosince 2006 u rejstříkového soudu v Ústí nad Labem jako s.r.o a poté u daňového úřadu v České Lípě pod IČ 27619800 s adresou Nové Zákupy 528. Je největším zaměstnavatelem obyvatelstva ve městě.\nPočátkem roku 2015 oznámil nový ředitel pobočky, že v areálu vyroste velké logistické centrum a počet zaměstnanců přesáhne 1200 lidí. Stavbu provádí společnost CTP Ivest a přinesla obyvatelům sídliště velké problémy, protože všechna auta zaměstnanců dříve parkující uvnitř areálu zablokovala okolní ulice i další plochy. Koncem března 2016 pak zjistily kontrolní orgány, že část haly byla postavena bez potřebného stavebního povolení.\n\nV únoru 2013 došlo k menšímu požáru v hale s materiálem pro výrobu, který hasilo několik požárních jednotek.. Další menší požár byl zaznamenán v listopadu 2014.Časté menší požáry jsou u takového druhu výroby obvyklé.\n\nDruhá z českých poboček je v Hodoníně, průmyslová zóna Kapřiska, ulice U Kyjovky 4000\n\n"}
{"id": "664554", "url": "https://cs.wikipedia.org/wiki?curid=664554", "title": "Riverside (Kalifornie)", "text": "Riverside (Kalifornie)\n\nRiverside je americké město na řece Santa Ana v Kalifornii. Nachází se 70 km východně od Los Angeles. Je sídlem okresu Riverside County a součástí metropolitní oblasti Inland Empire.\n\nRiverside má 255 000 obyvatel. Jeho oficiální metropolitní oblast Inland Empire zahrnující okresy Riverside County a San Bernardino County v roce 2000 měla 3,25 milionů obyvatel.\n\n\n\n"}
{"id": "664555", "url": "https://cs.wikipedia.org/wiki?curid=664555", "title": "Murzuq", "text": "Murzuq\n\nOkres Murzuq, také Murzúk, ( ) je okres v Libyi nacházející se na jihu země v historickém regionu Fezzán. Na jihu okres hraničí s Čadem a Nigerem. Převážná část provincie je pokryta pouští. V roce 1957 probíhal v okrese Murzuq geologický průzkum, který objevil jedenáct ropných polí s odhadovanou zásobou 2 miliard barelů. Administrativním centrem okresu je oázové město Murzuq\n"}
{"id": "664560", "url": "https://cs.wikipedia.org/wiki?curid=664560", "title": "Elijahu Sason", "text": "Elijahu Sason\n\nElijahu Sason (: אליהו ששון, žil 1902 – 8. října 1978) byl izraelský politik a poslanec Knesetu za strany Ma'arach, Izraelská strana práce a opět Ma'arach,\n\nNarodil se v Damašku v Sýrii, kde vystudoval školu v rámci sítě Alliance Israélite Universelle. Absolvoval také francouzskojazyčnou školu Université Saint-Joseph de Beyrouth v Bejrútu. Pracoval jako elektrikář, novinář a přednášející na téma blízkovýchodních záležitostí. V roce 1927 přesídlil do dnešního Izraele.\n\nV roce 1919 se angažoval v arabském národním hnutí. V Damašku vydával arabsko-židovský list \"al-Hajat\". Po příchodu do dnešního Izraele se zapojil do práce politického odboru Židovské agentury. V letech 1933–1948 vedl její arabský odbor a navštěvoval okolní arabské země. V letech 1947–1948 byl členem izraelské delegace u Organizace spojených národů. V letech 1948–1950 řídil blízkovýchodní odbor na ministerstvu zahraničních věcí. V roce 1949 byl členem izraelské delegace, jež vyjednávala o příměří s arabskými státy. Jednal s jordánským králem Abdalláhem I.. V letech 1950–1952 byl izraelským vyslancem v Turecku, v letech 1953–1960 působil jako izraelský vyslanec a pak velvyslanec v Itálii a v letech 1960–1961 byl velvyslancem ve Švýcarsku.\n\nV izraelském parlamentu zasedl poprvé po volbách v roce 1965, do nichž šel za Ma'arach. V průběhu volebního odboí dočasně přešel do poslaneckého klubu Strany práce, aby se pak opět vrátil do Ma'arach. Na kandidátce Ma'arach uspěl i ve volbách v roce 1969. Byl členem výboru pro záležitosti vnitra, výboru práce a výboru pro zahraniční záležitosti a obranu. Ve volbách v roce 1973 poslanecký mandát neobhájil.\n\nZastával i vládní posty. V letech 1961–1967 byl ministrem poštovních služeb a v letech 1967–1969 ministrem policie.\n\n"}
{"id": "664566", "url": "https://cs.wikipedia.org/wiki?curid=664566", "title": "Heinz Tietjen", "text": "Heinz Tietjen\n\nHeinz Tietjen (24. června 1881 Tanger – 30. listopadu 1967 Baden-Baden) byl německý dirigent, intendant a operní režisér.\n\nDirigentství studoval u Arthura Nikische (1855-1922) a v letech 1904-1907 působil v různých německých divadlech jako dirigent a operní režisér. V letech 1907-1922 vykonával vedle těchto činností úspěšně funkci intendanta městského divadla v Trevíru, v letech 1922-24 v městském divadle ve Vratislavi. Roku 1925 se stal intendantem Městské opery v Berlíně, o rok později též obou dalších berlínských oper, Státní opery Pod lipami a Krollovy opery. V roce 1927 se pak stal generálním intendantem „Pruského státního divadla“, které vedle zmíněných operních institucí zahrnovalo i Berlínské divadlo na Gendarmenmarktu, Schillerovo divadlo v Charlottenburgu, jakož i divadla v Kasselu a Wiesbadenu.\n\nV letech 1931-1944 byl na pozvání Winifred Wagnerové pověřen uměleckým vedením Hudebních slavností v Bayreuthu. Podle vyjádření historika Hannes Heera (* 1941) se Tietjen stal roku 1931 „nejmocnějším divadelním ředitelem konečné fáze Výmarské republiky“, která za svou kariéru vděčil „svému dvojímu talentu jako ekonomicky a současně umělecky efektivní divadelní manažer a jako stejně tak prohnaný jako diskrétní kulturní politik“. Obě funkce si podržel až do roku 1944, přestože jeho politické i umělecké názory byly nacistickému režimu podezřelé a přestože nikdy nevstoupil do NSDAP, a to díky ochraně Hermanna Göringa, jemuž bylo Pruské státní divadlo podřízeno, a oddanosti, kterou mu projevovala Hitlerova prominentní příznivkyně Winifred Wagnerová.\n\nPo plné denacifikaci (duben 1947) se roku 1948 stal opět intendantem Státní opery v (západním) Berlíně (prozatímně v budově Theater des Westens). Za něj se roku 1951 konaly první \"Berlínské slavnostní týdny\". V roce 1954 odešel do Hamburku, kde byl intendantem Hamburské státní opery. Roku 1959 odešel na odpočinek do Baden-Badenu, kde zemřel.\n\nRoku 1953 byl vyznamenán Velkým záslužným křížem Spolkové republiky Německo. Roku 1955 byl jmenován členem berlínské Akademie umění.\n\nJako dirigent vystupoval též v zahraničí, mj v londýnské opeře Covent Garden.\n\n"}
{"id": "664568", "url": "https://cs.wikipedia.org/wiki?curid=664568", "title": "Mordechaj Surkis", "text": "Mordechaj Surkis\n\nMordechaj Surkis (: , žil 21. ledna 1908 – 26. května 1995) byl izraelský politik a poslanec Knesetu za strany Rafi, Izraelská strana práce a Ma'arach.\n\nNarodil se ve městě Stanislavov (dnes Ivano-Frankivsk) v Rakousku-Uhersku (později Polsko, dnes Ukrajina). Vystudoval střední školu. V roce 1933 přesídlil do dnešního Izraele. Byl členem židovských jednotek Hagana, za druhé světové války bojoval v Židovské brigádě. Po válce organizoval židovskou emigraci z Evropy.\n\nV letech 1951–1965 byl starostou města Kfar Saba, v letech 1959–1965 předsedal i Svazu místních samospráv. Byl izraelským vyslancem v USA a v Jihoafrické republice. Byl původně členem strany Mapaj, z níž roku 1964 přešel do strany Rafi.\n\nV izraelském parlamentu zasedl poprvé po volbách v roce 1965, do nichž šel za Rafi. V průběhu volebního období dočasně přešel do poslaneckého klubu Strany práce, aby se pak dostal do klubu Ma'arach. Byl členem výboru pro záležitosti vnitra a předsedal podvýboru pro status rabínů a šochetů v přistěhovaleckých komunitách a podvýboru pro Jeruzalém. Na kandidátce Ma'arach uspěl i ve volbách v roce 1969. Byl předsedou výboru pro záležitosti vnitra a předsedou společného výboru pro bezpečnostní a obranné úpravy v mateřských školách a školách. Ve volbách v roce 1973 poslanecký mandát neobhájil.\n\n"}
{"id": "664570", "url": "https://cs.wikipedia.org/wiki?curid=664570", "title": "Rothschildův bulvár", "text": "Rothschildův bulvár\n\nRothschildův bulvár (: שְׂדֵרוֹ‏ת רוטשילד, \"Sderot Rothschild\") je ulice v Tel Avivu v Izraeli, začínající ve čtvrti Neve Cedek v jihozápadní části města, a pokračující severním směrem k divadlu ha-Bima. Jde o jednu z nejrušnějších a nejdražších ulic ve městě, která je zároveň jednou z hlavních turistických atraktivit. Uprostřed bulváru vede pás zeleně se stezkou pro pěší a cyklisty.\nPůvodní název Rothschildova bulváru je Rechov ha-Am (doslova „Ulice lidu“), avšak na žádost zdejších obyvatel byla ulice roku 1910 přejmenována na počest barona Edmonda Jamese de Rothschilda, který štědře podporoval židovské osidlování země izraelské. Na rohu Rothschildova bulváru a Herzlovy ulice stojí dům, postavený roku 1909 rodinou Eliavsonových, která byla jednou z šedesáti zakládajících rodin města. V roce 2007 byla budova zakoupena a renovována ve Francouzský institut.\n\nVýznamnou budovou na Rothschildově bulváru je rovněž Hala nezávislosti, kde byla 14. května 1948 slavnostně podepsána izraelská deklarace nezávislosti a vyhlášena nezávislost Izraele. Řada zdejších budov je postavena v tzv. mezinárodním slohu žáky školy Bauhaus a tvoří součást telavivského Bílého Města, které je zapsáno na seznamu světového dědictví UNESCO.\n\nV roce 1925 se v Lederbergově domě, který se nachází při křižovatce s Allenbyho ulicí, konala výstava velkých keramických nástěnných maleb Ze'eva Rabana, náležícího do tzv. Bezalelovy školy. Čtyři nástěnné malby zachycovaly židovské průkopníky během setby a sklizně, pastýře a Jeruzalém a verše z knihy Jeremjáš 31:4, který praví: „Znovu tě zbuduji a budeš zbudována.“\n\n"}
{"id": "664573", "url": "https://cs.wikipedia.org/wiki?curid=664573", "title": "Chalupka", "text": "Chalupka\n\nChalupka je příjmení těchto osob:\n\n"}
{"id": "664576", "url": "https://cs.wikipedia.org/wiki?curid=664576", "title": "Velké Brno", "text": "Velké Brno\n\nVelké Brno vzniklo v roce 1919 připojením dvou sousedních měst Králova Pole a Husovic a 21 dalších obcí k dosavadnímu Brnu, a to na základě zákona ze dne 16. dubna 1919 č. 213/1919 Sb., \"o sloučení sousedních obcí s Brnem\". Rozloha města se tím zvýšila zhruba sedminásobně, z necelých 2 na více než 12 tisíc hektarů. Počet obyvatel se zvýšil téměř o polovinu na 221 758, resp. mezi dvěma sčítáními lidu se zdvojnásobil. Brno se tak stalo druhým největším městem Československa.\n\nK předchozímu skokovému rozšíření města Brna došlo již v roce 1850, kdy k němu bylo přičleněno 29 dříve samostatných předměstí, byť se v některých případech jednalo jen o jednotlivé ulice, např. dnešní Bratislavská, Cejl, Dornych či Křenová.\n\nUrčitou představu, jak by mohlo vypadat budoucí Velké Brno, přinesl už zákon z roku 1894, kterým se pro Brno, Olomouc, Jihlavu a Znojmo a některé jejich předměstské obce stanovil zvláštní stavební řád, odlišný od stavebního řádu platného ve zbytku Moravy. Na základě jeho čl. II pak bylo vydáno zvláštní místodržitelské nařízení, které do jeho působnosti zahrnulo nejen zemské hlavní město Brno, ale i celé obce Husovice, Královo Pole, Komárov, Židenice, Juliánov a Kamenný Mlýn, a části katastrů obcí Bohunice, Černovice, Horní Heršpice, Žabovřesky a Jundrov.\n\nPo vzniku Československa byl v Brně ustaven 24členný Poradní sbor, v němž dvě třetiny tvořili zástupci českého a třetinu zástupci německého obyvatelstva. V jeho čele usedl Petr rytíř Kerndlmayer z Ehrenfeldu, který nebyl Čech. Národnostně rozrůzněné byly okolní obce, např. českou většinou disponovalo Královo Pole, Židenice, Řečkovice, Husovice či Žabovřesky, německy mluvící obyvatelstvo převažovalo v Dolních a Horních Heršpicích, Přízřenicích, Černovicích či v Komárově. Vyjednávání proto nebylo jednoduché a národnostní otázka v něm hrála významnou roli.\n\nZákon č. 213/1919 Sb. přijalo Národní shromáždění 16. dubna 1919. Ještě 3. dubna mu předcházelo rozhodnutí o tom, že Brno bude mít 90 zastupitelů. Samotný termín Velké Brno však vešel v platnost až o rok později, a to zákonem ze dne 14. dubna 1920 č. 278/1920 Sb., \"o složení a působnosti místních výborů ve Velkém Brně\".\n\nK městu, jež vzniklo v roce 1850 připojením předměstských obcí k historickému jádru, byly v roce 1919 připojeny tyto obce:\n\n\nSamostatnými městy byly v době připojení Husovice a Královo Pole. Židenice byly v té době se 14 tisíci obyvatel největší moravskou vesnicí, žádost o statut města podaly již v roce 1914, ta však kvůli první světové válce nebyla vyřízena.\n\nTímto rozšířením se Brno značně územně i populačně zvětšilo. V roce 1910 žilo na území o velikosti 1 732 ha celkem 125 737 obyvatel, roku 1930 mělo Velké Brno rozlohu 12 376 ha a 264 925 obyvatel (z toho 200 213 obyvatel národnosti „československé“, 52 165 německé a 12 547 národností jiných).\n\nVytvoření Velkého Brna mělo významný vliv na rozvoj dopravní infrastruktury, ale též jednotné kanalizační, vodovodní a elektrické sítě. Začaly vznikat zárodky brněnských sídlišť. Rozšíření městského ruchu přineslo předměstím i nevýhody, např. vznik velkých továren (Zbrojovka v Židenicích).\n\nU příležitosti 90. výročí vzniku Velkého Brna se v období od 15. září do 31. října 2009 uskutečnila výstava „Velké Brno“ v Křížové chodbě Nové radnice. Organizátorem výstavy bylo Muzeum města Brna ve spolupráci s Moravským zemským archivem.\n\nKe 100. výročí v roce 2019 byla ohlášena řada akcí: Muzeum města Brna znovu připravilo od 11. července do 11. srpna 2019 výstavu v Křížové chodbě Nové radnice. Pro časostroj na náměstí Svobody byla od 23. dubna 2019 přichystána výroční limitovaná edice kuliček. Zorganizována byla fotosoutěž s hashtagem #velkebrno. 32. ročník Mezinárodního hudebního festivalu Expozice nové hudby pojal Velké Brno za své téma. Vytvořena byla webová aplikace zachycující podobu města před a po rozšíření.\n\n\n\n"}
{"id": "664578", "url": "https://cs.wikipedia.org/wiki?curid=664578", "title": "Al Wáhát", "text": "Al Wáhát\n\nOkres Al Wáhát ( ) je jeden z libyjských okresů nacházející se na jihovýchodě země mezi okresy Benghází, Al-Kufra a Surt. Název okresu v arabštině znamená \"oázy\". Okres je nejdůležitější zásobárnou libyjské ropy a zemního plynu.\nHlavním městem je Adždábíjá.\n"}
{"id": "664581", "url": "https://cs.wikipedia.org/wiki?curid=664581", "title": "Válka policajtů (film, 2004)", "text": "Válka policajtů (film, 2004)\n\nVálka policajtů ( ) je francouzské kriminální drama z roku 2004 režírované Olivierem Marchalem.\n\nDěj filmu se odehrává v Paříži, kde už několik měsíců řádí gang ozbrojených lupičů a to zcela beztrestně a s neobvyklým násilím. \n\nŘeditel kriminální policie Robert Mancini (André Dussollier), který má před důchodem, dá zcela jasně najevo svým dvěma přímým podřízeným – diviznímu komisaři Léo Vrinksi (Daniel Auteuil), vedoucímu vyšetřovacího oddělení a komisaři Denisi Kleinovi (Gérard Depardieu), vedoucímu oddělení pro boj s organizovaným zločinem – že ten, kdo gang dopadne, získá jeho místo „hlavního šéfa“ Nábřeží Zlatníků 36. Mezi těmito dvěma policajty, kteří jsou jinak přátelé, začne boj, který ode dneška všechno rozdělí: jejich životy, jejich metody, jejich oddíly.\n\n\n"}
{"id": "664582", "url": "https://cs.wikipedia.org/wiki?curid=664582", "title": "Mordechaj Zar", "text": "Mordechaj Zar\n\nMordechaj Zar (: מרדכי זר, žil 14. ledna 1914 – 16. prosinec 1982) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě Mašhad v Persii (Íránu). V roce 1935 přesídlil do dnešního Izraele. Zde pracoval při stavbě silnic.\n\nV roce 1946 se stal ředitelem oddělení pro orientální Židy při odborové centrále Histadrut. Byl ředitelem kulturního odboru zaměstnanecké rady v Jeruzalému. Zde také předsedal místnímu výboru sefardských Židů. Byl rovněž prezidentem \"Asociace íránských židovských přistěhovalců v Izraeli\". V letech 1955–1965 zasedal v samosprávě města Jeruzalém.\n\nV izraelském parlamentu zasedl poprvé po volbách v roce 1959, do nichž šel za stranu Mapaj. Nastoupil do parlamentního výboru pro záležitosti vnitra, výboru pro vzdělávání a kulturu a výboru House Committee. Za Mapaj kandidoval i ve volbách v roce 1961. Mandát ale získal až dodatečně, v květnu 1963, jako náhradník. Stal se členem výboru pro záležitosti vnitra, výboru práce a výboru House Committee. Opětovně byl zvolen ve volbách v roce 1965, nyní již za formaci Ma'arach. V průběhu volebního období dočasně přešel do poslaneckého klubu Strany práce, aby se pak dostal do klubu Ma'arach. Byl členem výboru pro ekonomické záležitosti, výboru pro záležitosti vnitra a výboru práce. Na kandidátce Ma'arach uspěl i ve volbách v roce 1969. Byl místopředsedou Knesetu, členem výboru práce, výboru pro ekonomické záležitosti a výboru House Committee. Předsedal podvýboru pro zdravotně postižené z důvodu pracovních úrazů. Ve volbách v roce 1973 poslanecký mandát neobhájil.\n\n"}
{"id": "664589", "url": "https://cs.wikipedia.org/wiki?curid=664589", "title": "Hans Richter", "text": "Hans Richter\n\nHans Richter (4. dubna 1843 Győr – 5. prosince 1916 Bayreuth) byl rakouský dirigent, jeden z nejvýznamnějších dirigentů své doby.\n\nHans Richter se narodil 4. dubna 1843 v Győru (Rábu) v Uhersku jako syn katedrálního kapelníka a zpěvačky. Matka jej už od čtyř let učila hře na klavír, takže díky této důkladné hudební přípravě mohl brzy působit v katedrálním sboru. Poté po brzké smrti svého otce odešel do „Löwenburgova konviktu“ ve Vídni, což byla škola, která vychovávala hlasově nadané chlapce pro Vídeňskou dvorní kapelu. V letech 1860–65 se na vídeňské konzervatoři učil hře na housle a lesní roh a hudební teorii.\n\nJiž roku 1862 se stal hornistou v Divadle u Korutanské brány, tehdejším sídle Vídeňské dvorní opery, a po několika letech obdržel od dvorského kapelníka kapelnické vysvědčení. Díky tomuto doporučení přišel Richter do kontaktu s Richardem Wagnerem, který hledal schopné hudebníky. Wagner jej roku 1867 povolal do Mnichova, kde Richter působil jako dirigent sboru a korepetitor a od roku 1868 jako druhý kapelník opery. Jako svého asistenta jej Wagner pověřil tím, aby z rukopisné partitury \"Mistrů pěvců norimberských\" vypracoval předlohu pro tisk. Totéž provedl i v případě partitury \"Siegfrieda\". Svou prací si Richter získal plnou důvěru Richarda Wagnera, takže se mohl účastnit jeho svatby s Cosimou Wagnerovou jako svědek.\n\nRoku 1871 získal Richter místo kapelníka v Národním divadle v Budapešti a roku 1875 pak i místo kapelníka (od 1893 1. kapelníka) Královské dvorní opery ve Vídni, které zastával po dalších pětadvacet let. Vedle toho byl v letech 1875–1898 dirigentem Filharmonického koncertu a v letech 1880–1890 koncertním dirigentem Společnost přátel hudby.\n\nWagner si jej zvolil za dirigenta premiéry svého \"Prstenu Nibelungova\" v rámci prvních Hudebních slavností v Bayreuthu roku 1876. Když pak roku 1877 musel Wagner odjet dirigovat sérii koncertů v Londýně, aby získal peníze na splacení dluhů zanechaných slavnostmi, Richter jej doprovázel a střídal se s ním v dirigování. Tím se stal populárním i a Anglii a v následujících letech tam často vystupoval. V letech 1885–1909 vedl Birminghamské hudební trienále.Richter pracoval do roku 1900 především ve Vídni, kde podporoval mladé skladatele a šířil dílo Richarda Wagnera. Současně se do roku 1912 také pravidelně vracel dirigovat na bayreuthské slavnosti. Roku 1900 odešel do Anglie a převzal vedení Hallé Orchestra. V letech 1903–1910 dirigoval představení Wagnerových oper v Královském divadle Covent Garden, v letech 1904–1911 dirigoval též Londýnský symfonický orchestr. Oxfordská univerzita (1895) a Manchesterská univerzita mu udělily čestné doktoráty. Roku 1911 Anglii opustil a odešel na odpočinek do Bayreuthu. Za jeho hudební zásluhy jej město Bayreuth roku 1913 jmenovalo svým čestným občanem. Roku 1915 získal též čestný doktorát Německé Karlo-Ferdinandovy univerzity v Praze.\n\nHans Richter zemřel 5. prosince 1916. Pochován je na bayreuthském městském hřbitově.\n\nHans Richter se vedle propagace Wagnera zvláště zasloužil o šíření popularity děl Antona Brucknera, Johannese Brahmse, Antonína Dvořáka a Edwarda Elgara.\n\n"}
{"id": "664590", "url": "https://cs.wikipedia.org/wiki?curid=664590", "title": "Aharon Goldstein", "text": "Aharon Goldstein\n\nAharon Goldstein (: אהרן גולדשטיין, žil 19. prosince 1902 – 12. října 1976) byl izraelský politik a poslanec Knesetu za strany Liberální strana a Gachal.\n\nNarodil se ve městě Zlatopol v Ruské říši (dnes Ukrajina). Vystudoval židovskou základní náboženskou školu a střední školu. V roce 1921 přesídlil do dnešního Izraele. Od roku 1933 provozoval stavební firmu. Patřil mezi zakladatele čtvrtě Borochov (dnes součást města Giv'atajim). Byl členem jednotek Hagana.\n\nAngažoval se v hnutí hebrejských průkopníků a také působil v pracovních oddílech Gdud ha-avoda a ve stavebnictví. V roce 1952 byl zvolen předsedou \"Izraelské asociace stavebního průmyslu\". Byl členem ústředního výboru Liberální strany.\nV izraelském parlamentu zasedl poprvé po volbách v roce 1961, do nichž šel za Liberální stranu. Mandát ale získal až dodatečně, v listopadu 1963, jako náhradník. Stal se členem výboru pro ekonomické záležitosti a výboru práce. V průběhu volebního období přešel do širší pravicové formace Gachal. Opětovně byl zvolen, nyní už za Gachal, ve volbách v roce 1965. Byl členem výboru práce. Na kandidátce Gachal uspěl i ve volbách v roce 1969. Byl členem finančního výboru. Ve volbách v roce 1973 poslanecký mandát neobhájil.\n\n"}
{"id": "664591", "url": "https://cs.wikipedia.org/wiki?curid=664591", "title": "Al-Džufra", "text": "Al-Džufra\n\nOkres Džufra ( ) je jeden z libyjských okresů ležící v centrální části země.V okrese panuje pouštní klima. Hlavním městem je Hún.\n"}
{"id": "664594", "url": "https://cs.wikipedia.org/wiki?curid=664594", "title": "Angry Birds", "text": "Angry Birds\n\nAngry Birds je počítačová hra vyvinutá finskou společností Rovio Mobile. Cílem hry je v roli ptáků získat zpět svá vejce, která jim byla odcizena nepřáteli – zelenými prasaty. Hráči v ní pomocí praku vymršťují ptáky do herního pole a snaží se tak zasáhnout tato prasata a tím je zneškodnit. První verze hry byla vydána 10. prosince 2009 pro operační systém iOS firmy Apple. Následně byla hra vydána pro operační systémy Android a Symbian.\n\nHra se setkala s pozitivními ohlasy od uživatelů i od kritiků. Od vydání přesáhla hranici sta milionů stažení napříč operačními systémy. Úspěch hry zapříčinil i vznik verzí pro herní konzole a osobní počítače; fanoušci se dočkali také plyšových hraček, krytů na mobilní telefony a dalších produktů. Vývojáři chtějí v budoucnosti přenést \"Angry Birds\" i na televizní obrazovky, případně na filmová plátna.\n\nPříběh začíná krádeží ptačích vajec v nestřežené chvíli. Ptáci (a s nimi i hráč) se dozví, že viníkem jsou zelená prasata. Ptáci se rozzuří (odtud název hry) a snaží se dostat svá vejce zpět. V průběhu hry se snaha získat zpět svá nenarozená mláďata mění spíše ve snahu pomstít se prasatům-zlodějům.\n\nNa počátku má hráč k dispozici pouze jediný, základní druh ptáka. Jak hráč postupuje dále, získává nové druhy, každý s jinou schopností. V současné době je v základní verzi hry k dispozici osm druhů ptáků: základní červený (v podstatě maskot hry, nemá žádnou speciální schopnost), žlutý (se schopností zrychlit za letu), modrý (je schopen se za letu rozdělit se na tři menší modré ptáky), černý (po dopadu vybouchne), bílý (může shodit bombu ve tvaru vejce), velký červený (je schopen zničit velkou část konstrukce), zelený (dokáže se vracet jako bumerang) a oranžový (po dopadu se nafoukne jako balón)a elektrický černý(který dokáže věci elektrizovat a tím je zničit). Každý druh ptáků má určitou specializaci – např. modrý je účinný proti konstrukcím z ledu, zatímco černý efektivně ničí kostky z betonu. V kapitole Ham em high přibyla navíc možnost zakoupit si speciálního ptáka – tzv. Mighty Eagle. Jedná se o obrovského orla, který dokáže zničit celý level, ale hráč nedostane hvězdy.\n\nTaké prasata mají určitou typologii. Při postupu ve hře se hráč setká se základními zelenými prasaty, prasaty v helmách, kovbojskými prasaty a dalšími. Na konci každé skupiny úrovní (každého \"světa\") čeká na hráče tzv. \"boss\", \"náčelník\" daného kmene prasat, ten je označen zlatou korunou. Každá úroveň má přednastavený počet ptáků a jejich pořadí; pokud se hráči podaří zničit všechna prasata daným počtem ptáků, postupuje do další úrovně.\n\nPrasata byla vybrána proto, že v době vývoje hry byla v plném proudu epidemie \"prasečí chřipky\" (což je i důvod jejich podivného zbarvení).\n\n\n\n\n\n\n\n\n\n\n\n\n\n\n\n\n\n\nZákladní hra je rozdělena na sedm kapitol. Hlavním rozdílem mezi nimi je grafické provedení jednotlivých úrovní.\n\nHráč se seznámí s prasaty a tří a pět ptáků (?) (Red, Jay, Jake, Jim, Chuck, Bomb, Matilda). Prasata ukradla ptákům vajíčka a tím je velmi rozhněvala. Ti tak mají 63 levelů na to, aby ukradená vajíčka získali zpět.\n\nPrasata opět odcizila ptáčkům jejich vajíčka a navíc se pokusila ptáky oklamat dřevěnými napodobeninami. Kapitola nepřináší žádné novinky, jen dalších 42 levelů.\n\nVe třetí kapitole naleznete 45 levelů a poté, co ho osvobodíte z klece, i nový typ ptáka – zeleného (Hal). Prasata si tentokrát postavila balón a pokoušejí se rozzuřeným ptákům uletět.\n\nPrasata si konečně uvědomila, že nemá cenu krást vejce, když pak stejně podlehnou útokům ptáků. Proto všechny ptáky chytnou a uvězní je v klecích. Jeden z nich, velký červený (tzv. Big Brother), se však osvobodí a v 45 levelech postupně zachrání i ostatní. V této kapitole používáte hlavně zeleného a velkého červeného ptáka.\n\nKapitola obsahuje 45 levelů a westernové prostředí. Prasata se totiž rozhodla ukrást vejce pomocí lasa. Součástí kapitoly jsou také tři bonusové levely, které se dají odemknout pomocí Facebooku. Název kapitoly je parodií na hang ’em High\n\nTato kapitola s 45 levely se odehrává v podzemí. Prasata vykopala důl a ukryla do něj nakradená vejce.\n\nTato kapitola byla vydána pro oslavu druhých narozenin hry Angry birds noví ptáci oranžový (Bubbles) a růžový (Stella). Název je parodií na birthday party (narozeninová oslava).\n\nTato kapitola s 30 levely se odehrává na pláži. Tuto epizodu můžete najít na Facebooku.\n\nPrasata chytnou vajíčka a jdou s nimi experimentovat. Jenže se jim rozbije trubka s tekutinou, která obsahuje elektrický proud a ta pohltí černého ptáka. Hráč hraje jako u jiných kapitol, ale přidá se tam černý pták nabitý elektřinou.\n\nKapitola obsahuje 30 levelů, z toho 15 obyčejných a 15 speciálních (prasata pochopily, že když budou stát, budou poražené. Navíc chtějí ukrást vajíčko červeného ptáka s orlím peřím. Prasata teda vymýšlejí různé stroje. Hráč hraje s pouze s červeným ptákem s orlím peřím.) U obyčejných levelů jsou tam všichni ptáci s červeným ptákem, který má peří od orla\n\nKapitola Golden Eggs obsahuje 33 levelů zpřístupněných nalezením tzv. zlatých vajec. Ty se nacházejí po celé hře a mohou se získat různými způsoby. Podle toho se rozdělují do několika skupin:\n\n\nPo nalezení vejce se na obrazovce zobrazí zářící symbol zlatého vejce.\n\nSamotné levely nejsou náročné na splnění. Jde o speciální levely, které spočívají v nějaké řetězové reakci nebo krativitě provedení.\n\nExistují i jiné verze základní hry. Jedna z nich je doplňkem pro prohlížeč Google Chrome a druhá je hrou pro sociální síť Google+.\nDoplněk pro prohlížeč obsahuje kapitolu Chrome dimension, jejíž kola se odemykají za pomoci nalezení a sestřelení symbolu Google Chrome a Google+ zase kapitolu Teamwork, jejíž kola se odemykají pozváním přátel ke společné hře.\nExistuje i varianta hry pro Facebook.\n\n\"Angry Birds Space\" je nový titul, který se odehrává ve vesmíru. Trajektorie vystřelených ptáků je proto dokonale rovná a jediné, co ji ovlivňuje, jsou planety se svou gravitací. Partnery \"Angry Birds Space\" jsou i NASA a National Geographic.\n\n\"Angry Birds Seasons\" je sváteční verze hry. Dělí se na tři části – 2011, 2012 a 2013. Princip hry zůstává stále stejný; obměňuje se pouze vzhled úrovní (např. ve vánočním balíčku jsou vidět vánoční stromky a dárky) a prasat (např. v halloweenském balíčku některá vypadají jako duchové).\n\nV této části je k dispozici několik balíčků: halloweenský, vánoční, valentýnský, Den svatého Patrika, velikonoční, Letní piknik a tzv. Mooncake festival (s čínskou grafikou podle čínského svátku – Mooncake festival).\n\nTato epizoda obsahuje nové balíčky, které se odehrávají o stejných svátcích, jako dřívější epizody Angry Birds Seasons, ale s mírně pozměněnou grafikou, hudbou i zcela novými úrovněmi. Nové kapitoly nesou názvy: Ham’o’ween, která obsahuje i nový druh ptáčka: Globe bird (dokáže se nafouknout) a Wreck the halls (což je vánoční epizoda) a Year of the Dragon (Místo Mighty Eagle je Mighty Dragon), a obsahuje novou kapitolu Cherry Blossom (Třešňové květy). Tato epizoda se odehrává v Japonsku. Kapitola Piglantis napodobuje bájnou Atlantidu a je určena jako letní kapitola. Je zde voda-nové prostředí podobně jako ve Space gravitace. Nedávno také vyšla nová kapitola, ve které je nový druh ptáčka (slečny), která kolem sebe vytvoří bublinu a vše co se do bubliny dostane vzlétne a poté spadne.\n\nRočník 2013, nebo chcete-li Seasons 3, začal opět Halloweenem. Tento svátek se tedy v kapitole Haunted Hogs vrací již potřetí. Vyšel 23. října a obsahuje 30 nových úrovní. Hratelnost se stále drží ve vyjetých kolejích, ale Rovio i do této 14 kapitoly Seasons dokázalo přidat další novinky. Mezi nimi vynikají zejména ghostly blocks, tedy průhledné a do určité míry i průchozí krabice, které hru zpestřují. Hráči tu potkají i Prasata v podobě netopýra a Frankensteinova monstra.\n\nNásledující kapitolou bude Winter Wonderham, která vyjde 1. prosince a slavit bude, jak jinak, Vánoce, a to již tradičním stylem, kdy hráči dostanou každý den k dispozici novou epizodu, kterých bude dohromady 25. Hráči Angry Birds Seasons tak opět nepotřebují adventní kalendář s čokoládami.\n\nAngry Birds jsou nyní i na Facebooku a oproti původní verzi hry přináší řadu novinek a vylepšení. Většina levelů z Facebookových Friends se však později dostala i do tradičních Angry Birds, ale facebook si stále uchovává velké lákadlo v podobě sociálních interakcí a soutěžení s přáteli.\n\n\"Angry Birds Rio\" je v podstatě samostatná verze hry; je částečně založena na filmu \"Rio\" společnosti Fox Digital Entertainment a Blue Sky Studios. Ptáci byli v této verzi uneseni do brazilského města Rio de Janeiro. Dostanou se do obrovského \"skladiště\" ptáků, jako jediní jsou ale schopni dostat se ven z klece. Úkolem v této verzi je nejprve zachránit všechny ostatní unesené ptáky z jejich klecí, poté ptáci opustí Rio a vydají se do džungle, kde se snaží najít svého únosce a pomstít se mu.\n\nAngry Birds Rio obsahuje tyto kapitoly:\na speciální kapitolu Golden Beachball, která se odemkne nalezením a sestřelením zlatého volejbalového míče v Beach Volley.\n\nJde o závodní verzi Angry Birds. Hráč začíná s červeným ptákem (red). Hráč má k dispozici celkem 4 kapitoly. Když hráč naposledy porazí bosse, odemkne se mu nová kapitola. Hráč má také celkem na výběr 5 druhů hry v každé kapitole. První jsou závody. Hráčovým úkolem je skončit na stupni vítězů a posbírat co nejvíce mincí. Druhý druh hry se jmenuje Fruit splat. Hráčovým úkolem je rozsekat tolik ovoce, aby mu zmizel ovocný řetěz. Jakmile hráč rozseká více ovoce než je na řetězu, ovoce se přemění na mince, ale hráč pořád může sbírat. Třetí je v řadě Time boom. Hráčovým úkolem je dojet do cíle dříve, než vyhoří šňůra. Hráč musí uhýbat předmětům na dráze, které ho při nárazu zpomalí. Ve hře jsou zpracovaná i místa, kam může hráč spadnout. Po pádu např. do propasti dojte k zpětné teleportaci hráče. Čtvrtým druhem hry je Versus, kdy hráč má za úkol porazit svého soupeře, který je ovšem bot. Úplně posledním druhem hry je Boss. Porazí-li hráč bosse třikrát, boss se přidá na stranu hráče z toho důvodu, že už je poražen. Za poražené bosse může pak hráč hrát. Každý pták nebo prase mají jinou schopnost, co se týče power-upů. Červený pták může zrychlit, tak jako např. modrý nebo žlutý pták. Létat pak umí prasečí král nebo růžová ptačí slečna, ve hře známá jako Stella. Bílá ptačice známá jako ve hře jako Matilda umí za sebou zanechat minu v podobě vajíčka které se ovšem hráč může vyhnout. Blesky pak paralyzuje Big red brother, který je ve hře znám spíš Terrence, na prasečí straně pak paralyzuje TNT Foreman pig (prasečí děda).\n\n\"Angry Birds Volcano\" je online verze, která byla v roce 2011 vytvořena jako reklama pro firmu Fazer. Zdarma jsou k dispozici tři levely, přístup do dalších úrovní hráč získá po zadání tajného kódu z balíčku bonbonů Tyrkisk Peber.\n\n\"Angry Birds Pistachios\" je taktéž online verze, velmi podobná Angry Birds Volcano, vytvořená pro firmu Wonderful Pistachios, která se odehrává v zeleném prostředí plném pistácií.\n\nV tomto nepřímém pokračování se hráč ujme role nenáviděných Prasátek. Těm musí pomoci najít mapu k ptačím vejcím. Jenže mapa je rozprášena po celém ostrově prasátek, takže na hráči je dopravit zelené antagonisty původní série za pomoci roztodivných dopravních strojů za jejich cílem.\n\nHráč má na starost právě budování dopravních prostředků, které mohou jezdit i létat. Na začátku každého kola má hráč k dispozici čtvercovou síť a několik součástek. Zbytek je na jeho fantazii, ale dostat se do cíle není zpravidla vůbec snadné, tudíž existuje pouze pár „správných“ kombinací. Ale právě tvorba těch nesprávných a postupné přicházení na ideální varianty je základem hratelnosti Bad Piggies. Ta je o mnoho náročnější a bohatší, než u původních Angry Birds, což je jedině ku prospěchu série.\nSoučástí hry je i takzvaný Sandbox mód, který umožňuje vyhrát si na „pískovišti“ a vyzkoušet všechny možnosti, na které není v základní hře čas a prostor.\n\nPo Bad Piggies se Rovio opět vrátilo k Angry Birds, ale na tradiční hratelnost navlékává populární univerzum Star Wars. Přepracováno je vše – od samotných Angry Birdů, přes nepřátele, až po hudbu, zvuky a prostředí.\nVe Star Wars se setkáte jak s běžnými „pozemskými“ úrovněmi, tak s levely ve vesmíru. Role vašich naštvaných ptáků převezme například Luke Skywalker, Obi-Wan Kenobi, nebo legendární dvojka robotů C3PO a R2D2. Každá postava má přitom schopnosti, které zapadají do univerza, takže Obi-Wan dokáže vyslat Sílu, aby zničila překážky i nepřátele, a R2D2 vysílá elektrické šoky, které překážkami projdou a zničí jen nepřátele.\n\nJak je u Angry Birds zvykem, hra má svůj příběh – v tomto případě je vše usnadněno, protože děj kopíruje klasické filmy. Mezi úrovněmi se opět vyskytují roztomilé animace, které hráče uvádějí do situace (Vader unáší Leiu, …), aby mělo jeho snažení nějaký smysl. Zde mají velkou výhodu znalci univerza Star Wars, kteří si mohou celou hru vychutnat se vším všudy. I pro ostatní hráče je však Angry Birds: Star Wars nepostradatelným dílem v sérii zejména díky zcela přepracovaným schopnostem ptáků, které značně obohacují hratelnost.\n\nPo Angry Birds: Star Wars je tu druhé pokračování této hry. Zatím co Angry birds star wars se odehrává v epizodách 4, 5 a 6, druhý díl se odehrává v epizodách 1, 2, 3 a v seriálu Rebels . Zde si můžete zahrát třeba za Mistra Yodu, Jar Jar Binkse, Anakina a jeho ženu Padmé. Zde si můžete zahrát také za temnou stranou, jako Vadera, hraběte Dooku, Jango a Boba Feeta. Existují i tzv. telepods (telepodložky). Umístíte tzv. telepodložku na přední fotoaparát tabletu nebo chytrého mobilu, umístíte plastovou hračku na telepodložku, tablet nebo chytrý telefon automaticky vyfotí hračku a hračka se ukáže ve Vašem praku! Zkrátka nový zábavný způsob jak hrát Angry Birds: Star Wars 2...\n\nHra vydána v září 2014 je dalším přírůstkem do rodiny her Angry Birds.\n\nNa začátku začínáte se Stellou (zmíněno výše), která má však jiné vlastnosti. Dokáže se odrážet od věcí, na které namíříte. Po každé 10. úrovni je takzvaný (wall of pigs) neboli prasečí zeď. Celou hru ovšem nehrajete jen se Stellou, ale i s jinými ptáky. Vaším úkolem ve hře Angry Birds Stella je osvobodit unesenou ptačí královnu fialové barvy jménem Gale. Kamarádi Stelly je žlutá ptačice jménem Poppy (nahrazuje Matildu s mnohem zajímavějším a účinnějším útokem zvaným \"Tornado Dive\"), ptačí mládě světle modré barvy jménem Luca (nahrazuje The blues s mnohem silnějším a lepším útokem zvaným \"The Soundwawe Shock, v češtině \"Výkřik Smrti\". Tenhle útok funguje jen na sklo.), pták s elfí pruhovanou čepičkou jménem Willow (Ten má útok zvaný \"Vortex Spin\", což znamená, že se roztočí tak, že zničí vše co stihne během svého útoku), oranžová ptačice jménem Dahlia, (která se teleportuje na nějaké místo v jejím směru, což je dobré při překonání nezničitelných věci. Hned po teleportaci začne dělat útok zvaný \"Science-Fu\", což znamená že lehce rozseká věci jako sklo, dřevo a slabší věci. Jejím koníčkem je experimentování s elixíry.) Orla Vazouna nahrazuje výbušné kladivo, které \"vymaže\" všechny věci v místě doteku, nezničí však vše a neublíží všem prasatům tak jako Vazoun. Do hry byly samozřejmě přidány nové zvuky, a to jak ptáků, tak prasat.\n\nV tomto dílu si zahrajete RPG bitvy. Na začátku hry se dozvíte, že prasata ukradla 5 vajec (v origniálu jsou jen 3) v čele s Prince Porky a Wizpig (toto prase je v originále kuchař.)\n\nZačínáte s Redem (rytíř), ale pak si získáváte další 4 ptáky, jimiž jsou Chuck (mág), Matilda (lékařka), Bomb (pirát) a The blues (lučištníci).\n\nAngry Birds 2 tak trošku nepřekvapivě nejvíce připomíná vůbec první hru série, jenž autorům přinesla popularitu. Prostředí je v některých případech podobné a objeví se i staří známí opeřenci. Standardní červený, výbušný černý a další.\nPři vystřelování z praku si nyní můžete vybrat, jakého opeřence v daný moment použít. Dříve to hry vždy určovaly samy. Rovněž si v průběhu úrovně můžete zpřístupnit další „munici\".\nÚrovně mohou mít tentokrát více jednotlivých částí, které musíte plnit postupně v předem daném pořadí. Likvidaci prasat a jejich opevnění okoření také spousta speciálních schopností, jenž některé ukazuje úvodní video.\nMimo sólo misí můžete zkusit také nový Arena režim. Vyzvat na souboj lze kamarády, či kohokoliv dalšího.\n\nTentokrát zapomeňte na natahování praku a střílení do přednastavených překážek. Nic takového hra Angry Birds Transformers nenabízí. Samozřejmě, opět se ve hře setkáte s úhlavními nepřáteli rozzlobených ptáků v podobě robotických prasat, ale ty budete tentokrát ničit za pomoci moderních zbraní vašeho Trans-ptáka.\nSpolečnost Rovio si pro hráče připravila nemalé překvapení, jelikož se pro tentokrát vydala úplně jiným směrem. V Angry Birds Transformers je vaším úkolem přeběhnout level a zničit co možná nejvíce prasat. Váš robotický pták neustále běží vpřed a posílá notné dávky střeliva směrem k protivníkům. Díky tomu, že se nacházíme ve světě Transformers, dokáže se váš hrdina proměňovat v automobil. Tuto schopnost využijete především při vyhýbání se padajícím překážkám. V průběhu hry budete odemykat nové hrdiny a postupně si je i vylepšovat. Rovněž vám budou předkládány stále nové a těžší mise.\n\nAngry Birds jsou opět zpátky. V této android hře musíte vybudovat stabilní tým, vytrénovat své ptáčky a dostat se opravdu daleko. K dispozici je přes 300 různých ptáčků v RPG zpracováním. Je to naprosté drama. Vytvořte si svůj vlastní tým, kombinujte super schopnosti a vyvíjejte se.\nCo ve hře Angry Birds Evolution zažijete\nKaždý týden jsou tady nové události ve kterých budete muset udělat vše proto, abyste jste se stali silnějšími. Soupeřte proti ostatním protivníkům ve světě Oinktagon, kde vstoupí na území dva týmy ale vystoupí pouze jeden. Jsou zde turnaje hráč vs hráč, kde si užijete spoustu legrace.\n\n\"Více informací zde\" \"Angry birds ve filmu\"\n\nV roce 2016 byl vydán film Angry Birds ve filmu (v originále The Angry Birds Movie)\nPremiéru v českých kinech měl tento film 12. května 2016, v USA 20. května téhož roku.\n\nNa konci ledna 2014 se objevila zpráva — jež vychází z dokumentů, které Edward Snowden předal deníku The Guardian — podle níž zpravodajské služby NSA a GCHQ získávaly z Angry Birds a dalších aplikací osobní data uživatelů například jako je jejich poloha. Rovio tvrzení o spolupráci s těmito agenturami popřelo.\n\n"}
{"id": "664595", "url": "https://cs.wikipedia.org/wiki?curid=664595", "title": "Jicchak Klinghoffer", "text": "Jicchak Klinghoffer\n\nJicchak Klinghoffer (: יצחק קלינגהופר, plným jménem יצחק הנס קלינגהופר, Jicchak Hans Klinghoffer, žil 17. února 1905 – 31. ledna 1990) byl izraelský politik a poslanec Knesetu za strany Liberální strana a Gachal.\n\nNarodil se v Haliči v tehdejším Rakousku-Uhersku. Pak se přestěhoval do Vídně, kde vystudoval střední školu a právo a politologii na Vídeňské univerzitě. V roce 1927 zde získal doktorát z práva a roku 1930 doktorát z politologie. V letech 1928–1938 pracoval jako právník ve Vídni. Po anšlusu Rakouska se přestěhoval do Francie a roku 1940 do Brazílie. V letech 1948–1954 byl právním poradcem rakouské ambasády v Brazílii. V roce 1953 přesídlil do Izraele. V letech 1953–1954 přednášel právo na Hebrejské univerzitě. V letech 1957–1958 zde byl profesorem a v letech 1959–1961 děkanem právnické fakulty. V letech 1968–1974 byl stálým profesorem. V letech 1975–1976 působil jako právní poradce auditora obranného sektoru.\n\nV roce 1961 byl jedním ze zakladatelů Liberální strany a předsedou její pobočky v Jeruzalému. V izraelském parlamentu zasedl poprvé po volbách v roce 1961, do nichž šel za Liberální stranu. Stal se členem výboru pro ústavu, právo a spravedlnost a výboru House Committee. V průběhu volebního období přešel do širší pravicové formace Gachal. Opětovně byl zvolen, nyní už za Gachal, ve volbách v roce 1965. Byl opět členem výboru pro ústavu, právo a spravedlnost a výboru House Committee. Na kandidátce Gachal uspěl i ve volbách v roce 1969. Byl členem výboru pro ústavu, právo a spravedlnost a výboru pro zahraniční záležitosti a obranu. Předsedal podvýboru pro novely. Ve volbách v roce 1973 poslanecký mandát neobhájil.\n\n"}
{"id": "664611", "url": "https://cs.wikipedia.org/wiki?curid=664611", "title": "Dov Milman", "text": "Dov Milman\n\nDov Milman (: דב מילמן, žil 16. ledna 1919 – 4. května 2007) byl izraelský politik a poslanec Knesetu za stranu Gachal.\n\nNarodil se v Rize v Lotyšsku. V roce 1937 přesídlil do dnešního Izraele. Vystudoval politologii a filozofii na Hebrejské univerzitě a právo na škole v Londýně a na právní škole v Jeruzalémě. V roce 1951 získal osvědčení pro výkon profese právníka. Od roku 1939 působil v židovských jednotkách Irgun, byl členem jejich velení v Jeruzalémě.\n\nV roce 1931 se zapojil do mládežnického hnutí Bejtar a v Lotyšsku byl jeho instruktorem. Po přesídlení do dnešního Izraele byl v letech 1940–1944 vedoucím Bejtaru v oblasti Jeruzaléma. Patřil mezi zakladatele hnutí Cherut. V letech 1955–1959 předsedal jeho organizaci v Tel Avivu. V letech 1963–1965 byl prvním tajemníkem \"Izraelské právnické asociace\" a v letech 1965–1967 předsedou její telavivské pobočky. V letech 1968–1969 zastával funkci předsedy odboru pro samosprávy ve straně Cherut.\n\nV izraelském parlamentu zasedl po volbách v roce 1969, do nichž šel za Gachal. Stal se členem výboru pro zahraniční záležitosti a obranu, výboru pro záležitosti vnitra a výboru finančního. Ve volbách v roce 1973 poslanecký mandát neobhájil.\n\nV letech 1979–1980 byl izraelským delegátem při Evropském parlamentu a při orgánech tehdejšího EHS. V letech 1981–1983 byl izraelským velvyslancem v Portugalsku. V letech 1987–1990 zastával post předsedy správní rady stavební společnosti Šikun ve-pituach. Od roku 1992 byl předsedou \"Asociace přistěhovalců z Lotyšska a Estonska\". V letech 1996–2000 pak předsedal sekci veteránů strany Likud.\n\n"}
{"id": "664612", "url": "https://cs.wikipedia.org/wiki?curid=664612", "title": "Hermann Levi", "text": "Hermann Levi\n\nHermann Levi (7. listopadu 1839 Gießen – 13. května 1900 Mnichov) byl německý dirigent.\n\nHermann Levi byl syn hesenského zemského rabín a Benedicta Leviho (1806-1899). V letech 1852-55 studoval na gymnáziu v Mannheimu, kde jej vyučoval hudbě dvorní kapelník Vincenz Lachnerm v letech 1855-58 pokračoval ve studiu na konzervatoři v Lipsku. V letech 1859-61 byl kapelníkem (Musikdirektor) v Saarbrückenu. Po smrti Františka Škroupa jej nahradil jako kapelník německé opery v Rotterdamu, kde vzbudil pozornost zejména uvedením Wagnerova \"Lohengrina\". V letech 1864-72 byl dvorním kapelníkem v Karlsruhe, kde uvedl řad děl Johannese Brahmse, mj. \"Ein deutsches Requiem\", ale též Wagnerovy \"Mistry pěvce norimberské\". Roku 1872 byl povolán na místo prvního dvorního kapelníka do Mnichova, což zahrnovalo i hudební řízení mnichovské opery, a roku 1894 byl jmenován „generálním hudebním ředitelem“. Tuto funkci však musel o dva roky později ze zdravotních důvodů složit.\n\nOd počátku 60. let 19. století byl blízkým přítelem Johannese Brahmse, v průběhu 70. let však bylo toto přátelství narušeno Leviho příklonem k Brahmsově oponentu Wagnerovi. Levi dirigoval roku v Mnichově 1878 první mimobayreuthskou inscenaci \"Prstenu Nibelungova\" a Wagner si jej vybral jako ideálního dirigenta pro premiéru svého \"Parsifala\", a to i přes Leviho židovský původ, který byl v rozporu s antisemitskými názory Richarda Wagnera i s křesťansko-mystickým námětem opery. Levi dirigoval Parsifala na Hudebních slavnostech v Bayreuthu pravidelně až do roku 1894. Dirigoval rovněž řadu \"separátních\" představení Wagnerových oper pro bavorského krále Ludvíka II. s vyloučením veřejnosti.\n\nVedle Wagnera byl Levi významným interpretem Mozartových oper. Pro cyklus letních představení připravil Levi i jejich moderní zpracování, která měla odstranit některé pozdější úpravy; přestože i v nich zůstávaly svévolné zásady, byla ve své době ceněna. Sám také nově přeložil do němčiny libreta Lorenza da Ponteho k \"Così fan tutte\", \"Figarově svatbě\" a \"Donu Giovannimu\"; jeho překlad dosáhl značné obliby a dosud se příležitostně užívá.\n\nLevi byl především jedním z nejvýznamnějších dirigentů své doby. Na počátku své dráhy byl i zdatným klavíristou. Vlastní skladatelská činnost Leviho byla velmi skromná, po Brahmsově zdrcující kritice jí zanechal a svá díla zničil, takže se dochovaly jen skladby již dříve vydané tiskem: klavírní koncert a moll (Op. 1) a dva svazky písní.\n\n"}
{"id": "664614", "url": "https://cs.wikipedia.org/wiki?curid=664614", "title": "Ja'akov Nechoštan", "text": "Ja'akov Nechoštan\n\nJa'akov Nechoštan (‎; 22. dubna 1925 – 17. dubna 2019) byl izraelský politik a poslanec Knesetu za stranu Gachal.\n\nNarodil se ve městě Kazanlak v Bulharsku. V Bulharsku vystudoval střední školu. V roce 1944 přesídlil do dnešního Izraele. Zde absolvoval právo na Hebrejské univerzitě a získal osvědčení pro výkon profese právníka. V letech 1944–1948 působil v židovských jednotkách Irgun. V roce 1945 byl zatčen mandátními britskými úřady a odeslán do exilu do Eritreje a pak v roce 1947 do Keni.\n\nV mládí se v Bulharsku zapojil do mládežnického sionistického hnutí ha-Šomer ha-ca'ir. Od jejího založení byl členem strany Cherut, v letech 1968–1970 předsedal její organizaci v Jeruzalémě. V izraelském parlamentu zasedl po volbách v roce 1969, do nichž šel za Gachal. Stal se členem výboru pro zahraniční záležitosti a obranu, výboru práce, výboru House Committee, výboru pro ústavu, právo a spravedlnost a výboru pro ekonomické záležitosti. Ve volbách v roce 1973 poslanecký mandát neobhájil. V letech 1979–1982 působil jako atašé na izraelské ambasádě ve Washingtonu, v letech 1982–1985 byl velvyslancem v Nizozemsku.\n\n"}
{"id": "664620", "url": "https://cs.wikipedia.org/wiki?curid=664620", "title": "Velký australský záliv", "text": "Velký australský záliv\n\nVelký australský záliv je zálivem v Indickém oceánu, který se rozkládá v záhybu australského kontinentu. Má rozlohu 494 000 km² a šířku 1 150 km. Hloubky se pohybují kolem 100 m. Na jihu sousedí s Indickým oceánem, na severu s útesy Nullarborské planiny. Záliv je na západě ohraničen mysem Cape Pasley a na východě mysem Cape Carnot. Pevnina záliv obklopující sestává převážně z pouští a polopouští, proto do něj neústí žádný významnější vodní tok. Pobřeží je jen velmi řídce osídleno, takže tu nejsou ani žádné větší přístavy.\n\n"}
{"id": "664622", "url": "https://cs.wikipedia.org/wiki?curid=664622", "title": "Falzum (diplomatika)", "text": "Falzum (diplomatika)\n\nJako falzum je v diplomatice označováno vše, co se vydává za něco jiného, než ve skutečnosti je. Jedná se tedy o napodobeniny autentických písemností, které se vydávají za pravé. Tyto falešné písemnosti vznikaly od nejstarších dob, a to zejména s podvodným úmyslem za účelem hmotného zisku (například středověké církevní instituce pomocí falz prosazovaly své majetkové nároky). Padělaná písemnost nemusí obsahovat nepravdivé údaje, ale vydává se za něco, čím ve skutečnosti není. Naproti tomu i pravé písemnosti mohou obsahovat řadu údajů, které neodpovídají skutečnosti. \n\nPravost písemností ověřují notáři, běžně již od 14. století. Písemnost, podezřelá ze zfalšování, se nazývá dubiózní písemnost (listina). \n\nJako falza nejsou označovány kopie originálu, vyhotovené bez záměru uvést okolí v omyl. V tomto případě se jedná o opisy, zhotovené nejčastěji pro interní potřebu, bez nároku na jakoukoli právní platnost. Fingované písemnosti vznikaly často také jako slohová školní cvičení, ani v tomto případě se však nejedná o falzum.\n\nDiplomatika rozeznává několik druhů falz:\nJsou rozlišovány čtyři stupně falšování:\n\n\n"}
{"id": "664634", "url": "https://cs.wikipedia.org/wiki?curid=664634", "title": "Candy Dulfer", "text": "Candy Dulfer\n\nCandy Dulfer (* 19. září 1969 Amsterdam, Nizozemsko) je nizozemská zpěvačka a saxofonistka.\n\nByla silně ovlivněna svým otcem, známým jazzovým hudebníkem, a již ve svých šesti letech se poprvé seznámila se saxofonem. Ve dvanácti letech hrála v první kapele s Rosou Kingovou.\n\nV roce 1987 doprovázela s vlastní skupinou Funky Stuff (již založila už ve svých čtrnácti letech) zpěvačku Madonnu na evropské části jejího turné. V roce 1990 měla společný hit s kytaristou Davem Stewartem – „Lily Was Here“. Později spolupracovala s Davem Gilmourem a Vanem Morrisonem. Účinkovala po boku Prince, Pink Floydů, Maceo Parkera, Arethy Franklinové a Beyonce. Podle její desky \"Candy Store\" stále více kráčí od jazzu k popu a rocku.\n\n\nMaceo Parker:\nPrince:\nVan Morrison:\n\n"}
{"id": "664638", "url": "https://cs.wikipedia.org/wiki?curid=664638", "title": "Nick Willis", "text": "Nick Willis\n\nNicholas Ian Willis (* 25. dubna 1983, Lower Hutt) je novozélandský atlet, běžec, který se věnuje středním tratím.\n\nV roce 2002 na juniorském mistrovství světa v Kingstonu doběhl ve finále běhu na 1500 metrů na 4. místě. O dva roky později reprezentoval na letních olympijských hrách v Athénách, kde skončil ve druhém semifinálovém běhu na 6. místě a do finále nepostoupil. V roce 2006 získal zlatou medaili na Hrách Commonwealthu v Melbourne a na následujících hrách v roce 2010 v Novém Dillí vybojoval bronz. Na Mistrovství světa v atletice 2007 v japonské Ósace obsadil ve finále 10. místo.\n\nNejvětší úspěch své kariéry zaznamenal v roce 2008 na letních olympijských hrách v Pekingu, kde původně vybojoval v čase 3:34,16 bronzovou medaili v běhu na 1500 metrů. Stříbro získal Keňan Asbel Kipruto Kiprop, který byl o pět setin sekundy rychlejší a zlato Rašíd Ramzí z Bahrajnu za 3:32,94.\n\nV dubnu roku 2009 byl však Ramzí kvůli pozitivnímu dopingovému testu na látku CERA diskvalifikován a v listopadu o zlato definitivně přišel. Kiprop získal dodatečně zlato, Willis stříbro a na bronz dosáhl Mehdi Baala z Francie.\n\n"}
{"id": "664640", "url": "https://cs.wikipedia.org/wiki?curid=664640", "title": "Kostel svatého Michaela archanděla (Staré Město)", "text": "Kostel svatého Michaela archanděla (Staré Město)\n\nKostel svatého Michaela archanděla ve Starém Městě u Uherského Hradiště je římskokatolický farní kostel.\n\nKostel byl postaven ve stylu pozdně románské architektury jako stavba sálového typu. Tu vybudovali velehradští cisterciáčtí mniši v 1. polovině 13. století na místě starší velkomoravské rotundy z 9. století.\n\nPozději byl kostel zaklenut a v roce 1734 přestavěn.\n\nKolem kostela se nachází hřbitov, na kterém se nepřetržitě pochovává už více než 11 století.\n\n"}
{"id": "664642", "url": "https://cs.wikipedia.org/wiki?curid=664642", "title": "Saudi Aramco", "text": "Saudi Aramco\n\nSaudi Aramco (arabsky: ارامكو السعودية) je saúdskoarabská státní ropná společnost. Je největší ropnou společností na světě z hlediska těžby i zásob ropy. V roce 2009 vytěžila 2 888 milionů barelů ropy, což je asi 10 % světové produkce ropy. Společnost těží ropu a zemní plyn na více než 100 ropných polích, mj. i na ropném poli Ghawar (největší suchozemské pole na světě) či Safaniya (největší mořské ropné pole).\n\nSpolečnost byla založena v roce 1933 jako California-Arabian Standard Oil Company, jako dceřiná společnost Standard Oil of California, která získala koncesi na průzkum a těžbu ropy v Saúdské Arábii. V roce 1936 zakoupila polovinu společnosti Texas Oil Company, tou dobou ještě stále nebylo nalezeno žádné komerčně využitelné ropné pole. To bylo nalezeno až v roce 1938 v lokalitě Dammam, několik kilometrů severně od města Zahrán (dnešní sídlo společnosti). V roce 1944 se společnost přejmenovala na Arabian American Oil Company (arabsko-americká ropná společnost, zkráceně Aramco). V roce 1948 se podíl stávajících akcionářů snížil na 60 % a dalšími akcionáři se staly Standard Oil of New Jersey (30 %) a Socony-Vacuum Oil Company (10 %).\n\nV roce 1950 král Abdul al-Azíz al-Saúd pohrozil znárodněním celého ropného průmyslu, výsledkem byla dohoda o 50% zdanění zisků Aramca. Sídlo společnosti se také přesunulo z New Yorku do Zahránu. Kvůli americké podpoře Izraele v Jomkipurské válce v roce 1973 saúdskoarabský stát koupil 25% podíl ve společnosti, o rok později zvýšil svůj podíl na 60 %. Celou společnost pak získal v roce 1980, následkem tohoto se pak v roce 1980 jméno společnosti změnilo na Saudi Aramco.\n"}
{"id": "664645", "url": "https://cs.wikipedia.org/wiki?curid=664645", "title": "Georgij Gongadze", "text": "Georgij Gongadze\n\nGeorgij Gongadze ( , – Heorhij Ruslanovyč Gongadze; 21. května 1969 Tbilisi, Gruzínská SSR – 16. září 2000 Ukrajina) byl ukrajinský novinář gruzínského původu, který byl v roce 2000 unesen a zavražděn.\n\nByl v opozici vůči tehdejší vládě a z nařízení jeho vraždy je obviňován přímo tehdejší ukrajinský prezident Leonid Kučma.\n"}
{"id": "664650", "url": "https://cs.wikipedia.org/wiki?curid=664650", "title": "Ahmad Aali", "text": "Ahmad Aali\n\nAhmad Aali (persky احمد عالیb * 1935 Tabríz) je íránský fotograf a umělec. \n\nDne 24. září 2010 se uskutečnila výstava jeho obrazů z let 1961 až 2009 v galerii Mah-e Mehr v Teheránu.\n\n\nRozhovory, kritiky, publikované články a eseje o fotografii:\n\n\"Before 1979 (before Iranian Revolution)\" (\"Před rokem 1979 (před Íránskou revolucí)\"\n\nVíce než 18 publikovaných statí v: \n\n\"Khoushe, Keyhan international, Journal de Teheran , Tehran Journal, Bamshad Magazine, Etela’at newspaper, Tamasha Magazine, Tasvir Magazine, Ayandegan Magazine, Donya-ye Jadid Magazine, Omid-e Iran Magazine.\"\n\n\n"}
{"id": "664660", "url": "https://cs.wikipedia.org/wiki?curid=664660", "title": "Ztracený víkend", "text": "Ztracený víkend\n\nZtracený víkend (anglicky The Lost Weekend) je dramatický film režiséra Billyho Wildera z roku 1945 v hlavní roli s Rayem Millandem a Jane Wymanovou. Vypráví příběh neúspěšného spisovatele, který zápasí s alkoholickou závislostí. Film byl natočen na motivy stejnojmenné knihy Charlese R. Jacksona.\n\nPříběh líčí osud spisovatele Dona Birnama (v podání Raye Millanda) během jednoho víkendu v New Yorku. Don a jeho bratr Wick (Phillip Terry) naplánují společný víkend mimo velkoměsto. Wickovi jde o to, aby svému nemocnému bratrovi pomohl překonat abstinenční příznaky. Don je totiž už šest let závislý na alkoholu a vyhledává každou možnou situaci, aby se napil. S každodenním bojem s flaškou mu taky pomáhá přítelkyně Helen (Jane Wyman). Don se však zasekne v místním baru a svůj vlak promešká. Začíná víkend plný alkoholu protkaný vzpomínkami na seznámení s Helen.\n\nFilm podává smutný a skličující obraz člověka, kterému ničí alkoholizmus nejen tělo a duši, ale i sociální vazby s přáteli a rodinou.\n\nCary Grant a José Ferrer byli adepti na hlavní roli. Magazín Premiere zařadil film ve svém hlasování mezi \"25 nejnebezpečnějších snímků\". Herec Ray Milland strávil kvůli roli jednu noc v nemocnici v Bellevue jako pacient. Dokonce začal jíst tolik, co pacienti s alkoholismem.\n\n\n\n\n"}
{"id": "664665", "url": "https://cs.wikipedia.org/wiki?curid=664665", "title": "Einhorn", "text": "Einhorn\n\nPříjmení Einhorn nosí více osobností:\n"}
{"id": "664671", "url": "https://cs.wikipedia.org/wiki?curid=664671", "title": "Eleonora z Blois", "text": "Eleonora z Blois\n\nEleonora z Blois ( \"Eléonore de Blois\" nebo \"Eléonore de Champagne\", † po 1148) byla hraběnka z Vermandois a Valois. Roku 1142 byla svým manželem zapuzena a společně s příbuzenstvem žádala u papežského dvora nápravu bezpráví.\n\nByla dcera hraběte Štěpána z Blois a Adély, dcery Viléma Dobyvatele. Pravděpodobně v rozmezí let 1120-1125 se stala manželkou Rudolfa z Vermandois, králova bratrance. Rudolf krátce po narození jediného syna při obléhání hradu přišel o oko a král jej jmenoval královským senešalem.\n\nRoku 1142 hrabě Eleonoru zapudil a oženil se s mladou Petronilou, dcerou akvitánského vévody Viléma a sestrou nové francouzské královny. Důvodem bylo údajné příliš blízké příbuzenství, které mu odsvědčili tři francouzští biskupové.\n\nEleonora byla sestrou, ne neteří Theobalda ze Champagne, který se rozhodl bránit rodinnou čest a majetek a na jeho stranu se postavil i Bernard z Clairvaux. Církevní koncil v Lagny potvrdil platnost Rudolfova prvního manželství, papežský legát Yves ze Saint-Laurent suspendoval tři provinilé biskupy a nad hrabětem a jeho hrabstvím vyhlásil interdikt. Král Ludvík VII. stál na straně svého senešala, se svými vojáky napadl hrabství Champagne a po požáru místního kostela se celý život trápil výčitkami nad tisíci ubožáky, kteří tam uhořeli. Roku 1143 zúčastněné strany uzavřely mír. Exkomunikovaný Rudolf zůstal s Petronilou a během královy křížové výpravy byl jedním z regentů království.\n\nRoku 1148 v Remeši došlo ke konsistoři, které se zúčastnila i Eleonora s příbuzenstvem.\n\nEleonora z Blois však pravila, že zpět muže, \"jehož duše jí byla uloupena\", již nechce a manželství bylo rozvedeno za podmínky, že bude opuštěné ženě vráceno věno. Tehdy vyšlo najevo, že k vrácení věna již došlo a hrabě Theobald již odškodnění za sestřinu pohanu dostal. Elonora zemřela zřejmě krátce poté.\n"}
{"id": "664674", "url": "https://cs.wikipedia.org/wiki?curid=664674", "title": "Puchýřník sudetský", "text": "Puchýřník sudetský\n\nPuchýřník má tenký plazivý oddenek. Jeho délka je přibližně 25 cm, šířka asi 2,5 mm v průměru. Je řídce větvený a kryjí ho hnědé kopinaté pleviny.\n\nJednotlivé listy mají lysou čepel světlé až tmavě zelené barvy. Je 2–3x zpeřená, tenká, široce vejčitá až trojúhelníkovitá.\n\nLístky jsou vejčité, v obrysu podlouhlé. Mohou se vyskytovat i mírně nesouměrné. Zajímavostí je, že nejspodnější pár lístků puchýřníku není delší než pár následující.\n\nLístečky má vejčité až kopinaté, také podlouhlé. Okraje zpeřených nebo hluboce členěných lístečků jsou celokrajné, na vrcholu jsou zakončeny mělce vykrojenými zuby.\n\nTenký a křehký řapík obvykle bývá delší než čepel, ojediněle můžeme vidět i stejně dlouhý.\n\nVýtrusnicové kupky jsou většinou umístěny ve 2 řadách. Jsou kryty vejčitými ostěrami, které mohou mít jednotlivé žláznaté chlupy. Výtrusy puchýřníku bývají nejčastěji povrchově ostnité, vzácně bradavčité.\n\nStinné humózní lesy, vápenité sutě, vzácně kamenité svahy.\nTento druh kapradiny byl po více než 70 letech v roce 2010 znovu nalezen v Jeseníkách. Předchozí nálezy pochází z oblastí Moravy (Hrubý Jeseník- poslední herbářový doklad z území ČR je z roku 1939, Radhošť, Hostýn) a Slovenska (Velká Fatra, Tatry, Pieniny, Muránská Planina).\n\n\n\n \n"}
{"id": "664678", "url": "https://cs.wikipedia.org/wiki?curid=664678", "title": "Roubal", "text": "Roubal\n\nPříjmení Roubal, Raubal, Rauball nosí více osobností:\n\n\n\n"}
{"id": "664695", "url": "https://cs.wikipedia.org/wiki?curid=664695", "title": "Ester Razi'el-Na'or", "text": "Ester Razi'el-Na'or\n\nEster Razi'el-Na'or (: אסתר רזיאל-נאור, žila 29. listopadu 1911–11. listopadu 2002) byla izraelská politička a poslankyně Knesetu za strany Cherut a Gachal.\n\nNarodila se ve městě Smarhoń v tehdejší Ruské říši (pak Polsko, dnes Bělorusko). V roce 1923 přesídlila do dnešního Izraele. Vystudovala \"Levinského učitelský seminář\" v Tel Avivu. Už předtím v roce 1914 pobývala v Tel Avivu, kde její otec učil hebrejštinu na škole \"Tachmoni\". Když vypukla první světová válka byla vyhoštěna. Od roku 1935 působila jako učitelka v Tel Avivu a Jeruzalému. V roce 1932 se zapojila do hnutí Bejtar a od roku 1936 se připojila k jednotkám Irgun. V roce 1939 byla první hlasatelkou rozhlasové stanice Irgunu Kol Cijon ha-lochemet, od roku 1943 pak působila i ve velitelských strukturách Irgunu. V roce 1944 byla zatčena mandátními britskými úřady a znovu v roce 1946, po teroristickém útoku na hotel King David. Jejím bratrem byl vůdce Irgunu, David Razi'el.\n\nV izraelském parlamentu zasedla poprvé už po volbách v roce 1949, do nichž šla za Cherut. Stala se členkou parlamentního výboru pro vzdělávání a kulturu a výboru House Committee. Za stejnou stranu byla zvolena i ve volbách v roce 1951, volbách v roce 1955 a volbách v roce 1959(opět ve všech těchto volebních obdobích působila na postu člena výboru pro vzdělávání a kulturu a výboru House Committee). Na kandidátce Cherut uspěla rovněž ve volbách v roce 1961. Během následujícího funkčního období přešla do nové pravicové strany Gachal. Znovu zasedala jako členka výboru pro vzdělávání a kulturu a výboru House Committee. Dále byla předsedkyní podvýboru pro stav veřejných knihoven a podvýboru pro vzdělávací iniciativu mezi rodiči. Opětovně byla zvolena, na kandidátce Gachal, ve volbách v roce 1965. Zastávala post člena výboru pro vzdělávání a kulturu, výboru pro veřejné služby a výboru House Committee. Za Gachal získala poslanecký mandát i ve volbách v roce 1969. Zastávala nadále post člena výboru pro vzdělávání a kulturu a výboru House Committee.\n\n"}
{"id": "664702", "url": "https://cs.wikipedia.org/wiki?curid=664702", "title": "Ballerup", "text": "Ballerup\n\nBallerup je dánské město v regionu Hovedstaden. Je severovýchodním předměstím hlavního města Kodaně.\n\n\n"}
{"id": "664704", "url": "https://cs.wikipedia.org/wiki?curid=664704", "title": "Cvi Zimmerman", "text": "Cvi Zimmerman\n\nCvi Zimmerman (: צבי צימרמן, plným jménem צבי הנריק צימרמן, Cvi Henryk Zimmerman, žil 2. ledna 1913 – 10. června 2006) byl izraelský politik a poslanec Knesetu za strany Všeobecní sionisté, Liberální strana a Gachal.\n\nNarodil se ve městě Skala-Podilska v tehdejším Rakousku-Uhersku (pak Polsko, dnes Ukrajina). Navštěvoval střední školu v Polsku a studoval právo na Krakovské univerzitě. Během druhé světové války se zapojil do odboje. V roce 1944 přesídlil do dnešního Izraele.\n\nUž v mládí se v roce 1928 zapojil do činnosti mládežnické organizace napojené na hnutí Všeobecných sionistů. Předsedal studentskému židovskému svazu \"Kedima\" v Krakově a byl místopředsedou celostátní organizace tohoto svazu. Byl místopředsedou svazu sionistických vysokoškoláků v Polsku. Po válce byl předsedou výboru uprchlíků v Budapešti a Bukurešti. V letech 1969–1982 byl předsedou národní rady hnutí Všeobecných sionistů. V letech 1951–1959 zasedal v samosprávě města Haifa.\n\nV izraelském parlamentu zasedl poprvé po volbách v roce 1959, do nichž šel za Všeobecné sionisty. V průběhu volebního období ovšem přešel do Liberální strany. Stal se členem parlamentního výboru pro záležitosti vnitra, výboru práce a výboru House Committee. Za Liberální stranu byl zvolen ve volbách v roce 1961. V následujícím funkčním období ovšem přešel do širšího pravicového bloku Gachal. Byl členem výboru pro záležitosti vnitra, výboru práce, výboru pro ekonomické záležitosti a předsedou podvýboru pro sport. Za Gachal byl zvolen ve volbách v roce 1965. Stal se členem výboru pro ekonomické záležitosti, výboru pro záležitosti vnitra a výboru finančního. Opětovně byla zvolen na kandidátce Gachal ve volbách v roce 1969. Zastával post člena výboru překladatelského, výboru finančního a výboru House Committee. Kromě toho byl místopředsedou Knesetu. V letech 1983–1986 sloužil jako velvyslanec Izraele na Novém Zélandu.\n\nV 90. letech 20. století se podílel na zveřejnění okolností pomoci, kterou během holokaustu poskytoval Židům polský politik Henryk Sławik, jenž tak díky tomu získal titul Spravedlivý mezi národy.\n\n"}
{"id": "664715", "url": "https://cs.wikipedia.org/wiki?curid=664715", "title": "Šlomo Jisra'el Ben Me'ir", "text": "Šlomo Jisra'el Ben Me'ir\n\nŠlomo Jisra'el Ben Me'ir (: , rodným jménem , Šlomo Jisra'el Rosenberg, žil 13. srpna 1910 – 4. dubna 1971) byl rabín, izraelský politik a poslanec Knesetu za strany Mizrachi, Chazit datit le'umit a Mafdal.\n\nNarodil se ve Varšavě v tehdejší Ruské říši (dnes Polsko). Studoval na ješivě Jicchaka Elchanana, absolvoval vysokoškolské studium na Yeshiva University a New York University. Získal osvědčení pro výkon profese rabína a doktorát z práva. Do roku 1940 působil v New Yorku jako právník. V letech 1940–1950 byl rabínem v židovské obci ve městě Hartford. V roce 1950 přesídlil do Izraele.\n\nZapojil se do hnutí Mizrachi v USA, roku 1950 se stal světovým předsedou tohoto hnutí. V letech 1937–1941 zasedal ve vedení Židovského národního fondu a Keren ha-jesod v USA. Byl členem akčního výboru rabínského shromáždění v USA a Kanadě. Podílel se na spojení hnutí Mizrachi a ha-Po'el ha-mizrachi. Ve straně Mafdal předsedal politickému odboru.\n\nV izraelském parlamentu zasedl poprvé po volbách v roce 1951, do nichž šel za stranu Mizrachi. Mandát získal ovšem až dodatečně, v srpnu 1952, jako náhradník. Stal se členem parlamentního výboru pro vzdělávání a kulturu a výboru House Committee. Uspěl i ve volbách v roce 1955, nyní za stranu Chazit datit le'umit (\"Národní náboženská fronta\"). V průběhu funkčního období se tato formace dočasně přejmenovala na \"ha-Po'el ha-mizrachi-Mizrachi\", ale pak získala název Národní náboženská strana (Mafdal). Byl členem výboru pro záležitosti vnitra, výboru pro ústavu, právo a spravedlnost, výboru House Committee, výboru pro ekonomické záležitosti, výboru finančního a výboru pro vzdělávání a kulturu. Za Mafdal získal mandát i ve volbách v roce 1959. Nastoupil jako člen do výboru pro ekonomické záležitosti a výboru finančního. Za Mafdal byl zvolen ve volbách v roce 1961. Byl místopředsedou Knesetu a členem výboru pro ústavu, právo a spravedlnost, výboru pro zahraniční záležitosti a obranu, výboru finančního a výboru pro jmenování soudců. Na kandidátní listině Mafdal se dočkal zvolení i ve volbách v roce 1965. Stal se členem výboru pro ústavu, právo a spravedlnost, výboru pro zahraniční záležitosti a obranu, finančního výboru a výboru pro jmenování soudců. Opětovně byl zvolen na kandidátce Mafdal ve volbách v roce 1969. Zastával post předsedy výboru pro ústavu, právo a spravedlnost a člena výboru finančního, výboru pro zahraniční záležitosti a obranu a výboru pro jmenování soudců. Zemřel v průběhu funkčního období. V křesle poslance ho nahradil jeho syn Jehuda Ben Me'ir.\n\nZastával i četné vládní funkce. V 50. a 60. letech 20. století by náměstkem ministra sociální péče, ministra vnitra i ministra zdravotnictví.\n\n"}
{"id": "664724", "url": "https://cs.wikipedia.org/wiki?curid=664724", "title": "Petra Vargová", "text": "Petra Vargová\n\nPetra Vargová (* 19. března 1973 Praha) je česká umělkyně známá také pod pseudonymem citoyen. Patří ke generaci umělců, kteří na českou výtvarnou scénu nastoupili ve druhé polovině 90. let 20. století. Vystudovala AVU, kde prošla ateliéry konceptuálních tendencí (Miloš Šejn) a multimediální tvorby (Milan Knížák), až nakonec zakotvila v ateliéru nových médií, jenž jejímu naturelu vyhovoval nejvíc. Je patrně nejvýraznější českou umělkyní, jež ve své tvorbě systematicky využívá tzv. nové technologie.\n\nStudovala na Akademii výtvarných umění v Praze se zaměřením na konceptuální umění, intermediální umění, umění nových médií. Akademii dokončila v roce 2002. Její dosavadní tvorba je spjata s průzkumem možností a výrazových prostředků, poskytovaných novými médii: video instalace, počítačové animace, interaktivní instalace a virtuální realita.\n\nDílo z roku 1996 představovalo průhledný nafukovací objekt, do nějž mohl divák vstoupit, načež byl jeho pohyb stabilizován v určité poloze systémem nafukovacích polštářů. Diváci tak mohli skrz průhledné stěny vidět „sochu s lidským jádrem.“\n\nVideo instalace představená na Bienále mladého umění Zvon v roce 1996, kde byl divák nucen sledovat velkou projekční plochu s plavcem z bezprostřední blízkosti.\n\nV počítači modelované 3D objekty s povrchovou texturou připomínající zvířecí srst z roku 1996.\n\n(1999) V počítači přetransformovaný 2D skic do 3D objektu. Pro texturování jejich povrchu použila svou vlastní naskenovanou kůži.\n\n(1999) Téma intenzivního fyzického prožitku vlastního těla.\n\n(2001) Remake počítačové hry, kde se dokonce proměnila ve virtuální bojovnici (tato její práce se později stala součástí sbírky Rhizome ArtBase Nového muzea pro současné umění v New Yorku, prezentované na internetu).\n\n(2001) Projekt pro Galerii Jiří Švestka představoval bezprostřední interakci mezi skutečným a virtuálním – divák zde mohl stlačováním hmotného objektu koule ovládat obraz koule na monitoru počítače, při větším stisku pak virtuální koule explodovala a celý proces začínal znovu.\n\nDalší kapitolou autorčiny tvorby jsou jakási prostředí – ať již virtuální či materiální, v nichž jde o navození intenzivního senzorického prožitku. Passive_6628 (2002), 3D stereometrická projekce, kdy se divák po nasazení polarizačních brýlí ocitnul v prostředí neslyšně padajících třešňových květů, v Sound Flowers (2007) se zase pohyboval mezi tvarově stylizovanými objekty květin, jež byly kinetické, při dotyku vydávaly lehké zvonivé zvuky a navozovaly estetizovaný prožitek severské zimní krajiny.\n\nV poslední době se tvorba Vargové stále více odklání od tělesnosti směrem k dematerializaci a čistě vizuálním vjemům, zajímá ji působení barev a jejich juxtapozic a náhodná uspořádání jednoduchých tvarů. To vše opět generuje pomocí programovaných algoritmů. Podstatná je pro ni formální oproštěnost a krása ideálních forem (kruh) a potenciální možnost nekonečnosti, jež tyto otevřené řady sugerují.\n\n\n"}
{"id": "664731", "url": "https://cs.wikipedia.org/wiki?curid=664731", "title": "Měchový fotoaparát", "text": "Měchový fotoaparát\n\nMěchový fotoaparát využívá fotografický měch, který umožňuje měnit vzdálenost objektivu od fotoaparátu. Měch je vyroben z kůže, plátna nebo z papíru s koženými rohy. Upevnění objektivu a fotoaparátu je řešeno kolejnicí. Měch spojuje objektiv s fotoaparátem světlotěsným způsobem. Bývá většinou černé barvy a uvnitř matný a profilovaný, aby nedocházelo k parazitním odrazům světla. Při použití s kopírkovou předsádkou na diapozitivní filmy lze pak diapozitivy kopírovat nebo digitalizovat pomocí digitálního fotoaparátu.\n\nS některými měchy je možné (podobně jako u tilt-shift objektivu nebo lensbaby) naklánět obrazové roviny vzhledem k objektivu a získat větší hloubku ostrosti (viz Scheimpflugovo pravidlo).\n\nVyužití měchu lze nalézt v makro fotografii. Umožňuje výrazně zvýšit ohniskovou vzdálenost, což má za následek zmenšení předmětové vzdálenosti a zvětšení zobrazovacího měřítka.\n\nMěchy jsou speciálně určeny k použití pro objektivy určené pro záběry detailů a makrosnímky s relativně malým clonovým otvorem. Na měchy se mohou také velmi dobře používat objektivy pro zvětšovací přístroje, neboť jsou optimalizované pro snímání blízkých objektů s předmětovou vzdálenost od 30 do 40 cm.\n\nSvětelné normální objektivy a zejména širokoúhlé objektivy často dosahují mnohem lepší kvality obrazu, když jsou v obráceném postavení pomocí reverzního kroužku na závitu filtru.\n\nNěkteré měchy jsou vybaveny převodovou hřídelí nebo kabelem, které umožňují využívat některých automatických funkcí mezi fotoaparátem a objektivem, jako je zavírání závěrky a částečně i přenos nastavení clony z fotoaparátu, takže i s měchem je možné použít měření s otevřenou clonou. V případě mechanického přenosu bude fungovat jen v \"normální poloze\" a nikoli s obráceným objektivem. Mechanická vůle převodových prvků také snižuje přesnost mechanického přenosu. Fotografické systémy, které přenášejí všechny funkce pro objektiv elektronicky, umožňují s patřičně vybavenými měchy bezztrátový přenos také v obráceném postavení.\n\nPoprvé využil skládaný měch na svém přístroji průkopník fotografie Joseph Nicéphore Niépce. Fotografické komory pracující se skleněnými kolodiovými negativy byly již od počátku konstruovány jako měchové. Měch býval celokožený, plátěný nebo papírový s koženými rohy. U cestovních přístrojů měl měch jehlancovitý tvar, což umožňovalo nejen úspornější skládání pomocí pákových nebo nůžkových mechanismů (sklopný fotoaparát), ale především práci se širokoúhlými objektivy.\n\nMěchy využívaly také stereofotoaparáty. Přístroj s jedním společným měchem musel být uprostřed opatřen mezistěnou, aby obraz jednoho objektivu nepřesahoval do obrazu objektivu druhého. Častěji se však užívaly přístroje se dvěma měchy vedle sebe.\n\n"}
{"id": "664733", "url": "https://cs.wikipedia.org/wiki?curid=664733", "title": "Leonard Mlodinow", "text": "Leonard Mlodinow\n\nLeonard Mlodinow (* 26. listopadu 1954 Chicago) je americký fyzik a spisovatel populárně-naučné literatury.\n\nJeho rodiče byli přeživší holokaustu, jeho otec strávil více než rok v koncentračním táboře Buchenwald. Mlodinow se v mládí zajímal o matematiku a chemii, ale po přečtení knihy \"Feynmanovy přednášky z fyziky\" Richarda Feynmana se jeho zájem přesunul na fyziku. Podílel se na několika fyzikálních objevech v oboru kvantové mechaniky. Svět fyziky popularizuje laické veřejnosti. Jeho koníčkem je psaní, je spoluautorem scénářů k seriálům Star Trek, McGyver či polodokumentárnímu filmu Beyond the Horizon.\n\nZimu roku 1973 strávil v kibucu v Izraeli na úpatí kopců poblíž Jeruzaléma. Večer tam nebylo moc zábavy a tak se mu dostala do ruky kniha Povaha fyzikálních zákonů od Richarda Feynmana. Tato kniha okouzlila a tak si přečetl další tři knihy, které byly v místní knihovničce - třídílné Feynmanovy přednášky z fyziky. Po návratu do Chicaga byl rozhodnutý studovat fyziku. (Tu knihu o povaze zákonů si odvezl domů výměnou za staré džíny.)\nV roce 1981 nastoupil na Caltech, kde strávil dva roky. Pracovnu měl kousek od dvou nositelů Nobelovy ceny za fyziku - Dick Feynman a Murray Gell-Mann.\n\n\n"}
{"id": "664735", "url": "https://cs.wikipedia.org/wiki?curid=664735", "title": "Kapraďovka podhořankovitá", "text": "Kapraďovka podhořankovitá\n\nKapraďovka podhořankovitá (\"Plagiochila porelloides\") je drobnější, sytě zelený druh z oddělení játrovek, hojně rostoucí po celém území České republiky.\n\nKapraďovka podhořankovitá utváří foliózní typ stélky, skládá se tedy z lodyžky (kauloid), lístků (fyloidy) a příchytných vláken (rhizoidy). Lodyžka dorůstá 2-5cm. Lístky jsou úzké s drobnějšími zuby. Rhizoidy se vyskytují vzácně v bazálních částech lodyh.\n\nDruh se vyskytuje nejčastěji na suchých i vlhčích stinných skalách, vzácněji na holé zemi a tlejícím dřevě. Vyskytuje se na celém území České republiky, převážně na přechodu z nížin do lesního pásma hor. Celkově jsou kapraďovky rozšířeny v Severní Americe, Evropě, Sibiři i na Dálném východě.\n\n\n\n"}
{"id": "664740", "url": "https://cs.wikipedia.org/wiki?curid=664740", "title": "Josef Goldschmidt", "text": "Josef Goldschmidt\n\nJosef Goldschmidt (: יוסף גולדשמידט, žil 1907 - 25. července 1981) byl izraelský politik a poslanec Knesetu za stranu Mafdal.\n\nNarodil se ve Frankfurtu nad Mohanem v Německu. Studoval na ješivě. Absolvoval Frankfurtskou univerzitu, Mnichovskou univerzitu a Londýnskou univerzitu. Získal osvědčení pro středoškolskou výuku biologie, chemie a zeměpisu. V roce 1935 přesídlil do dnešního Izraele. Pracoval jako středoškolský učitel.\n\nV letech 1942-1948 byl školním inspektorem v židovských školách. V letech 1948-1952 pak byl inspektorem škol napojených na hnutí Mizrachi. V letech 1952-1953 pracoval jako zástupce ředitele úřadu ministerstva školství a v letech 1953-1958 byl ředitelem odboru náboženského školství při tomto ministerstvu. V roce 1974 byl místostarostou Jeruzaléma.\n\nV izraelském parlamentu zasedl po volbách v roce 1969, do nichž šel za stranu Mfdal. Mandát získal ovšem až dodatečně, v prosinci 1969, jako náhradník za Josefa Burga. Stal se členem parlamentního výboru pro vzdělávání a kulturu, výboru finančního, výboru pro ústavu, právo a spravedlnost, výboru pro jmenování soudců a výboru pro záležitosti vnitra. Předsedal podvýboru pro zákony. Ve volbách v roce 1973 mandát neobhájil. Zastával i vládní funkce. V letech 1969-1970 byl náměstkem ministra vnitra.\n\n"}
{"id": "664750", "url": "https://cs.wikipedia.org/wiki?curid=664750", "title": "Jan Ivan Wünsch", "text": "Jan Ivan Wünsch\n\nJan Ivan Wünsch (7. července 1947 Praha – 1. června 1999 Praha) byl český rockový baskytarista. V 80. letech 20. století byl jedním z členů rockové skupiny Jasná Páka a následně hrál i v jejím nástupnickém souboru Hudba Praha. V roce 2011 byl uveden do Beatové síně slávy jako \"osobnost in memoriam\".\n"}
{"id": "664751", "url": "https://cs.wikipedia.org/wiki?curid=664751", "title": "Mezeň", "text": "Mezeň\n\nMezeň může znamenat:\n\n"}
{"id": "664752", "url": "https://cs.wikipedia.org/wiki?curid=664752", "title": "Gulf Coast Bound", "text": "Gulf Coast Bound\n\nGulf Coast Bound je páté a poslední album newyorské psychedelicky rockové skupiny Blues Magoos. Album vyšlo v roce 1970. Album obsahuje i 12minutovou skladbu \"\"Can't Get Enough of You\"\", kterou napsal Eric Kaz.\n\n\n"}
{"id": "664765", "url": "https://cs.wikipedia.org/wiki?curid=664765", "title": "Ochrana paměti", "text": "Ochrana paměti\n\nOchrana paměti je v informatice způsob řízení práv přístupu k paměti počítače a je součástí většiny moderních operačních systémů. Hlavním účelem této ochrany je zabránit procesu v přístupu k paměti, která pro něj nebyla alokována. Předchází se tak scénáři, kde chyba uvnitř jednoho procesu ovlivní běh dalších procesů či samotného operačního systému. Z pohledu počítačové bezpečnosti patří k ochraně paměti také techniky jako randomizace uspořádání adresního prostoru (ASLR) a ochrana spustitelné oblasti.\n\nSegmentace paměti spočívá v rozdělování paměti počítače do částí. Odkaz na místo v paměti pak tedy obsahuje hodnotu, která určuje konkrétní segment a odsazení v rámci tohoto segmentu.\n\nArchitektura x86 má vícero vlastností, které usnadňují práci se segmentovanou pamětí. Mezi tyto vlastnosti se řadí přítomnost tabulek Global Descriptor Table a Local Descriptor Table, které lze použít k odkazování na segmenty v paměti. Dále je možné uložení odkazů přímo do segmentových registrů procesoru.\n\nPři stránkování je paměťový adresní prostor rozdělen na malé, stejně velké, části, nazývané stránky. Následným zapojením mechanismu virtuální paměti je pak možné umístit každou stránku do kteréhokoliv místa ve fyzické paměti, či stránku označit jako chráněnou. Libovolné umístění stránek tak umožňuje zachovat lineární adresní prostor v rámci bloku, který je ve fyzické paměti složen z fragmentů.\n\nVětšina počítačových architektur založených na stránkování používá stránkování jako způsob ochrany paměti.\n\nTabulka stránek je použita k mapování virtuální paměti do fyzické. Tato tabulka je pro proces obvykle neviditelná. Tabulka stránek ulehčuje alokování nové paměti, protože každá nová stránka může být alokována z libovolného místa ve fyzické paměti.\n\nTímto způsobem je tak pro aplikaci nemožné přistoupit na stránku, která pro ni nebyla explicitně alokována a to proto, že žádná paměťová adresa, dokonce ani kompletně náhodná, kterou se aplikace pokusí použít, buď odkáže na stránku alokovanou pro tuto aplikaci, nebo dojde k vygenerování stavu page fault (PF). Nealokované stránky a stránky alokované pro jiné aplikace jednoduše nemají z pohledu dané aplikace žádnou adresu.\n\nJako poznámku na okraj lze doplnit, že PF nemusí končit jako fatální chyba. Operační systém může tuto událost zachytit a pokusit se načíst paměťovou stránku, která byla dříve swapována na disk a následně obnovit chod aplikace, která způsobila vyvolání poruchy stránky. Tímto způsobem aplikace obdrží paměťové stránky jak vyžaduje. Toto schéma, známé jako swapování, umožňuje, aby data v paměti, která nejsou aktuálně používána, bylo možné přesouvat na disk a zpět, aniž by o tom aplikace věděly, a zvýšit tak celkovou kapacitu paměti.\n\nNa některých systémech je PF mechanismus použit také pro ochranu spustitelné oblasti.\n\nMechanismus ochranných klíčů rozděluje fyzickou paměť do bloků specifické velikosti (např. 4 KiB), kde každý z těchto bloků má přidělenou číselnou hodnotu nazývanou ochranný klíč. Stejně tak je každému procesu přiřazena hodnota ochranného klíče. Při vstupu do paměti pak hardware kontroluje, zda ochranný klíč přistupujícího procesu je shodný s hodnotou klíče pro tento paměťový blok; pokud se hodnoty klíčů neshodují, nastane výjimka. Tento mechanismus byl poprvé použit v architektuře mainframů IBM (System/360).\n\nSystém ochranných klíčů pro System/360 popsaný výše pracuje s fyzickými adresami. Tím se odlišuje od systému použitém u řad procesorů jako Intel Itanium či Hewlett-Packard Precision Architecture, kde se pracuje s virtuálními adresami a kde je umožněno asociovat proces s více klíči.\n\nV procesorových architekturách Itanium a PA, mají překlady v TLB k sobě asociovány klíče (Itanium) či přístupová id (PA). Běžící proces má několik registrů s ochrannými klíči (16 v případě Itanium, 4 u PA). Klíč překladu vybraného virtuální adresou je porovnán s každým záznamem v registrech ochranných klíčů. Pokud je daná hodnota klíče nalezena v jednom z registrů (plus další možná ověření), přístup je povolen. Pokud daná hodnota klíče nalezena není, dojde k vygenerování chyby či výjimky. Softwarový obsluhovač chyb může, pokud je to vyžadováno, zkontrolovat přítomnost nenalezeného klíče ve větším seznamu klíčů spravovaném softwarově; čímž lze s registry ochranných klíčů uvnitř procesoru zacházet jako se softwarově řízenou cache obsahující klíče asociované s procesem.\n\nV PA má klíč 15–18 bitů; Itanium vyžaduje nejméně 18. Klíče jsou většinou asociovány s tzv. \"ochrannými doménami\", jako například knihovny, moduly, apod.\n\nSimulace je používání monitorovacího programu k interpretaci strojového kódu počítače. Takový simulátor může poskytovat ochranu paměti použitím schéma segmentovaného charakteru, kdy se v reálném čase ověřuje cílová adresa a délka instrukce před tím, než dojde k jejímu vykonání. Simulátor musí přepočítat cílovou adresu a délku a porovnat tyto hodnoty se seznamem platných adresových rozsahů, které si udržuje v rámci kontextu vlákna a kam patří například dynamické bloky paměti získané v průběhu života vlákna či jakékoliv validní sdílené statické paměťové sloty. Význam slova „validní“ se může v průběhu života vlákna měnit v závislosti na situaci. Občas může být umožněno měnit statický blok úložného prostoru a občas ne, což se odvíjí od aktuálního módu spouštění, který může a nemusí záviset na klíči úložného prostoru či stavu kontroléru.\n\nVšeobecně není vhodné používat tuto metodu ochrany paměti tam, kde jsou přítomné na procesoru jiné, avšak kvalitou adekvátní, metody, protože je tento způsob výpočetně náročný. Metoda nachází uplatnění zejména v kontextu vývoje a testování, kde poskytuje lepší informace v případech, kdy dochází k porušování přístupu k úložnému prostoru.\n\nV této metodě ochrany paměti jsou ukazatele nahrazené chráněnými objekty (nazývanými \"způsobilosti\"), které mohou být vytvořené pouze za použití privilegovaných instrukcí, které může vykonávat pouze jádro, případně proces k tomu autorizovaný. Toto efektivně umožňuje jádru řídit, které procesy mohou přistupovat k jakým objektům v paměti, aniž by k tomu bylo nutné použít oddělený adresní prostor či přepínání kontextu. Způsobilosti nejsou v komerčním hardwaru takřka používané, avšak jsou velmi rozšířené ve vědeckých systémech jako KeyKOS. Koncept způsobilostí je také základem pro některé virtuální stroje, například Smalltalk či Java.\n\nÚroveň ochrany konkrétní implementace lze určit dle toho, do jaké míry dodržuje princip nejnižších privilegií.\n\nZpůsoby rozdělování a ochrany paměti se napříč operačními systémy liší. Skutečné rozdělování paměti bylo v domácích počítačích používáno až od vydání OS/2 v roce 1987. Na starších systémech byla tato vlastnost nechráněné paměti využívána jako forma komunikace mezi procesy. V rodině systémů Windows 9x je možné povolení přístupu procesům do systémové paměti.\n\nNěkteré systémy, které implementují ochranu paměti:\n\n\nV unixových systémech se k řízení ochrany paměti používá systémové volání mprotect.\n\n"}
{"id": "664771", "url": "https://cs.wikipedia.org/wiki?curid=664771", "title": "Dani'el Jicchak Levy", "text": "Dani'el Jicchak Levy\n\nDani'el Jicchak Levy (: , žil 30. září 1917 – 13. února 1995) byl izraelský politik a poslanec Knesetu za stranu Mafdal.\n\nNarodil se ve městě Ceuta ve Španělské Maroko. Vystudoval zde střední školu a dva roky vysoké školy se zaměřením na pedagogiku a psychologii. V roce 1957 přesídlil do Izraele.\n\nByl členem \"Národního výboru sionistické federace v Maroku\" a členem výboru židovských mládežnických organizací v Maroku. Podílel se na organizování židovské emigrace do Izraele. V Izraeli byl zvolen předsedou organizace ha-Po'el ha-Mizrachi ve městě Aškelon. Ve městě Ramla byl zástupcem ředitele banky Mizrachi. Zasedal v předsednictvu strany Mafdal.\n\nV izraelském parlamentu zasedl poprvé po volbách v roce 1965, do nichž šel za stranu Mafdal. Stal se členem parlamentního výboru pro vzdělávání a kulturu, výboru finančního, výboru pro ústavu, právo a spravedlnost, výboru pro ekonomické záležitosti, výboru pro veřejné služby a výboru pro záležitosti vnitra. Za Mafdal byl zvolen i ve volbách v roce 1969. Byl členem výboru pro ekonomické záležitosti, výboru práce a finančního výboru.\n\n"}
{"id": "664781", "url": "https://cs.wikipedia.org/wiki?curid=664781", "title": "Kryštof Vilém Harant z Polžic a Bezdružic", "text": "Kryštof Vilém Harant z Polžic a Bezdružic\n\nKryštof Vilém Harant z Polžic a Bezdružic († 25. února 1691 Praha) byl český generál z rodu Harantů z Polžic a Bezdružic. S otcem Janem Jiřím opustil Čechy a účastnil se jako voják třicetileté války nejprve na protihabsburské straně, roku 1642 přešel na stranu císaře, v roce 1648 byl plukovníkem. Vrátil se do Čech a získal hodnost generála jízdy a stal se zdejším nejvyšším vojenským velitelem. Nejzásadnějším vojenským počinem bylo potlačení rozsáhlých poddanských rebelií v severozápadních Čechách roku 1680.\n\nVydal roku 1678 \"Putování\" svého strýce Kryštofa v německém překladu pořízeném svým otcem Janem Jiřím.\n\n"}
{"id": "664786", "url": "https://cs.wikipedia.org/wiki?curid=664786", "title": "Moše Cvi Nerija", "text": "Moše Cvi Nerija\n\nMoše Cvi Nerija (: משה צבי נריה, žil 1913 – 12. prosince 1995) byl izraelský politik a poslanec Knesetu za stranu Mafdal.\n\nNarodil se ve městě Lodž v tehdejší Ruské říši (dnes Polsko). Studoval na ješivách ve východní Evropě a na území dnešního Izraele, kde studoval s rabínem Abrahamem Isaacem Kookem. Získal osvědčení pro výkon profese rabína. Studoval rovněž na učitelském semináři napojeném na hnutí Mizrachi v Jeruzalému. V roce 1930 přesídlil do dnešního Izraele.\n\nPatřil mezi zakladatele sionistického náboženského hnutí Bnej Akiva a po čtrnáct let zasedal v jeho předsednictvu, kde působil i jako duchovní vůdce této mládežnické organizace. Vydával stranický list \"Zra'im\". V roce 1940 založil první ješivu napojenou na hnutí Bnej Akiva, umístěnou v Kfar ha-Ro'e. Působil jako její ředitel a vyučoval zde Talmud a židovskou filozofii. Zakládal také rabínskou asociaci při hnutí ha-Po'el ha-Mizrachi.\n\nV izraelském parlamentu zasedl po volbách v roce 1969, do nichž šel za stranu Mafdal. Stal se členem parlamentního výboru pro vzdělávání a kulturu a výboru pro veřejné služby. Ve volbách v roce 1973 mandát neobhájil. V roce 1978 mu byla udělena Izraelská cena. Roku 1983 rezignoval na členství ve straně Mafdal a založil vlastní formaci nazvanou מצ\"ד - \"Macad\". Jeho jmeno nese izraelská osada na Západním břehu Jordánu Nerija.\n\n"}
{"id": "664790", "url": "https://cs.wikipedia.org/wiki?curid=664790", "title": "Lotus Exige", "text": "Lotus Exige\n\nLotus Exige je malé sportovní 2-dveřové, dvoumístné kupé značky Lotus, vyráběné od roku 2000. Jedná se o kupé verzi automobilu Lotus Elise, vyráběného na britských ostrovech již od roku 1996.\n\nV základní verzi je vybaven buďto 1,8l atmosférickým nebo 1,8l přeplňovaným motorem, dodávaným firmou Toyota. V roce 2004 byla představena 2. série Exige. Ta disponovala nejen silnějším motorem 2ZZ-GE (opět od Toyoty), ale především řadou aerodynamických doplňků, jako spoiler, střešní nasávač nebo otvory na bocích, sloužící ke zvýšení přítlaku.\n\nV roce 2005 pak Lotus představil další verzi, tentokrát s označením 240R. Ta byla vyrobena v sérií pouze 50 kusů. Nabízeny byly pouze ve žluté a černé barvě počest Lotusu.\n\nV roce 2006 představil Lotus další model Exige S.\n\nZatím poslední model se jemnuje Exige Cup 260, představený v roce 2009. Cena automobilů se pohybuje zhruba na úrovni 65-80 000$.\n\nPodle Lotusu má standardní Exige následující parametry:\n\n\n\n\n\n\n"}
{"id": "664794", "url": "https://cs.wikipedia.org/wiki?curid=664794", "title": "Tova Sanhadra'i", "text": "Tova Sanhadra'i\n\nTova Sanhadra'i (: טובה סנהדראי, rodným jménem Tova Diamond, 23. září 1906 – 31. srpna 1993) byla izraelská politička a poslankyně Knesetu za stranu Mafdal.\n\nNarodila se ve městě Ternopil v tehdejším Rakousku-Uhersku (pak Polsko, dnes Ukrajina). V roce 1934 přesídlila do dnešního Izraele.\n\nV letech 1928–1934 pracovala v polském školství, patřila mezi zakladatelky ženského odboru při hnutí ha-Po'el ha-Mizrachi. Založila \"Federaci ženského ha-Po'el ha-Mizrachi\" v USA a Kanadě.\n\nV izraelském parlamentu zasedla poprvé po volbách v roce 1959, do nichž šla za stranu Mafdal. Stala se členkou parlamentního výboru práce a výboru pro veřejné služby. Opětovně byla za Mafdal zvolena ve volbách v roce 1961. Zastávala post místopředsedkyně Knesetu a členky výboru práce, výboru House Committee a výboru pro veřejné služby. Opětovně byla za Mafdal zvolena ve volbách v roce 1965. Byla členkou výboru práce, výboru House Committee, výboru pro ústavu, právo a spravedlnost a výboru pro veřejné služby. Nadále zastávala funkci místopředsedkyně Knesetu. Na kandidátní listině Mafdal uspěla i ve volbách v roce 1969. Byla členkou výboru práce a výboru pro veřejné služby a předsedkyní podvýboru petičního. Opět se stala místopředsedkyní Knesetu. Ve volbách v roce 1973 mandát neobhájila.\n\n"}
{"id": "664799", "url": "https://cs.wikipedia.org/wiki?curid=664799", "title": "Mezeň (řeka)", "text": "Mezeň (řeka)\n\nMezeň ( ) je řeka na severu evropské části Ruska, která protéká přes Komijskou republiku a Archangelskou oblast. Je 966 km dlouhá. Povodí má rozlohu 78 000 km².\n\nPramení v bažinách na západním svahu Timanského krjaže. Zatímco na horním toku jsou břehy vysoké a skalnaté, na středním toku je koryto řeky značně členité a vyskytuje se v něm mnoho říčních prahů, které brání vodní dopravě. Na dolním toku pod ústím Vašky se vyskytuje množství mělčin a peřejí. Ústí do Mezeňské zátoky Bílého moře. Od ústí do vzdálenosti 64 km proti proudu se projevuje vliv přílivu.\n\n\nZdroj vody je smíšený s převahou sněhového. Průměrný roční průtok vody činí 886 m³/s a maximální 9530 m³/s. Nejvyššího vodního stavu dosahuje v květnu a v červnu. V létě a na podzim dochází k povodním způsobeným dešti. Zamrzá na konci října až v listopadu a rozmrzá na konci dubna až v květnu.\n\nŘeka je splavná. Vodní doprava je možná celoročně v délce 201 km od ústí do moře k ústí přítoku Vašky a na jaře až do přístavu Makar-Ib v délce 681 km. Na řece leží město Mezeň. Při ústí do moře je rozvinutý rybolov.\n"}
{"id": "664803", "url": "https://cs.wikipedia.org/wiki?curid=664803", "title": "Leonid Hurwicz", "text": "Leonid Hurwicz\n\nLeonid \"Leo\" Hurwicz (21. srpna 1917 Moskva – 24. června 2008 Minneapolis) byl americký židovský ekonom a matematik polského původu narozený v Rusku. V roce 2007 spolu s Ericem Maskinem a Rogerem Myersonem získal Cenu Švédské národní banky za rozvoj ekonomické vědy na památku Alfreda Nobela za „položení základů teorie návrhu mechanismů“. Cenu získal v devadesáti letech, což je v historii Nobelových cen rekord.\n\nByl profesorem ekonomie na Minnesotské univerzitě. Jako jeden z prvních začal v ekonomii využívat teorii her.\n\n\n"}
{"id": "664813", "url": "https://cs.wikipedia.org/wiki?curid=664813", "title": "10. ročník udílení Zlatých glóbů", "text": "10. ročník udílení Zlatých glóbů\n\n10. ročník udílení Zlatých glóbů se konal 26. února 1953 v hotelu Ambassador v Los Angeles. Asociace zahraničních novinářů v Hollywoodu vyhlásila nominace 4. února. Nejvíce jich obdržel western \"V pravé poledne\", sedm; ze kterých proměnil ve Zlatý glóbus čtyři. Vůbec první nominaci zde získala Katharine Hepburnová, která byla na Zlatý glóbus navržena za svůj život celkem osmkrát, avšak nikdy žádný nezískala.\n\n\"Největší podívaná na světě\" - producent Cecil B. DeMille\n\n\"With a Song in My Heart\" - producent Lamar Trotti\n\nCecil B. DeMille - \"Největší podívaná na světě\"\n\nShirley Booth - \"Vrať se, Sábinko\"\n\nSusan Hayward - \"With a Song in My Heart\"\n\nGary Cooper - \"V pravé poledne\"\n\nDonald O'Connor - \"Zpívání v dešti\"\n\nKaty Jurado - \"V pravé poledne\"\n\nMillard Mitchell - \"My Six Convicts\"\n\nMichael Wilson - \"5 Fingers\"\n\nDimitri Tiomkin - \"V pravé poledne\"\n\nCollette Marchand - \"Moulin Rouge\"\n\nRichard Burton - \"Moje sestřenice Rachel\"\n\nFloyd Crosby - \"V pravé poledne\"\n\nGeorge Barnes, J. Peverell Marley - \"Největší podívaná na světě\"\n\nBrandon de Wilde - \"The Member Of the Wedding\"\n\n\"Anything Can Happen\" - režie George Seaton\n\nFrancis Kee Teller - \"Navajo\"\n\nSusan Hayward\n\nWalt Disney\n\nVítěz je vyznačený tučně a na prvním místě. Pokud má film distribuční název, je uveden pod ním.\n\n"}
{"id": "664814", "url": "https://cs.wikipedia.org/wiki?curid=664814", "title": "Binjamin Šachor", "text": "Binjamin Šachor\n\nBinjamin Šachor (: בנימין שחור, žil 1916 – 26. listopadu 1979) byl izraelský politik a poslanec Knesetu za stranu Mafdal.\n\nNarodil se v Jeruzalému. Získal náboženské vzdělání. V roce 1929 se zapojil do sionistického náboženského hnutí Bnej Akiva a stal se jedním z jeho předáků. Spoluzakládal ješivu napojenou na hnutí Bnej Akiva, umístěnou v Kfar ha-Ro'e.\n\nByl jedním z vůdců hnutí ha-Po'el ha-Mizrachi. Dlouhodobě vedl nábožensky orientovaný list \"ha-Zofe\". Byl generálním tajemníkem strany Mafdal.\n\nV izraelském parlamentu zasedl poprvé po volbách v roce 1959, do nichž šel za stranu Mafdal. Stal se členem výboru pro vzdělávání a kulturu, výboru pro záležitosti vnitra a výboru pro ekonomické záležitosti. Za Mafdal obhájil mandát ve volbách v roce 1961. Byl opět členem výboru pro vzdělávání a kulturu, výboru pro záležitosti vnitra a výboru pro ekonomické záležitosti. Za stejnou stranu byl zvolen i ve volbách v roce 1965. Nastoupil do výboru pro vzdělávání a kulturu a výboru pro záležitosti vnitra. Opětovně byl na kandidátní listině Mafdal zvolen ve volbách v roce 1969, po nichž usedl jako člen do výboru pro vzdělávání a kulturu, výboru pro záležitosti vnitra, výboru práce, výboru pro jmenování rabínských soudců a výboru House Committee. Ve volbách v roce 1973 mandát neobhájil. Zastával i vládní post. Byl náměstkem ministra náboženství.\n\n"}
{"id": "664819", "url": "https://cs.wikipedia.org/wiki?curid=664819", "title": "Ja'akov Mizrachi", "text": "Ja'akov Mizrachi\n\nJa'akov Mizrachi (: יעקב מזרחי, žil 1919 - 13. srpna 1979) byl izraelský politik a poslanec Knesetu za stranu Agudat Jisra'el.\n\nNarodil se v Rechovotu. V izraelském parlamentu zasedl po volbách v roce 1969, do nichž šel za stranu Agudat Jisra'el. Mandát ale získal až dodatečně, v listopadu 1972, jako náhradník poté co jeho stranický kolega Šlomo Ja'akov Gross rezignoval na post poslance Knesetu v rámci předem dohodnuté rotace. Stal se členem výboru pro záležitosti vnitra. Ve volbách v roce 1973 mandát neobhájil. Jeho syn Eli'ezer Mizrachi se později rovněž stal poslancem Knesetu.\n\n"}
{"id": "664827", "url": "https://cs.wikipedia.org/wiki?curid=664827", "title": "Me'ir Avizohar", "text": "Me'ir Avizohar\n\nMe'ir Avizohar (: מאיר אביזוהר, žil 27. září 1923 – 31. srpna 2008) byl izraelský politik a poslanec Knesetu za strany Rešima mamlachtit a Ma'arach.\n\nNarodil se v Jeruzalému, kde vystudoval střední školu. Studoval také na Hebrejské univerzitě a na London School of Economics. Získal doktorát. Pracoval jako učitel. Žil jako člen hnutí ha-Machanot ha-olim v kibucu Chamadja. V letech 1950–1951 patřil mezi zakladatele města Ejlat. V letech 1949–1950 a 1952–1954 vydával list be-Machane, později zasedal ve vedení listu ha-Po'el ha-ca'ir a v letech 1961–1965 v listu Davar. Od roku 1970 přednášel na Telavivské univerzitě, od roku 1979 na Bar-Ilanově univerzitě.\n\nV roce 1944 vstoupil do strany Mapaj, v roce 1965 přešel do strany Rafi a v roce 1973 vstoupil do Strany práce. V letech 1952–1953 vedl oddělení pro Negev a vádí Arava při ministerstvu pro rozvoj.\n\nV izraelském parlamentu zasedl po volbách v roce 1969, do nichž šel za stranu Rešima mamlachtit(\"Národní kandidátka\"). Stal se členem výboru pro vzdělávání a kulturu, výboru pro ústavu, právo a spravedlnost a výboru práce. V průběhu volebního období odešel z poslaneckého klubu své strany, nějaký čas vystupoval jako nezařazený poslanec a pak odešel do levicové strany Ma'arach. Ve volbách v roce 1973 mandát neobhájil.\n\n"}
{"id": "664829", "url": "https://cs.wikipedia.org/wiki?curid=664829", "title": "Big Jack Johnson", "text": "Big Jack Johnson\n\nBig Jack Johnson (30. červenec 1940, Lambert, Mississippi, USA – 14. březen 2011, Memphis, Tennessee, USA) byl americký bluesový kytarista a zpěvák.\n\n\n"}
{"id": "664832", "url": "https://cs.wikipedia.org/wiki?curid=664832", "title": "Emil Habíbí", "text": "Emil Habíbí\n\nEmil Habíbí nebo Emile Habibi (: אמיל חביבי, \"Emil Chabibi\", : إميل حبيبي, žil 28. ledna 1922 – 2. května 1996) byl izraelský spisovatel, politik a poslanec Knesetu za strany Maki a Rakach.\n\nNarodil se v Haifě. Vystudoval střední školu. V roce 1939 pracoval v haifské rafinérii. V letech 1942–1943 byl hlasatelem rozhlasové stanice v Jeruzalému. Psal povídky a novely. V roce 1992 mu byla udělena Izraelská cena. Patřil do komunity izraelských Arabů.\n\nV roce 1941 se zapojil do Komunistické strany Palestiny. V letech 1943–1945 vydával v Jeruzalému list \"el-Džid\". V roce 1944 spoluzakládal organizaci \"Liga pro národní osvobození\". V Haifě v roce 1946 vydával týdeník \"el-Machmaz\". V roce 1948 se připojil k Izraelské komunistické straně (Maki) a byl zvolen do jejího ústředního výboru.\n\nV izraelském parlamentu zasedl poprvé po volbách v roce 1951, do nichž šel za komunistickou stranu Maki. Stal se členem výboru pro ústavu, právo a spravedlnost, výboru pro veřejné služby a výboru pro záležitosti vnitra. Za Maki byl zvolen i ve volbách v roce 1955. Nastoupil jako člen do parlamentního výboru pro veřejné služby a výboru pro záležitosti vnitra. Ve volbách v roce 1959 zvolen nebyl. Poslancem se stal až po volbách v roce 1961, opět na kandidátce Maki. Mandát ale získal až dodatečně, v říjnu 1961, jako náhradník. Byl členem výboru pro veřejné služby a výboru pro záležitosti vnitra. Na konci volebního období se strana Maki rozpadla a Habibi přešel v roce 1965 do nové komunistické strany Rakach, přičemž se stal členem jejího politbyra. Úspěšně za ni kandidoval ve volbách v roce 1965. Byl členem výboru pro veřejné služby a výboru House Committee. Zvolen byl za Rakach i ve volbách v roce 1969. Stal se opět členem výboru pro veřejné služby a výboru House Committee. Na poslanecký mandát rezignoval v únoru 1972.\n\nV letech 1972–1989 vydával list Al-Ittihad. Roku 1989 odešel ze strany Rakach.\n\nV prosinci 2003 byla na jeho počest vydána v Izraeli poštovní známka o nominální hodnotě 4,9 šekelů.\n\n"}
{"id": "664834", "url": "https://cs.wikipedia.org/wiki?curid=664834", "title": "Hřib koloděj", "text": "Hřib koloděj\n\nHřib koloděj (\"Suillellus luridus\" ) je jedlá houba z čeledi hřibovitých, která patří mezi barevné a modrající hřiby. Do roku 2014 byl řazen do sekce \"Luridi\" rodu \"Boletus\", na základě biomolekulárních analýz náleží do samostatného rodu \"Suillellus\".\n\n\nNa území bývalého Československa se dále používaly lidové názvy (často společné i pro hřib kovář, který od koloděje mnozí houbaři nerozlišovali): siniak, sinál, modrák, svetlák, svetláň, belaskár, belasniak, nemec, baniar, baník, komprd, karmazín, harasník, súkenák, červené nohavice, jedlák, koniak, počeč a další.\n\nNázvy koloděj či kovář pocházejí od kožovitého hnědého povrchu klobouku, barvou podobného kožené kolářské nebo kovářské zástěře.\n\nKlobouk má v průměru 60 – 140 (180) mm (uváděno i 40 – 200 mm), je tlustě masitý, jemně ojíněný, sametový, suchý, pomačkáním trochu tmavnoucí. Povrch může být bledě žlutokrémový, žlutoolivový, okrový, okrově olivový, naoranžověle rezavý, hnědooranžový, světle hnědý, vzácně až sytě hnědý nebo hnědoolivový (další možná zbarvení následují v kapitole \"formy\").\n\nRourky jsou žluté, v dospělosti žlutozelené. Poškozením modrají.\n\nPóry jsou zpočátku žluté, pak oranžové až cihlově červené, pomačkáním modrají.\n\nTřeň je v mládí břichatý či soudkovitý, dospělosti mění tvar na válcovitý nebo kyjovitě ztlustlý, pod kloboukem žlutý, uprostřed červenavý, naspodu tmavě červený téměř hnědý, celý pokrytý výraznou hnědočervenou síťkou s protáhlými očky. Některé formy mohou mít síťku redukovanou (viz samostatná kapitola).\n\nDužina je světle (bledě) žlutá, v bazální části nebo spodní polovině třeně vínově červená, na řezu okamžitě modrozelená, po delší chvíli se odbarvuje do žlutošeda.\n\nVýtrusy jsou žlutavé. Dosahují (11) 12 – 14 (16) × (5) 5,5 – 6,5 μm, jsou hladké, široce vřetenovité, při bočním pohledu je patrná suprahilární deprese. Trichodermové hyfy na povrchu klobouku mají průměr 3 – 6 μm.\n\nRoste hojně v létě a na podzim ve smíšených a listnatých lesích, tvoří mykorhizu s duby, buky, lipami, břízami, habry a lískami. Někdy bývá zmiňován i vzácný výskyt pod smrky, starší publikace uvádějí kromě listnáčů i výskyt pod jedlemi. Je možné ho nalézt také v parcích a zahradách, vyskytuje se i na hrázích rybníků. Nejčastěji roste v nížinách a pahorkatinách, v horských oblastech je vzácný. Fruktifikuje od května do října.\n\nRoste v mírném pásu severní polokoule, po celé Evropě, v Turecku, na východě USA, v Kanadě a Mexiku.\n\nV rámci chráněných území České republiky byl výskyt hřibu koloděje popsán mimo jiné na následujících lokalitách:\n\n\nHřib koloděj je možné zaměnit za hřib kovář, který má obvykle tmavší klobouk a vždy postrádá síťku na třeni. Hřib kovář je též jedlý. Také je možná záměna s hřiběm kříštěm, ten má však citronově žlutá ústí rourek a velice hořkou chuť.\n\nHřib koloděj je velmi variabilní druh – popsána je řada forem, variet a poddruhů:\n\"Boletus luridus\" f. \"primulicolor\" . Jde o tzv. xanthoidní formu hřibu koloděje, která se vyznačuje tím, že ztratila červené barvivo, takže jsou celé plodnice prvosenkově žluté. Charakteristické modrání na poraněných místech i síťka na třeni (ovšem žlutá) jsou zachovány. Podobný hřib (kovář) žlutý síťku postrádá.\n\n\"Boletus gabretae\" . Stejné znaky jako hřib koloděj prvosenkový, ale jediný doložený nález pochází z horské smrčiny na Šumavě.\n\n\"Boletus luridus\" var. \"rubriceps\" , původně popsaný jako \"Tubiporus luridus\" var. \"rubriceps\" . V české literatuře uváděný jako hřib koloděj červený, hřib koloděj červenohlavý nebo hřib červenohlavý. Tato varieta se vyznačuje červeným zbarvením klobouku. Od hřibu kováře červenohlavého jej liší přítomnost síťky na třeni.\n\n\"Boletus luridus\" var. \"erythroteron\" . Hřib koloděj rudomasý se vyznačuje výrazněji červeným zbarvením dužniny (rozsah červeného zbarvení přesahuje bázi nebo spodní polovinu třeně).\n\n\"Boletus caucasicus\" . Někteří mykologové jej klasifikují jako samostatný druh, jiní jako poddruh hřibu koloděje a další jako jeho formu. Jednoznačný závěr by přinesla až molekulární analýza této houby. Hřib kavkazský se od hřibu koloděje liší síťkou, která je vyvinutá pouze v horní části třeně. Spodní polovina je (podobně jako u hřibu kováře) kryta červenými plstnatými vločkami.\n\nChuť a vůně je nenápadná a příjemná. Je jedlý a velmi dobrý, bezpečná je konzumace po důkladné tepelné úpravě (minimálně 20 minut) – podle některých autorů je za syrova mírně jedovatý.\n\nPodle některých zdrojů (BUDMIGER a KOCHER 1982) vykazuje nesnášenlivost s alkoholem, kávou a čajem, projevující se podobnými příznaky, jaké byly popsány u hnojníků. Zprávy o interakci s alkoholem pocházely z území bývalého SSSR; nesnášenlivost s čajem nebyla podle jiných zdrojů pozorována u žádných hub.\n\nNěkteré publikace uvádějí, že hřib koloděj může být za syrova jedovatý a při nedostatečné tepelné úpravě může působit žaludeční potíže. Na území Československa však (přinejmenším do roku 1974) nebyla popsána jediná otrava tímto druhem.\n\nNa nevěrohodnost zpráv o otravě hřibem kolodějem poukazoval již Jan Bezděk na přelomu 19. a 20. století. Upozornil na tři zásadní fakta, která vedla k rozšíření zpráv o jedovatosti koloděje. První tkví v některých starších mykologických dílech, jejichž autoři nerozlišovali jednotlivé druhy modrajících hřibů se síťkou na třeni (tedy i jedovaté houby jako hřib satan nebo hřib nachový) a souhrnně je řadili pod název \"Boletus luridus\". Tím vztáhli jedovatost některých druhů i na druhy ostatní. Druhý důvod spočívá ve skutečných otravách, které byly zaznamenané, ale jejichž původce nebyl odborně určen. Opět tak mohlo jít o otravu hřibem satanem.\n\nTřetí díl mají na svědomí chybně koncipované experimenty – Bezděk zmiňuje pokus, který provedl Dr. L. Planchon a zaznamenal Gillot: 150 g drobně nakrájeného koloděje (\"B. luridus\") bylo uvařeno v 500 g vody a s chlebem podáno „malému, hubenému, poněkud churavému(!) psíkovi“. Šest hodin poté nastalo zvracení, průjem, další den pes odmítal žrádlo a po třech dnech od požití houby zemřel. Krom experimentu na nemocném psu, který má navíc fyziologii odlišnou od lidské, zmínil Bezděk i pokusy s podkožními injekcemi šťávy ze syrových hub zvířatům. Takový postup zpochybňuje slovy:\n\n"}
{"id": "664841", "url": "https://cs.wikipedia.org/wiki?curid=664841", "title": "Světový pohár v alpském lyžování", "text": "Světový pohár v alpském lyžování\n\nSvětový pohár v alpském lyžování (francouzsky: \"Coupe du monde de ski alpin\"; anglicky: \"FIS Alpine Ski World Cup\") je nejvyšší soutěžní úroveň alpského lyžování, založená v roce 1966 skupinou lyžařů a odborníků zahrnujících francouzského novináře Serge Langeho a vedoucí reprezentačních družstev Francie (Honore Bonneta) a Spojených států (Boba Beattieho). Krátce po vzniku, během mistrovství světa 1966 v chilském Portillu, byl pohár podpořen prezidentem Mezinárodní lyžařské federace (FIS) Marcem Hodlerem. Po kongresu FIS v libanonském Bejrútu konaném na jaře 1967 se stal natrvalo oficiální událostí pořádanou touto sportovní organizací. První závod premiérové sezóny 1967 se konal 5. ledna 1967 v západoněmeckém Berchtesgadenu. Debutovými celkovými vítězi poháru se stali Francouz Jean-Claude Killy a Kanaďanka Nancy Greeneová.\n\nZávody se dominantně konají v alpských lyžařských areálech Evropy s pravidelnými zastávkami ve Skandinávii, Severní Americe a Východní Asii. Lyžaři soutěží o nejlepší dosažené časy ve čtyřech disciplínách: slalomu, obřím slalomu, super obřím slalomu (Super G) a sjezdu. Pátou disciplínou je kombinace (resp. super kombinace) složená ze sjezdu či Super G a slalomu. Méně často pak probíhají soutěže v paralelním slalomu a paralelním obřím slalomu a také paralelní soutěž družstev.\n\nSvětový pohár původně zahrnoval pouze slalom, obří slalom a sjezd. Kombinační události byly do programu zařazeny v sezóně 1975 a Super G se poprvé jelo až v roce 1983. Paralelní závody měly premiéru v roce 1975. Současný bodovací systém je používán od sezóny 1992. V každém závodu je bodováno prvních třicet lyžařů. Vítěz získává 100 bodů, druhý 80, třetí 60 a třicátý pak 1 bod. Závodník s největším počtem bodů na konci každé sezóny, obvykle uprostřed března, získává vítězství v konkrétní disciplíně světového poháru – \"malý křišťálový glóbus\", který váží 3,5 kilogramu. Lyžař s největším počtem bodů ve všech disciplínách, pak vyhrává celkové hodnocení poháru – \"velký křišťálový glóbus\" o hmotnosti devíti kilogramů.\n\nSvětový pohár se koná každoročně a je považován za nejprestižnější soutěž alpského lyžování po olympijských hrách. Oproti nim klade na lyžaře vysoké nároky po celou sezónu, nikoli pouze v jediném závodě, a nejlepší v celkové klasifikaci musí prokázat lyžařské kvality ve více specializacích.\n\nNižší úrovně poháru v alpském lyžování zahrnují konání \"NorAm Cup\" v Severní Americe a \"Evropský pohár\" v Evropě.\n\nSeznam obsahuje lyžaře s minimálně třemi celkovými tituly.\n\nSeznam obsahuje závodníky, kteří získali nejvíce vítězství v konkrétní disciplíně Světového poháru.\n\nSeznam nejvíce vítězných závodů podle disciplín ve Světovém poháru je aktualizován k 29. březnu 2018.\n\nPočet vítězství závodníků v jednotlivých disciplínách a celkově. Seznam obsahuje lyžaře, kteří vyhráli minimálně 20 závodů Světového poháru.\n\n\nStav k 10. lednu 2016\n\nStav k 10. lednu 2016.\n\n\nPouze několik univerzálních lyžařů dokázalo během kariéry zvítězit v závodech všech 5 disciplín Světového poháru. Marc Girardelli (1988–89), Petra Kronberger (1990–91) a Janica Kostelićová (2005–6) jsou pak jedinými, kterým se tento výkon podařil v rámci jedné sezóny. Protože se kombinace jezdí až od sezóny 1975 a Super G od sezóny 1983, jsou v tabulce uvedeni i lyžaři, kteří vyhráli všechny závody během své kariéry bez těchto událostí (NA znamená, že se daný závod ve Světovém poháru nekonal). Bode Miller je jediný lyžař historie, jenž zaznamenal alespoň pět vítězství v každé z pěti disciplín.\n\nSeznam uvádí lyžaře, kteří v rámci jedné sezóny vyhráli alespoň 10 závodů.\n\n\"Poznámka: † – bodovací systém uplatněný v sezóně 1978–79 pouze ve dvou posledních mužských sjezdech a třech posledních závodech ostatních disciplín vyjma kombinace.\"\n\nTabulka ukazuje souhrnnou statistickou analýzu pořadí celkové klasifikace Světového poháru od zavedení bodovacího systému prvních třiceti závodníků (Top 30) v roce 1992. Standardně je k výhře ve SP potřebné nasbírat přes tisíc bodů. V každé sezóně se to podařilo minimálně jednomu muži a ženě, nikdy však tuto hranici současně nepřekročilo více než pět mužů a žen v rámci sezóny.\n\nOd roku 1993 pořádá Mezinárodní lyžařská federace (FIS) na konci sezóny v březnu \"Finále SP (World Cup Final)\". Během pěti dnů se konají závody ve čtyřech disciplínách: slalomu, obřím slalomu, Super G a sjezdu. Na tuto událost je pozváno omezené množství lyžařů, 25 nejlépe bodujících v dílčích klasifikacích jednotlivých disciplín sezóny a juniorští mistři světa daných disciplín. Pro užší startovní listinu je v každém závodu bodováno jen prvních patnáct lyžařů.\n\nSeznam uvádí paralelní závody Světového poháru:\n\nDo každoročního hodnocení Poháru národů jsou započítávány body všech závodníků daného státu v konkrétní sezóně.\n\nV prvních letech poháru dominoval francouzský tým, když v Poháru národů zvítězil v pěti z úvodních šesti ročníků. Po zbytek 70. let převzali roli lídra Rakušané, po většinu 80. let vystřídáni švýcarským družstvem. Rakousko se na špici vrátilo roku 1988 a od sezóny 1990 poháru dominuje sérií výher celkového pořadí a až na výjimky také v klasifikacích mužů i žen. V sezóně 2000 dosáhl tým rekord, když nasbíral celkem 17 927 bodů, stejně tak v sezóně 2004 vytvořili rekordní rozdíl v umístění prvního a druhého družstva, když mezi Rakouskem a druhou Itálií byla diference 12 066 bodů.\n\nKe konci sezóny 2015 Rakousko celkově zvítězilo ve 26 sezónách v řadě, muži dosáhli 23krát prvního místa za sebou a ženy pak triumfovaly 17krát v řadě. Rakouský tým je také jediný, který se v celkové klasifikaci vždy umístil mezi prvními třemi, z 49 ročníků 36 vyhrál, 12krát skončil na druhém a jednou na třetím místě.\n\nTabulka obsahuje počet umístění států na prvním, druhém a třetím místě v Poháru národů (stav po sezóně 2011):\n\n\"Poznámka: Výsledky Západního Německa (do roku 1990) a sjednoceného Německa jsou započítávány společně.\"\n\nTabulka obsahuje státy, jejichž závodník zvítězil alespoň v jednom závodě Světového poháru. Stav k 19. březnu 2011.\n\"Poznámky:\" Pouze 7 z 32 paralelních závodů bylo započítáno do oficiální klasifikace Světového poháru (závody v letech 1975, 1997, a 2011).Všechny výhry, které zaznamenali lyžaři Socialistické federativní republiky Jugoslávie jsou přičetny Slovinsku, protože závodníci bez výjimky pocházeli ze Socialistické republiky Slovinsko. Výsledky Sovětského svazu a Ruska, stejně jako Československa a České republiky, jsou počítány odděleně. Výsledky Západního Německa (do roku 1990) a sjednoceného Německa jsou započítávány společně.\"\n\nZávod Světového poháru vyhráli alpští lyžaři z 23 států, z toho muži z 19 a ženy z 20 různých suverénních států.\n\nMarc Girardelli zaznamenal všech 46 lucemburských vítězství, zatímco Janica Kostelićová má 30 z celkových 48 chorvatských titulů, zbytek obstaral její bratr Ivica Kostelić. Ingemar Stenmark stále drží téměř polovinu ze 188 švédských výher.\n\n"}
{"id": "664843", "url": "https://cs.wikipedia.org/wiki?curid=664843", "title": "Elias Nachla", "text": "Elias Nachla\n\nElias Nachla (: אליאס נח'לה, \"Eli'as Nachla\", : إلياس نخلة, žil 1913 – 29. června 1990) byl izraelský politik a poslanec Knesetu za strany Kidma ve-pituach, Šituf ve-pituach, Kidma ve-pituach, Achva jehudit-aravit a Šituf ve-achva.\n\nNarodil se v obci Rama. Byl členem místní samosprávy. Patřil do komunity izraelských Arabů.\n\nV izraelském parlamentu zasedl poprvé po volbách v roce 1959, do nichž šel za stranu Kidma ve-pituach. Stal se členem výboru pro ústavu, právo a spravedlnost. Za Kidma ve-pituach byl zvolen i ve volbách v roce 1961. Nastoupil jako člen do parlamentního výboru pro ústavu, právo a spravedlnost a výboru pro vzdělávání a kulturu. Ve volbách v roce 1965 kandidoval úspěšně opět za Kidma ve-pituach. Během funkčního období ale přešel do frakce Šituf ve-pituach, pak se opět osamostatnil do Kidma ve-pituach a nakonec ustavil poslaneckou frakci Achva jehudit-aravit (\"Židovsko-arabské bratrství\"). Opět nastoupil do parlamentního výboru pro ústavu, právo a spravedlnost a výboru pro vzdělávání a kulturu. Ve volbách v roce 1969 byl zvolen za stranu\nŠituf ve-achva. Byl členem výboru pro vzdělávání a kulturu a stal se místopředsedou Knesetu. Ve volbách v roce 1973 mandát neobhájil.\n\n"}
{"id": "664849", "url": "https://cs.wikipedia.org/wiki?curid=664849", "title": "Di'ab Obejd", "text": "Di'ab Obejd\n\nDi'ab Obejd (: דיאב עובייד, : دياب عبيد, žil 1911 – 18. únor 1984) byl izraelský politik a poslanec Knesetu za strany Šituf ve-achva, Šituf ve-pituach a opět Šituf ve-achva.\n\nNarodil se v obci Tajbe. Vystudoval střední školu. Do roku 1936 byl obchodníkem ve městě Tulkarm, pak v letech 1936–1948 působil jako obchodník v Jaffě, kde byl členem obchodní komory. V letech 1948–1951 se v rodném Tajbe zabýval zemědělstvím, v letech 1951–1958 zde zasedal v místní samosprávě. Patřil do komunity izraelských Arabů.\n\nV izraelském parlamentu zasedl poprvé po volbách v roce 1961, do nichž šel za stranu Šituf ve-achva. Nastoupil jako člen do parlamentního výboru pro ekonomické záležitosti, výboru pro veřejné služby, výboru práce, výboru pro vzdělávání a kulturu a výboru pro jmenování islámských soudců. Ve volbách v roce 1965 kandidoval úspěšně opět za Šituf ve-achva. Během funkčního období ale přešel do frakce Šituf ve-pituach, pak se opět osamostatnil do Šituf ve-achva. Nastoupil do parlamentního výboru pro ekonomické záležitosti a výboru práce. Ve volbách v roce 1969 byl zvolen opětovně za stranu Šituf ve-achva. Byl členem výboru pro ekonomické záležitosti, výboru pro veřejné služby, výboru práce, výboru pro vzdělávání a kulturu, výboru pro ústavu, právo a spravedlnost a výboru pro jmenování islámských soudců. Ve volbách v roce 1973 mandát neobhájil. V roce 1974 se stal poradcem ministra zemědělství pro arabské záležitosti.\n\n"}
{"id": "664857", "url": "https://cs.wikipedia.org/wiki?curid=664857", "title": "Šalom Kohen (politik)", "text": "Šalom Kohen (politik)\n\nŠalom Kohen (: , 1926 – 1993) byl izraelský politik a poslanec Knesetu za stranu ha-Olam ha-ze – Koach chadaš.\n\nNarodil se v Bagdádu v Iráku. Ve věku šesti let se přestěhoval do Egypta. V roce 1946 přesídlil do dnešního Izraele. Během války za nezávislost v roce 1948 bojoval v komandu Samsonovy lišky v rámci brigády Givati.\n\nPatřil mezi zakladatele buňky sionistické mládežnické organizace ha-Šomer ha-ca'ir v Alexandrii. V letech 1950-1971 vydával týdeník ha-Olam ha-ze. Pak zakládal hnutí ha-Olam ha-ze – Koach chadaš. V roce 1966 se stal jeho generálním tajemníkem.\n\nV izraelském parlamentu zasedl po volbách v roce 1969, do nichž šel za stranu ha-Olam ha-ze-koach chadaš. Stal se členem výboru pro veřejné služby. V průběhu volebního období odešel roku 1971 z poslaneckého klubu své strany a vystupoval jako nezařazený poslanec. a pak odešel do levicové strany Ma'arach. Ve volbách v roce 1973 mandát neobhájil. V letech 1971-1977 byl generálním tajemníkem hnutí Černých panterů. V téže době také zasedal ve výkonném výboru odborové centrály Histadrut. Psal pro francouzskojazyčný list \"le Matin\".\n\n"}
