{"id": "561654", "url": "https://cs.wikipedia.org/wiki?curid=561654", "title": "Strap-on dildo", "text": "Strap-on dildo\n\nStrap-on dildo, případně jen strap-on či připínací dildo, je erotická pomůcka v podobě umělého penisu na způsob dilda, který se připevňuje postrojem kolem beder. Jak samotné dildo, tak i postroj může být vyroben z řady různých materiálů. Pomůcka se používá k orálnímu, vaginálnímu i análnímu sexu, a to homosexuálními i heterosexuálními páry. V případě heterosexuálních párů může jít o praktiku pegging, prodloužení penisu, případně může použití strap-on dilda kompenzovat poruchu erekce. K usnadnění průniku se strap-on dildem je možné použít lubrikační gel.\n\nPostroje používané pro strap-on dilda se vyrábí ze syntetických materiálů (nylon), kůže, umělé hmoty, latexu, PVC či jsou součástí oděvů. Různí se i způsob jejich upevnění. Dildo může být kolem beder upevněno postrojem se dvěma či třemi pásy, případně pomocí korzetu či jiného druhu oděvu. Existují i postroje umožňující upevnění dilda na jinou část těla (například stehno) či rovněž může být dildo upevněno k libovolnému předmětu.\n\nMateriály pro výrobu dilda jsou stejné jako u běžného dilda či vibrátoru. Pro strap-on dilda nicméně existují určité typy provedení. Může jít o „klasické“ strap-on dildo, kdy je k postroji upevněn umělý penis (dildo), případně o zvláštní dildo svým tvarem určené ke stimulaci bodu G či prostaty. Liší se i povrch dilda, který může být hladký či vzorovaný, případně vibrační nebo rotační. \n\nSpeciální variantou je tzv. hollow dildo (doslova „duté dildo“) pro muže. Jedná se o duté dildo, které se navléká na penis a popruhy upevňuje kolem beder. Používá se za účelem prodloužení či zpevnění penisu a může kompenzovat erektilní dysfunkci.\n\nV závislosti na uživateli strap-on dilda, tedy zdali je osoba, která má připevněné dildo muž či žena, je u některých typů této erotické pomůcky možné využít přídavnou erotickou stimulaci v podobě vibračního vajíčka, dilda či análního kolíku.\n\n"}
{"id": "561656", "url": "https://cs.wikipedia.org/wiki?curid=561656", "title": "Korejská univerzita zahraničních studií", "text": "Korejská univerzita zahraničních studií\n\nKorejská univerzita zahraničních studií ( – \"Hanguk ögugŏ tähakkjo\", zkráceně Hankuk z revidovaného přepisu korejštiny) je přední soukromá univerzita v Jižní Koreji. Má dva školní areály – v Soulu a Jonginu. Mezinárodně používá také částečný anglický překlad jména , odkud je i používaná zkratka \"HUFS\".\n\n"}
{"id": "561662", "url": "https://cs.wikipedia.org/wiki?curid=561662", "title": "Graafův folikul", "text": "Graafův folikul\n\nGraafův folikul (též vezikulární, terciární nebo někdy sekundární folikul – terminologie není zcela jednoznačná) je označení pro zralý vaječníkový folikul v závěrečném stadiu vývoje před ovulací. Někteří autoři vyčleňují Graafův folikul jako ryze preovulační stadium několik hodin před ovulací.\n\nSkládá se z oocytu (o průměru asi 130 μm) a okolních podpůrných (folikulárních čili granulózních) buněk. Je to kulovitý útvar, v němž dochází ke zvětšování tekutinou naplněné dutiny (tzv. antra, 1.p antrum) mezi folikulárními buňkami. Oocyt se vyskytuje u okraje této vnitřní dutiny, ale je ostrůvkem folikulárních buněk obklopen ze všech stran (ty tvoří tzv. cumulus oophorus). Navíc je kolem oocytu amorfní obal „zona pellucida“.\n"}
{"id": "561663", "url": "https://cs.wikipedia.org/wiki?curid=561663", "title": "Kočchudžang", "text": "Kočchudžang\n\nKočchudžang (korejsky 고추장) je pikantní a ostré fermentované korejské koření. Tradičně bylo připravováno přirozeným zkvašením během let ve velkém venkovním hliněném hrnci, ale častěji na zvýšené kamenné plošině, zvané zangdokdae, někde na dvoře.\n"}
{"id": "561665", "url": "https://cs.wikipedia.org/wiki?curid=561665", "title": "Alenia C-27J Spartan", "text": "Alenia C-27J Spartan\n\nAlenia C-27J Spartan je dvoumotorový střední transportní letoun se schopnostmi STOL; hornoplošník s konvenčními ocasními plochami. Letoun bylo vyvinut ve spolupráci s firmou Lockheed Martin na základě letounu Alenia G.222 (v americké službě jako \"C-27A Spartan\") pro strategické operace na krátkých a středních trasách, jakými jsou např. evakuační a zásobovací lety. \n\nProgram C-27J byl zahájen v září 1997 v Lockheed Martin Alenia Tactical Transport Sytem (LMATTS), společném podniku firem Alenia Aeronautica S.p.A. a Lockheed Martin Aeronautics Co. Svým konstrukčním pojetím přímo navázal na své předchůdce G.222 a C-27A. Digitální avionika, motory, vrtule a palubní zařízení pro manipulaci s nákladem byly z důvodu kompatibility převzaty z typu Lockheed C-130 Hercules. Řada konstrukčních prvků a palubních systémů tak byla aplikována beze změn, což vedlo k maximálnímu urychlení vzniku nového stroje.\n\nPrvní vyrobený C-27J byl zalétán v září 1999 z továrního letiště Caselle v Turíně, druhý s inovovanou avionikou následoval v květnu 2000. Poslední třetí prototyp, který představoval sériové provedení, vzlétl v září téhož roku.\n\nCivilní typové osvědčení vydané italským leteckým úřadem v červnu 2001 doplnil v prosinci i vojenský certifikát vydaný leteckým oddělením italského Ministerstva obrany.\n\n\n\n"}
{"id": "561667", "url": "https://cs.wikipedia.org/wiki?curid=561667", "title": "Třída Newport", "text": "Třída Newport\n\nTřída Newport je třída tankových výsadkových lodí amerického námořnictva (\"Landing Ship Tank\" – LST). V letech 1967–1972 do služby vstoupilo dvacet jednotek této třídy, které americké námořnictvo používalo až do roku 2002. Ve službě je nahrazují nové lodě třídy \"San Antonio\".\n\nAmerickým námořnictvem vyřazená plavidla si následně našla řadu zahraničních uživatelů. Dvě lodě získala Čínská republika, Austrálie, Mexiko a Španělsko. Po jedné jednotce Brazílie, Chile, Malajsie a Maroko. Jiné byly potopeny jako cvičné cíle.\n\nJednotky třídy \"Newport\":\nLodě třídy \"Newport\" nesou na přídi 54 metrů dlouhou rampu, namísto obyčejných vrat předchozích tříd. Ve středu trupu jsou nástavby a na zádi se nachází plošina pro přistání vrtulníku. Ze zádi jsou navíc schopny vypouštět výsadková vozidla přímo do vody.\n\nPosádku tvoří 210 námořníků a 14 důstojníků. Kapacita lodi je 29 tanků a až 350 vojáků s vybavením. Původní výzbroj tvořily čtyři 76mm kanóny. V 80. letech je doplnil jeden systém blízké obrany Phalanx CIWS. Pohon zajišťuje šest dieselů roztáčejících dvojici lodních šroubů. Dosahují rychlosti až 20 uzlů.\n\nLodě třídy \"Newport\" byly nasazeny ve válce v Perském zálivu a podpoře operace Pouštní štít či při humanitární operaci v Somálsku v polovině 90. let.\n\n"}
{"id": "561676", "url": "https://cs.wikipedia.org/wiki?curid=561676", "title": "Miroslav Zálešák", "text": "Miroslav Zálešák\n\nMiroslav Zálešák (* 2. ledna 1980 ve Skalici) je bývalý slovenský hokejový útočník. Momentálně pracuje jako Evropský skaut pro zámořský tým Colorado Avalanche.\n\nS hokejem začínal v týmu HK Ardo Nitra kde odehrál juniorské kategorie a debutoval ve slovenské nejvyšší lize. V roce 1998 byl draftován ve 4. kole, celkově 104. týmem San Jose Sharks. Po draftu odešel do zámoří, kde odehrál dvě sezóny v lize QMJHL za tým Drummondville Voltigeurs, kde se stal v poslední sezóně nejlepším hráčem v týmu. V sezóně 2000/01 podepsal smlouvu s týmem San Jose Sharks, čtyři sezóny hrával na farmě ale v první sezóně hrával za klub Kentucky Thoroughblades a v následující třech sezónách hrával v týmu Cleveland Barons.\n\n11. března 2003 měl debut v NHL proti týmu St. Louis Blues kde odehrál 14:25. Při výluce v NHL se vrátil do vlasti, odehrál 18 zápasů v týmu HK 36 Skalica poté přestoupil do české nejvyšší ligy, do týmu HC Chemopetrol Litvínov kde dohrál sezónu. 16. listopadu 2004 měl debut v české extralize proti týmu HC Rabat Kladno. Po výluce v NHL se vrátil zpět do týmu San Jose Sharks, kde opět podepsal smlouvu jenže při zavedení platového stropu mu smlouvu zrušili a uvolnili ho do trhu volných hráčů, poté podepsal smlouvu s týmem Washington Capitals jako volný hráč. V zámoří neodehrál už žádný zápas a v říjnu roku 2005 podepsal smlouvu se švédským týmem Södertälje SK, kde strávil celý ročník 2005/06.\n\nV sezóně 2006/07 se vrátil zpět do Česka a podepsal smlouvu s týmem HC Oceláři Třinec, za klub odehrál dvě sezóny ve kterých nasbíral 12 bodů. Během ročníku 2007/08 se vrátil zpět do týmu HK 36 Skalica, kde hrával necelé čtyři sezóny ve kterých v sezóně 2007/08 pomohl týmu probojovat se do semifinále playoff, ale klub v semifinále podlehl HC Košice 3:4 na zápasy a v následující sezóně pomohl HK 36 Skalica probojovat až do finále playoff, ale opět podlehli týmu HC Košice 2:4 na zápasy. Sezónu 2010/11 začal ve Skalici, kde byl v průběhu sezóny nejlepším hráčem ligy a 30. ledna 2011 přestoupil do týmu HC Košice, kde podepsal smlouvu do roku 2014. V roce 2012 však odešel z týmu a zavítal zpět do Česka, kde se dohodl na ročním kontraktu s týmem Piráti Chomutov pro sezónu 2012/2013\n\n\n\n\n"}
{"id": "561682", "url": "https://cs.wikipedia.org/wiki?curid=561682", "title": "Vysoká (Vsetínské vrchy)", "text": "Vysoká (Vsetínské vrchy)\n\nVysoká je nejvyšší vrchol a zároveň jediná tisícovka Vsetínských vrchů i celé Hostýnsko-vsetínské hornatiny s nadmořskou výškou 1024 m.\n\nNa vrcholu Vysoké se nachází turistický přístřešek, na severním svahu ve výšce 940 m n. m. pramení Rožnovská Bečva.\n\nNejkratší přístup je od východu z osady Třeštík po červené turistické značce (2 km), další možností je výstup z Horní Bečvy po modré a dále po červené hřebenové cestě s pěknými výhledy na Beskydy a Javorníky (7 km).\n\n"}
{"id": "561695", "url": "https://cs.wikipedia.org/wiki?curid=561695", "title": "Trakošćan", "text": "Trakošćan\n\nTrakošćan je významný hrad v severním Chorvatsku ve Varaždinské župě. Vznikl ve 13. století, původně šlo o malou strážní pevnost nad cestou z městečka Ptuj do údolí Bedjna. Podle pověsti pochází jméno z názvu římské pevnůstky \"arx Thacorum\". Počtem návštěvníků (až 40 000 ročně) patří k nejnavštěvovanějším hradům v zemi.\nNyní je Trakošćan obklopen rozlehlým přírodním parkem a je přístupný veřejnosti. Nově vybudovaná chorvatská dálnice A2 přes Krapinu má před hraničním přechodem Macelj se Slovinskem označený sjezd na silnici číslo 508.\n\n"}
{"id": "561697", "url": "https://cs.wikipedia.org/wiki?curid=561697", "title": "SIGINT", "text": "SIGINT\n\nSIGINT (Signals Intelligence) je anglický výraz používaný speciálními bezpečnostními složkami státu jako jsou rozvědka či kontrarozvědka (zpravodajská služba) a slouží k označení informací získaných pomocí těchto zdrojů:\n\n\nSIGINT patří mezi tzv. chráněné utajované zdroje, jsou tedy přísně chráněny před jakýmkoliv neautorizovaným přístupem.\n\nDalšími chráněnými utajovanými zdroji informací jsou:\n\n\nMezi nechráněné a neutajované zdroje informací se řadí:\n\n"}
{"id": "561698", "url": "https://cs.wikipedia.org/wiki?curid=561698", "title": "Kontrarozvědka", "text": "Kontrarozvědka\n\nKontrarozvědka je činnost speciálních orgánů státu zaměřená na boj proti špionážním organizacím cizích států. Jako kontrarozvědka je rovněž označována instituce zabývající se touto činností.\n\nJako kontrarozvědky bývají často nepřesně označovány vnitřní zpravodajské služby státu – rozdělení zpravodajských služeb na rozvědku a kontrarozvědku pramení z původu získávaných informací. Zatímco rozvědka operuje převážně v zahraničí a zaměřuje se téměř výhradně na tuto oblast mimo hranice svého státu, vnitřní zpravodajská služba působí naopak téměř výhradně ve vlastní zemi (pouze výjimečně dochází k operacím vnitřní zpravodajské služby v zahraničí a naopak).\n\nKontrarozvědka je tedy nesprávné označení vnitřní zpravodajské služby – kontrarozvědná činnost neboli kontrašpionáž (tedy činnost vedoucí k odhalování a prevenci působení cizích zpravodajských složek na území svého státu) je totiž pouze jednou z náplní práce vnitřní zpravodajské služby, nikoliv však tou zásadní. Kontrarozvědka je pouze součástí vnitřní zpravodajské služby státu.\n\nV ČR působí tři typy zpravodajských služeb. Jsou to:\n\n\n\n"}
{"id": "561699", "url": "https://cs.wikipedia.org/wiki?curid=561699", "title": "Chogla", "text": "Chogla\n\nChogla ( חוגלה, doslova ,„\"Koroptev\"“, v oficiálním přepisu do angličtiny Hogla) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 19 metrů v hustě osídlené a zemědělsky intenzivně využívané pobřežní nížině respektive Šaronské planině. Jižně od vesnice protéká Nachal Alexander, do kterého tu ústí Nachal Omec.\n\nObec se nachází 6 kilometrů od břehu Středozemního moře, cca 38 kilometrů severoseverovýchodně od centra Tel Avivu, cca 47 kilometrů jižně od centra Haify a 5 kilometrů jihovýchodně od města Chadera. Obec Chogla obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Kfar ha-Ro'e, Chibat Cijon, Ejn ha-Choreš, Cherev le-Et, Giv'at Chajim Me'uchad a Giv'at Chajim Ichud téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nChogla je na dopravní síť napojena pomocí místní silnice číslo 581 a dalších místních komunikací v rámci zdejší aglomerace zemědělských vesnic. Na západě tuto aglomeraci míjí dálnice číslo 4.\n\nChogla byla založena v roce 1933. Pojmenována je podle biblické postavy \"Chogly\" - dcery Selofchada, jenž byl synem Chefera, zmiňované například v Knize Numeri 26,33 Zakladateli mošavu byla skupina židovských přistěhovalců z Polska, Ruska a Bulharska.\n\nPřed rokem 1949 měl mošav Chogla rozlohu katastrálního území 1061 dunamů (1,061 kilometru čtverečního). V současnosti dosahuje správní území vesnice cca 2000 dunamů (2 kilometry čtvereční). Místní ekonomika je založena na zemědělství.\n\nPodle údajů z roku 2014 tvořili naprostou většinu obyvatel v Chogla Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 838 lidí. Během roku 2014 populace stoupla o 1,0 %.\n\n\n"}
{"id": "561719", "url": "https://cs.wikipedia.org/wiki?curid=561719", "title": "Zpravodajství z otevřených zdrojů", "text": "Zpravodajství z otevřených zdrojů\n\nZpravodajství z otevřených zdrojů (open source intelligence, OSINT) je typ informací, které využívá zpravodajská služba a získaných z tzv. otevřených zdrojů, tedy volně dostupných informačních kanálů (těch které jsou volně přístupné bez omezení nebo mohou být oficiálně zpřístupněny, např. za poplatek) jako jsou např. denní tisk, internet, katastrální knihy apod.\n\nNejedná se tedy o zdroje utajovaných informací.\n\nVzhledem k obrovskému informačnímu rozmachu posledních desetiletí, spojenému zejména s koncem studené války a pádu železné opony a komunistického režimu, se stalo získávání informací z otevřených zdrojů důležitou částí zpravodajské práce.\n\nU těchto informací je však ale potřeba zejména důkladně ověřovat jejich věrohodnost, kvalitu a vypovídající hodnotu, k čemuž slouží analytické složky zpravodajských služeb, mající za cíl vybrat ty nejzásadnější informace a podstoupit je jejich dalšímu zpracování nebo ověřování (např. zadání operativním složkám zpravodajské služby).\n\nSpolehlivé vyhodnocení informací pocházejících ze zdrojů OSINT v současnosti nedokáží ani ty nejvyspělejší informační technologie, je tedy potřeba vysoce odborného lidského faktoru.\n\n\nMezi obrovské výhody patří volná dostupnost těchto informací, rychlost a relativní finanční nenáročnost pořízení, jejich sběr nepředstavuje pro zpravodajskou službu žádné riziko.\n\nNevýhodou je potřeba dalšího podrobného zpracování a ověřování takto získaných informací, jsou nestabilní (některé zveřejněny pouze dočasně).\n\n"}
{"id": "561723", "url": "https://cs.wikipedia.org/wiki?curid=561723", "title": "Metternichové", "text": "Metternichové\n\nMetternichové jsou starý šlechtický rod původem z Německa připomínaný od 13. století. Původně vlastnili majetek v Porýní, od 17. století v Čechách, později také na Moravě a v Uhrách. Jako katolíci a stoupenci Habsburků získali hraběcí titul (1679), později dosáhli titulu knížat (1813). Po ztrátě majetků v Německu za napoleonských válek se jejich hlavním sídlem stal Kynžvart. Nejvýznamnější osobností rodu byl kníže Klemens Metternich (1773–1859), který jako dlouholetý rakouský ministr zahraničí a státní kancléř patřil ke klíčovým postavám evropské diplomacie první poloviny 19. století, zároveň byl symbolem konzervativní politiky v habsburské monarchii před revolucí v roce 1848. Rodovou titulaturu obohatil o italský titul vévody z Portelly. Jeho syn Richard (1829–1895) byl dlouholetým rakouským velvyslancem v Paříži, kde jeho manželka Pauline Metternichová přispěla k propagaci české kultury. Po zestátnění majetku v Československu (1945) se hlavním rodovým sídlem stal zámek Johannisberg v Německu. Rod vymřel v roce 1992.\n\nMetternichové jsou odnoží starobylého rodu Hembergů usazeného v kolínském arcibiskupství, jméno Metternich začali užívat podle stejnojmenného hradu ve 13. století. Sledovatelný rodokmen začíná až kolem roku 1400, poté se rod rozdělil do jedenácti větví, většina z nich vymřela během 17. a 18. století. Členové rodu působili převážně ve službách kolínských a trevírských arcibiskupů. Majetkový vzestup v 16. století je spojen s výhodnou sňatkovou politikou, vliv rodu vzrostl díky osobnosti Lothara Metternicha (1551–1623), který byl od roku 1588 arcibiskupem v Trevíru. Ten v roce 1616 získal říšské panství Winneburg, jeho příbuzní pak v polovině 17. století získali i dědictví vymřelého rodu Winneburgů a od té doby rod užíval jméno \"Metternich-Winneburg.\"\n\nBratři Jan Reichard (1580–1638), Vilém (1582–1652) a Lothar (1588–1663) sloužili ve Valdštejnově armádě a na radu přátel využili možnosti nákupu konfiskovaných statků v Čechách. Za výhodných podmínek získali panství Kynžvart zkonfiskované rodu Cedviců (1623), do dědičného vlastnictví získali také dosud královské město Kynšperk nad Ohří (1623). Tito bratři byli v roce 1635 povýšeni do stavu říšských svobodných pánů, v roce 1646 získali český inkolát. Lothar Bedřich Metternich (1617–1675) a Karel Jindřich Metternich (1622-1679) zastávali post arcibiskupa v Mohuči.\n\nFilip Emerich (1628–1698) byl v roce 1679 povýšen do stavu říšských hrabat, v roce 1682 mu byl hraběcí titul potvrzen i pro České království. V letech 1681–1691 nechal v Kynžvartě postavit barokní zámek, členové rodu se zde ale zdržovali jen zřídka, protože byli vázani službou u trevírských a mohučských arcibiskupů. Význam Kynžvartu jako rodového sídla dočasně vzrostl koncem 17. století, kdy byl majetek Metternichů v Porýní zdecimován za dynastických válek okupací francouzskými vojsky. Kvůli zadlužení došlo následně v roce 1726 k prodeji Kynšperka za 220 000 zlatých. František Jiří Metternich (1746–1818) byl původně vyslancem trevírského arcibiskupa ve Vídni, poté přestoupil do služeb habsburské monarchie a byl místodržícím v Rakouském Nizozemí. Za napoleonských válek ztratil rodová panství v Porýní, ale náhradou získal panství Ochsenhausen, které bylo v roce 1803 povýšeno na knížectví. Po zániku Svaté říše římské byl Františku Jiřímu udělen rakouský knížecí titul (1813).\n\nV celoevropském měřítku byl významnou osobností kníže Klemens Václav Metternich (1773–1859), syn Františka Jiřího. Ten svou diplomatickou kariéru zahájil v roce 1795 sňatkem s Marií Eleonorou Kounicovou (1775–1825), vnučkou rakouského státního kancléře Václava Antonína Kounice. Klemens Václav byl nejprve rakouským vyslancem v Haagu a Drážďanech, důležitou úlohu sehrál jako vyslanec v napoleonské Francii, poté byl nejdéle působícím rakouským ministrem zahraničí (1809–1848), potažmo státním kancléřem (1821–1848). Již za napoleonských válek osvědčil svůj diplomatický talent jako vyslanec v Sasku (1803–1806) a ve Francii (1806–1809), po roce 1815 byl přední osobností konzervativního politického směru nejen v Rakousku, ale v celé Evropě. V Itálii získal titul vévody z Portelly (1816) a ve Španělsku mu byl udělen dědičný titul granda I. třídy (1816), obdržel také Řád zlatého rouna (1810).\n\nKromě kariéry ve státních službách kníže Klemens Metternich významně přispěl k budování majetkového zázemí v habsburské monarchii, zvláště po ztrátě kmenových rodových statků za napoleonských válek v Německu. Jako své hlavní sídlo si zvolil Kynžvart, kde v letech 1820–1833 nechal vybudovat honosný zámek v klasicistním stylu. Po první manželce Eleonoře z Kounic zdědil na Moravě panství Kojetín (1825), které vzápětí rozšířil přikoupením dalších statků (Kovalovice, Vřesovice). V roce 1825 za více než milión zlatých koupil bývalé klášterní panství Plasy, kde nechal vybudovat rodinnou hrobku, do plaského kláštera byl z Koblenze přestěhován také rodový archiv. Po Vídeňském kongresu získal darem zámek Johannisberg v Porýní (1816), který se po roce 1945 stal hlavním rodovým sídlem. V letech 1846–1848 nechal postavit rodový palác ve Vídni, který potomci prodali v roce 1908 a od té doby v něm sídlí velvyslanectví Itálie v Rakousku.\n\nKlemensův nejstarší syn z prvního manželství Viktor (1803–1829) zemřel předčasně, dědicem titulů a majetku se stal syn z druhého manželství Richard Klemens (1829–1895), který byl v letech 1859–1870 rakouským velvyslancem ve Francii, po odchodu z diplomatických služeb získal dědičné členství v rakouské panské sněmovně. Jeho manželka Paulina, rozená Sándorová (1836–1921), byla zároveň jeho nevlastní neteří. Patřila k významným osobnostem společenského a kulturního života, mimo jiné propagovala dílo Bedřicha Smetany. Z otcova dědictví získala majetek v Uhrách (Bajna – \"Sándor-Metternich kastély\"), po manželově smrti spravovala také velkostatek Kojetín a počátkem 20. století nechala přestavět zámek v Kovalovicích. Z jejich manželství pocházely tři dcery, nejstarší Sophie (1857–1941), provdaná Oettingenová, zdědila Kojetín. Prostřední dcera Antonie Pascalina (1862–1890), provdaná Valdštejnová, zemřela za nevyjasněných okolností v Duchcově, dodnes se traduje nepravděpodobná legenda, že byla roztrhána loveckými psy poštvané na ni jejím manželem. Nejmladší neprovdaná dcera Klementina (1870–1963) zdědila majetek v Uhrách, zámek \"Sándor-Metternich kastély\" v Bajně vlastnila do roku 1945.\n\nOstatní rodový majetek (Kynžvart, Plasy, Johannisberg) a tituly zdědil Richardův mladší bratr c.k. generálmajor Pavel Klemens Metternich (1834–1906). V Českém království patřilo Metternichům koncem 19. století přes 26 000 hektarů půdy, zámek Kynžvart, klášter Plasy a zřícenina hradu Krašov, z hospodářského hlediska bylo výnosné především vlastnictví lesů. Dalším nástupcem byl Pavlův syn Klemens Václav Metternich (1869–1930), který krátce po převzetí dědictví prodal rodový palác ve Vídni (od roku 1908 zde sídlí italské velvyslanectví), umělecké sbírky z paláce byly převezeny na Kynžvart. Klemens Václav se sňatkem s Isabelou de Silva (1880–1980) stal blízkým příbuzným španělské královské rodiny. Španělský král Alfons XIII., který v revoluci a následné občanské válce přišel o trůn, ve třicátých letech 20. století příležitostně pobýval na Kynžvartě, což Metternichům, potažmo Československé republice přineslo diplomatické problémy.\n\nPosledním majitelem velkostatků Kynžvart a Plasy byl Pavel Alfons Metternich (1917–1992), jemuž byly majetky v Československu zkonfiskovány v roce 1945. Poté odešel do Švýcarska a následně se usadil na zámku Johannisberg v Porýní a byl zároveň posledním mužským potomkem rodu. Jeho manželka Tatiana (1915–2006), rozená Vasilčiková, patřila po druhé světové válce k významným osobnostem společenského života v Německu, byla zakladatelkou hudebního festivalu \"Rheingau Musik Festival\", je také autorkou několika knih a po roce 1989 několikrát navštívila Kynžvart.\n\nV původním erbu měli tři černé škeble na stříbrném podkladu. Klenotem byla stříbrná labutí hlava s krkem. Od svého povýšení však tento původní erb kladli doprostřed čtvrceného štítu, v němž se střídala pole představující Winneburg (zubatý pruh s křížky) a Beylstein (tři lovčí trubky). Tak zůstal erb i po povýšení na říšská knížata roku 1803, ale roku 1816 byl mezi obě horní pole vsunut jako polepšení císařský rodový erb, mezi dolní pole zase znaky Kynžvartu a neapolského vévodství Portelly.\n\n\n\n\n\n"}
{"id": "561727", "url": "https://cs.wikipedia.org/wiki?curid=561727", "title": "Adiktologie", "text": "Adiktologie\n\nAdiktologie (anglicky \"addictology\") je věda zabývající se závislostmi, jejich prevencí, původem, léčbou, výzkumem, poradenstvím a jinými souvislostmi. V užším pojetí se zabývá závislostmi na návykových látkách. Klinická adiktologie se zužuje na práci s klientem.\n\nLatina: Ad-dico (přiřknout, vydávat) -> addictus (závislá osoba, otrok)<br>\nAngličtina: addicted (závislý); addiction (závislost, sklon)<br>\nAdiktologie = ad(d)ico + logia = věda o závislostech<br>\n\nZávislostí je míněno cokoliv, co je závislostním vztahem. Pokrývá to tedy široké spektrum, a adiktologie se tedy zabývá závislostmi na alkoholu, drogách, ale i hracích automatech či zavislostními partnerskými vztahy. Spojuje lidi s různorodou primární odborností a její základní otázkou je, jak lze odhalit, porozumět a vysvětlit příčiny a následky vzniku a rozvoje návykového chování, které může ústit až do závislosti.\n\"Syndrom závislosti: Je to skupina fyziologických, behaviorálních a kognitivních fenoménů, v nichž užívání nějaké látky nebo třídy látek má u daného jedince mnohem větší pravděpodobnost než jiné jednání, kterého si kdysi cenil více. Centrální popisnou charakteristikou syndromu závislosti je touha (často silná, někdy přemáhající) brát psychoaktivní látky (které mohou, avšak nemusí být lékařsky předepsány), alkohol nebo tabák. Návrat k užívání látky po období abstinence často vede k rychlejšímu znovuobjevení jiných rysů syndromu, než je tomu u jedinců u nichž se závislost nevyskytuje. Definitivní diagnóza závislostí by se obvykle měla stanovit pouze tehdy, jestliže během jednoho roku došlo ke třem nebo více z následujících jevů:<br>\"\n\nJednotlivé druhy závislostí s jejich kódem: <br>\n\n<br>\nAvšak nelze vyloučit i závislost na práci, internetu, patologické hráčství, či PPP ze závislostí úplně. Stále mají některé společné rysy. Pro úplnost tedy doplníme: <br>\nPro diagnozu závislosti by měl pacient vykazovat alespoň 3 ze 7 příznaků v období 12 měsíců.\n\n\nPrimární prevencí rozumíme to, že se nemoci snažíme předcházet dříve než vznikne. Je však vždy třeba vykonávat ji tak, aby její prezentace odpovídala věku a možnostem porozumění dané skupiny (např. vyhnutí se užívání odborné terminologie ve škole). Je dobré využívat příklady a mluvit nejen o nelegálních, ale také legálních návykových látkách. Je lepší vyhnout se moralizování, které obvykle vede jen k zatrpknutí. A je také třeba aby byla soustavná a dlouhodobá, ideálně pracující i s rodiči - pokud jde o děti.\n\nJedná se o velké spektrum nabídky služeb. Od poraden po psychiatrické organizace. Základní znak je terénní nabídka služeb umožňující zájemcům do péče docházet a po konzultaci se opět vracet do svého životního prostředí. Obvykle se jedná o místa zaměřená ná více než jeden druh závislosti. Ambulantní léčba je také dobrovolná a tak lze u ní předpokládat motivovanost docházejících klientů. Během léčby může probíhat podpůrná farmakoterapie či se dá pracovat i s rodinnými příslušníky. Důležité je uvědomění, že abstinence není a nemůže být cílem terapie protože je jen cestou otevírající bránu k plnohodnotnému životu. Je třeba hledat motivy, které pro klienta budou dostatečně silné, aby mu pomohly překonat období bažení či těžké chvíle, kdy dříve jako řešení využíval právě drogu. Je třeba se také zaměřit na hledání konstruktivních a fungujících řešení problémů apod.\n\nOproti ambulantní léčbě je tu klientovi věnováno více času, klient již po konzultaci nedochází domů, ale zůstává na místě, kde je po celý den sledován psychology, psychiatry či jinými doktory. Obvykle tam klienti tráví několik týdnů a účastní se programu, který je velmi direktivní. Často sem chodí klienti, kteří neuspěli v ambulantní léčbě. Tato léčba může být také nařízená a může být tak otázkou motivace.\n\nPro léčbu závislostí se také velmi osvědčily tzv. terapeutické komunity. Klienti tak utvářejí uzavřenou komunitu lidí a snaží se navracet do procesu života pomocí znovuosvojování si základních návyků. Mnohdy je základním předpokladem pro přijetí již projití odvykací terapií v jiném zařízení tzn. že při nástupu již musejí mít čisté testy krve a moči. A jsou rozřazeny do několika fází v komunitě, kdy každá fáze sebou nese určité kompetence. Mnohdy se také spojuje s pracovní terapií a pozdějším odchodem do chráněného bydlení. Instituce se také snaží v prvních fázích pomoci klientovi urovnat vztahy s rodinou a vyřešit právní záležitosti. Jen zřídka klienti nemají dluhy či oplétačky se zákonem.\nSvépomocné skupiny jsou spontánně vytvářející se sdružení osob, který mají stejný cíl - a to vymanit se ze spárů vlastní závislosti. Nejznámější a světově nejrozšířenější hnutí jsou anonymní alkoholici\nAA avšak vznikají tyto skupiny i pro jiné typy závislostí.\nV roce 1965 začal vycházet první Československý odborný časopis Protialkoholický obzor, který se v roce 1995 (30. ročník) přejmenoval na Alkoholismus a drogové závislosti.\n\nOd roku 2001 vychází v České republice odborný časopis na toto téma s názvem \"Adiktologie\".\n\nAdiktologii je od roku 2005 možné jako bakalářský i magisterský obor studovat na lékařské fakultě Univerzity Karlovy.\n\n\n"}
{"id": "561728", "url": "https://cs.wikipedia.org/wiki?curid=561728", "title": "Perspektivní promítání", "text": "Perspektivní promítání\n\nPerspektivní promítání je takové, kde promítací přímky vycházejí ze společného bodu (střed promítání), který nesmí ležet v průmětně (viz obrázek 1). Není zachována rovnoběžnost paprsku, které vycházejí ze středu promítání. Jsou to obecně různoběžky.\nNahradíme-li zobrazovaný předmět nebo scénu krychlí nebo kvádrem, pak podle orientace průmětny vzhledem k němu rozlišujeme tyto druhy perspektivy:\n\nPrůmětnu volíme rovnoběžnou s jednou stěnou krychle. U přímek, které jsou\nrovnoběžné s průmětnou, se zachová rovnoběžnost. Přímky kolmé na průmětnu se protínají\nv jednom bodě. Protínají se v tzv. hlavním bodě. (viz obrázek 2.)\n\nNa obrázku 3 vidíme pokoj. Pokud bychom ho mohli prohlédnout skrz, všechny\nvodorovné hrany by se setkaly v jednom bodě. Na obrázku 4 je ulice, což je klasický\npříklad jednobodové perspektivy. Vodorovné hrany ulice se v nekonečnu sbíhají do\njednoho bodu.\n\nPrůmětnu volíme rovnoběžnou s jednou hranou krychle, nikoliv se stěnou. (viz obrázek 5) U\npřímek rovnoběžných s průmětnou se zachovává rovnoběžnost. Viz obrázek 6 a 7.\n\nObjekt, který schematicky zobrazován nahradíme krychlí. Průmětna je volena\nobecně. Žádná z důležitých hran není rovnoběžná s průmětnou (viz obrázek 7).\nJednotlivé druhy a názorné obrázky jednotlivých perspektiv jsou zobrazeny na obrázku 8.\n\n\nDRASTÍK, F.. Technické kreslení podle mezinárodních norem I. MONTANEX. Ostrava. 1994. ISBN 80-85780-10-0.\n\n"}
{"id": "561733", "url": "https://cs.wikipedia.org/wiki?curid=561733", "title": "Ejn ha-Choreš", "text": "Ejn ha-Choreš\n\nEjn ha-Choreš ( עֵין הַחוֹרֵשׁ, v oficiálním přepisu do angličtiny En HaHoresh, přepisováno též Ein HaHoresh) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 19 metrů v hustě osídlené a zemědělsky intenzivně využívané pobřežní nížině respektive Šaronské planině. Jižně od vesnice protéká Nachal Alexander, do kterého tu ústí Nachal Omec.\n\nObec se nachází 7 kilometrů od břehu Středozemního moře, cca 38 kilometrů severoseverovýchodně od centra Tel Avivu, cca 47 kilometrů jižně od centra Haify a 5 kilometrů jihovýchodně od města Chadera. Ejn ha-Choreš obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Kfar ha-Ro'e, Chibat Cijon, Chogla, Cherev le-Et, Giv'at Chajim Me'uchad a Giv'at Chajim Ichud téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nEjn ha-Choreš je na dopravní síť napojen pomocí místní silnice číslo 581 a dalších místních komunikací v rámci zdejší aglomerace zemědělských vesnic. Na západě tuto aglomeraci míjí dálnice číslo 4.\n\nEjn ha-Choreš byl založen v roce 1931. Jeho jméno vzniklo chybným překladem původního arabského místního názvu Vádí al-Chavarit.\n\nZakladateli kibucu byla skupina židovských přistěhovalců z Polska, která se zformovala roku 1929 v nedaleké Chadeře a na jaře 1931 se usadila v nynější lokalitě. Zakladatelé byli napojení na levicové hnutí ha-Šomer ha-Ca'ir. Šlo o první židovskou osadu v tomto regionu, která o dva roky předstihla masivní osidlovací vlnu odstartovanou v této oblasti vznikem vesnice Kfar Vitkin. Později se k prvotní osadnické skupině připojili i Židé z Československa, Rakouska, Belgie, Egyptu, Bulharska nebo Chile.\n\nV roce 1935 zde došlo k výstavbě prvních zemědělských objektů. V roce 1947 v obci vznikla střední škola Ma'ajan.\n\nPřed rokem 1949 měl Ejn ha-Choreš rozlohu katastrálního území 1134 dunamů (1,134 kilometru čtverečního). V současnosti dosahuje správní území vesnice cca 3200 dunamů (3,2 kilometrů čtverečních). Místní ekonomika je založena na zemědělství. Působí zde i průmyslová firma na obaly.\n\nRoku 1961 byla zprovozněna budova společné jídelny, roku 1985 vznikl objekt tělocvičny. Od roku 1991 kibuc přešel na rodinnou výchovu děti a opustil tak dosavadní model společného ubytování děti. Roku 2005 pak prošel privatizací a zbavil se většiny prvků kolektivismu. V obci funguje zdravotní ordinace, knihovna, zařízení předškolní péče o děti.\n\nPodle údajů z roku 2014 tvořili naprostou většinu obyvatel v Ejn ha-Choreš Židé – cca 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 800 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 753 lidí. Během roku 2014 populace stoupla o 1,1 %.\n\n\n\n"}
{"id": "561736", "url": "https://cs.wikipedia.org/wiki?curid=561736", "title": "Jeřáb (Hanušovická vrchovina)", "text": "Jeřáb (Hanušovická vrchovina)\n\nJeřáb (německy \"Ebereschberg\") je nejvyšší vrchol a zároveň jediná tisícovka Hanušovické vrchoviny s nadmořskou výškou 1003 m n. m. Vrchol je zalesněn především smrkem, místy jsou paseky, umožňující částečné výhledy. Asi 500 m severovýchodně od vrcholu je na hřebenové mýtině dřevěná vyhlídková plošina, poskytující výhled na celý masiv Králického Sněžníku.\n\nPřes vrchol vede historická zemská hranice mezi Čechami a Moravou a moderní správní hranice mezi Pardubickým a Olomouckým krajem. Jihozápadní svah je součástí přírodního parku Jeřáb, jehož součástí je i Křížová hora nad obcí Červená Voda.\n\nJeřáb je přístupný z Králíků po žluté turistické značce, na kterou u pramene Tiché Orlice navazuje modrá značka až na vrchol (celkem 6 km). Z opačné strany vede modrá značka od rozcestí Svatá Trojice (2,5 km).\n\nAlternativní přístup je z Šanova. Vystoupat vesnicí (po modré), asi 200 m za zástavbou na rozcestí modrou opustit a odbočit doprava na polní cestu. Přibližně po 700 m tuto cestu křižuje značení zimní běžkařské trasy KČT. Po této (zprvu polní, později lesní) cestě pokračovat nahoru cca 2,5 km až k rozcestí Hedeč-Svatá Trojice. Zde začíná lesní cesta vedoucí strmým stoupáním až k vrcholu (jenž je od rozcestí vzdálen asi 1 km).\n\nJeřáb má jmenovce asi 8,5 km jihozápadně již na území Orlických hor. Neliší se ani starý německý název.\n\n"}
{"id": "561745", "url": "https://cs.wikipedia.org/wiki?curid=561745", "title": "Tomáš Harant", "text": "Tomáš Harant\n\nTomáš Harant (* 28. dubna 1980 v Žilině) je slovenský hokejový obránce, který je momentálně bez angažmá.\n\n"}
{"id": "561747", "url": "https://cs.wikipedia.org/wiki?curid=561747", "title": "Folikulární buňka", "text": "Folikulární buňka\n\nFolikulární buňka (někdy také granulózní buňka) je typ podpůrných buněk, které vytváří obal kolem oocytu (nezralého vajíčka) ve vaječníku a představují jednu z částí vaječníkového folikulu. Od okolního vazivového stromatu je oocyt s folikulárními buňkami oddělen bazální membránou. Folikulární buňky produkují pohlavní hormony steroidní povahy.\n\nPředstavují do jisté míry obdobu Leydigových buněk varlat.\n\nFolikulární buňky zřejmě pochází z krycího (coelomového) epitelu vaječníku. Nejprve vzniká kolem oocytu jednovrstevný „epitel“ těchto prozatím plochých buněk a vzniklá struktura se označuje primordiální folikul. Folikulární buňky jsou propojeny dezmozomy a od okolního vaziva je dělí bazální membrána. Když folikul začne dozrávat (připravovat se postupně na ovulaci), folikulární buňky nejprve získávají krychlový tvar a následně se začnou bujně množit. Tím vzniká vícevrstevný obal kolem oocytu. Postupně však mezi folikulárními buňkami vznikají otvory a jejich spojením vznikne dutina, antrum folliculi. Vzniká Graafův folikul, na jehož okraji je vrstva folikulárních buněk zvaná stratum granulosum, naopak k oocytu přiléhá vrstva corona radiata. Po ovulaci ve vaječníku zůstává stratum granulosum, buňky narůstají v objemu a podílí se významně na vzniku žlutého tělíska. Zde produkují hormony a obsahují lutein, žluté barvivo, které dalo název žlutému tělísku.\n"}
{"id": "561750", "url": "https://cs.wikipedia.org/wiki?curid=561750", "title": "Dutina", "text": "Dutina\n\nDutina může být ohraničený dutý prostor, který není zcela homogenně vyplněný nebo je prázdný.\n\n\n\n\n"}
{"id": "561755", "url": "https://cs.wikipedia.org/wiki?curid=561755", "title": "Kosoúhlé promítání", "text": "Kosoúhlé promítání\n\nKosoúhlé promítání je rovnoběžné promítání na jednu průmětnu υ směrem, který má od průmětny odchylku φ jinou než 90° od průmětny, promítací paprsky S jsou tak rovnoběžné, ale ne kolmé k průmětně π. Průmětna π je rovnoběžná s některou z hlavních rovin. Kosoúhlé promítání do obecné roviny se nazývá kosoúhlá axonometrie. Výhodou tohoto způsobu zobrazení je skutečnost, že předměty které se nacházejí v nárysně jsou zobrazeny v reálné velikosti.\n\n\n\n\n"}
{"id": "561760", "url": "https://cs.wikipedia.org/wiki?curid=561760", "title": "Bau (jednotka)", "text": "Bau (jednotka)\n\nBau je stará jednotka obsahu používaná v Indonésii. Do češtiny se někdy přepisuje též jako bahu.\n\n\n"}
{"id": "561761", "url": "https://cs.wikipedia.org/wiki?curid=561761", "title": "Michmoret", "text": "Michmoret\n\nMichmoret ( מִכְמֹרֶת, doslova ,„\"Rybářská síť\"“, v oficiálním přepisu do angličtiny Mikhmoret) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 9 metrů v hustě osídlené a zemědělsky intenzivně využívané pobřežní nížině respektive Šaronské planině. Součástí zastavěného území obce je i mládežnická vesnice Mevo'ot Jam. Jižně od vesnice ústí do moře tok Nachal Alexander. Severně od obce se rozkládá Národní park Park ha-Šaron.\n\nObec se nachází na břehu Středozemního moře, cca 37 kilometrů severoseverovýchodně od centra Tel Avivu, cca 46 kilometrů jihojihozápadně od centra Haify a 5 kilometrů jihozápadně od města Chadera. Obec Michmoret obývají Židé, přičemž osídlení v tomto regionu je etnicky převážně židovské.\n\nMichmoret je na dopravní síť napojen pomocí pobřežní dálnice číslo 2.\n\nMichmoret byl založen v roce 1945 poblíž přirozené zátoky (ve starověku využívané jako přístav) na břehu Středozemního moře. Zakladateli mošavu byla skupina židovských veteránů britské armády. Šlo o 38 rodin. Obyvatelé se zaměřovali na zemědělství a rybářství. Ve 40. letech 20. století zdejší přístav sloužil k vyloďování židovských imigrantů. Kotvila tu dočasně i loď Altalena. Část nákladu zbraní z ní zde byla vyložena, pak ale plavidlo pokračovalo k Tel Avivu.\n\nPřed rokem 1949 měl mošav Michmoret rozlohu katastrálního území 700 dunamů (0,7 kilometru čtverečního).\n\nVětšina obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Michmoret Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 1315 lidí. Během roku 2014 populace stoupla o 5,4 %.\n\n\n"}
{"id": "561774", "url": "https://cs.wikipedia.org/wiki?curid=561774", "title": "Mevo'ot Jam", "text": "Mevo'ot Jam\n\nMevo'ot Jam ( מְבוֹאוֹת יָם, doslova ,„\"Přístupy k moři\"“, v oficiálním přepisu do angličtiny Mevo'ot Yam) je mládežnická vesnice a obec v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 4 metry v hustě osídlené a zemědělsky intenzivně využívané pobřežní nížině respektive Šaronské planině. Vesnice je součástí zastavěného území obce Michmoret. Jižně odtud ústí do moře tok Nachal Alexander.\n\nObec se nachází na břehu Středozemního moře, cca 37 kilometrů severoseverovýchodně od centra Tel Avivu, cca 46 kilometrů jihojihozápadně od centra Haify a 5 kilometrů jihozápadně od města Chadera. Mevo'ot Jam obývají Židé, přičemž osídlení v tomto regionu je etnicky převážně židovské.\n\nMevo'ot Jam je na dopravní síť napojen pomocí pobřežní dálnice číslo 2.\n\nMevo'ot Jam byl založen v roce 1954 Podle jiného zdroje došlo k založení již roku 1951. Pojmenován je podle biblického citátu z Knihy Ezechiel 27,3:„\"Ty, který trůníš nad přístupy k moři...\"“\n\nJde o vzdělávací komplex spojený s internátní školou. Nabízí výuku v oblasti rybářství a řízení lodí. Dále se zde vyučuje ekologie. Mnozí absolventi školy pak nastoupili do izraelského vojenského námořnictva i do komerční lodní dopravy.\n\nPodle údajů z roku 2014 tvořili naprostou většinu obyvatel v Mevo'ot Jam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 479 lidí. Během roku 2014 populace stoupla o 4,8 %.\n\n\n"}
{"id": "561781", "url": "https://cs.wikipedia.org/wiki?curid=561781", "title": "Petra Polnišová", "text": "Petra Polnišová\n\nPetra Polnišová (* 24. února 1976 Bratislava) je slovenská herečka.\n\nVystudovala loutkoherectví na VŠMU. Následně působila v Spojeném království a dva roky v milánském divadle \"Teatro laboratorio mangiafuoco\".\n\nPo návratu na Slovensko se stala jedním z klíčových členů divadla GUnaGU v Bratislavě, působí v Divadle L+S, spolupracovala s divadlem Nová scéna, Aréna.\n\nDo povědomí širší veřejnosti vstoupila účinkováním ve slovenské humoristické relaci \"S.O.S.\" na STV (spolu se svými kolegy z divadla), kde se podílela i na scénáři a dramaturgii. Jejími nejznámějšími kreacemi v relaci jsou \"Edita Papeky\" (parodie slovenské cvičitelky Edity Sipeky), kadeřnice \"Duňa\", porotce Slovensko hledá Superstar Bulo Vyšší (Julo Viršík), \"Mora Monsterová\", reportérka \"Lujza Mlsná\" a kultovní postava se sociálním cítěním veverka Eliška.\nVe filmu \"Muzika\" ztvárnila Miladu Bučičovou, za jejíž ztvárnění byla nominována na Národních filmových oceněních Slnko v sieti.\n\nV \"Ordinácia v ružovej záhrade\" ztvárňuje postavu bláznivé sestřičky Nory, které při autonehodě zahynuli oba rodiče a musí se postarat o malou sestru. Brzy se sblíží s doktorem Juríčkom, s kterým otěhotní, a tak se rozhodnou vzít se.\n\nPetra Polnišová účinkuje ve slovenské televizní zábavné improvizační show \"Partička\", kde spolu s hereckými kolegy Lukášem Latinákem, Mariánem Miezgou, Róbertem Jakabem, Jurajem Kemkou, Romanem Pomajbem a Danem Danglem improvizují na vybraná témata.\n\nPetra účinkuje v prvním improvizovaném sitcomu na jevišti. Kukátko stejně tak jako Partička je pod taktovkou Daniela Dangla a za herecké kolegy má Lukáše Latináka, Mariána Miezgu, Róberta Jakaba, Juraje Kemku. Kukátko vysílá televize JOJ a těší se jak velké oblibě tak i velké kritice.\n\n\n\n\n"}
{"id": "561782", "url": "https://cs.wikipedia.org/wiki?curid=561782", "title": "Zakružovačka", "text": "Zakružovačka\n\nZakružovačka je tvářecí stroj. Zakružovačky se dělí na zakružovačky profilů, zakružovačky plechu, případně na motorové a ruční zakružovačky. Zakružovačky profilů (obrázek) jsou určeny na zakružování (zkružování) různých profilových materiálů do tvaru kruhů, oblouků a spirál. Zakružovačky plechu jsou určeny pro zakružování ocelových, případně jiných plechů do tvaru válce (např. okapové roury), ale i kónusu. Zakružování je specifický způsob ohýbání plechu do rotačních tvarů.\n\n"}
{"id": "561783", "url": "https://cs.wikipedia.org/wiki?curid=561783", "title": "GUnaGU", "text": "GUnaGU\n\nGUnaGU je divadlo v Bratislavě, založené roku 1985.\n\nPo dobu své existence stihlo uvést asi 50 premiér. Založili ho Viliam Klimáček, Ivan Mizera a Zuzana Benešová. Zpočátku to byl amatérský soubor, který se brzy přeměnil na profesionální divadlo. K známým hercům tohoto divadla patří: Petra Polnišová, Daniel Dangl, Roman Pomajbo, Peter Sklár a Oľga Belešová. K jeho nejznámějším hrám patří \"Modelky\" a \"English is easy, Csaba is dead\".\n\nDivadlo nejprve působilo v Domě kultury Ružinov, dnes sídlí v budově na Františkánském náměstí 7 v Bratislavě.\n"}
{"id": "561785", "url": "https://cs.wikipedia.org/wiki?curid=561785", "title": "Daniel Dangl", "text": "Daniel Dangl\n\nDaniel Dangl (* 5. února 1975 Bratislava) je slovenský herec, režisér, scenárista, bavič a producent.\n\nPo skončení studií na středním odborném učilišti polygrafickém ho napoprvé přijali na VŠMU. Po skončení vysoké školy v roce 1997 působil dva roky v Košicích. Má svobodné povolání, živí se hodně dabingem, účinkuje v bratislavských divadlech GUnaGU a LUDUS.\n\nJe ženatý, má syna Olivera a s rodinou žije v Ivance pri Dunaji.\n\n"}
{"id": "561788", "url": "https://cs.wikipedia.org/wiki?curid=561788", "title": "Michnové z Vacínova", "text": "Michnové z Vacínova\n\nMichnové z Vacínova (též \"Michna von Vacínov\", \"Michna z Waczynowa\", \"von Waczinow\", \"von Waizenhof(f)en\", \"von Waitzenhof(f)en\" nebo \"von Waitzenau\") byl český vladycký rod, později povýšený do hraběcího stavu. \n\nMartin Michna byl pouhým měšťanem a úředníkem v Budyni nad Ohří do roku 1598, kdy obdržel přídomek z Vacínova a erb. Měl dva syny Jiřího Viléma a Pavla, který rod povznesl, ale také se nechvalně zapsal do historie. \n\nPavel byl vychován u jezuitů a poté se vydal na dráhu úředníka. Stal se sekretářem v České dvorské kanceláři. Stál na straně císaře proti vzpouře českých stavů a proto musel na čas Čechy opustit a do vlasti se vrátil až s císařským vojskem. Získal si přízeň Karla I. z Lichtenštejna a Albrechta z Valdštejna, podílel se na konfiskacích, působil v konsorciu, které znehodnotilo měnu. Podařilo se mu získat značné jmění. Císař jej v roce 1627 povýšil do panského stavu a roku 1627 do stavu říšského hraběte. Zemřel roku 1632 při Valdštejnově tažení na Norimberk. Začal stavět jeden z nejkrásnějších barokních paláců v Praze na Malé Straně, pro jeho nákladnost jej však vnukové museli prodat.\n\nPavlův syn Václav se stal zemským hejtmanem. I další členové rodu sloužili v císařských službách.\n\nRod se rozvětvil do tří linií, jedna z nich se poněmčila a přijala příjmení \"von Weitzenhofen\", další větev roku 1711 získala dědičný titul hrabat.\n\nPosledním příslušníkem rodu byl Bedřich Jan Michna z Vacínova (\"Friedrich Johann Michna Graf von Waitzenau\"), který vykonával post krajského hejtmana, jímž rod v Praze roku 1872 po meči vymřel.\n\n\nV původním erbu se nacházela polovina zajíce. Po povýšení do panského a později hraběcího stavu doznal erb změn. Nahoře byla černá orlice ve zlatém poli, dole zlatý lev v černém poli a červené a bílé pruhy. Uprostřed stálo zlaté písmeno F na modrém podkladě.\n\nSpojili se s Jeníšky z Újezda, Lažanskými, Kolovraty či Žerotíny.\n\n"}
{"id": "561793", "url": "https://cs.wikipedia.org/wiki?curid=561793", "title": "Gymnázium Plasy", "text": "Gymnázium Plasy\n\nGymnázium Plasy bylo založeno v roce 1954, ve městě Plasy v západních Čechách, asi 25 km od Plzně. Původní název byl „Jedenáctiletá střední škola“, poté byla škola přejmenována na „Dvanáctiletá střední škola“. Od roku 1961 se jmenovala „Střední všeobecně vzdělávací škola“ a v roce 1969 byla přejmenována na „Gymnázium Plasy“. Od 1.7.2011 byla škola spojena s další plaskou střední školou a nově nese název Gymnázium a SOŠ Plasy.\n"}
{"id": "561802", "url": "https://cs.wikipedia.org/wiki?curid=561802", "title": "Mladotové ze Solopisk", "text": "Mladotové ze Solopisk\n\nMladotové ze Solopisk jsou starý český vladycký rod, který v 18. století povýšil do panského stavu. Rod vymřel po meči, posledním byl Jan Nepomuk, svobodný pán Mladota ze Solopisk, nejvyšší dědičný dveřník Království Českého, čestný občan města Sedlčany, zemřel 26. dubna 2001 do dlouhé a těžké nemoci ve věku 83 let. Rodové jméno Mladota přešlo v závěti i s majetkem (včetně zámku Červený Hrádek) na Nikolause Lobkowicze.\n\nSvůj původ odvozují od Solopisk (spadají pod obec Třebotov) nad Černošicemi u Prahy. První zmínky o předcích rodu, kteří drželi Solopisky, pocházejí ze začátku 14. století. Prvním ověřeným předkem rodu se stal Vochek ze Solopisk, který roku 1421 který po osm měsíců bránil na straně císaře Zikmunda hrad Karlštejn. Podle K. J. Erbena je ovšem již v listině z 10. dubna 1305 prvním doloženým členem \"Mladota z Drasti\", český královský číšník, jemuž byly v léno uděleny Solopisky, a jímž začíná nepřetržitá rodová linie.\n\nDo počátku třicetileté války neměli příliš velký majetek ani nezastávali významné posty. Rozdělili se na několik větví a začali sloužit v císařských úřadech či armádě. Stávali se také duchovními. Drželi mimo jiné Ostředek, Skalku, Zahrádku, Chlum a hlavně Kosovu Horu a Červený Hrádek u Sedlčan.\n\nFerdinand Antonín Mladota studoval chemii, ale především alchymii. Ve svém domě na pražském Karlově náměstí, který koupil roku 1724, prováděl pokusy, které děsily široké okolí. Další příslušníci rodu dům přestavěli na Mladotův palác.\n\nJosef, Jan František a Jan Nepomucký byli císařovnou Marií Terezií v roce 1761 povýšeni do panského stavu. Po vymřelém rodu Karlů ze Svárova získali čestnou hodnost dveřníka – strážce královských dveří.\n\nJosef se stal písařem zemských desk, měl zálibu v mechanických hračkách a technickým experimentech. Možná záměrně přispěl k pověsti Mladotova paláce, který bude navždy spojen s doktorem Faustem.\n\nPosledním příslušníkem rodu byl Jan Mladota ze Solopisk (7. září 1917, Praha – 26. dubna 2001). Dne 22. dubna 1945 pojal za manželku Henriettu svobodnou paní Goldegg von und zu Lindenburg (13. 9. 1924, Innsbruck – 13. 8. 2011, Lausanne). Neměl potomků. Po roce 1948 byl vězněn a poté emigroval za svou manželkou do Rakouska a poté již společně do USA. Po nuceném pobytu v Rakousku, USA a Švýcarsku se vrátil do vlasti na svůj zámek Červený Hrádek. Urna s jeho popelem je uložena do rodinné hrobce v Kosově Hoře.\n\nVe znaku měli na červeném podkladu kosmý stříbrný pruh, na kterém se později ustálily černé kosočtverce, v heraldice nazývané routy.\n\nSpojili se s Příchovskými, Thuny, pány z Řehnic, z Hustířan či z Dohalic.\n\n"}
{"id": "561806", "url": "https://cs.wikipedia.org/wiki?curid=561806", "title": "Šuňava", "text": "Šuňava\n\nŠuňava (maďarsky \"Szépfalu\", \"Sunyava\", německy \"Schönau\") je obec na Slovensku. Nachází se v popradském okrese Prešovského kraje.\n"}
{"id": "561807", "url": "https://cs.wikipedia.org/wiki?curid=561807", "title": "Povodně ve střední Evropě v květnu 2010", "text": "Povodně ve střední Evropě v květnu 2010\n\nPovodně na severní Moravě 2010 začaly večer 16. května, kdy se začaly zvedat hladiny řek hlavně na severní Moravě a ve Slezsku. V tomto období postihly povodně i Polsko, Slovensko a Maďarsko.\n\nPrvní den byla obětí starší žena z Třince.\n\nDruhý den 17. května musela být evakuována nemocnice v Bohumíně, kde voda zatápěla sklepy a město čeká stoletou vodu. Plný provoz městské nemocnice byl obnoven 19. května a evakuováno zní bylo 160 lidí. Všechny přístupové cesty z české strany do Karviné byly zatopeny nebo uzavřeny. Po dlouhém a vydatném dešti, kdy se začaly srážkové úhrny blížit celoročnímu maximu nejsušších českých oblastí, se vylily z koryt řeky Olše, Odra, Bečva, Morava a další; mnohde se situace začala nápadně přibližovat stavu z počátku července 1997. V okolí Těšína došlo k zvýšení hladiny některých přehrad (např. Těrlicko).\n\nVe 161 obcích Zlínského kraje a 141 obcích Moravskoslezského kraje byl vyhlášen stav nebezpečí. Ten byl vyhlášen také v Olomouckém kraji. V Zubří voda zbořila několik domů. Byly také zaplaveny Troubky, ve kterých povodeň v roce 1997 zničila 150 domů a 9 lidí zemřelo. Na Vsetínsku, kde voda 18. května už pomalu začala ustupovat, se objevily první sesuvy půdy.\n\nPřehrady v povodí řek Odra (Šance, Morávka, Olešná, Žermanice, Těrlicko a Kružberk) a Morava (Bystřička, Bojkovice, Ludkovice, Opatovice a Výrovice) byly plné a voda tekla přes bezpečnostní přelivy.\n\nHladiny řek v Moravskoslezském kraji 19. května výrazně klesly, ale např. část Karviné a několik okolních obcí bylo stále pod vodou. V oblastech, kde už voda opadla, dochází k řadě sesuvů půdy. V obci Kunčičky u Bašky v okrese Frýdek-Místek nevydržel prostřední pilíř mostu přes řeku Ostravici a vyhnul se o 30 cm. Most byl uzavřen. Na mnoha místech se objevují sesuvy půdy. Jen v Moravskoslezském kraji bylo k 28. květnu zaznamenáno na 60 sesuvů.\n\nS postupným klesáním hladin řek na severovýchodní Moravě, se postupně začaly zvedat hladiny na jižní Moravě v povodí řeky Moravy. Zde však voda nenapáchala žádné výrazné škody.\n\nV souvislosti s celou událostí se některé politické strany rozhodly přerušit v postižených oblastech intenzivní a dlouho probíhající předvolební kampaň k parlamentním volbám v červnu 2010 a věnovat peníze na pomoc postiženým oblastem; škody v oblastech okolo řek totiž dosáhly již v prvních dnech několika desítek milionů korun.\n\n24. května vyhlásila místopředsedkyně Parlamentu ČR Miroslava Němcová stav legislativní nouze, který umožní\nparlamentu zrychlené jednání o vydání státních dluhopisů na úhradu povodňových škod, které navrhla vláda. Dluhopisy ve výši 3 miliard schválili poslanci 27. května.\n\nPovodeň na Slovensku zasáhla jeho severozápadní část (Žilinský kraj a Trenčínský kraj) a východní část (Košický kraj a Prešovský kraj) 16. května. Zde přívalovíé deště zatopili řadu vesnic a na nejvyšší (3.stupeň) stouply hladiny řek\nHornád, Olšava, Torysa, Roňava, Ida, Bodva a Výrava.\nUž 17. května začaly hladiny řek na východě postupně klesat. Ale silný vítr, který lámal stromy a vytrvalí déšť\nzvednul hladiny řek na severovýchodě země. V obci Bukovce u Humenného strhla voda most a na řece Hornádu se pod Košicemi protrhla\nhráz. Další hráz protrhla řeka Ondava u Trebišova a rozlila se do okolí. Ještě 25. května, kdy už na většině postižených oblastí voda opadla a hladiny řek klesly, je řada míst, kde nadále platí pro vysoké hladiny řek stav ohrožení.\n\n18. května mělo Slovensko jednu oběť povodní, ale policie má pochybnosti, zda je starší muž oběť povodní.\n\nPovodeň v Polsku zasáhla jeho jižní oblasti (Malopolské vojvodství, Podkarpatské vojvodství, Slezské vojvodství, Opolské vojvodství). V Krakově hladina řeky Visly překročila výšku 9 metrů, což je více než při povodni v r. 1997. Podle polského ministra vnitra Jerzyho Millera je povodeň srovnatelná s rokem 1997. Na pomoc ohroženým oblastem vláda poslala 8 000 vojáků.\n\n27. května mělo Polsko již devatenáct obětí záplav. \n\nTehdejší polský premiér Donald Tusk uvedl, že záplavy překročily škody za 10 miliard złotych (2,43 miliard €). Polsko požádalo o pomoc Evropskou unii. Mezi členy EU, kteří individuálně poslali záchranné týmy a vybavení byla Francie, Litva, Lotyšsko, Estonsko, Německo a Česká republika (Německo a ČR povodně rovněž zasáhly). 25. května 2010 poslalo Rusko (nečlen EU) do Polska transportní letadlo Iljušin Il-76 naložené 18 vysokotlakými pumpami, 34 čluny a 5 mobilními elektrárnami na základě bilaterální dohody o vzájemné pomoci z roku 1993.\n\nHlavní poradce premiéra Tuska Michał Boni uvedl, že muselo být evakuováno 23 000 lidí, celkem se záplavy dotkly až 100 000 lidí.\n\nI když zde nebyly přívalové deště jako v ostatních státech, je oblast Braniborska postižena povodní v povodí řeky Odry, která přitéká z Polska. Povodňová vlna sem dorazila 27. května. U obce Ratzdorf, kde se Odra poprvé dotýká německého území, dosáhla hladina řeky výšky 6,3 m.\n\nPovodeň v Maďarsku zasáhla jeho severní a východní oblasti. Nejvíce postižené jsou oblasti podél řek Hornád a Slaná. Rozvodnila se také řeka Bodva. Bylo evakuováno asi 2 300 lidí. Mimo jiných byly zatopeny města Edelény, Diósgyőr, Miškolc a Sátoraljaújhely.\n\n17. května mělo Maďarsko dvě oběti záplav.\n\nSilné deště způsobily záplavy na západní Ukrajině, kde je nejhorší situace v zakarpatské oblasti. Vážná je také situace v oblasti Lvova a Ivano-Frankivska. Bylo již zaplaveno několik stovek domácností.\n\nV Srbsku se rozvodnila řeka Pčinja a zatopila\nněkolik desítek domů a poškodila silnice. V jihosrbské obci Trgovište se při povodni utopili dva lidé.\n\nSilné deště postihly také Rakousko a Bulharsko.\n\n\n"}
{"id": "561808", "url": "https://cs.wikipedia.org/wiki?curid=561808", "title": "The Pogues", "text": "The Pogues\n\nThe Pogues je britská hudební skupina hrající směs tradiční irské hudby a punku.\n\nSkupina byla založena v roce 1982. Od počátku až do roku 1991 byl frontmanem The Pogues zpěvák, kytarista a skladatel Shane MacGowan, který skupinu opustil kvůli problémům s alkoholem. Tato změna pro skupinu znamenala úpadek, také z důvodu, že v té době měli problémy s alkoholem i ostatní členové skupiny. Na místo Shanea MacGowana nastoupil krátce Joe Strummer (dříve v punkové kapele The Clash), poté stávající člen Spider Stacy. Skupina se rozpadla v roce 1996; získává znovu na popularitě až v roce 2001 s návratem MacGowana.\n\nZajímavé je, že spojení irské hudby a tvrdých kytarových punk-rockových akordů, vzniklo v Londýně a The Pogues si touto svou hudbou získali mnoho fanoušků a rychle se stali slavnou skupinou hudební scény. The Pogues položila základ punk folkové irské hudby, ze které čerpají další, např. Flogging Molly nebo Dropkick Murphys.\n\n\n"}
{"id": "561813", "url": "https://cs.wikipedia.org/wiki?curid=561813", "title": "Královská kaple (Brno)", "text": "Královská kaple (Brno)\n\nKrálovská kaple (kaple Panny Marie a svatého Václava, později svatého Cyrila a Metoděje) byla gotická stavba z konce 13. století, která do roku 1908 stála na Dominikánském náměstí v Brně. Nacházela se přibližně v místech současného funcionalistického polyfunkčního domu v severovýchodním rohu náměstí. Zbořena byla i přes velké protesty společně s celou severní stranou náměstí při probíhající asanaci historického středu města. Její nejvýznamnější kamenné součásti a fresky byly ale uschovány, protože městská rada rozhodla kapli na vhodném místě znovu obnovit. Plán z roku 2010 počítal s jejím sestavením na střeše chystaného parkovacího domu v Panenské ulici, jeho projekt byl ale změněn a stavba byla realizována bez kaple.\n\nKaple Panny Marie na tehdejším Rybném trhu byla založena králem Václavem II. listinou ze dne 25. března 1297 při tzv. markraběcím domě. Kaple rovněž sousedila se zřejmě starší kaplí svatého Václava, která patřila přilehlému Alramovu dvorci. Dne 3. listopadu 1322 věnoval Jan Lucemburský kapli Panny Marie spolu s přilehlým domem královně vdově Elišce Rejčce, která ji roku 1323 darovala nově založenému klášteru cisterciaček na Starém Brně. Někdy po tomto roce byly obě sousední kaple propojeny, čímž vznikla stavba označovaná jako Královská kaple. V průběhu 15. nebo 16. století bylo změněno zasvěcení kaple Panny Marie na svatého Cyrila a Metoděje.\n\nCelý areál severní strany Rybného trhu byl v majetku starobrněnských cisterciaček až do roku 1782, kdy byl Josefem II. jejich klášter zrušen. Budovy i s kaplí (která byla definitivně zrušena v listopadu 1783) byly nejprve předány do církevního fondu, roku 1784 se stala jejich vlastníkem armáda, která zde zřídila vojenské skladiště a kasárna. Areál byl v roce 1904 (smlouvou z roku 1902) předán do majetku města Brna, nadále zde bylo uskladněno armádní dřevo, které později nahradily archiválie. Nedlouho poté se představitelé města rozhodli kapli i celou severní stranu náměstí v rámci probíhající asanace historického jádra města strhnout. K tomuto kroku došlo v roce 1908, proti zboření ale silně protestovala kulturní elita, Ústřední památková komise ve Vídni, někteří kunsthistorici, o kapli se zajímal i následník trůnu František Ferdinand d'Este. Díky tomu byla kaple alespoň kompletně zaměřena a nafotografována a městská rada se rozhodla zachovat vzácný raně gotický interiér pro jeho opětovné sestavení v rámci jiné budovy. Byly tak zachovány vnitřní kamenické prvky (klenba, ostění, kružby oken, sloup aj.), sneseny a uloženy byly také fresky ze zdí. Cenný byl právě interiér kaple, unikátní bylo zaklenutí vysokého prostoru s gotickou klenbou na jediný středový sloup.\n\nDíky protestům proti zboření kaple byla stavba jako jedna z mála v Brně asanovaných staveb podrobně zdokumentována a zaměřena. Zachované kamenné prvky z interiéru převzalo Městské muzeum v Brně, část z nich je vystavena v křížové chodbě v Nové radnici, většina je však uložena na různých místech po Brně jako jsou depozitář muzea v Žabovřeskách či protiletadlový kryt Denis pod Petrovem. Některé fragmenty se také nacházejí v Mincmistrovském sklepě na Dominikánském náměstí, který byl ještě v roce 2010 zpřístupněn veřejnosti. Zde se také nalézá model Královské kaple.\n\nJiž 28. května 1908, tj. v době, kdy přijímala rozhodnutí o jejím zbourání, slíbila městská rada kapli obnovit. Profesor Josef Dell, jenž se o záchranu stavby snažil, vypracoval návrh na její znovupostavení na stejném místě, k této realizaci však nedošlo. V průběhu celého 20. století se postupně objevovaly další návrhy na obnovu, přičemž měnila se jak místa, kde měla být kaple znovu sestavena, její podoba, tak i její plánovaný účel (muzejní, církevní či galerijní využití).\nPodle nejnovějších plánů měla být Královská kaple (respektive její interiér) obnovena při stavbě multifunkčního domu v Panenské ulici mezi Novou radnicí a hotelem International, tedy přibližně 70 metrů vzdušnou čarou západně od místa, kde do roku 1908 stála. V podzemí domu se mělo nacházet kryté parkoviště, nadzemní patra měla sloužit veřejnosti k různým účelům. Na střechu domu navrhl Petr Hrůša, architekt celé budovy, po dohodě s městem nástavbu, jejíž interiér měla tvořit právě Královská kaple. Prostor měl být přístupný ze sousední Nové radnice a měl sloužit ke společenským a výstavním účelům. Chybějící kamenné prvky měly být nahrazeny kopiemi, případně měly být naznačeny jiným způsobem. V červenci 2009 uvedl primátor města Brna Roman Onderka, že stavba parkovacího domu s kaplí za 170 milionů má být hotova do konce roku 2010. Kvůli odvolání sousedního hotelu International vůči územnímu rozhodnutí, které bylo stavebním úřadem městské části Brno-střed vydáno v srpnu 2010, byla stavba budovy původně odložena minimálně do jara roku 2011. Investor parkovacího domu, společnost Brno Parking, v roce 2011 přepracovala projekt celé stavby, který již s kaplí nepočítal. Její realizace by celou stavbu prodražila o 50 milionů korun a zabrala by více jak pětinu garáží v nadzemních patrech. Kvůli nedostatku finančních prostředků město o obnově kaple v jiných místech prozatím neuvažuje.\n"}
{"id": "561814", "url": "https://cs.wikipedia.org/wiki?curid=561814", "title": "Oblastní rada Lev ha-Šaron", "text": "Oblastní rada Lev ha-Šaron\n\nOblastní rada Lev ha-Šaron ( מועצה אזורית לב השרון, \"Mo'aca ezorit\" (také \"azorit) Lev ha-Šaron\", doslova „\"Oblastní rada Srdce Šaronu\"“) je oblastní rada v Centrálním distriktu v Izraeli.\n\nNachází se v hustě osídlené a zemědělsky intenzivně využívané pobřežní planině jižně a jihovýchodně od města Netanja, a dále k východu, směrem k Zelené linii. V této oblasti leží i některá městská sídla jako Even Jehuda nebo Kadima-Coran, která ale pod jurisdikci Oblastní rady Lev ha-Šaron nespadají.\n\nNovověké židovské osídlení v této oblasti začalo vznikat již za mandátní Palestiny. Již během 30. a 40. let 20. století se zde vytvořila kompaktní oblast židovského zemědělského osídlení orientovaného na pěstování citrusů (pomeranč je i ve znaku oblastní rady). Sídelní síť se pak dotvořila po vzniku státu Izrael, tedy po roce 1948. Během války za nezávislost v roce 1948 opustila zároveň pobřežní nížinu zbylá arabská populace.\n\nOblastní rada Lev ha-Šaron vznikla roku 1984 sloučením dvou dosavadních oblastních rad a to Oblastní rady Hadar ha-Šaron a Oblastní rady ha-Šaron ha-Cafoni.\n\nSídlo úřadů oblastní rady leží v komplexu mezi vesnicí Bnej Dror a dálnicí číslo 4. Starostou rady je עמיר ריטוב - Amir Ritov. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Lev ha-Šaron sdružuje celkem 19 sídel. Z toho je šestnáct mošavů, dvě společné osady a jedno další sídlo.\n\nK 31. prosinci 2014 žilo v Oblastní radě Lev ha-Šaron 22 700 obyvatel. Z celkové populace bylo 22 500 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 22 700.\n\n"}
{"id": "561818", "url": "https://cs.wikipedia.org/wiki?curid=561818", "title": "Páni z Náchoda", "text": "Páni z Náchoda\n\nPáni z Náchoda (německy \"Herren von Náchod\", respektive \"Březnicky von Náchod\") jsou starý panský, později hraběcí rod, který svoje jméno odvozoval nejen od Náchoda v Čechách, ale i od tvrze Březník u Náměště nad Oslavou. Poté, co česká větev vymřela v 15. století, začali se nazývat Březničtí z Náchoda.\n\nV 6. století n. l. přicházejí do oblasti Čech z východu první slovanské kmeny. Střed země obsadili Čechové, dalšími většími kmeny byli Lučané, Zličané, Pšované, Charváti a další, kteří osídlovali ostatní místa v naší zemi. V průběhu 10. století došlo ke sjednocení slovanských kmenů na území Čech pod nadvládu Čechů a jejich rodu Přemyslovců. Členové přemyslovské knížecí rodiny si značnou část sjednoceného knížectví postupně rozdělili. Nelze vyloučit, že mezi rodově spřízněné rody s Přemyslovci patřili i Načeraticové.\n\nNejstarším známým příslušníkem rodu byl Pakoslav, kterému je přisuzováno založení Staré Paky. Jeho syn Načerat, podle kterého převzal rod jméno, založil pravděpodobně v roce 1241 hrad Brada a držel jej do roku 1263. Po něm jej držel jeho syn Léva (Lev) a to až do roku 1304, kdy mu byl hrad odňat králem Václavem II. nucenou výměnou za ves Štítary. Okolo roku 1300 založili pravděpodobně ještě před Markvartici hrad Kumburk nedaleko Staré Paky.\n\nDalší ze synů Načerata, Hron, založil roku 1250 hrad v Náchodě a významně se zasloužil o kolonizaci Náchodska. Hron měl syny Ješka, Hrona a Matěje. V Náchodě se však rod neudržel. Hronovu synu Ješkovi a jeho synu Ješkovi byl Náchod zkonfiskován roku 1316 králem Janem Lucemburským za vzpouru proti králi. Načeraticové dostali jako náhradu v léno Kostelec nad Černými lesy. Až do roku 1360 se pak nazývali pány z Kostelce a z Náchoda.\n\nJešek měl syny Hrona, Jana, Mikuláše, Mareše a Oldřicha. Kostelecké panství držela česká větev rodu pánů z Náchoda až do roku 1415, kdy jej Jan prodal pánům ze Smržova.\nNení známo, kdy získali pánové z Náchoda i panství Březník na Moravě. Synové Hrona z Náchoda Ješek, Hron a Matěj se už psali Březničtí z Náchoda. Kostel v Březníku, poničený roku 1304 Kumány, nechal Ješek v roce 1338 přestavět. Byl to také Ješek, který nechal asi po roce 1360 postavit na kopci nad soutokem Oslavy a Chvojnice Kuroslepy hrad Kraví Hora. V roce 1360 Část březnického panství pánové z Náchoda v roce 1360 prodali Jaroslavu z Kninic. Hron z Kraví Hory prodal roku 1377 bratrovi Ješkovi 2 díly hradu, dva poplužní dvory kolem hradu, 4 1/2 lánu v Kuroslepech a 4 lány v Březníku s lesy a řekami kolem hradu. Jan Ješek II. z Březníka, Náchoda a Kraví Hory nedržel hrad dlouho, ale roku 1387 jej prodal spolu s polem, lesem, 6 1/2 lánem polí, loukou a mlýnem v Kuroslepech bratrům Jindřichovi a Přibkovi z Dřevohostic, kteří se psali ze Šelemberka. Ješek II. se usadil v Čechách v Kostelci nad Černými lesy jako jeho bratři.\n\nV Březníku zůstal z pánů z Náchoda Matěj a jeho žena Anna z Kninic, kteří dále používali přídomku z Kraví Hory, byť ten již patřil Šelemberkům. Matěj koupil Petrovice, které zapsal roku 1352 manželce Anně a zemřel před rokem 1355.\n\nMoravská linie připojila k svému majetku Březník, Mohelno, Dunajovice, Želetice, Hostín, Jimramov a další statky. Patřili mezi přední moravskou šlechtu.\n\nPravděpodobně syny Matěje byli Leva, Jan a Jindřich. Leva seděl roku 1409 v Mohelně, roku 1412 získal opet část Březníka, kde nechal dceru Elišku a Dorotu. Dorota pak díl Březníka koupila, ale zase okolo roku 1460 prodala. Jindřich (1406) držel část Březníka, kterou věnoval své manželce Anně ze Slezan. Zemřel před rokem 1437 a Anna se provdala za Oldřicha z Hostákova.\n\nDle kronikáře Paprockého z Hlohol byl jejich syn Matěj, v 15. století ještě jako chlapec unesen do ciziny, dostal se až na Sicílii, odkud se mu podařilo uprchnout do vlasti až po mnoha letech kolem roku 1437. V roce 1446 koupil Kuroslepy a nabyl pustého hradu Lamberka. Zemřel po roce 1492 a zanechal Oldřicha, Jindřicha a Brikcího, který zemřel brzy po otci. Jindřich držel tvrz v Březníku a část vesnice. Oldřich z Náchoda držel pustý Lamberk a něco majetku na Březníku, který věnoval roku 1498 manželce Anně z Tavíkovic. Oldřich zemřel roku 1532. Vdova Anna z Tavíkovic Březník a Kuroslepy začala od roku 1536 spravovat se synem Jindřichem. Jindřich však roku 1549 prodal nejen věnné zboží po matce, ale i po otci zděděný hrad Lamberk Václavu Hodickému z Hodic.\n\nJiří Březnický z Náchoda zdědil po otci i strýci veškeré rodinné statky. Přiklonil se k jednotě bratrské a sloužil v armádě moravských stavů jako plukovník. Střídavě svou podporu dával i císaři Ferdinandovi, tuto politiku úspěšně prováděl až do porážky povstání na Bílé hoře. Poté byl vězněn, přesto jej císař povýšil do stavu říšských hrabat. Vykonával funkce císařského rady a nejvyššího sudího Markrabství moravského.\n\nJiřího synem Ferdinandem Leopoldem hrabětem z Náchoda a Lichtemburka rod po roce 1672 vymřel.\n\nV původním erbu měli na zlatém štítě černého lva. Březničtí po polepšení dostali černé ostrve a v srdečním štítku se objevil vedle koruny i modrý kapr.\n\nSpojili se s Kounici, pány z Boskovic, z Ludanic, Lichtenburky či Slavaty.\n\n"}
{"id": "561830", "url": "https://cs.wikipedia.org/wiki?curid=561830", "title": "Listerióza ptáků", "text": "Listerióza ptáků\n\nListerióza představuje poměrně vzácné bakteriální onemocnění ptáků (drůbež, kanáři a papoušci), které se projevuje septikémií nebo jako lokalizovaný zánět mozku (encefalitida). Závažnost této infekce u ptáků spočívá zejména v možnosti jejího přenosu na člověka (profesní nebo alimentární infekce, zoonóza).\n\nPůvodcem onemocnění je intracelulární bakterie \"Listeria monocytogenes\". Jsou to nesporulující, pohyblivé, grampozitivní tyčky velikosti 0,5-2,0 µm; v otiskových preparátech se často nacházejí palisádovitě uspořádané. Roste aerobně na suplementovaném tryptózovém agaru, při teplotě 37 °C; je kataláza pozitivní. Na základě somatických a flagelárních antigenů se rozlišuje několik sérotypů. Výskyt v přírodě je všeobecný; listerie mají schopnost ve vnějším prostředí dlouhodobě přežívat.\n\nListerie se vyskytují se jako saprofyté a epifyté sliznic trávicího traktu živočichů, v půdě, vodě a na rostlinách; patogenní kmeny mohou vyvolávají onemocnění. Mladí ptáci jsou vnímavější v porovnání s dospělými. K přenosu infekce dochází horizontálně (kontaminovanými nosními sekrety, trusem a půdou) alimentární nebo aerogenní cestou, případně kontaminací ran. Hrabavá drůbež je relativně rezistentní k přirozené infekci. Bacilonosiči mohou být možným zdrojem infekce pro jiné ptáky i savce. Chladné a vlhké prostředí představuje predispoziční faktor pro vznik onemocnění (zvýšení vlhkosti podestýlky).\n\nInkubační doba u krůt je 16 hodin až 52 dní; u většiny ptáků ale není přesně známa.\n\nPrůběh nemoci je většinou subklinický, ale někdy může nemoc probíhat septikemicky nebo i chronicky. Pozorují se netečnost, průjem a celkové poruchy zdravotního stavu. Při chronickém průběhu (encefalitická forma) spíše převládají příznaky postižení CNS (otupělost, ataxie, zkroucení nebo zvrácení krku a hlavy, částečné až úplné ochrnutí).\n\nDiagnóza listeriózy se stanovuje na základě anamnézy, klinického, patologického a mikroskopického vyšetření, včetně otiskových preparátů změněných tkání. Rozhodující je ale izolace a identifikace příčinného agens. \nDiferenciální diagnostika. Za podobných příznaků může probíhat kolibacilóza, pasteurelóza, červenka a Newcastleská nemoc.\n\nPři akutní a subklinické formě se doporučují vysoké hladiny tetracyklinů, při chronické formě jsou neúčinné; velmi často se zjišťuje rezistence k antibiotikům. Prevence závisí na identifikaci a eliminaci zdrojů infekce, sanitaci a dezinfekci prostředí a medikaci krmiva antibiotiky. \n\n"}
{"id": "561839", "url": "https://cs.wikipedia.org/wiki?curid=561839", "title": "OPAC 2.0", "text": "OPAC 2.0\n\nOPAC 2.0 (\"\") je on-line veřejně přístupný knihovní katalog založený na principech webu 2.0. Katalog se snaží přiblížit uživatelům zvyklým používat webové vyhledávače, především Google. Principy webu 2.0 využívané v katalogu jsou například jeden řádek pro veškeré vyhledávání s možností přepnutí na pokročilé vyhledávání. Zobrazení tzv. \"tag clouds\", blízkých slov vyhledávaných výrazů nebo nejčastěji vyhledávaných výrazů. Uživatelé mohou k záznamům v katalogu přidávat recenze a hodnocení například pomocí hvězdiček nebo bodů. Podstatnou novinkou je možnost tagování záznamů a tím pádem vytvoření nového pořádacího systému (na rozdíl od Mezinárodního desetinného třídění).\n\nV České republice je nyní zprovozněn OPAC 2.0:\n\nChystá se zavedení zahraničního produktu firmy ExLibris, PRIMO.\n\n\nKatalogy 1. generace\n\nKatalogy 2. generace\n\nKatalogy 3. generace\n\n\nPortaro - webový katalog od české firmy KP-SYS. Jednoduché ovládání, určen pro širokou čtenářskou či uživatelskou veřejnost. Portaro používá např. Krajská knihovna Františka Bartoše ve Zlíně.\n\nCarmen - modul knihovního systému Clavius od firmy LANius. Alternativa pro knihovny, které mají systém Clavius SQL. \"\"Využívá moderní SW vývojové a indexační nástroje: SOLR, Lucene, JAVA. Provoz na serverech s LINUX nebo Windows bez speciálních požadavků na výkon. Podporován je plně pouze v moderních prohlížečích (MS IE 8, FireFox 3.x, Chrome…).\"\" \n\nAleph - modul knihovního systému Aleph 500 od firmy ExLibris, který patří mezi přední světové knihovní systémy. Systém Aleph 500 využívá řada knihoven a akademických obcí v ČR: MU, VUT, MZK, Národní knihovna ČR v Praze, Vědecká knihovna v Olomouci, Akademická knihovna Jihočeské univerzity v Českých Budějovicích.\n\nVuFind - open source rozhraní katalogu nové generace s rozšířenými možnostmi vyhledávání. Open source licence umožňuje upravovat nebo přidávat moduly, to umožňuje katalog přizpůspbit co nejlépe potřebám uživatelů. Nabízí jednoduché vyhledávání přes jedno vyhledávací pole, našeptávače nebo filtrování výsledků (fasety). VuFind využívá především MZK a Národní technická knihovna.\n\n\n"}
{"id": "561848", "url": "https://cs.wikipedia.org/wiki?curid=561848", "title": "Tomáš Starosta", "text": "Tomáš Starosta\n\nTomáš Starosta (* 20. května 1981 v Trenčíně) je slovenský hokejový obránce.\n\nSvou hokejovou kariéru začal rodném městě, v týmu Dukla Trenčín, kde debutoval v domácí nejvyšší lize v ročníků 1999/2000. Ve stejné sezóně poprvé nastoupil za jinačí tým HC Dukla Senica, ve kterém odehrál čtyři zápasy. Poté nadále působil v Dukle Trenčín, se kterým se stal v ročníku 2003/04 mistr slovenské extraligy. Ke konci sezóny 2004/05 se stěhoval do ruského klubu CHK Neftěchimik Nižněkamsk, který hrál v ruské superlize. V klubu setrval i do zániku ruské superligy a v nově založené lize (Kontinentální hokejová liga) v roce 2008. V KHL za Neftěchimik Nižněkamsk odehrál dvě sezóny. 18. srpna 2010 podepsal jednoletou smlouvu s klubem Salavat Julajev Ufa. S Ufou nakonec vybojoval Gagarinův pohár a stal se již druhým slovenským hokejistou, který získal Gagarinův pohár. Po sezóně zamířil do nového klubu v HC Jugra Chanty-Mansijsk.\n\n\n\n"}
{"id": "561850", "url": "https://cs.wikipedia.org/wiki?curid=561850", "title": "Kláda", "text": "Kláda\n\nKláda (pilaři říkají \"kulatina\") – je kmen poraženého stromu, který je zbaven všech větví a horní části koruny. Kmen může být zbaven kůry, případně nařezán na určitou délku. Je-li kmen ponechán po odřezání koruny v celé délce, říká se mu surák, délkově si ho rozřežou až na pile. Za starých časů, pokud nebylo možné klády hned odvézt na pilu, se musela kůra jehličnatých stromů oloupat, kvůli ochraně proti dřevokaznému hmyzu. Nejkvalitnější klády z jasanového, dubového, bukového a jilmového dřeva se zkracují u svého prvního suku. Do čela kmene se navíc zatlouká pásovinka ve tvaru písmene S proti prasklinám. Tyto klády jsou nejhodnotnějším materiálem pro výrobu dýhy.\n\nVýraz kláda se používá i v širším významu, kdy může znamenat:\n\nV lidové mluvě má pak toto slovo i další přenesené významy.\n\n"}
{"id": "561856", "url": "https://cs.wikipedia.org/wiki?curid=561856", "title": "Pavel Bažov", "text": "Pavel Bažov\n\nPavel Petrovič Bažov (, 27. ledna 1879, Sysert, Ruské impérium – 3. prosince 1950, Sverdlovsk, Sovětský svaz) byl ruský spisovatel.\n\nJe znám díky pohádce \"Malachitová skříňka\", publikované v roce 1939. Stal se také autorem několika knih o revoluci a občanské válce. Jeho vnukem byl bývalý ruský ministerský předseda Jegor Gajdar.\n\nPavel Bažov se narodil v rodině vedoucího svařovny v ocelárně. Zpočátku se živil různě. V letech 1889 – 1893 studoval v náboženské škole v Jekatěrinburgu. Poté se chtěl dostat i na Tomskou univerzitu, nakonec však byl odmítnut.\n\nDočasně pracoval jako učitel ruštiny, nejprve v Jekatěrinburgu, pak v Kamyšlově. Zde studoval uralský folklór.\n\nKdyž začala první světová válka, připojil se Bažov k bolševikům. V roce 1918 vstoupil do Rudé armády. \n\nV letech 1923–1929 žil v Jekatěrinburgu a pracoval v redakci novin \"Rolník\", kam přispíval esejemi o pracovních podmínkách dělníků. V té době publikoval první knihu \"Ural byl\" (Уральские были), která pojednávala o životu na Urale v letech 1880–1890. \n\nByl rovněž poslancem Nejvyššího sovětu.\n\nPo druhé světové válce začal Bažov pomalu ztrácet zrak, což mu však nezabránilo v publikační činnosti.\n\nZ jeho díla jsou nejznámější pohádky (skazy) \"Malachitovaja škatulka\" (Малахитовая шкатулка, v češtině pod názvem \"Malachitová skříňka\" nebo \"Kamenný kvítek\", podle jedné z pohádek). Pod tímto názvem vyšlo v letech 1939–1973 několik sbírek těchto pohádek. Do češtiny je přeložila Olga Mašková.\n\nNa námět pohádky \"Kamenný kvítek\" napsal Sergej Prokofjev v letech 1948–53 stejnojmenný balet, Op. 118. Byla rovněž zfilmována.\n\n\n"}
{"id": "561873", "url": "https://cs.wikipedia.org/wiki?curid=561873", "title": "Ledro", "text": "Ledro\n\nLedro je obec v Itálii v provincii Trentino zaujímající plochu stejnojmenného údolí (Valle di Ledro) a kolmého bočního údolí Val di Concei, na březích stejnojmenného jezera (Lago di Ledro) zhruba 470 km severně od Říma a 36 km jihozápadně od Tridentu.\n\nObec ve své nynější podobě vznikla 1. ledna 2010 sloučením dosavadních obcí Bezzecca, Concei, Molina di Ledro, Pieve di Ledro, Tiarno di Sopra a Tiarno di Sotto na základě výsledků referenda z 30. listopadu 2008.\n\nObec je tak nyní tvořena následujícími sídelními jednotkami: Tiarno di Sopra, Tiarno di Sotto, Pieve di Ledro, Bezzecca, Enguiso (do 31. prosince 2009 součást obce Concei), Lenzumo (Concei), Locca (Concei), Molina di Ledro, Biacesa (Molina di Ledro), Pré di Ledro (Molina di Ledro), Mezzolago (Pieve di Ledro) a Legos (Molina di Ledro).\n\nPozůstatky kolových staveb na břehu Ledrenského jezera v Molině di Ledro jsou od roku 2011 jako součást souboru 111 archeologických památek tohoto druhu na seznamu Světového dědictví UNESCO.\n\nObec Ledro a další obce ve Valle di Ledro udržují partnerské vztahy s městem Müllheim v německém Bádensku a českými obcemi a městy Buštěhrad, Doksy, Chyňava, Milín, Nový Knín, Příbram, Ptice a Všeň.\n\n"}
{"id": "561879", "url": "https://cs.wikipedia.org/wiki?curid=561879", "title": "Roman Pomajbo", "text": "Roman Pomajbo\n\nRoman Pomajbo (* 26. duben 1969 Ilava ČSSR) je slovenský herec a humorista.\n\nNarodil se v Ilavě, vyrůstal v Bratislavě. Herectví vystudoval na Státní konzervatoři v Brně a na VŠMU v Bratislavě. Po absolvování studia působil ve Vojenském uměleckém souboru, v Divadle Andreja Bagara v Nitře (1991–92) a v Trnavském divadle. V současnosti působí v bratislavském divadle GUnaGU a pražském Divadle na prádle. Na Slovensku je populární díky relacím S.O.S a Niečo za niečo. V českém filmu Kvaska německé režisérky Mirjam Landové ztvárnil cholerického režiséra. Se stejnou režisérkou spolupracoval také na snímku Tacho z prostředí rallye, natočeném v roce 2010.\n\nS manželkou Petrou má tři dcery, Vivien, Noemi a Timeu.\n\n"}
{"id": "561892", "url": "https://cs.wikipedia.org/wiki?curid=561892", "title": "Wolffův vývod", "text": "Wolffův vývod\n\nWolffův vývod či také Wolffův kanál (lat. \"ductus Wolffi\") je párový trubicovitý orgán, který hraje významnou roli v embryonálním vývoji vylučovací a pohlavní soustavy obratlovců. Je pojmenován po C. F. Wolffovi, který v roce 1759 ve své dizertaci popsal ledviny typu mezonefros a přilehlé vývody.\n\nDá se předpokládat, že původně byla vylučovací soustava tvořena sérií nefronů ústících na povrch těla, ale s rozvojem postranní svaloviny bylo tento způsob vylučování nutno změnit. Proto vznikl párový Wolffův kanál, do něhož ústily všechny tubuly nefronů a následně jím moč odtékala do kloaky (tento typ se označuje holonefros a mají ho některá vývojová stadia kruhoústých a červorů). U ostatních anamniotních obratlovců se Wollfův kanál zachovává, u dvojdyšných ryb a primitivních paprskoploutvých dokonce slouží pro odvod jak moči, tak i pohlavních buněk. U amniot (plazi, ptáci, savci) vzniká vychlípením z Wolffova vývodu nová trubice, močovod (ureter), která přebírá funkci Wollfova vývodu. Ani ten však např. u člověka nezaniká – u mužů se mění na chámovod, trubici, která spojuje nadvarle a močovou trubici, u žen zřejmě z Wolffova kanálku nezbude nic než Gartnerův váček.\n"}
{"id": "561896", "url": "https://cs.wikipedia.org/wiki?curid=561896", "title": "Anatolij Markovič Gurevič", "text": "Anatolij Markovič Gurevič\n\nAnatolij Markovič Gurevič (Анатолий Маркович Гуревич, 7. listopadu 1913, Charkov – 2. ledna 2009, Petrohrad) byl sovětský špion. Pocházel ze židovské rodiny, pracoval jako tlumočník. Za španělské občanské války bojoval v interbrigádách. Za druhé světové války byl jedním z nejvýznamnějších členů tzv. rudé kapely (\"Die Rote Kapelle\"), skupiny sovětských špionů operujících v Německu. V roce 1942 byl zatčen gestapem, následně pravděpodobně fungoval jako dvojitý agent, i když to až do smrti popíral. Po návratu do Sovětského svazu byl proto obviněn z vlastizrady a asi 25 let strávil v gulagu. Rehabilitován byl až v roce 1991, poté žil ve Španělsku. Jeho osobnost byla jedním ze vzorů pro postavu Stierlitze ze sovětského seriálu Sedmnáct zastavení jara. \n\n"}
{"id": "561899", "url": "https://cs.wikipedia.org/wiki?curid=561899", "title": "Andrej Bubnov", "text": "Andrej Bubnov\n\nAndrej Sergejevič Bubnov (, , Ivanovo, Ruské impérium – 1. srpna 1938, Moskva, SSSR) byl bolševický vůdce a člen Levé opozice.\n\nAndrej Bubnov se narodil v Ivanovu do rodiny obchodníka. Studoval na moskevském agrárním institutu a v roce 1903 se připojil k Ruské sociálně demokratické dělnické straně. Když se téhož roku strana rozdělila na bolševiky a menševiky, dal Bubnov přednost prvně jmenované frakci.\n\nV roce 1909 se Bubnov stal bolševickým agentem v Moskvě, ale následující rok byl uvězněn. Po propuštění začal organizovat bolševickou konferenci v Nižném Novgorodu a přispívat do stranického deníku \"Pravda\".\n\nRoku 1916 byl Bubnov zatčen a poslán na Sibiř. Do Moskvy se vrátil po únorové revoluci. Připojil se k moskevskému sovětu a spolu se Zinověvem, Kameněvem, Leninem, Sokolnikovem, Stalinem a Trockým stal jedním ze sedmi členů politbyra. Jako člen vojenského revolučního výboru pomohl Bubnov organizovat říjnovou revoluci.\n\nBěhem ruské občanské války se Bubnov připojil k Rudé armádě a bojoval na Ukrajinském frontu. Po Leninově smrti roku 1924 se stal členem Levé opozice.\n\nRoku 1923 Bubnov podepsal Deklaraci 46, následující rok však podporoval Stalina, za což byl odměněn postem lidového komisaře pro vzdělávání, v němž nahradil Anatolije Lunačarského.\n\nRoku 1937 byl Bubnov vyloučen z politbyra, později byl zatčen a 1. srpna 1938 popraven. Roku 1956 byl rehabilitován.\n\n\n"}
{"id": "561916", "url": "https://cs.wikipedia.org/wiki?curid=561916", "title": "Peter Lovšin", "text": "Peter Lovšin\n\nPeter Lovšin (27. června 1955 Lublaň Slovinsko), také Pero Lovšin, slovinský zpěvák populární hudby.\n\nMaturoval na Gymnáziu Moste v Lublani, v roce 1980 poté s tématem „Pornografie – sociální jev“ získal diplom na Fakultě sociologie, politologie a žurnalistiky Univerzity v Lublani. Do roku 1997 pracoval jako novinář, úředník a reportér, poté se stal samostatným kulturním pracovníkem.\n\nV roce 1977 založil se sociologem Gregorjem Tomcem skupinu Pankrti (Bastardi), která fungovala do roku 1987 a stala se vzorem pozdější punk-rokové scény, která se rozvinula ve Slovinsku a v celé Jugoslávii.\n\nDříve než začal svou velmi úspěšnou sólovou kariéru, založil ještě skupinu Sokoli. Sokoli byli ve svém čase převratnou rockovou skupinou a dostalo se jim také všeobecného uznání. Byl pro ně typický tvrdý zvuk, kterým se lišili od jiných slovinských skupin.\n\nZnámý je také díky tomu, že k úspěchu pomohl několika začínajícím skupinám, např. Big Foot Mama. Později se jako sólový vydavatel napsal ještě více hitů, které zaznamenávaly různá období: Hiša nasprt sonca (Dům naproti slunci), Naboljši par (Nejlepší pár), Judita, Najboljš je bit zadet (Nejlepší je být sjetej), Sem en majhen poljub (Jen jeden malý polibek), Dobri profesor (Dobrý profesor), Tečaj romantike (Kurz romantiky), Slovenija gre naprej (Slovinsko jde dál), Tje čez reko (Tam přes řeku), Ko so češnje cvetele (Když kvetly třešně),…\n\nSpolečně s Kreslinem a Zoranem Predinem v roce 2000 nazpívali fotbalovou hymnu „Slovenija gre naprej“ (Slovinsko jde dál), pro kterou napsal slova a která se stala nejoblíbenější slovinskou sportovní hymnou.\n\nPoslední desku natočil na Jamajce s legendárními The Wailers, skupinou Boba Marleyho a s producentem Brianem Jobsonem, který produkoval také No Doubt a Eurythmics.\n\nV posledním singlu „Happy Hour“ ze stejnojmenného alba napodobil Briana Jobsona na Jamajce, kam se rád vrací. Videoklip pro něj natočil slovinský režisér Jan Cvitkovič. Ostatně deska Happy hour je v angličtině a určená převážně zahraničnímu publiku a pod svá křídla si ji vzala také Světová společnost novinářů za golf a tenis, protože podle jejich slov je ironická, hledí na to, aby bylo vždy proti nadměrnému snobizmu. Ve Slovinsku byl singl ještě před vydáním vyhlášena za píseň týdne na rádiu Valo 202, ačkoli deska se nesoustředí na slovinský trh.\n\n\nAlba (po rozpadu skupiny Pankrti):\n"}
{"id": "561920", "url": "https://cs.wikipedia.org/wiki?curid=561920", "title": "Conoco-Phillips Building", "text": "Conoco-Phillips Building\n\nConoco-Phillips Building je nejvyšší budova ve městě Anchorage, ale i ve státě Aljaška. Má 22 pater a na výšku měří 90 m. Byla dokončena v roce 1983. V budově má sídlo firma ConocoPhillips.\n\n\n"}
{"id": "561923", "url": "https://cs.wikipedia.org/wiki?curid=561923", "title": "Peter Sklár", "text": "Peter Sklár\n\nPeter Sklár rodným jménem Peter Perďoch (* 25. leden 1968, Modra) je slovenský herec.\n\nUž jako dítě účinkoval v rozhlase, vystudoval DAMU v Praze (1988-1992), kde si změnil i jméno. Účinkoval v divadlech Ludus, GUnaGU, A.ha, Štúdio L+S, D-dur. \n\nÚčinkoval v skeč-šou S.O.S. v STV spolu s Petrou Polnišovou, Danielem Danglem a Romanem Pomajbem. Účinkuje v slovenském seriálu Mafstory, kde ztvárňuje Alberta Krasňanského, bosse mafiánského. V současnosti je novou postavou v seriálu Panelák, kde ztvárňuje gynekologa Filipa Malého. Často je slyšet jeho hlas prostřednictvím dabingu.\n\n"}
{"id": "561925", "url": "https://cs.wikipedia.org/wiki?curid=561925", "title": "Chase Tower (Phoenix)", "text": "Chase Tower (Phoenix)\n\nChase Tower (dříve \"Valley Bank Center\" nebo \"Bank One Center\") je nejvyšší budova Arizony, která stojí ve městě Phoenix. Má 40 pater a výšku 148 m a byla postavena v roce 1972. V prvních 38 patrech se nachází kancelářské prostory, ve 39. bylo vyhlídkové patro, které bylo před několika lety zavřeno a 40. patro slouží pro technická zařízení budovy. Budovu navrhla firma Welton Becket. V roce 2003 prošla budova rekonstrukcí.\n\n\n"}
{"id": "561932", "url": "https://cs.wikipedia.org/wiki?curid=561932", "title": "Sick of It All", "text": "Sick of It All\n\nSick Of It All (doslovný český překlad je \"Nemocný z toho všeho\", jedná se ale o ustálenou anglickou frázi, která v češtině znamená zhruba \"Mám toho už dost\") je americká hardcoreová skupina z Queensu z New Yorku. Kapelu v roce 1985 založili bratři Lou Koller (zpěv) a Pete Koller (kytara). Mezi členy dále patří Armand Majidi (bicí) a Rich Cipriano (baskytara). Sick of It All (v ČR familierně \"Sikofky\") se přezdívá králové newyorské hardcore scény a patří ke špičce ve svém žánru. Za 26 let existence vystřídali pouze dva členy.\n\n\n"}
{"id": "561933", "url": "https://cs.wikipedia.org/wiki?curid=561933", "title": "Jaroslav Fikejz", "text": "Jaroslav Fikejz\n\nIng. Jaroslav Fikejz (24. dubna 1927 Kaliště (Orlické Podhůří) – 26. prosince 2008 Praha) byl československý atlet, který se věnoval skoku do dálky.\n\nV roce 1948 reprezentoval na letních olympijských hrách v Londýně, kde se mu však nepodařilo postoupit z kvalifikace. O dva roky později získal na mistrovství Evropy v Bruselu bronzovou medaili za výkon 720 cm. Stříbro vybojoval Nizozemec Gerard Wessels, který skočil o pouhé dva centimetry dál a mistrem Evropy se stal za 732 cm Torfi Bryngeirsson z Islandu. \n\nStudoval na Vysoké škole zemědělské v pražském Suchdole. Po skončení sportovní kariéry i nadále působil v atletice, jako funkcionář a novinář.\n\n"}
{"id": "561937", "url": "https://cs.wikipedia.org/wiki?curid=561937", "title": "Vědy o atmosféře", "text": "Vědy o atmosféře\n\nVědy o atmosféře je souhrnný název pro vědy zabývající se složením atmosféry astronomických objektů, procesy probíhajícími v atmosféře a procesy, které ovlivňují atmosféru. Zahrnují v sobě chemii atmosféry, fyziku atmosféry (do níž patří dynamika atmosféry), meteorologii a klimatologii.\n\nAtmosférická chemie je věda o atmosféře zabývající se studiem chemického složení atmosféry Země a atmosfér jiných kosmických objektů. Složení atmosféry Země se v minulosti měnilo a mění se i dnes působením člověka a jiných vlivů. Atmosférická chemie zkoumá tyto změny a jejich vliv na život na Zemi.\n\nAtmosférická fyzika je věda využívající fyzikálních poznatků ke studiu atmosféry.\n\nDynamika atmosféry zahrnuje studium proudění a pohybů v atmosféře. Zabývá se studiem bouří, tornád, tropických cyklón, globálním prouděním. Cílem dynamiky atmosféry je vysvětlit pozorované jevy na základě fyzikálních modelů. Pomáhá tak zpřesnit předpověď počasí a vyvíjet metody pro předpověď sezónních změn.\n\nMeteorologie studuje změny počasí v krátkodobém měřítku několika týdnů za účelem vytvoření předpovědi jeho budoucího chování. K tomu využívá naměřených údajů v meteorologických stanicích, které zpracovává pomocí modelů vytvořených fyzikou atmosféry.\n\nKlimatologie je věda zabývající se změnami klimatu - změnami počasí na určitém místě, ale i na celé planetě (Zemi), z dlouhodobého hlediska. Studuje periodicitu klimatických změn v časovém měřítku řádu let až milionů let. Zjištěné informace se snaží využít k předpovědi chování klimatu v budoucnosti.\n\nZkoumá také interakce atmosféry a oceánů nebo povrchu kontinentů (jejich topografie a také vegetace) a jejich případný vliv na zemské klima. Její výzkum souvisí s výzkumem dalších vědeckých disciplín jako jsou atmosférická fyzika, atmosférická chemie, geologie, vulkanologie, hydrologie, glaciologie, ale i astrofyzika.\n\nVšechny planety sluneční soustavy, mají atmosféru, protože jejich gravitační působení je dostatečné k tomu, aby si udržely kolem sebe plynný obal. Výjimku tvoří planeta Merkur, u níž atmosféra krátce po zformování planety prakticky zcela zmizela vlivem nízké gravitace planety, vysoké teploty a interakcí molekul se slunečním větrem. Také Saturnův měsíc Titan má vlastní atmosféru.\n\nU těchto planet (a měsíce) dochází, podobně jako na Zemi, ke vzniku meteorologických jevů. V atmosféře Venuše byly pozorovány elektrické výboje v podobě blesků, na Marsu vznikají prachové bouře a byla zde pozorována oblačnost, v atmosféře Jupitera je obrovská anticyklóna nazývaná Velká rudá skvrna, v atmosféře Saturnu je Dračí bouře, v atmosféře Neptunu se v 90. letech nacházela Velká tmavá skvrna.\n\nTaké kolem některých extrasolárních planet byla objevena atmosféra. Horké Jupitery, které byly objevovány zpočátku, pravděpodobně ztratily svou atmosféru vlivem záření mateřské hvězdy. U planety HD 189733 b byla v roce 2008 objevena atmosféra tvořená oxidem uhličitým, methanem a vodními parami.\n"}
{"id": "561939", "url": "https://cs.wikipedia.org/wiki?curid=561939", "title": "Vladimír Mihálik", "text": "Vladimír Mihálik\n\nVladimír Mihálik (* 29. ledna 1987 v Prešově) je slovenský slovenský hokejový obránce.\n\nS profesionálním hokejem začínal v rodném městě Prešov, kde hrál v mládežnických kategoriích a debutoval ve druhé nejvyšší lize v sezóně 2004/05. V létě 2005 byl draftován v 1. kole, celkově 30. týmem Tampa Bay Lightning. Po draftu odešel do zámoří, nejprve hrával dva roky v juniorské lize WHL. První sezónu odehrál za tým Red Deer Rebels a druhou v Prince George Cougars. 6. dubna 2007 podepsal s Tampou Bay tříletý kontrakt. Do první sezóny v profesionální lize odehrál na farmě Lightning v Norfolk Admirals. Do hlavního týmu byl povolán 4. října 2008, který pro Mihálika znamenal debut v nejprestižnější hokejové lize NHL, zápas odehrál proti týmu New York Rangers, kde odehrál 11:54. Za Tampa Bay Lightning odehrál v sezóně 2008/09 jako nováček jedenáct zápasů, v nichž si připsal tři asistence. V nadcházející sezóně 2009/10 opět hrál převážně na farmě v Norfolk Admirals, za Lightning naskočil jenom čtyři zápasy. 29. července 2010 prodloužil smlouvu s Tampou o další jeden rok, ale za klub již nenastoupil, hrál jenom na jejich farmě. Po vypršení smlouvy se 14. červenec 2011 dohodl se slovenským klubem HC Lev Poprad na jednoleté smlouvě . Za Lev Poprad však nedohrál sezónu, jelikož klub měl jistou neúčast v playoff, odešel posílit švédský tým Timrå IK do konce ročníku 2011/12. 26. červenec 2012 se opět dohodl na smlouvě se slovenským týmem působící v lize KHL, s týmem HC Slovan Bratislava podepsal jednoletý kontrakt.\n\n\n\n\n"}
{"id": "561946", "url": "https://cs.wikipedia.org/wiki?curid=561946", "title": "Navarrská dynastie (rozcestník)", "text": "Navarrská dynastie (rozcestník)\n\nPojem Navarrská dynastie může označovat vícero rodů a dynastií vládnoucích v Navarrském království:\n\n"}
{"id": "561948", "url": "https://cs.wikipedia.org/wiki?curid=561948", "title": "Metropolitan National Bank Tower", "text": "Metropolitan National Bank Tower\n\nMetropolitan National Bank Tower je nejvyšší budova ve státě Arkansas, která stojí ve městě Little Rock. Má 40 pater a výšku 167 m. Výstavba probíhala v letech 1984 – 1986 a náklady byly 72 milionů dolarů. Po ukončení stavebních prací se budova jmenovala Capitol Tower.\n\n\n"}
{"id": "561949", "url": "https://cs.wikipedia.org/wiki?curid=561949", "title": "Aragonská dynastie", "text": "Aragonská dynastie\n\nPojem Aragonská dynastie může označovat vícero rodů a dynastií vládnoucích v Aragonském hrabství a později Aragonském království a nakonec v zemích aragonské koruny:\n\n"}
{"id": "561952", "url": "https://cs.wikipedia.org/wiki?curid=561952", "title": "Nesachleby", "text": "Nesachleby\n\nNesachleby (německy \"Eseklee\") jsou vesnice, součást města Znojma v Jihomoravském kraji. Do roku 1968 se také jednalo o samostatné katastrální území.\n\nPoprvé jsou Nesachleby zmiňovány k roku 1221. Ves po většinu své historie patřila Louckému klášteru. Od zrušení patrimoniální správy v polovině 19. století byly Nesachleby samostatnou obcí. Jádro vsi tvoří jednostranná ulicovka na jihovýchodním břehu mlýnského náhonu řeky Dyje, pod kopcem Šibeník. Ulice, dnešní Nesachlebská, končí právě nesachlebským mlýnem, uprostřed její délky se pak nachází hranolová zvonice.\n\nNa konci 40. let 20. století byly Nesachleby i se sousedními Bohumilicemi, s nimiž jsou stavebně propojeny dnešní ulicí Oblekovickou, připojeny k Oblekovicím. Společně s nimi jsou od roku 1976 součástí Znojma. Katastrální území Nesachleb bylo zrušeno v roce 1968 a jeho plocha přičleněna k oblekovickému katastru. Nesachleby si i po sloučení zprvu udržely status místní části, o který přišly v roce 1986.\n"}
{"id": "561953", "url": "https://cs.wikipedia.org/wiki?curid=561953", "title": "Filip Novák (lední hokejista)", "text": "Filip Novák (lední hokejista)\n\nFilip Novák (* 7. května 1982 v Českých Budějovicích) je bývalý český hokejový obránce. Převážnou část své kariéry odehrál v American Hockey League.\n\n\nKe svému prvnímu zápasu za českou reprezentaci nastoupil 8. listopadu 2007 v Helsinkách v utkání Finsko : Česko 2:3. V roce 2010 se zúčastnil MS v Německu, nastoupil tam však jen ke dvěma zápasům – proti Norsku si pochroumal rameno a musel odcestovat domů.\nStatistiky reprezentace:\n\n"}
{"id": "561954", "url": "https://cs.wikipedia.org/wiki?curid=561954", "title": "Republic Plaza", "text": "Republic Plaza\n\nRepublic Plaza je mrakodrap v Denveru ve státě Colorado. S 56 patry a výškou 218 m je nejvyšší budovou ve státě. Byl navržen firmou Skidmore, Owings and Merrill a dokončen v roce 1984. Celková podlahová plocha budovy je necelých 115 000 m a většinu prostor zabírají kanceláře.\n\n\n"}
{"id": "561961", "url": "https://cs.wikipedia.org/wiki?curid=561961", "title": "Legg Mason Building", "text": "Legg Mason Building\n\nLegg Mason Building je 40 patrový mrakodrap v Baltimoru. Se svojí výškou 161 m je nejvyšší ve městě, ale i ve státě Maryland. Slouží pro administrativní účely a byl dokončen v roce 1973 podle návrhu architekta Vlastimila Koubka.\n\n\n"}
{"id": "561967", "url": "https://cs.wikipedia.org/wiki?curid=561967", "title": "Olympia Centre", "text": "Olympia Centre\n\nOlympia Centre je mrakodrap v Chicagu ve státě Illinois, který byl navržen firmou Skidmore, Owings and Merrill. Má 63 poschodí a je vysoký 221 m. V prvních pěti patrech jsou obchodní prostory, od 6. do 23 patra se jsou kancelářské prostory a ve zbylých patrech jsou byty. Výstavba probíhala v letech 1981–1986.\n\n\n"}
{"id": "561973", "url": "https://cs.wikipedia.org/wiki?curid=561973", "title": "Basketbal na Letních olympijských hrách 1936", "text": "Basketbal na Letních olympijských hrách 1936\n\nTurnaj se odehrál v rámci XI. olympijských her ve dnech 7.–14. srpna 1936 v Berlíně v Německu.\n\nNa turnaj se přihlásilo 23 týmů. Před turnajem odstoupilo Maďarsko a Španělsko (občanská válka). Do bojů tak zasáhlo 21 družstev. V průběhu turnaje odstoupilo také Peru.\n\nHrálo se vyřazovacím systémem play off. Týmy, které vypadly ve čtvrtfinále, hrály o 5. - 8. místo. Zvláštností bylo, že poražené země v prvním a druhém kole mohly hrát mezi sebou opravné zápasy o postup do dalšího kola. Během turnaje se odehrálo celkem 40 zápasů.\n\nTurnaj byl hrán na otevřeném hřišti (tenisové kurty) s písčitým povrchem. To při nepříznivém počasí způsobilo velké problémy s povrchem hřiště. Zvláště se to projevilo v průběhu finálového utkání, které se hrálo v silném dešti. Na hřišti se vytvořil bahnitý terén, který ovlivnil kvalitu utkání, ve kterém Spojené státy porazily Kanadu 19:8 a získaly tak první basketbalovou zlatou medaili.\n\n Estonsko - Francie 34:29 (16:17)\n\n7. srpna 1936 (16:00) - Berlín (Tennis Stadium)\n\n7. srpna 1936 (16:00) - Berlín (Tennis Stadium)\n\n7. srpna 1936 (16:00) - Berlín (Tennis Stadium)\n\n7. srpna 1936 (17:00) - Berlín (Tennis Stadium)\n\n7. srpna 1936 (17:00) - Berlín (Tennis Stadium)\n\n7. srpna 1936 (18:00) - Berlín (Tennis Stadium)\n\n7. srpna 1936 (18:00) - Berlín (Tennis Stadium)\n\n7. srpna 1936 (18:00) - Berlín (Tennis Stadium)\n\n7. srpna 1936 (18:00) - Berlín (Tennis Stadium)\n\n Československo - Maďarsko \n\n Uruguay - Belgie 17:10 (8:7)\n\n8. srpna 1936 (16:00) - Berlín (Tennis Stadium)\n\n8. srpna 1936 (16:00) - Berlín (Tennis Stadium)\n\n8. srpna 1936 (17:00) - Berlín (Tennis Stadium)\n\n Filipíny - Mexiko 32:30 (17:19)\n\n9. srpna 1936 (16:00) - Berlín (Tennis Stadium)\n\n9. srpna 1936 (16:00) - Berlín (Tennis Stadium)\n\n9. srpna 1936 (16:00) - Berlín (Tennis Stadium)\n\n9. srpna 1936 (17:00) - Berlín (Tennis Stadium)\n\n9. srpna 1936 (17:00) - Berlín (Tennis Stadium)\n\n9. srpna 1936 (17:00) - Berlín (Tennis Stadium)\n\n9. srpna 1936 (18:00) - Berlín (Tennis Stadium)\n\n9. srpna 1936 (18:00) - Berlín (Tennis Stadium)\n\n9. srpna 1936 (18:00) - Berlín (Tennis Stadium)\n Polsko - Lotyšsko 28:23 (14:12)\n\n10. srpna 1936 (16:00) - Berlín (Tennis Stadium)\n\n10. srpna 1936 (16:00) - Berlín (Tennis Stadium)\n\n10. srpna 1936 (17:00) - Berlín (Tennis Stadium)\n\n10. srpna 1936 (17:00) - Berlín (Tennis Stadium)\n Filipíny - Estonsko 39:22 (21:4)\n\n11. srpna 1936 (16:00) - Berlín (Tennis Stadium)\n\n11. srpna 1936 (16:00) - Berlín (Tennis Stadium)\n\n11. srpna 1936 (16:00) - Berlín (Tennis Stadium)\n\n11. srpna 1936 (17:00) - Berlín (Tennis Stadium)\n\n11. srpna 1936 (17:00) - Berlín (Tennis Stadium)\n\n11. srpna 1936 (17:00) - Berlín (Tennis Stadium)\n USA - Filipíny 56:23 (28:20)\n\n12. srpna 1936 (17:00) - Berlín (Tennis Stadium)\n\n12. srpna 1936 (17:00) - Berlín (Tennis Stadium)\n\n12. srpna 1936 (18:00) - Berlín (Tennis Stadium)\n\n\n USA - Mexiko 25:10 (13:2)\n\n13. srpna 1936 (17:00) - Berlín (Tennis Stadium)\n\n13. srpna 1936 (18:00) - Berlín (Tennis Stadium)\n\n USA - Kanada 19:8 (15:4)\n\n14. srpna 1936 (18:25) - Berlín (Tennis Stadium)\nRozhodčí: T. Suvoong (CHN)\n\nUSA: R. Bishop, J. Fortenberry (8), C. Knowles (2), J. Ragland (2), C. Shy, W. Wheatly (5), F. Johnson (2).\n\nKanada: G. Aitchison, J. Allison (4), A. Chapman (2), Ch. Chapman, D. Peden (1), J. Stewart, M. Wiseman (1).\n Mexiko - Polsko 26:12 (23:8)\n\n14. srpna 1936 (17:00) - Berlín (Tennis Stadium)\n Filipíny - Itálie 32:14 (18:8)\n\n13. srpna 1936 (17:00) - Berlín (Tennis Stadium)\n\n Filipíny - Uruguay 33:23 (14:12) \n\n14. srpna 1936 (16:00) - Berlín (Tennis Stadium)\n\n Itálie - Peru 2:0 kontumačně\n1. USA\nRalph English Bishop, Joseph Cephis Fortenberry, Carl Stanley Knowles, Jack Williamson Ragland, Carl Shy, William John Wheatley, Francis Lee Johnson, Samuel Balter, John Haskell Gibbons, Frank John Lubin, Arthur Owen Mollner, Donald Arthur Piper, Willard Theodore Schmidt, Duane Alex Swanson.\nTrenér: James Needles.\n\n2. Kanada\nGordon Aitchison, Jan Alistair Allison, Arthur St. Clair Chapman, Charles Winston Chapman, James Douglas Peden, James Stewart, Malcolm Edward Wiseman, Irving Meretsky, Edward John Dawson.\nTrenér: Gordon Fuller\n\n3. Mexiko\nCarlos Borja Morca, Victor Hugo Borja Morca, Raúl Fernández Robert, Francisco Martinez Cordero, Jesús Olmos Moreno, Greer Skousen Spilsbury, Luis Ignacio de la Vega Leija, José Pamplona Lecuanda, Andrés Gómez Dominquez, Silvio Hernandez del Valle, Rodolfo Choperena Irizarri\n\n4. Polsko\nZdislaw Filipkiewicz, Florjan Grzechowiak, Jakub Kopf, Ewaryst Lój, Andrzej Plucinski, Zenon Rózycki, Edward Szostak, Zdzislaw Kasprzak, Janusz Patrzykont, Stanislaw Stok.\nTrenér: Walenty Kłyszejko\n\n5. Filipíny\nCharles Borck, Jacinto Ciria Cruz, Primitivo Martinez, Jesús Marzan, Franco Marquicias, Amador Obordo, Bibiano Ouano, Ambrosio Padilla, Fortunato Yambao, John Worrell, Primitivo Martinez.\nTrenér: Dionisio Calvo.\n\n6. Uruguay\nGregorio Agos, Humberto Bernasconi, Rodolfo Braselli, Carlos Gabin, Leandro Gomez Harley, Alejo Gonzales Roig, Victor Latou Jaime, Prudencio de Pena, Tabaré Quintans.\nTrenér: Juan A. Collazo.\n\n7. Itálie\nEnrico Castelli, Galeazzo Dondi, Livio Franceschini, Emilio Giassetti, Giancarlo Marinelli, Sergio Paganella, Egidio Premiani, G. Basso, Ambrogio Bessi, Adolfo Mazzini, Mario Novelli, Michele Pelliccia, Remo Piana.\nTrenéři: Decio Scuri a Guido Graziani.\n\n8. Peru\nManuel Arce, Rolando Bacigalupo, Willy Dasso, Antuco Flecha, José Carlos Godoy, Miguel Godoy, Luis Jacob, Cañón Oré, Armando Rossi.\nTrenér: Pedro Vera.\n\n9. Brazílie\nArmando Albano, Ary dos Santos Furtado, Miguel Pedro Martinez Lopes, Américo Montanarini, Carmino de Pilla, Aloysio Ramos Accioly, Nelson Monteiro de Souza, Waldemar Gonçalves\n\n9. Chile\nLuis Carrasco, Augusto Carvacho, José González, Eusebio Hernández, Luis Ibaseta, Eduardo Kapstein Suckel, Michel Mehech.\n\n9. Československo\nJiří Čtyřoký, František Hájek, Josef Klíma, Karel Kuhn, Josef Moc, František Picek, Ladislav Trpkoš, Ludvík Dvořáček, Alois Dvořáček, Vítězslav Hloušek, Ladislav Prokop, Hubert Prokop.\n\n9. Estonsko\nErich Altosaar, Aleksander Illi, Vladimir Kärk, Robert Keres, Evald Mahl, Aleksander Margiste-Margevits, Heino Veskila, Artur Amon.\nTrenér: Herbert Niiler.\n\n9. Japonsko\nRichin Cho, Takehiko Kanakogi, Masayasu Maeda, Satoshi Matsui, Uichi Munakata, Takao Nakae, Seikyu Ri, Kenshichi Yokoyama.\n\n9. Švýcarsko\nFernand Bergmann, Pierre Carlier, René Laederach, Raymond Lambercy, John Pallet, Jean Pare, Marcel Wuilleunier.\n\n15. Čína\nLi Shao-Tang, Liu Bao-Cheng, Liu Yun-Chang, Mou Tso-Yun, Shen Yi-Tung, Tsai Yen-Hung, Wang Hung-Pin, Wang Shi-Hsuan, Wang Yu-Tseng, Wong Nan-Chen, Yu Sai-Chang.\n\n15. Egypt\nAbdel Moneim Wahib Hussein, Albert Fahmy Tadros, Edward Riskalla, Gamal el din Sabri, Goanni Nosseir, Kamal Riad, Mohamed Rashad Shafshak.\n\n15. Německo\nHans Niclaus, Emil Göing, Kurt Oleska, Bernhard Cuiper, Karl Endres, Emil Lohbeck, Heinz Steinschulte, Otto Kuchenbecker, Siegfried Reischieß, Robert Duis, Willi Daume.\nTrenér: Hermann Niebuhr.\n\n15. Lotyšsko\nEduards Andersons, Voldemārs Elmūts, Mārtiņš Grundmanis, Rudolfs Jurciņš, Maksis Kazaks, Visvaldis Melderis, Džems Raudziņš.\nTrenér: Rihards Dekšenieks.\n\n19. Belgie\nRobert Brouwer, Gustave Crabbe, René Demanck, Raymond Gerard, Émile Laermans, Guillaume Merckx, Pierre van Basselaere, Gustave Vereecken.\n\n19. Francie \nPierre Boel, Pierre Caque, Georges Carrier, Robert Cohu, Jean Couturier, Jacques Flouret, Edmond Leclere, Étienne Onimus, Fernand Prud'homme, Étienne Roland, Lucien Theze.\n\n19. Turecko\nŞeref Alemdar, Hayri Arsebük, Nihat Riza Ertuğ, Jak Habib, Naili Moran, Hazdai Penso, Dionis Sakalak, Sadri Usluoğlu.\nTrenér: Rupen Semerciyan.\n\n"}
{"id": "561975", "url": "https://cs.wikipedia.org/wiki?curid=561975", "title": "Jaroslav Suchánek", "text": "Jaroslav Suchánek\n\nJaroslav Suchánek (* 19. června 1936) je bývalý sportovní novinář, redaktor, moderátor a komentátor.\n\nSvoji kariéru začal v roce 1962 v Československém rozhlase, také pracoval ve sportovní rubrice deníku \"Svobodné slovo\" a později přešel do Československé televize, kde pracoval 25 let. V ní se věnoval především lyžování, cyklistice a gymnastice. Ve své knize uvádí, že komentoval bezmála čtyři tisíce hodin různých sportovních přenosů. Komentoval a moderoval také některé dětské sportovní i znalostní soutěže vysílané Československou televizí v rámci programů určených pro školy, děti a mládež.\n\nV současné době moderuje různé kulturní akce. Jeho synem je moderátor a herec Michal Suchánek.\n\n\nMimo sportovní články v různých denících a časopisech napsal několik scénářů (\"Milión schodů do nebe\" o skokanovi na lyžích Jiřím Raškovi), redakčně se podílel na knize Václava Žilky \"Jak se dělá muzikant\". Dále napsal knihy:\n\n\nV současnosti spolupracuje při vystoupeních např. s režisérem Zdeňkem Troškou a se zpěváky Yvettou Simonovou a Richardem Adamem a dalšími. V Salmovské literární kavárně v Praze uvádí svůj pravidelný pořad \"Vikýř\".\n\n"}
{"id": "561976", "url": "https://cs.wikipedia.org/wiki?curid=561976", "title": "Žlutý trpaslík", "text": "Žlutý trpaslík\n\nŽlutý trpaslík je občas používané označení pro hvězdy hlavní posloupnosti spektrální třídy G. Jejich povrchová teplota dosahuje obvykle 5200 – 5900 K. Mezi žluté trpaslíky patří svou hmotností a velikostí i Slunce.\n\nV hvězdách tohoto typu dochází během proton-protonového cyklu k spalování jader vodíku na helium. Po vyčerpání většiny vodíku v jádře se žlutý trpaslík stane červeným obrem Nejznámějším žlutým trpaslíkem, kromě Slunce, je jedna z nejbližších hvězd Alfa Centauri A v Souhvězdí Kentaura, dále Tau Ceti ze Souhvězdí Velryby, 51 Pegasi a 18 Scorpii.\n\nTermín \"žlutý trpaslík\" je nesprávný název, protože hvězdy spektrální třídy G jsou ve skutečnosti bílé, iluze žluté je způsobena rozptylem světla v atmosféře.\n\n"}
{"id": "561984", "url": "https://cs.wikipedia.org/wiki?curid=561984", "title": "Cesta svobody", "text": "Cesta svobody\n\nCesta svobody (slovensky \"Cesta Slobody\") je pojmenování silničního okruhu okolo Vysokých Tater na Slovensku. Tvoří ji silnice číslo II/537 a I/66 a její délka je téměř 80 kilometrů. Pojmenovaná byla v roce 1919 na počest vzniku první československé republiky.\n\nZačíná v Podbanské<nowiki>m</nowiki> a končí v Lysé Poľaně. Prochází okrajem obce Štrbské Pleso, přes Vyšné Hágy, Novou a Tatranskou Polianku, Starý Smokovec, Tatranskou Lomnici, Kežmarské Žľaby, Tatranskou Kotlinu, Ždiar, Podspády a Tatranskou Javorinu. Vede převážně geomorfologickými podcelky Tatranské podhorie, Popradská kotlina a Ždiarska brázda.\n\nTato dopravní osa vznikla na místě \"Klotildiny\" či \"Mariatereziánské stezky\" v letech 1885–1893. Tehdy původní stezku o šířce dvou metrů rozšířili na dvojnásobek. Rozvoj turismu a automobilové dopravy vedly v letech 1923–1932 k dalšímu rozšíření a zpevnění povrchu pomocí asfaltu v úseku Štrbské Pleso–Tatranské Matliare. V letech 1934–1937 pokračovaly úpravy až po usedlost Tatranská Kotlina, o rok později došlo k rekonstrukci úseku po Ždiar. Postupně došlo k prodloužení přes Tatranskou Javorinu až k hraničnímu přechodu Lysá Poľana.\n\n"}
{"id": "561991", "url": "https://cs.wikipedia.org/wiki?curid=561991", "title": "Lemur šedý", "text": "Lemur šedý\n\nLemur šedý (\"Hapalemur griseus\") je jediný lemur a jediný primát , který se adaptoval k životu v rákosí. Jeho zbarvení je šedé a má výrazný tupý čenich. Dorůstá do velikosti 80 cm (s ocasem) a hmotnosti 1 kg. Vyskytuje se stejně jako jiné druhy lemurů na Madagaskaru a to v jeho severní a východní části. Žije ve skupinách, které mají 3–5 členů, ale mohou vytvořit skupiny až o 40 členech a vede je vždy jeden dominantní samec. Živí se listy, výhonky, pupeny a dření rákosu ve kterém žijí.\n\n"}
{"id": "561995", "url": "https://cs.wikipedia.org/wiki?curid=561995", "title": "Robonaut", "text": "Robonaut\n\nRobonaut je humanoidní robot, který je vyvíjen v Dextrous Robotics Laboratory v rámci projektu americké NASA v Johnsonově vesmírném středisku v Texasu ve spolupráci s americkou společností General Motors. Robot by měl být schopen pracovat vedle lidských astronautů, ale i samostatně ve vesmíru či na povrchu jiného vesmírného tělesa. Na výrobě první generace Robonauta (R1A a R1B) se podílelo mnoho partnerů, včetně DARPA.\n\nV roce 2010 byla ve spolupráci General Motors a NASA dokončena konstrukce nové verze robota, Robonaut 2 (přezdívaný \"R2\"), která byla v únoru 2011 vynesena raketoplánem Discovery na ISS, kde budou nové technologie důkladně testovány. Zpočátku bude R2 připevněný k podstavci v laboratoři Destiny, následně získá rozšířením hardware možnost pohybu po orbitální stanici a nakonec také vně ISS ve volném vesmíru.\n\nRobonaut rozšířený o modul s koly, který by měl pracovat na povrchu vesmírných těles, zejména Měsíce a Marsu.\n\n"}
{"id": "561998", "url": "https://cs.wikipedia.org/wiki?curid=561998", "title": "Zhutňování půd", "text": "Zhutňování půd\n\nZhutňování půd (\"pedokompakce\") je proces fyzikální degradace struktury půdy. Jde v podstatě o stlačování půdy, snižování její retenční schopnosti (schopnost zadržovat vodu) a její úrodnosti. Snižování retence půdy zvyšuje povrchový odtok, který je spojen s erozí půdy a vznikem povodní. Utužování je způsobeno především pojezdem a prokluzováním těžké techniky, jako jsou traktory a kombajny. Obranou bývá orba a kypření půdy, naopak bezorební hospodaření ke zhutnění přispívá.\n"}
{"id": "562002", "url": "https://cs.wikipedia.org/wiki?curid=562002", "title": "Samsung Wave S8500", "text": "Samsung Wave S8500\n\nSamsung Wave (S8500) je chytrý telefon, který je vlajkovou lodí uvádějící nový operační systém Bada (taktéž vyvíjený společností Samsung).\n\nTelefon byl představen v únoru 2010 a do prodeje by se měl dostat na přelomu května/června 2010. Tento telefon má co se týče svých parametrů několik prvenství (viz níže).\n\nDisplej o úhlopříčce 3.3 palců (cca 8.34 cm) je typu Super AMOLED. Je to vůbec první mobilní telefon, který tento displej používá. Displej je více-dotykový, kapacitní. Rozlišení displeje je 480 × 800 bodů.\n\nPoužitým procesorem je Samsung S5PC110 založený na procesoru ARM Cortex A8. Frekvence procesoru je 1000 MHz. Telefon také obsahuje hardwarovou akceleraci grafiky.\n\nTelefon používá klasický 3.5mm konektor.\n\nTelefon je vybaven fotoaparátem s rozlišením 5 megapixelů a diodovým bleskem. Je možné také natáčet HD video 720p (rozlišení 1280 × 720 bodů).\n\nTelefon je vybaven GPS a elektromagnetickým kompasem.\n\nTelefon je dle typu vybaven 2 nebo 8 GB interní paměti. Je možné jej také rozšířit o paměťové karty typu microSDHC.\n\nTelefon disponuje Li-Ion akumulátorem s kapacitou 1500 mAh.\n\nOperačním systémem, který telefon využívá je Samsung Bada. Na telefonu je již předinstalovanána řada základních aplikací pro práci s telefonem. Telefon je také možné rozšiřovat o další aplikace, které jsou umístěny v elektronickém obchodu Samsung AppStore, který je dostupný přímo z telefonu.\n\n\n"}
{"id": "562007", "url": "https://cs.wikipedia.org/wiki?curid=562007", "title": "Tomáš Tatar", "text": "Tomáš Tatar\n\nTomáš Tatar (* 1. prosince 1990 Dubnica nad Váhom, Československo) je slovenský hokejista, který v současnosti hraje za tým Montreal Canadiens v kanadsko-americké NHL.\n\nJde o odchovance týmu MHK Dubnica nad Váhom. V sezóně 2004/05 nastoupil jako čtrnáctiletý do extraligy osmnáctiletých. Z Dubnice v roku 2006 přestoupil do HC Dukla Trenčín. Tam se v sezóně 2007/2008 stal nejproduktivnějším hráčem a nejlepším střelcem extraligy juniorů. Po sezóně však odešel do týmu HKm Zvolen, navzdory tomu, že před podpisem smlouvy se Zvolenem akceptoval podmínky Trenčína a souhlasil s pokračováním v klubu. V roce 2009 ho draftoval v druhém kole jako 60. v pořadí tým Detroit Red Wings. Posledním dnem přestupového období v ročníku 17/18 přešel do týmu Vegas Golden Knights.\n\nPo draftu hrával na farmě Detroitu v AHL v týmu Grand Rapids Griffins kde odehrál celou sezónu 2009/10 a sezónu 2010/11 hrával až do konce roku 2010 kdy ho tým Detroit Red Wings povolal do kádru a v posledním zápase roku 2010 31. prosince odehrál první zápas v NHL proti New York Islanders ve kterém také vstřelil svůj první gól v NHL ve třetí třetině čase 50:18 brankáři Dwaynu Rolosonovi.\n\nNa šampionátu v roce 2012 ve Finsku a Švédsku byl nejmladší hráč slovenského mužstva a výraznou mírou se podepsal pod Slovenský stříbrný úspěch.\n\n\n\n"}
{"id": "562009", "url": "https://cs.wikipedia.org/wiki?curid=562009", "title": "Šešulka", "text": "Šešulka\n\nŠešulka (\"silicula\") patří mezi pravé suché pukavé plody s více semeny. Vznikla z cenokarpického gynecea. Má izodiametrický tvar (délka se zhruba rovná šířce).\n\nJe to plod kulovitého nebo trojúhelníkovitého tvaru, který vznikl srůstem dvou plodolistů. Původně jednodílný semeník byl rozdělen na dvě podélná pouzdra nepravou blanitou přepážkou (\"diafragma\") uchycenou v rámečku (\"replum\") vytvořeném ze zesílené placenty. V rámečku jsou při jeho okrajích upevněna semena poutkem.\n\nOtevírá se ve švech (v místech kde plodolisty srostly) dvěma chlopněmi. Ve většině případů se šešulky otevírají od báze přirostlé ke stonku směrem k vrcholu, ale některé, např. kokoška pastuší tobolka, se otevírají od vrcholu k bázi. Chlopně, i průhledné, se oddělují od rámečku přepážky, semena ještě nějakou chvíli zůstávají připoutána k rámečku.\n\nŠešulka je strukturou shodná se šešulí, ale na prvý pohled se od sebe podstatně odlišují tím, že šešulka je maximálně 3krát delší než širší (většinou je přibližně stejně dlouhá jako široká, je kulovitého, vejčitého nebo trojúhelníkovitého tvaru) a šešule je naopak minimálně 3krát delší než širší (je hodně protáhlá, válcovitá).\n\nŠešulka je jedním z typických plodů čeledě brukvovitých. Příklady:\n\n"}
{"id": "562012", "url": "https://cs.wikipedia.org/wiki?curid=562012", "title": "Stereofotoaparát", "text": "Stereofotoaparát\n\nStereofotoaparát nebo stereoskopická fotografická komora je speciální fotoaparát, který má dva stejné objektivy, synchronizovanou závěrku, clonu i ostření. Přístroj na prohlížení stereofotografií se označuje jako stereoskop neboli stereograf. \n\nPrincip spočívá v pořízení dvou plošných obrázků, které jsou díky konstrukci zařízení snímány z různých úhlů a předmět se pak ve výsledku jeví jako plastický. \n\nMetodami pořizování snímků se zabývá obor stereoskopie. Na stereofotografie se pořizovaly například pohlednicové snímky krajin (Francis Frith), které se používaly při vzdělávání. Stereofotografie se používaly také ve vojenství při zkoumání stereoskopických dvojic vertikálních leteckých snímků.\n\nSériově vyráběných filmových stereofotoaparátů existuje celá řada, například Belplasca, Realist, Viewmaster, Stereomikroma nebo Sputnik. První digitální stereofotoaparát uvedla firma Fujitsu roku 2009, jedná se o typ REAL 3D W1.\n\nJules Duboscq (1817-1886) zkonstruoval stereofotoaparát a v roce 1850 zkonstruoval prohlížečku stereofotografií.\n\nV roce 1893 patentoval Jules Richard (1848-1930) nový celokovový stereoskopický fotoaparát \"Vérascope\". Do té doby byly stereoskopické kamery těžké a obtížně manipulovatelné. Richard představil nový formát 45 x 107 mm, který dovoloval hodně ubrat na váze a objemu zařízení. Tento vynález přišel na trh v pravý čas a měl velký úspěch. Říká se, že dopad stereofotoaparátu Julese Richarda byl téměř stejný jako Kodak George Eastmana. Nový formát se brzy stal populární, zejména proto, že společnost také dodávala zákazníkům různá rozšíření a doplňky, zkrátka vše potřebné ke splnění přání nadšenců stereofotografie. Vyráběl stereoskopické desky a filmy. Kromě verze fotoaparátu \"Vérascope\" 45 x 107 mm vyráběl velikost 6 x 13 cm a okrajově 7 x 13 cm. \n\nV roce 1893 botanik a fotograf Paul Bergon (1863-1912) představil společnosti Société Française de Photographie stereoskopický fotoaparát vhodný zejména pro detailní botanickou fotografii. Obdržel ocenění Akademie věd za studium a fotografie rozsivek.\n\n\n\n\n\n"}
{"id": "562016", "url": "https://cs.wikipedia.org/wiki?curid=562016", "title": "Visutá lanovka Tatranská Lomnica – Lomnický štít", "text": "Visutá lanovka Tatranská Lomnica – Lomnický štít\n\nVisutá lanovka Tatranská Lomnica – Lomnický štít je visutá lanovka ve Vysokých Tatrách. Byla vybudovaná v 30. letech 20. století. V době svého vzniku se jednalo o světový unikát a byla držitelem několika světových rekordů (mj. proto, že kotlina nad plesem musela být překonána bez podpěr). V současné době je v provozu jen horní část lanovky mezi Skalnatým plesem a Lomnickým štítem.\n\nLanovka byla dvojúseková, se 4 stanicemi na trase. Toto řešení si vyžádala extrémní délka a reliéf trasy. První úsek vedl z Tatranské Lomnice na Skalnaté pleso a jezdily na něm dvě kabiny kyvadlově, druhý úsek pokračoval ze Skalnatého plesa na Lomnický štít a zde byla v provozu jediná kabina. Přepravní kapacita 1. úseku nestačila stoupajícím nárokům na přepravu lyžařů v zimní sezóně a proto byla v 70. letech postavena paralelní kabinková lanovka. Během rekonstrukce 2. úseku, která skončila v roce 1989, došlo ke změnám v koncepci lanovky (změna počtu nosných a tažných lan) a k výměně téměř veškerého strojního zařízení (nové vybavení od firmy VonRoll). \n\nPo vybudování Košicko-bohumínské dráhy do Popradu (1871), železnice Studený Potok – Tatranská Lomnica (1895) a tratí Tatranských elektrických železnic v letech 1908–1912 se budovatelé dopravní infrastruktury v 20. letech 20. století zaměřili na tatranské štíty. Po první světové válce přišel konstruktér a průkopník československých lanových drah Václav Nevrlý s vizí výstavby lanovky na Gerlachovský štít, která však nebyla uskutečněna.\n\nPrvní přípravné práce pro výstavbu lanovky na Lomnický štít proběhly okolo roku 1928. Průkopníkem stavby visutých lanovek v Tatrách se stal ředitel státních lázní v Tatranské Lomnici Juraj Országh, který díky výborným kontaktům na tehdejší politické špičky prosadil v roce 1934 rozhodnutí o financování lanovky ze státního rozpočtu.\n\nHlavním stavitelem staničních budov podle upravených projektů architekta Dušana Jurkoviče byla firma Karla Marvana z Hradce Králové. Jsou postavené z místní žuly, ocelobetonových a ocelových konstrukcí. Stavitelé se od původních projektů významně odchýlili, k čemuž se Jurkovič vyjádřil s nelibostí. Hlavním konstruktérem lanovky samotné byl Václav Nevrlý, realizace byla zadána firmě František Wiesner z Chrudimi. Ocelové konstrukce dodávala mostárna v Karlově Huti a kabiny byly vyrobeny v Kolíně.\n\nKvůli technickým problémům veřejný provoz lanovky na vrchol Lomnického štítu začal až v roce 1942. Po vypuknutí Slovenského národního povstání byla lanovka zastavena a v lednu 1945 nacisté vyhodili do povětří dolní stanici v Tatranské Lomnici a přilehlou podpěru. Provoz byl obnoven v únoru 1946 na Skalnaté pleso a v lednu 1949 na Lomnický štít.\n\nVýstavba začala 8. března 1936, 22. prosince 1937 byla slavnostně otevřena. Ve středu budovy se nachází lanoviště, kde jsou umístěné kotvy a napínací kladkostroj.\n\nStavební práce na mezistanici \"Štart\" v nadmořské výšce 1 165 m byly započaty 11. června 1936 výkopem jam napínací komory nosných lan. Její název, z hlediska trasy lanové dráhy nelogický, byl odvozený od nedalekého startu někdejší sáňkařské a bobové dráhy. Práce na stavbě byly ukončeny v roce 1937, vnitřní instalace byly dokončeny v létě 1938. Základní funkcí stanice je napínání nosných lan.\n\nNejvětší budova visuté lanovky byla na Skalnatém plese. Výkop jam základů budovy a napínací šachty nosného lana byly započaty 10. června 1936. Během výstavby stavitel na základě přání objednatele výrazně změnil původní projekt Dušana Jurkoviče v souvislosti s dodatečným rozhodnutím umístit do objektu zařízení sloužící cestovnímu ruchu. Výstavba probíhala v těžkých povětrnostních podmínkách. Přesto 22. prosince 1937 byla budova hotová a v následujícím roce pokračovaly jen práce na souvisejících stavbách. \n\nV srpnu 1936 začaly práce na vrcholové stanici lanové dráhy na Lomnickém štítu. Tato šestipodlažní budova v nadmořské výšce 2634 m je nejvyšším obývaným místem na Slovensku. Byla dokončena v roce 1940, kdy v květnu proběhla první zkušební jízda lanovky na vrchol. Schvalovací jízda se uskutečnila 21. října 1940. Podle projektu Ladislava Beisetzera byl v letech 1954–1955 přistavěn měřící dům experimentální fyziky Astronomického ústavu SAV, který se inspiroval architektonickou podobou Jurkovičovy stavby.\n\nLanovka v provozovaném úseku překonává na 1868 délkových metrech převýšení 864 metrů. Průměrný sklon jízdy je 52 %, maximální pak 92 %. Kapacita kabiny je 15 osob, hodinová kapacita je 50 cestujících. \n\nKvůli nedostatečné přepravní kapacitě kyvadlové lanovky (zejména v souvislosti s mistrovstvím světa v klasickém lyžovaní) byla v 70. letech vybudovaná oběžná kabinková lanovka.\n\nÚdolní stanice této lanovky je o něco západněji než původní trasa a blíže k Cestě svobody. Lanovka vede na Štart, kde se lomí a dále probíhá rovnoběžně s původní lanovkou. Po vážné nehodě v roce 1992 byla tato lanovka modernizovaná a slouží dodnes.\n\nBěhem rekonstrukce dokončené v roce 1989 došlo k nahrazení systému 1 nosného a 2 tažných lan systémem s 2 nosnými a 1 tažným lanem, přičemž byla zároveň odstraněna jediná podpěra na celém úseku, která se nacházela těsně pod horní stanicí. Výhodou tohoto systému je vyšší stabilita vůči bočnímu větru. Nové strojní zařízení a kabina pochází od firmy VonRoll.\n\nSpodní část lanovky byla kvůli souběhu s novější kabinkovou lanovkou nerentabilní. Provoz na prvním úseku (Tatranská Lomnica – Skalnaté pleso) byl ukončen v roce 1999 a v letech 2010 - 2011 byla lanovka s výjimkou první podpěry a budov demontována.\n\n\n"}
{"id": "562019", "url": "https://cs.wikipedia.org/wiki?curid=562019", "title": "Šifrovací hra", "text": "Šifrovací hra\n\nŠifrovací hra (též šifrovačka, šifrárna) je hra či soutěž, jejíž základní částí je luštění šifer. Na každém stanovišti získá tým zadání jedné či více šifer, jejichž vyluštěním zpravidla získá informace o poloze dalšího stanoviště či stanovišť. Přesná podoba a systém se u konkrétních šifrovacích her liší – umístěním hry (ve městě, v terénu, existují i ryze internetové šifrovací hry), dobou hry (trvání běžné šifrovací hry se pohybuje v řádech jednotek až desítek hodin; některé hry se konají ve dne, jiné přes noc), organizací postupu hrou (lineární – šifry se luští postupně v předem určeném pořadí, bez vyluštění šifry nelze pokračovat na další stanoviště; nelineární – existují různé možnosti procházení, někdy je třeba vyluštit všechny šifry, jindy stačí jen nějaká část) a samozřejmě také zaměřením a náročností. V současnosti je v České republice několik tisíc pravidelných účastníků šifrovacích her.\n\nPrvní velkou šifrovací hrou pro veřejnost v Česku je brněnská TMOU, která se poprvé konala v listopadu 2000, kdy se jí účastnilo 50 týmů (asi 180 účastníků). Zřejmě se však nejedná o zcela první českou šifrovací hru – samotná \"TMOU\" se hlásí k inspiraci šifrovací hrou \"Open Blood\", určenou však pro uzavřenou společnost. \"TMOU\" se postupně inspirovalo několik dalších her, např. pražská \"Bedna\" či zlínský \"Osud\".\n\n\n\n\n\n"}
{"id": "562020", "url": "https://cs.wikipedia.org/wiki?curid=562020", "title": "Ladislav Kříž", "text": "Ladislav Kříž\n\nLadislav Kříž (* 28. ledna 1944, Praha) je bývalý československý atlet, sprinter a trenér.\n\nV roce 1969 na mistrovství Evropy v Athénách získal bronzovou medaili ve štafetě na 4 x 100 metrů. O dva roky později byl na evropském šampionátu v Helsinkách členem štafety (4 x 100 m), která vybojovala zlaté medaile. Kvarteto ve složení Ladislav Kříž, Juraj Demeč, Jiří Kynos a Luděk Bohman zde zaběhlo trať v čase 39,3 sekund. Druzí skončili Poláci, třetí Italové.\n\nNejvětší individuální úspěch zaznamenal v roce 1966 na mistrovství Evropy v Budapešti, kde ve finále běhu na 200 metrů skončil na pátém místě. V roce 1972 reprezentoval na též trati na letních olympijských hrách v Mnichově, kde postoupil z úvodního rozběhu. Ze čtvrtfinále však již nepostoupil a nedoplnil Jiřího Kynose a Jaroslava Matouška, kteří naopak do semifinále postoupili. \n\nAtletickou kariéru ukončil v roce 1975, později působil několik let jako trenér. \n\n"}
{"id": "562021", "url": "https://cs.wikipedia.org/wiki?curid=562021", "title": "Pěvecké sdružení moravských učitelů", "text": "Pěvecké sdružení moravských učitelů\n\nPěvecké sdružení moravských učitelů (PSMU) je mužský pěvecký sbor, bylo založeno roku 1903 v hanácké Kroměříži profesorem \"Ferdinandem Vachem\". V roce 1935 převzal po Ferdinandu Vachovi řízení sboru Jan Šoupal a v roce 1964 Antonín Tučapský. Po něm krátce sbor řídil Oldřich Halma a od roku 1975 Lubomír Mátl, nejdéle působící dirigent PSMU, až do roku 2015. Poté se stal novým uměleckým vedoucím jeho žák Jiří Najvar.\n\nTento mužský pěvecký sbor úzce spolupracoval s Leošem Janáčkem (tehdy padesátiletým) a zpíval a do dnešních dnů zpívá jeho skladby. Své skladby PSMU věnovala celá řada předních českých skladatelů - vedle Janáčka např. Josef Bohuslav Foerster, Bohuslav Martinů a další. PSMU zpívalo od svého založení do současnosti na mnoha místech v Evropě, Asii i Americe. První plakát pro sdružení vytvořil v roce 1911 Alfons Mucha (plakát je k vidění v Muzeu Alfonse Muchy v Praze s fotografií zakládajících členů), pro další plakát poskytl v roce 2001 své dílo Jiří Kolář.\n\n"}
{"id": "562024", "url": "https://cs.wikipedia.org/wiki?curid=562024", "title": "Peć", "text": "Peć\n\nPeć (srbsky Пећ, albánsky Peja/Pejë) je město a stejnojmenná oblast v západní části Kosova.\n\nMěsto ve svých dějinách vystřídalo řadu názvů. Římané jej znali pod názvem \"Pescium\". Ve 13. století byla Peć známá pod názvem Ždrelnik, neboť se nacházelo na začátku (ve středověkém jazyce \"ždrelu\") Rugovské soutěsky.\n\nSoučasný název je slovanského původu. V srbštině označuje pec nebo zastarale jeskyni. Řada jeskyní se nachází v nedaleké Rugovské soutěsce a podle nich získalo město své jméno. Dubrovnické středověké dokumenty často uvádějí město pod názvem \"Forno\" (pec) v italštině. Osmanský název města zněl İpek (ايپك), řecký Επισκιον (Episkon). Současný albánský název města (Peja/Pejë) vychází z poturčeného názvu města. Turecký název odkazuje na tradici ve výrobě hedvábí, podle něhož vznikl.\n\nMěsto leží na řece Pećka Bistrica, na jihovýchodním úpatí pohoří Rugova (nejvyšší hora Hejla, 2403 m), což je významná lyžařská a turistická oblast. Západně od města se nachází tzv. Rugovská soutěska. Je vzdáleno 82 km západně od Prištiny, s níž je spojeno železniční tratí a 389 km jihozápadně od Bělehradu.\n\nMěsto je patrně starověkého původu. Založili jej nejspíše Ilyrové, známé bylo rovněž i pod názvem Siparantum, pod kterým je zmiňováno v Ptolemaiově Geografii. Římské město mělo status municipia; mělo vlastní samosprávu jako druhé město tohoto typu na území dnešního Kosova hned po Ulpianě (Lipljanu).\n\nMěsto Peć je pod současným názvem poprvé připomínáno roku 1202. Nacházelo se na strategické lokalitě na řece Bistrici, které se vlévá do řeky Bílý Drin východně od pohoří Prokletije z kosovské strany. V letech 1180-1190 je dobyl srbský velkokníže Štěpán Nemanja a jeho nástupce je věnoval nově založenému klášteru Žiča, kde sídlil také arcibiskup. Když byl klášter koncem 13. století zničen Kumány, přesídlil arcibiskup do Peće, kde vybudoval řadu kostelů. Rozvoji města pomohlo období vzestupu středověkého srbského státu, kdy zde vznikla celá řada kamenných budov a dařilo se řemeslům. Město obdrželo celou řadu hodnotných darů od tehdejšího císařského dvora.\n\nRoku 1345 se Peć stala sídlem pećského patriarchátu Srbské pravoslavné církve a důležitým střediskem až do roku 1766, kdy byl patriarchát zrušen. Po Bitvě na Kosově poli získal město rod Balšićů a město se stalo součástí Srbského despotátu.\n\nRoku 1455 město dobyli Osmané a postavili řadu mešit, z nichž některé se zachovaly. Z této doby pochází také orientální bazar, který byl poničen během kosovské války a poté obnoven. Ve městě se usadilo mnoho Turků. Postupem času získala Peć orientální charakter. V druhé polovině 16. století se v Peći nacházelo 142 domů, jejichž obyvatelé se identifikovali s islámem, a zůstalo jen 15 domů křesťanských. Albánské obyvatelstvo přijalo islám mnohem rychleji než obyvatelstvo slovanské, předně z důvodu obav společenského statusu. V 17. století čítalo město 600 domů a administrativně pod ni spadalo dalších 130 vesnic.\n\nV 17. století zasáhly i oblast západního Kosova války mezi Turky a Rakouskem. V letech 1683–1690 uskutečnili Rakušané několik vpádů i do Peće. Mezi místními albánskými správci docházelo k častým střetům, které pokračovaly poté ještě půlstoletí po válce. Město v letech 1782–1784 decimovala epidemie cholery. V roce 1835 zde došlo k povstání albánského obyvatelstva.\n\nRoku 1899 zde vzniklo sdružení pro albánskou autonomii. Tato tzv. Pećská liga pod vedením Haxhi Zeky apelovala na osmanskou vládu, aby zavedla albánský jazyk na školách a úřadech.\n\nV První balkánské válce 1912-1913 město dobyli Černohorci a v roce 1915 jej obsadilo Rakousko-Uhersko. Po roce 1918 se stalo součástí Jugoslávie. Po správní reformě v roce 1929 byl součástí Zetské bánoviny. V meziválečném období se město ekonomicky rozvíjelo; byla zavedena elektřina, vybudována hydroelektrárna a z Kosova pole zavedena železnice. Za druhé světové války je obsadili Albánci.\n\nPo skončení konfliktu bylo město dále industrializováno. Vznikla zde továrna na kožené výrobky (1958 a součástky do motorů (1968). Mezi další významné zaměstnavatele v Peći patří tradičně také místní pivovar, který patří mezi hlavní na území Kosova.\n\nNapětí mezi Srby a Albánci ve městě se stupňovalo a podíl Srbů a Černohorců zejména od roku 1960 postupně klesal v souvislosti s vystěhovalectvím pravoslavného obyvatelstva. Město utrpělo za kosovské války v roce 1999, mnoho lidí bylo zavražděno a značný počet domů zničen, po národnostních nepokojích roku 2004 se velká část nealbánských obyvatel vystěhovala.\n\nV roce 2011 žilo v celé oblasti přes 90 % Albánců, asi 4 % Romů, 4 % Bosňáků a kolem 0,5% Srbů. Dle sčítání lidu z roku 1981 měla opština 54 497 obyvatel, v roce 1991 to bylo 68 163. V roce 2011 bylo na území města s přilehlými vesnicemi napočítáno okolo 49 tisíc obyvatel.\n\nV Peći sídlí řada sportovních klubů. Z města je také první nositelka olympijské medaile, kterou vybojovala za Kosovo judistka Maljinda Kelmendi na letních olympijských hrách v Riu de Janieru v roce 2016. Hlavní fotbalový tým v Peći nese název FK Besa, basketbalový tým je KB Peja.\n\n"}
{"id": "562030", "url": "https://cs.wikipedia.org/wiki?curid=562030", "title": "Lerch", "text": "Lerch\n\nPříjmení Lerch může nosit více osobností:\n\n"}
{"id": "562032", "url": "https://cs.wikipedia.org/wiki?curid=562032", "title": "Ostrov doktora Moreaua", "text": "Ostrov doktora Moreaua\n\nOstrov doktora Moreaua (\"The Island of Dr. Moreau\") je vědecko-fantastický román s prvky hororu od anglického spisovatele Herberta George Wellse z roku 1896. Varuje před důsledky vědeckých experimentů se zvířaty, činěných jen z chladné zvědavosti, a v přeneseném slova smyslu i před degenerací lidského druhu.\n\nHlavní hrdina, Edward Prendick, muž z vyšších společenských vrstev ztroskotá v oceánu a když již v záchranném člunu téměř umírá, je objeven lodí, na jejíž palubě ho oživuje doktor Montgomery. Loď pluje na nejmenovaný ostrov, na němž Montgomery pracuje. Loď přepravuje různá zvířata a Prendick také poznává groteskního tvora zvířecího vzhledu, zvaného M'ling, který Montgomerymu slouží.\n\nKdyž připlují k ostrovu, ani kapitán, ani Montgomery Prendicka nechtějí přepravit na pevninu a naopak ho chtějí poslat znovu na moře v záchranném člunu, v němž ho našli. Nakonec se nad ním slitují a berou ho na ostrov, kde Montgomery Prendickovi představuje chladného a precizního muže Dr. Moreaua, který zde provádí jakési výzkumy. Ubytují Prendicka v samostatném pokoji, odděleném od vnitřní části Moreauova domu. Prendick je nesmírně zvědavý na Moreauovy výzkumy, zvláště, když Moreau opatří bez uvedení důvodu dveře do vnitřku domu bytelnými zámky. Pak si vzpomene, že Moreauovo jméno už kdysi slyšel, neboť Moreau býval významným londýnským fyziologem, až do té doby, kdy novináři seznámili veřejnost s jeho hrůznými experimenty na zvířatech.\n\nNásledující den Moreau dělá jakýsi pokus na pumě a její zoufalý řev vyžene Prendicka ven do džungle. Na své procházce džunglí narazí na smečku bytostí, které jsou čímsi mezi člověkem a vepřem. Když se vrací do svého obydlí, náhle si uvědomí, že je sledován. Propadá panice, prchá a pak, v zoufalém pokusu o obranu, svého pronásledovatele, monstrózní hybrid mezi zvířetem a člověkem, ochromí. Po návratu klade Montgomerymu mnoho otázek, ale ten je neoblomně uzavřený. Prendick své dotazy vzdává, vezme si něco na spaní a usíná.\n\nRáno se probouzí se svěží myslí. Zjistí, že vnitřní dveře kdosi zapomněl zamknout a když vejde dovnitř, nalezne jakéhosi humanoida, ležícího v obvazech na stole. Vzápětí je přistižen a vyhnán rozzuřeným Moreauem. Dojde k názoru, že Moreau dělá pokusy na lidech a on má být jeho další obětí. Prchá do džungle, kde se setkává s Opičím mužem, který ho vezme do kolonie podobných napůl lidských a napůl zvířecích bytostí. Jejich vůdce, veliký šedivý tvor, zvaný Mluvčí Zákona, mu začne recitovat podivné litanie, zvané Zákon, které zahrnují zákazy zvířecího chování a chválu Moreaua.\n\nNáhle se v kolonii objevuje Moreau a Prendick opět prchá do džungle. Běží k oceánu, kde se chce raději utopit, než aby na něm Moreau experimentoval. Moreau a Montgomery ho však dopadnou a Moreau mu vysvětlí, že ony bytosti, Zvířecí lidé, jsou zvířata, která Moreau svými experimenty přiblížil k lidem.\n\nPrendick se tedy vrací s Moreauem zpět do domu a Moreau mu líčí, jak se již jedenáct let na ostrově snaží dosáhnout kompletní přeměny zvířete v člověka. Zdá se, že jediným důvodem veškeré bolesti, kterou zvířatům způsobuje, je vědecký zájem. Prendick toto vysvětlení přijímá a zůstává žít na ostrově.\n\nJednoho dne, při své procházce ostrovem s Montgomerym nalézají z půlky snědenou mrtvolu králíka. Zákaz konzumace masa a krve je však jednou z nejsilnějších částí Zákona a proto jsou Montgomery a Moreau velmi znepokojeni. Moreau svolává shromáždění Zvířecích lidí, na němž je jako porušitel Zákona označen Leopardí muž (ten, který pronásledoval Prendicka při jeho první procházce ostrovem). Leopardí muž prchá, ale když ho celá skupina v jakémsi houští obklíčí, Prendick se nad ním slituje a raději ho zastřelí, aby jej ušetřil utrpení na operačním stole v Moreauově \"Domě bolesti\". Navíc se Prendick domnívá, že ačkoliv byl Leopardí muž usvědčen z několika porušení Zákona, jakými bylo třeba pití vody ve zvířecí pozici, stíhání člověka (tj. Prendicka) a běhání po čtyřech, tím, kdo je zodpovědný za zabíjení králíků je ve skutečnosti Hyení Vepř, druhý nejnebezpečnější Zvířecí člověk na ostrově. Nicméně své podezření nikomu nesdělí. Moreau zuří, že Prendick Leopardího muže zastřelil, ale v této situaci už nemůže nic dělat.\n\nJak plyne čas, Prendick vůči zrůdnosti Zvířecích lidí otupí. Z této stagnace je však vytržen, když jednoho dne prchne ze své klece puma a její pronásledování dopadne tak, že se s Moreauem navzájem zabijí. Montgomery se zhroutí a v silné opilosti se rozhodne podělit se o svůj alkohol se Zvířecími lidmi. Prendick se ho pokouší zastavit, ale Montgomery mu hrozí násilím a opouští dům s lahví v ruce. Později v noci slyší Prendick jakýsi rozruch, vyběhne ven a vidí že Montgomery se zřejmě porval s některým ze Zvířecích lidí. Těžce zraněný Montgomery umírá Prendickovi před očima a Prendick se tak stává jediným člověkem na ostrově.\n\nSotva Montgomery zemře, uvědomí si Prendick jakousi zvláštní záři za sebou a když se obrátí, zjistí, že dům je v plamenech. Uvědomí si, že když vybíhal z domu, převrhl lampu. Nemá ani šanci zachránit jakékoliv zásoby, neboť ty se nacházejí v uzavřené části domu. Pendrick chce utéci z ostrova, ale zjistí, že Montgomery, který chtěl jejich návratu do civilizace zabránit, zničil čluny.\n\nNesnaží se obsadit prázdný Moreauův trůn, ale začne žít společně se Zvířecími lidmi a po dalších deset měsíců se snaží vybudovat provizorní vor, na němž by mohl ostrov opustit. Jak plyne čas, Zvířecí lidé se čím dál tím více vracejí ke svým původním zvířecím instinktům, začínají lovit králíky, běhat po čtyřech a odcházejí ze svého společného domova do divočiny. Také postupně přestávají brát ohled na Prendickovy rady a nakonec zabijí jeho věrného společníka, M'linga. Naštěstí právě v té době vyplaví moře na pláž člun se dvěma mrtvolami. Prendick odstraní těla, připraví si zásoby a ráno ostrov opouští.\n\nJiž po třech dnech je objeven námořní lodí, ale když lidem vypráví svůj příběh, mají ho za blázna. Proto později předstírá, že si na to, co se dělo mezi jeho ztroskotáním a záchranou vůbec nepamatuje. Když se vrátí do Anglie, zjistí, že je zcela neschopen mít kolem sebe další lidi, neboť má neustálý pocit, že jsou to jen Zvířecí lidé, ohrožení možností náhlého a prudkého návratu ke své zvířecí podstatě.\n\nUzavírá se do samoty, studuje chemii a astronomii a mezi nebeskými tělesy nachází i vnitřní mír.\n\nV době vydání románu, koncem 19. století (1896), byla evropská společnost pohroužena v obavách z degenerace lidské rasy. Britskou vědeckou obec zachvátily debaty o oprávněnosti vivisekce na zvířatech.\nRomán \"Ostrov Doktora Moreaua\" však vzbudil odmítavé reakce. Noviny otiskovaly dopisy a petice rozhořčených čtenářů a kritika román sepsula jako kruté a hnusné dílo:\n\"\"Odporný horor, věc plná krutostí, s jakými se čtenáři dosud nesetkali, typický příklad morálního úpadku autora.\"\"\n\"\"Wells je profesorem odpornosti.\"\"\n\"\"Parodie na stvoření člověka a světa Bohem.\"\"\n\"\"Talent má být vždy doprovázen zodpovědností, a na to při psaní této knihy, která nemá žádný jiný smysl, než děsit a znechucovat čtenáře svojí zvráceností její autor zapomněl!\"\"\n\"\"Tato kniha neměla být nikdy napsána!\"\"\nK obvinění Guardianu, že spáchal parodii na zázrak stvoření Wells se svým suchým humorem prohlásil, že tento recenzent je jeden z mála kritiků, kteří jeho knihu skutečně četli. Nicméně později začal být těmito útoky znechucen a ve své pozdější autobiografii se o románu nezmínil. Otázky morální přípustnosti vivisekce a potažmo i eugeniky, které v knize nastolil, však měly svůj společenský dopad a již dva roky po vydání románu byla založena .\n\n\n\n"}
{"id": "562057", "url": "https://cs.wikipedia.org/wiki?curid=562057", "title": "Yield management", "text": "Yield management\n\nYield management (nebo také revenue management) je soubor technik, které s cílem dosáhnout maximálních výnosů kolektivně určují, kterou rezervaci přijmout a kterou odmítnout; účtování rozdílných sazeb za „stejnou“ službu různým zákazníkům, \"prodej správných sedadel správným zákazníkům.\" (American Airlines). Yield management je relativně rozšířenou strategií u leteckých společností, hotelových řetězců a velkých hotelů.\nJeho implementace vyžaduje sledování chování zákazníků\npro využívání techniky přeobsazenosti (overbookingu). K správnému rozhodování v dlouhodobém měřítku je nutné předchozí shromažďování dat a jejich vyhodnocení, k tomu se využívá metod datové analýzy (pomocí nástrojů IT) a statistiky. Yield manager také často sleduje makroekonomické ukazatele, aby byl schopen odhadnout správně budoucí ceny v reakci na probíhající inflaci nebo pohyb měny (jelikož se často jedná o mezinárodní obchod). V poslední době se objevují tendence oddělení yield managementu outsourcovat do konsolidovaných center v jiných zemích, podobně jako například IT nebo zákaznickou podporu.\n\n\n\n\n"}
{"id": "562069", "url": "https://cs.wikipedia.org/wiki?curid=562069", "title": "Drsnost (materiál)", "text": "Drsnost (materiál)\n\n\n"}
{"id": "562071", "url": "https://cs.wikipedia.org/wiki?curid=562071", "title": "Hohenberg (zřícenina hradu)", "text": "Hohenberg (zřícenina hradu)\n\nZřícenina hradu Hohenberg je v rakouském městyse Hohenberg v jižní části Dolních Rakous, v okrese Lilienfeld. \n\nV roce 1000 je prokazatelně poprvé Hohenberg zmiňován v klášteře Lamprecht a sice ve spojitosti se jmény Otto, Gottfried a Herand, nazývaných z Hohenbergu, nikoliv však jako prvními vlastníky hradu. V údolí řeky Traisen se vyskytuje více stejných jmen \"Hohenberg\", proto je nelze přesně blíže přiřazovat k rodu z Hohenbergů. Dnes se tuší, že ve 13. století žili Jindřich a Dietrich, synové Leutolda z Hohenstaffu, kteří snad mohli být staviteli hradu. \n\nVe sporu o poručenství nezletilého Albrechta II. došlo k bratrovražedné válce. Hans I. bojoval na straně vévodu Ernsta. Vévoda Leopold, zakladatel kláštera Lilienfeld, poslal na Moravu pro rytíře Sokola, aby se zúčastnil vyhlášené trestné výpravy. Ten se však omezil jen na to, aby zabral všechny koně Hohenbergů. Hans I. byl zarmoucený z nedostatečné podpory kláštera a vyplenil potom místo, kde se v tu dobu ukrýval rytíř Sokol.\n\nV roce 1482, když zuřili boje mezi císařem Bedřichem a Matyášem Korvínem, Hans III. dal k dispozici Uhrům své hrady Merkenstein, Hohenberg a Kreisbach. \nRoku 1529 Erasmus z Hohenbergu zemřel a tím vymřela jeho větev rodu. Panství přešlo na Viléma z Roggendorfu, manžela Erasmovy dcery Anny. Od té doby docházelo k častým změnám majitelů panství. V roce 1535 přešlo na Sebalda Pögla, barona z Reiffensteinu a Arenbergu. \n\nRoku 1589 získal panství baron Bernard V. Jörger. Roku 1619 císař Ferdinand II. majetky zabavil. Hlavní důvod byl ten, že rodina Jörgerova vlastnila rozsáhlé majetky v údolí řeky Traisen. Vyvlastnění však bylo možné pouze v případě, že by byl hrad dobyt násilím. Při útoku na hrad Hans Baltazar z Hoyosu, střílel, podpaloval a do značné míry ničil vše. Hoyos nakonec dostal hrad lénem a roku 1627 získal do vlastnictví. Protože rodina Hoyosů nebydlela v „Traisentalu“, hrad pro nedostatek údržby stále více chátral.\n\nNa rytině George Matthäuse Vïschera z roku 1672 je již zobrazena poloviční ruina. Pomocné budovy, kruhové věže a hradební zdi jsou na rytině v té době ještě neporušené. \n\nRoku 1892 kvůli stavbě železnice na pravém břehu řeky Traisen byla zbourána čtvercová věž a hladomorna, protože tvořila bariéru mezi hradem a Rierkogelem. \n\nV roce 1933 rodina Wittgensteinů koupila od Hoyosů lesy i s ruinou. Obojí dnes patří lesní správě Wittgensteinů. \n\nV období od 1956 do 1964 bylo provedeno stavební zabezpečení zbytků hradu. Protože se ale o hrad nikdo necítil zodpovědný, očividně chátral. \n\nRoku 2005 převzal dobrovolný spolek skautů ruinu Hohenbergu s cílem ji upravit a zpřístupnit pro cestovní ruch. Osadili zábradlí, upravili cestu a očistili okolí od náletových porostů. Za dva roky byly práce dokončeny. Od té doby je zřícenina pravidelně navštěvována obyvateli z okolí i turisty.\n\nHrad měl kdysi mohutné zdivo, opevnění s příkopem, vstupní bránu s věží, parkán, předhradí a nádvoří trojúhelníkového půdorysu. Dnes tu jsou ještě vnější hradební zdi a zbytky komínů. \n\n"}
{"id": "562078", "url": "https://cs.wikipedia.org/wiki?curid=562078", "title": "Ô", "text": "Ô\n\nÔ (ô) je písmeno rozšířené latinské abecedy. Jedná se o znak O, doplněný circumflexem (stříškou, vokáněm). V současnosti se používá ve slovenštině, portugalštině, kašubštině, slezštině, francouzštině a vietnamštině. Dříve se používal též v abecedě grónštiny.\n\nPoužívá se také v některých systémech transliterace, indických jazyků.\n[uo] – slovenština, a v jedné z abeced slezštiny\n\n[o:] – francouzština, dříve též v grónštině\n\n[o] – vietnamština\n\n"}
{"id": "562084", "url": "https://cs.wikipedia.org/wiki?curid=562084", "title": "Nicanej Oz", "text": "Nicanej Oz\n\nNicanej Oz ( נִצָּנֵי עֹז, doslova „\"Poupata síly\"“, v oficiálním přepisu do angličtiny Nizzane Oz, přepisováno též Nitzanei Oz) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 40 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Jižně od obce protéká vádí Nachal Te'enim.\n\nObec se nachází 15 kilometrů od břehu Středozemního moře, cca 33 kilometrů severovýchodně od centra Tel Avivu, cca 55 kilometrů jihojihovýchodně od centra Haify a 15 kilometrů východně od města Netanja. Nicanej Oz obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na jih od mošavu ovšem leží téměř souvislý pás měst a vesnic obývaných izraelskými Araby - takzvaný Trojúhelník (nejblíže jsou to města Kalansuva a Tajbe). 1 kilometr od vesnice probíhá Zelená linie a za ní stojí arabské (palestinské město) Tulkarm.\n\nNicanej Oz je na dopravní síť napojen pomocí dálnice číslo 57 . Východně od mošavu probíhá severojižním směrem dálnice číslo 6 (Transizraelská dálnice).\n\nNicanej Oz byl založen v roce 1951. K založení došlo 19. července 1951. Prvními osadníky zde byla skupina židovských přistěhovalců z Tuniska. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu.\n\nSprávní území obce dosahuje 2860 dunamů (2,86 kilometrů čtverečních). Místní ekonomika je založena na zemědělství (pěstování citrusů a květin, chov drůbeže).\n\nPodle údajů z roku 2014 tvořili naprostou většinu obyvatel v Nicanej Oz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1090 lidí. Během roku 2014 populace stoupla o 2,0 %.\n\n\n"}
{"id": "562090", "url": "https://cs.wikipedia.org/wiki?curid=562090", "title": "Peter Frühauf", "text": "Peter Frühauf\n\nPeter Frühauf (* 15. srpna 1982) v Prešově je slovenský hokejový obránce, v současnosti působící v HC Dukla Trenčín.\n\nSvoji hokejovou kariéru začal v HC Prešov, odkud v průběhu mládeže zamířil do HC Košice. Po roce se vrátil zpět do Prešova, za který nastupoval v seniorské kategorii. Po ročním angažmá v americkém týmu Topeka Scarecrows, se vrátil zpět na Slovensku, konkrétně do Košic, za které nastupoval v následujících třech sezonách. Měl rovněž vyřízené střídavé starty či hostování do MsHK Žilina, HK Trebišov nebo MHK Humenné. V sezoně 2006/07 nastupoval opět za Žilinu a český klub HC Oceláři Třinec. Poté se na rok upsal HKm Zvolen. V letech 2008-10 nastupoval za HC 05 Banská Bystrica. V létě 2010 přestoupil do HC Slovan Bratislava, se kterým v ročníku 2011-12 získal mistrovský titul. Následně odešel podruhé do Česka, tentokrát do HC Mountfield České Budějovice. Před sezonou 2013/14 se přesunul do Mountfield HK, který získal extraligovou licenci od Českých Buděejovic. V ročníku 2015/16 nastoupil k jednomu startu za HC Stadion Litoměřice. V květnu 2016 mu vedení královéhradeckého klubu oznámilo, že si může hledat nové angažmá. Nové působiště Frühauf nenašel, a proto nastupoval za Litoměřice, prvoligovou farmu Hradce Králové.\n\n\n"}
{"id": "562092", "url": "https://cs.wikipedia.org/wiki?curid=562092", "title": "Megabakterióza ptáků", "text": "Megabakterióza ptáků\n\nMegabakterióza či také makrorhabdióza je onemocnění trávicího traktu ptáků, zejména andulek, kanárů a mladých pštrosů. Po dlouhých diskusích o taxonomickém zařazení původce megabakteriózy (neobvykle velké bakterie nebo mikromycety?) je původce v současné době na základě fylogenetické analýzy RNA zařazován mezi vřeckovýtrusné houby a označen jako \"Macrorhabdus ornithogaster.\"\n\nPůvodcem jsou pleomorfní, grampozitivní vřeckovýtrusné kvasinky) o velikosti buňky 1-5 x 20-90 µm. Jsou PAS pozitivní, při fakultativně anaerobních podmínkách rostou na agaru s azidem sodným při teplotě 37 °C za vzniku plochých kolonií. Na krevním agaru tvoří za 48 hodin za přítomnosti 10 %CO hemolytické kolonie o průměru 1–2 mm. Po obarvení Gramem je vidět jemně granulovaná a vakuolizovaná cytoplazma.\n\n„Megabakterie“ jsou považovány za oportunní patogen, často se nacházejí ve fekálních otiscích a stěrech sliznice proventrikulu i klinicky zdravých ptáků.\n\nMegabakterióza se vyskytuje nejčastěji u andulek a kanárů, ale může být diagnostikována i u jiných ptáků (drobní pěvci, korely, agapornisové, neofémy, kur domácí, kuřata pštrosa dvouprstého). K přenosu pravděpodobně dochází per os kontaminovaným trusem, příp. i při krmení mláďat rodiči. Existuje rozdílná vnímavost jednotlivých ptáků. V praxi jsou pozorována spontánní uzdravení, ale i bacilonosičství (subklinická infekce).\n\nOnemocnění zpravidla probíhá chronicky, časté jsou remise. Postižení ptáci vykazují při nezměněném apetitu postupné hubnutí, netečnost, neochotu k pohybu, rychlou unavitelnost, načepýřené peří, někdy zvracení, průjem, polyurii, zvýšenou žíznivost (polydipsii) až úhyn po několika týdnech trvání nemoci. Typická je změna pH žaludečního obsahu (z 0,7-2,4 na 7,0-7,3). Morbidita může být až 5-15 %. U pštrosích kuřat dochází k zástavě růstu.\n\nPři pitvě se zjišťuje vyhublost, většinou katarální až hemoragicko-ulcerativní zánět sliznice proventrikulu a jeho dilatace, eroze a zvředovatění sliznice přechodu mezi žaludky, a nekróza výstelky svalnatého žaludku. Při mikroskopickém vyšetření stěru sliznice proventrikulu se nacházejí vláknité útvary připomínající nerozvětvené hyfy plísní.\n\nDiagnostika je založena na anamnéze, klinickém vyšetření a nálezu megabakterií v trusu anebo v seškrabu sliznici proventrikulu (barvení podle Grama). Ke stanovení diagnózy napomáhá kontrastní Rentgenové záření vyšetření (dilatace proventrikulu, zúžení přechodu mezi žaludky).\nDiferenciální diagnostika: trichomoniáza, kandidóza, obstrukce trávicího traktu.\n\nLéčba není jednoznačná, s různými výsledky se používají antibiotika i antimykotika. Citlivost zjištěná in vitro často neodpovídá v praxi. Existují i odlišné výsledky i názory na použití amfotericinu B. Někdy napomáhá okyselování pitné vody (ovoce, ovocné šťávy). Prognóza bývá většinou nepříznivá.\n\nPreventivně se doporučuje kontrolní vyšetření trusu u nakupovaných zvířat a jejich karanténa.\n\n"}
{"id": "562098", "url": "https://cs.wikipedia.org/wiki?curid=562098", "title": "Ša'ar Efrajim", "text": "Ša'ar Efrajim\n\nŠa'ar Efrajim ( שַׁעַר אֶפְרַיִם‎, doslova „\"Brána Efrajimu\"“, v oficiálním přepisu do angličtiny Sha'ar Efrayim, přepisováno též Sha'ar Efraim) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 42 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Severně od obce protéká vádí Nachal Te'enim.\n\nObec se nachází 15 kilometrů od břehu Středozemního moře, cca 32 kilometrů severovýchodně od centra Tel Avivu, cca 56 kilometrů jihojihovýchodně od centra Haify a 15 kilometrů východně od města Netanja. Ša'ar Efrajim obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na jih a jihozápad od mošavu ovšem leží téměř souvislý pás měst a vesnic obývaných izraelskými Araby - takzvaný Trojúhelník (nejblíže jsou to města Kalansuva a Tajbe). 1 kilometr od vesnice probíhá Zelená linie a za ní stojí arabské (palestinské město) Tulkarm.\n\nŠa'ar Efrajim je na dopravní síť napojen pomocí lokální silnice číslo 5614. Východně od mošavu probíhá severojižním směrem dálnice číslo 6 (Transizraelská dálnice).\n\nŠa'ar Efrajim byl založen v roce 1953. K založení došlo v srpnu 1953. Prvními osadníky zde byla skupina židovských přistěhovalců z Jemenu, kteří se do Izraele dostali v rámci Operace Létající koberec. Vesnice je pojmenována podle biblického kmene Efraim.\n\nSprávní území obce dosahuje 2250 dunamů (2,25 kilometrů čtverečních). Místní ekonomika je založena na zemědělství (pěstování citrusů a květin, chov drůbeže).\n\nPodle údajů z roku 2014 tvořili naprostou většinu obyvatel v Ša'ar Efrajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1704 lidí. Během roku 2014 populace stoupla o 2,9 %.\n\n\n"}
{"id": "562101", "url": "https://cs.wikipedia.org/wiki?curid=562101", "title": "Adam I. z Hradce", "text": "Adam I. z Hradce\n\nAdam I. z Hradce (1494 – 15. červen 1531 Praha) byl představitel rodu pánů z Hradce, nejvyšší kancléř Království českého, syn Jindřicha IV. z Hradce a Anny Minstrberské.\n\nSprávy rodových panství s ústředím v Jindřichově Hradci se ujal na přelomu let 1511 a 1512. O jedenáct roků později ho český král Ludvík Jagellonský jmenoval nejvyšším kancléřem Českého království. Po Ludvíkově tragické smrti v roce 1526 patřil k rozhodujícím stoupencům kandidatury Ferdinanda I. Habsburského na uprázdněný český královský trůn. Při jeho slavnostní korunovaci nesl hradecký velmož říšské jablko a brzy se stal jedním z kmotrů při křtu Ferdinandova syna Maxmiliána.\n\nI v dalších letech přináležel k významným stoupencům habsburské politiky. Zahájil rozsáhlé renesanční přestavby zámku v Jindřichově Hradci. Z titulu své funkce pomohl i svým příbuzným z rožmberského rodu Vítkovců při zachování celistvosti dominia po smrti Petra IV. z Rožmberka.\n\nZ manželského svazku s Annou z Rožmitálu (1500–1563), dcerou Zdeňka Lva z Rožmitálu a Kateřiny Švihovské, s níž se oženil roku 1515, vzešlo celkem pět dětí, tři dcery a dva synové (Jáchym a Zachariáš). Adamova závěť z roku 1529 obsahuje první dosud známou písemnou zmínku o rozdávání \"sladké kaše\" chudým na jindřichohradeckém zámku o Zeleném čtvrtku.\n\nAdam I. z Hradce podlehl roku 1531 v Praze morové nákaze.\n"}
{"id": "562112", "url": "https://cs.wikipedia.org/wiki?curid=562112", "title": "Mykoplasmové infekce ptáků", "text": "Mykoplasmové infekce ptáků\n\nMykoplasmata jsou drobné bakterie zařazované do samostatné skupiny bakterií, do třídy Mollicutes (\"mollis\" - měkký, \"cutis\" – kůže), řádu Mycoplasmatales. Jsou v přírodě velmi rozšířené a také okruh jejich hostitelů je velmi široký.\n\nPříslušníci rodu \"Mycoplasma\" jsou nejmenší známá prokaryota, která jsou schopna autonomního množení a růstu na bezbuněčných médiích. Nejmenší životaschopné buňky mají rozměry 100 nm, kultury mykoplasmat však obsahují buňky různých velikostí (až 1 µm) i formy vláknité. Struktura a metabolismus buněk jsou velmi jednoduché. Mykoplasmata mají nejmenší genom ze všech bakterií (asi jen 5×10 daltonů, což v porovnání s průměrem genomu jiných bakterií 2,5×10 představuje asi 1/5). Důsledkem malé genetické informace je neschopnost tvořit buněčnou stěnu a omezená biosyntéza; proto mykoplasmata mají velké nutriční nároky pro růst. Povrch buněk představuje třívrstevná cytoplasmatická membrána (silná 1-8 nm), která obsahuje bílkoviny, glykoprotein, glykolipid a fosfolipid. Významnou složkou membrány je cholesterol, který přispívá k osmotické stabilitě membrány (mykoplasmata snášejí izotonické prostředí na rozdíl od osmoticky labilních L forem bakterií). Proto mykoplasmata živočichů vyžadují k růstu na kultivačních půdách steroly (přídavek séra). Pružná povrchová membrána umožňuje buňkám značnou plasticitu, což se projevuje jak v pleomorfii buněk, tak ve schopnosti procházet filtry o menší porozitě. Většina mykoplasmat je fakultativně anaerobní nebo mikroaerofilní, pouze příslušníci rodu Anaeroplasma jsou anaerobní.\n\nPro mykoplasmata je charakteristická různá velikost a pleomorfismus. Základní formou je malé kokovité tělísko, ale zralé kultury obsahují i buňky větší, oválné, protáhlé a vláknité, někdy s větvením. Buňky se množí binárním dělením nebo rozpadem mnohojaderných vláken na základní elementy.\n\nMykoplasmata rostou na umělých kultivačních půdách; preferují vlhkost a teplotu 37-38 °C a jsou rezistentní na penicilin a octan thallný, které se proto přidávají do médií k zabránění růstu kontaminujících bakterií a plísní. Jejich vysoké nutriční nároky však vyžadují speciální média s vysokým obsahem séra (10–15 %), které je zdrojem bílkovin, mastných kyselin a cholesterolu. Někdy se média obohacují také kvasničními komponentami. \"M. synoviae\" vyžaduje pro růst nikotinamid adenin dinukleotid (NAD). Kolonie mykoplasmat rostou pomalu (3-10 dní) a jsou velmi drobné. Avšak nepatogenní druhy jako \"M. gallinarum\" a \"M. gallinaceum\" tvoří kolonie již za 1 den (oba druhy jsou často izolovány jako kontaminanty při izolacích patogenních ptačích mykoplasmat). Většina druhů mykoplasmat má charakteristický vzhled kolonií, který lze pozorovat mikroskopicky. K odlišení druhu nebo sérotypu se nedají využít. Centrální tmavá část kolonie je konicky vrostlá do půdy, jemná periferie je složena z transparentních elementů a roste na povrchu půdy. Vzhled kolonií se přirovnává k sázeným vejcím.\n\nSchopnost mykoplasmat fermentovat cukry je různá, ale všechny druhy mykoplasmat lze rozdělit na fermentující a nefermentující glukózu s produkcí kyseliny. Glukóza se často přidává do bujónu, aby se zlepšil růst fermentujících mykoplasmat, a také jako indikátor růstu (produkovaná kyselina odbarvuje fenolovou červeň na žluto). Fosfatázová aktivita je často přítomná, podobně jako arginin dekarboxyláza. Většina druhů, které nefermentují glukózu, používá jako zdroj energie aminokyselinu arginin. Výjimkou je M. iowae a některé další druhy, které fermentují glukózu i hydrolyzují arginin.\n\nMykoplasmata jsou citlivá na vyschnutí a na teplotu nad 50 °C. Dobře však přežívají ve vlhkém aerosolu, kterým se mohou šířit. Jsou poškozována povrchově aktivními látkami a tukovými rozpouštědly. Vzhledem k nepřítomnosti peptidoglykanové buněčné stěny jsou zcela rezistentní k beta-laktamovým antibiotikům i k dalším, která ovlivňují syntézu buněčné stěny (penicilin, cefalosporiny, bacitracin), a také k sulfonamidům. Citlivá jsou naopak k některým inhibitorům proteosyntézy, zejména k tetracyklinům a makrolidovým antibiotikům. Existují ale i mykoplasmata rezistentní k těmto látkám. Rezistence je způsobována sníženou propustností buněčné membrány.\n\nMykoplasmata jsou rozšířena celosvětově a u živočichů se vyskytují většinou jako saprofyté, jen některé druhy parazitují. Jak patogenní, tak i nepatogenní druhy se nalézají jako komensálové na sliznicích horního respiračního traktu, střevního i genitálního traktu nebo v kloubech. Mimo tělo hostitele, chráněny před slunečním světlem organickými látkami, přežívají jen několik dní.\n\nParazitující mykoplasmata mají tendenci pevně adherovat na sliznice hostitele a některé z nich mají na svém povrchu zvláštní struktury, které jim usnadňují adhezi k hostitelské buňce. Parazitují extracelulárně na povrchu membrán infikovaných buněk a produkují hemolyziny, proteázy, nukleázy a jiné toxické faktory, které způsobují zánik hostitelských buněk nebo vyvolávají chronickou infekci. V dýchacím traktu poškozují řasinky epiteliálních buněk a tím predisponují hostitele k sekundárním bakteriálním infekcím. Některá mykoplasmata vykazují afinitu pro mezenchymální buňky výstelky kloubů. Časté jsou latentní infekce i chronické infekce; různé stresy představují predispoziční faktory pro vznik mykoplasmóz. Infekce mohou být endogenního i exogenního původu. K přenosu dochází horizontálně, vertikálně a u některých mykoplasmat i pohlavní cestou.\n\nPrvní mykoplasmata byla izolována ze skotu (\"M. mycoides\" subsp. \"mycoides\") z případů kontagiózní bovinní pleuropneumonie. Další podobné izoláty se pak označovaly jako PPLO (Pleuro-Pneumonia-Like-Organism). Mykoplasmata i mykoplasmózy byly prokázány u řady ptáků, zdravých i nemocných, domestikovaných, chovaných ze záliby i volně žijících. Zatímco u domácí, zejména hrabavé, drůbeže mohou způsobovat vážné ekonomické i veterinární problémy, u jiných druhů ptáků řada izolátů nebyla dostatečně identifikována a ani etiologická účast mykoplasmat na vzniku klinického onemocnění nebyla jednoznačně prokázána.\n\nMykoplasmózy drůbeže představují komplexní onemocnění dýchacího anebo pohybového aparátu vyvolávaného \"Mycoplasma\" spp. I když mykoplasmata se liší jen antigenními a biochemickými vlastnostmi, rozlišují se vzhledem k rozdílné epizootologii a patogenezi tři samostatná onemocnění způsobovaná třemi rozdílnými druhy mykoplasmat – chronická respirační nemoc, příp. u krůt infekční sinusitida (\"M. gallisepticum\"), zánět vzdušných vaků (\"M. meleagridis\") a infekční synovitida (\"M. synoviae\").\n\nInfekce \"Mycoplasma\" spp. jsou u běžců běžně popisována, ale jejich veterinární ani hospodářský význam není znám. Vzhledem ke zjevné vnímavosti pštrosů a nandu k mykoplasmatům drůbeže a nedostatku informací o úloze těchto i dalších druhů mykoplasmat v patologických procesech u běžců, nedoporučuje se chovat na pštrosích farmách současně i drůbež.\n\n"}
{"id": "562114", "url": "https://cs.wikipedia.org/wiki?curid=562114", "title": "Dvojdyšní", "text": "Dvojdyšní\n\nDvojdyšní (Dipnoi, Dipneusti) jsou podtřída nozdratých ryb, jejíž zástupci dokážou dýchat vzdušný kyslík. Jsou známi z fosilních nálezů již od devonu a z fosilních pozůstatků je známo téměř 300 druhů v 64 rodech. Do současnosti však přežily jen 3 rody – \"Neoceratodus\", \"Lepidosiren\", \"Protopterus\" – které žijí ve stojatých vodách Austrálie, Afriky a Jižní Ameriky.\n\nNěkteré druhy mají jednu plíci, jiné plíce dvě. Mají také specifický cévní systém a kostru. Některé kosti, jako premaxila, maxila a dentale, nejsou vyvinuty, jiné lebeční kosti jsou výrazně odlišné od kostry ryb. Místo zubů mívají obvykle jen tzv. zubní desky a je vyvinut jen jeden pár vnějších nozder. Šupiny jsou u současných dvojdyšných cykloidní.\n"}
{"id": "562133", "url": "https://cs.wikipedia.org/wiki?curid=562133", "title": "Houba (hudební skupina)", "text": "Houba (hudební skupina)\n\nHouba je punková hudební skupina, která vznikla roku 1995 v Ústí nad Labem, původně pod názvem SRPŠ. První demo s názvem \"Fičící pes\" natočila roku 1997 v chomutovském studiu Reckord.\n\nKapela Houba vznikla v roce 1995 na troskách grind/punkové kapely SRPŠ. Již v roce 1996 Houba odehrála více jak 20 koncertů a o rok později natočila první nahrávku „Fičící Pes“ (1997). Druhé demo následovalo ve stejném roce („Hnus fialovej“) a kapela se naplno rozjela po České republice. V roce 1999 vychází deska „Pan Káč“, jako první natočené v plzeňském studiu AVIK.\n\nTomuto studiu kapela zůstává věrná dalších 13 let - „Kuře Punk Pao“ (2000), „Ať von zacvrč“ (2002), „Houba/Leniwiec – Crazy Bros“ (2004, vychází i v Polsku u Pasažer Rec.), „10 let punkrocku v Ústí pod Labem“ (2005), „U Šílena Nesersrny“ (2007), „Split CD s Punk Floid“ (2010), Přišel čas (s písničkářem Tom77, 2012) a čtyřpísňový singl Houba2013 (PHR Records, 2014). Za dobu existence Houba zahrála více jak 1000 živých vystoupení nejen v České republice, ale také na Slovensku, v Maďarsku, Polsku, Německu, Litvě, Lotyšsku, Estonsku, Bělorusku, odehrála dvě turné v USA. Prodala celkem více jak 10 000 desek. Zahrála si na všech podstatných českých festivalech (Rock for People, Trutnov Open Air, Mighty Sounds a další).\n\nV roce 2018 začala pracovat na novém albu, které se opět nahrává v klatovském studiu Ex-Avik. Jeho mix a mastering bude mít na starost Paul Miner v Kalifornii. První singl a předzvěst nového alba, píseň \"Ničeho nelitujem\", byla prostřednictvím videoklipu zveřejněna 2. listopadu 2018.\n\n\n\n\n"}
{"id": "562158", "url": "https://cs.wikipedia.org/wiki?curid=562158", "title": "Partička (slovenský pořad)", "text": "Partička (slovenský pořad)\n\nPartička slovenský televizní pořad vysílaný na televizi TV Markíza, zpracovaný podle celosvětově úspěšného pořadu \"Whose Line Is It Anyway?\". Pořad je založený na improvizaci čtyř herců. V pořadu účinkují Petra Polnišová, Lukáš Latinák, Marián Miezga, Juraj Kemka, Róbert Jakab, Roman Pomajbo, Kristína Tóthová, Michal Suchánek, Richard Genzer, Richard Stanke, Marián Čekovský, Ady Hajdu, Vojta Dyk. Všechno pod vedením Dana Dangla, který je zároveň i režisérem tohoto úspěšného pořadu. Hudební doprovod zajišťuje Marián Čurko. Princip pořadu spočívá na improvizaci v různých hrách. Program se hraje na prknech slovenského divadla L+S od května 2009. Pro jeho velký úspěch se ho rozhodla nasadit do vysílání televize Markíza od podzimu 2009, česká Prima jej s úspěchem vysílá od roku 2011. S Partičkou herci objíždějí také divadla.\n\nKaždá hra je hraná na určité téma. Stále jsou vymýšlena nová témata. Tady je jen pár z nich.\n\nDva herci spolu mluví na určité téma a druzí dva jim dělají svědomí – komentují jejich rozhovor, říkají, co si doopravdy myslí.\n\nHrají ji 2 herci. Jeden z nich nemá k dispozici svoje ruce – ty mu nahrazuje ten druhý, který se snaží situaci udělat co nejhorší.\n\nHerci jsou rozděleni na 2 skupiny a musí rapovat proti sobě.\n\nEpické divadlo anebo také Brechtovo divadlo.\n\nHerci hrají dané téma. Přitom se jim mění žánr scénky. Např. Komedie, Western, Drama, Horor atd.\n\nHerci improvizují na téma. Mění se jim nálady, podle toho, co se jim ukáže na obrazovce. Např. klamářský, flirtovací, nemocný, hnusný, mafiánský, diktátor. Nemusí to být ovšem pouze nálady, co se mění, také se tam mohou objevit věci, které mají napodobit jako: klaun, krtek, po třech energy drincích, po čtyřech energy drincích, cítící všude naftu, mající nemravné návrhy, přijímající nemravné návrhy, myslící si o sobě, že je klavír…\n\nHerci dabují nějaký úsek filmu, seriálu anebo pořadu.\n\nZpěv na určité téma.\n\nDaniel Dangl si vybere diváka z publika a herci mu zazpívají píseň.\n\nJeden z herců \"pořádá\" párty. Musí zjistit, koho představují další tři herci.\n\nHerci mají po zemi rozházené papírky s větami. Na signál je zvednou a musí je zasadit do děje.\n\nJe tam odsouzený a obhájce/prokurátor, který na signál mění svoje postavy z obhájce na prokurátora a naopak.\n\nHerci mají zadané téma, které musí rozvinout veršem.\n\nHerci musí na téma zpívat improvizovanou operu.\n\nHrají ji dva herci. Jeden zná téma, druhý ne. Ten, který pozná téma bude hrát ruce druhého herce a ten musí podle rukou uhádnout téma\n\nJeden herec zná téma, říká jej v cizím jazyce (může to být i vymyšlený jazyk) a ten druhý ho musí přeložit do slovenštiny (češtiny).\n\nHru hrají čtyři herci, z toho dva poznají téma a dva jsou vzadu se sluchátkách na uších a otočení hrajícím hercům zády, takže nevědí, co se na pódiu děje. Když někdo z nich zvedne ruku, vymění někoho zpředu a pokračuje v tom, co si myslí, že se hraje.\n\nHerci si navzájem vymýšlí, kdo jim volá a s osobami, které jim byly \"přiděleny\" poté vedou krátký rozhovor.\n\nHrají jí dva herci, kteří se na dané téma dorozumívají jen otázkou. Jakmile se někdo zmýlí, střídá ho herec zezadu. (Tuto hru vždy v české Partičce vyhraje Michal Suchánek)\n\nNa stejném principu jako předcházející hra. Herci musí hrát na téma, a použít ve větě literární nebo filmový název.\n\nZadá se téma a herci musí říkat to nejhorší, co v dané chvíli mohou.\n\nHrají dva herci – prodavač a reklamující. Reklamující ale neví, co reklamuje, a to právě musí zjistit.\n\nHrají ji dva herci. Oba mají na čele papírek se jménem, ale neví s jakým. Navzájem spolu vedou konverzaci a probírají tu osobnost, jakou má ten druhý na čele – tudíž si dávají takto nápovědy a snaží se uhodnout, kdo je kdo.\n\nHru hrají všichni herci. Tři z nich mají určitou chorobu anebo úchylku, která se projevuje při určitém pohybu anebo vyslovení daného slova. Čtvrtý herec musí zjistit na základě čeho dělají ostatní podobné úkony.\n\nHrají ji dva herci a dorozumívají se jen větami začínajícími na písmena, tak jak jdou podle abecedy. Pokud se některý z herců splete, střídá ho další – takže je možné, že tuto hru nakonec hrají všichni herci.\n\nHrají ji všichni herci. Tři z nich hrají předem určené postavy, čtvrtý se snaží zjistit na základě herci poskytnutých informací, kdo že herci jsou. (Oblíbená hra Richarda Genzera)\n\nHrají jí všichni čtyři a funguje na podobném principu jako seznamka. Jeden ze čtyř herců dostane sluchátka a jde dozadu (pryč z jeviště). Moderátor řekne divákům a těm třem hercům kdo vlastně bude… Poté přijde herec zezadu a ti tři herci představují novináře a otázkami mu musí napovídat, aby přišel na to, kdo vlastně je.\n\nTuto hru hrají tři herci. Jeden z nich může mluvit, co chce. Zbylí dva dostanou zadané dvě věty, které během celé hry můžou používat (nesmí říct nic jiného než ty dvě věty). Hraje se vždy na nějaké téma.\n\nTuto hru hrají jen 3 herci. Moderátor zadá téma – dva herci se stanou \"hodným a zlým policajtem\" = dříve pracovali jako policisté, jeden byl hodný a druhý zlý. Pořád jsou na to zvyklí a tak i v nové \"profesi\" se chovají jako hodný a zlý policisté.\n\nZadá se téma a písmeno, na které vždy musí věta začínat. Tuto hru hrají dva herci, avšak pokud se někdo splete, střídá ho další – tzn. v konečném důsledku ji mohou hrát všichni.\n\nZadá se téma a herci musí při vyprávění (rozvíjení tématu) používat jen jedno slovo. Hru hrají všichni.\n\nTuto hru hrají tři herci. Je velmi podobná hře Jedno slovo. Jeden herec se stane moderátorem a dva herci se stanou jednou osobností – každý herec, který \"tvoří\" osobnost, musí použít jen jedno slovo. Moderátor musí poznat, kdo je ta osobnost.\n\nTuto hru hrají všichni herci a je velmi podobná Seznamce a Párty. Tři herci znají téma. Jeden ho nezná a musí uhodnout, kdo je a v jaké situaci se nachází.\n\nTuto hru \"hrají\" všichni herci. Jeden z nich předvádí pantomimicky píseň. Zbylí tři herci musí podle pantomim zjistit, o jakou písničku jde (mají sluchátka a nic neslyší!)\n\nTuto hru hrají všichni herci. Jeden z nich se stane režisérem a zbylí herci předvádí nějakou scénku z filmu (podle domluvy). Režisér je ovšem nespokojený a opravuje (přerušuje…) je, dokud není spokojený.\n\nHerci musí vymyslet (předvést…) něco, kam se vůbec nehodí zpěv.\n\nTuto hru hrají jen dva herci na zadané téma, ale pokud se z nich někdo splete, střídá ho další herec. Každá věta musí začít na poslední písmeno věty předešlé (např. Dobrý den, jeden lístek. Kam?… atd.)\n\nTuto hru hrají tři herci na zadané téma. Dva spolu hovoří a třetí to překládá do řeči pro neslyšící.\n\nKultovními hláškami ze slovenského vysílání jsou např. \"Kto nakŕmí pavúkov?\" \"Kto pooberá čerešně?\" \"Dávaj si pozor na recyklované otázniky, moja.\"\n\nZadá se téma a všichni herci musí téma rozvíjet krátkými větami a vytvořit tak příběh.\n\nHerci dostanou nějaké věci a musí je použít na to, k čemu se běžně nepoužívají. Hru hrají všichni herci.\n\nModerátor zadá téma a herci se rozdělí na dvojice. První dvojice předvede scénku, jak by měla vypadat. Druhá dvojice ji předvede tak, jak by nikdy vypadat neměla.\n\nTuto hru hrají dva herci a je velmi podobná hře Nečekaný telefonát. Jeden z nich ví všechno – kdo je, kdo je druhý herec a proč mu volá. Ten druhý herec tohle všechno musí uhodnout.\n\nHru hrají jen dva herci. Na chvíli odejdou a moderátor jim připraví několik věcí a oni je musí na zadané téma (např. bolest nohou) předvést a přemluvit lidi, aby si to koupili.\n\nTuto hru hrají všichni herci. V této hře musí herci vymyslet něco, co by nějaká osobnost (kterou moderátor zadá – např. Václav Klaus) nikdy neřekla.\n\nTuto hru hrají 3 herci. Jeden sedí za stolem Daniela Dangla a má k dispozici zvonek. Dva zatím vedou rozhovor na určité téma a herec se zvonkem odzvoní vše, co je podle něj špatně. Poté se musí opravit. (např. 'Byl jsem ředitelem té továrny', zazvoní zvonek, 'Byl jsem zaměstnanec té továrny', zvonek, 'Procházel jsem se kolem té továrny')\n\n"}
{"id": "562159", "url": "https://cs.wikipedia.org/wiki?curid=562159", "title": "Jan Černohorský", "text": "Jan Černohorský\n\nJUDr. Jan Černohorský (1898 - 1976) byl český šermíř a olympionik.\n\nZačal šermovat roku 1908 u mistra Vanderlinda v Praze. Během studií práv na pařížské Sorboně pak u mistrů L. Mérignaca, R. Raymonda (fleret) a A. Baudryho (kord).\n\nÚčastnil se olympijských her v Antverpách 1920 a Amsterodamu 1928 (5. místo v soutěži kordových družstev). Byl čtyřnásobným mistrem republiky (3x ve fleretu, 1x v kordu), zvítězil na mezinárodních turnajích v Brně (1923), Vídni (1928 a 1930) a na mnoha domácích soutěžích.\nPo roce 1932 zanechal závodní činnosti, mimo jeho startu za národní družstvo v roce 1950 proti Polsku, a věnoval se trenérské a pedagogické činnosti. K jeho žákům patřili šermíři Čivrný, Janda, Matějíček, Bidlo, Cepák, Sitta, Kafka, Anderle a další.\n\nByl autorem celé řady článků o metodice a historii šermu, napsal příručku Šerm fleretem a kordem (1947), publikaci Škola šermu fleretem a kordem (1956). Byl činný jako rozhodčí a funkcionář. Jako trenér pracoval v řadě oddílů. Podílel se i na založení první skupiny historického šermu v ČR Mušketýři a Bandité. Až do své smrti byl členem ČŠK Riegel.\n\n"}
{"id": "562161", "url": "https://cs.wikipedia.org/wiki?curid=562161", "title": "Seznam hanzovních měst", "text": "Seznam hanzovních měst\n"}
{"id": "562162", "url": "https://cs.wikipedia.org/wiki?curid=562162", "title": "Česká severní dráha", "text": "Česká severní dráha\n\nČeská severní dráha (německý oficiální název , zkratka BNB) byla soukromá železniční společnost v Rakousku-Uhersku, která vlastnila a provozovala síť tratí v severních a středních Čechách. Vznik společnosti se datuje do roku 1867, kdy vystavěla svou první trať z Bakova nad Jizerou do České Lípy s pozdějším pokračováním až do Rumburka. V následujících desetiletích v tomto regionu postavila téměř 250 km drah, další tratě získala po svém sloučení s Turnovsko-kralupsko-pražskou dráhou roku 1882 a stala se jedním z důležitých hráčů na poli železniční dopravy na severu Čech. Sídlo společnosti, stojící z drtivé většiny na německém kapitálu, se nacházelo v Praze. Firma zanikla zestátněním roku 1908 a provoz na jejích tratích převzaly Císařsko-královské státní dráhy (kkStB).\n\nVe třicátých letech 19. století začala v Rakousku stavba parostrojních železnic a již roku 1839 byla otevřena první trať z Vídně do Brna. V dekádě následující se železniční síť rozšířila do dalších částí monarchie, severní Čechy však zůstávaly stranou veškerého dění. Roku 1850 byl zahájen provoz na Severní státní dráze, spojující Prahu s Děčínem (tehdejšími Podmokly), ve zbytku regionu se ale k další stavbě neschylovalo. Mnohé městské rady a místní velkopodnikatelé sice často měli na stavbě trati do svého města či kraje zájem, stát ovšem pro nedostatek financí po prohraných válkách jejich požadavky uspokojit nemohl a ani již zavedené soukromé společnosti se do různých pochybných projektů, jenž jim byly střídavě předkládány, příliš nehrnuly.\nPrůlom nastal až se stavbou Turnovsko-kralupsko-pražské dráhy (', TKPE), na níž byla vydána koncese v létě 1863. V čele vzniklé stejnojmenné společnosti stanul hrabě Ernst von Waldstein-Wartenberg, jeden z nemnoha šlechticů, jimž nebyl technický pokrok cizí a každý takovýto projekt se snažil podpořit. TKPE byla zprovozněna roku 1865 a v té době již probíhaly první práce na projektu navazující trati, odbočující u Bakova nad Jizerou a vedoucí směrem na sever k České Lípě a dále k saské hranici. Koncese k její výstavbě je datována 6. října 1865 a opravňovala držitele ke stavbě a provozování hlavní trati přes Českou Lípu a Rumburk k saské hranici, včetně odboček do Podmokel, Varnsdorfu a do přístavu v Děčíně. Plán na stavbu 90 kilometrů dlouhé trati Bakov – Rumburk byl schválen v prosinci 1866, zatímco stavba již několik měsíců probíhala. Roku následujícího byla založena příslušná akciová společnost pod názvem ' (BNB), v jejímž předsednictvu opět zasedl hrabě Ernst von Waldstein-Wartenberg. V projektu se angažoval také například významný podnikatel ve stavebnictví Vojtěch Lanna, jehož firma trať stavěla, ten ovšem v lednu 1866 zemřel na srdeční slabost z přepracování a v díle pokračoval jeho syn. Stejně jako v případě TKPE a dalších drah, kapitál společnosti byl téměř výhradně německý, proto byl oficiálně používán tento název a přestože trať vedla územím Čech, dnešní známější forma názvu \"Česká severní dráha\" byla po dobu existence společnosti vždy druhořadá.\n\nStavba začala v říjnu 1866 na úseku z Bakova do České Lípy, pak byla nakrátko přerušena kvůli prohrané prusko-rakouské válce. Kvůli náročnému horskému terénu probíhala relativně pomalu a zaměstnávala 10 tisíc dělníků. V Bakově musel být prostor pro stanici vytvořen vylámáním skalní stěny, dlouhé přes půl kilometru a vysoké až 25 m (a zřetelné na nádraží do současnosti) a i dále na trati bylo vytvořeno několik hlubokých zářezů do terénu. Trať byla otevírána po částech, nejdříve byla zprovozněna část z nově vzniklého nádraží v Bakově do České Lípy na podzim roku 1867 – první vlak do České Lípy přijel 14. listopadu. O tři dny později odtud odjel pracovní vlak s lidmi a materiálem ke Špičáku, kde stavba tratě pokračovala s jinou firmou. Lužické hory koleje překonaly v Novohuťském sedle ve výšce 559 metrů nad mořem a odtud už trať k cílovému Rumburku pouze klesala. Souběžně probíhala stavba trati Podmokly – Varnsdorf; původní plán počítal s překřížením obou drah v jediném místě, nakonec ale byla zvolena varianta devítikilometrového společného úseku mezi Rybništěm a Jedlovou, jež vyšla také stavebně nejlevněji. Oba úseky byly společně pro dopravu otevřeny 16. ledna 1869. Tím bylo dokončeno období budování prvních tratí, a tak i významná regionální střediska, jako byla Česká Lípa, Rumburk a Varnsdorf, mohla využívat služeb železnice.\n\nZmíněná jakási „základní“ síť, zprovozněná do konce 60. let 19. století, sice hospodářskou vyspělost regionu velmi pozvedla, přesto však stále nebyla plně dostačující. Jedním z kritických míst bylo chybějící propojení České Lípy s Děčínem, jež se stal po dostavbě trati do Varnsdorfu důležitým železničním uzlem a svoje plány sem směřovala i Rakouská severozápadní dráha (její trať ale byla otevřena až roku 1874). Cesta dostavníkem do Benešova byla pro cestující zdlouhavá a i nákladní doprava díky tomu upadala (jízda „přes kopec“, tj. přes Jedlovou, byla ekonomicky i časově velmi nevýhodná). Záchranu přinesl projekt dvacetikilometrové spojky z Benešova do České Lípy, schválený v závěru roku 1869. Výstavba započala na jaře roku následujícího a o 24 měsíců později bylo hotovo – provoz byl zahájen 4. července 1872. Na tomto úseku také najdeme jediný tunel na celé síti BNB, nacházející se u Františkova a dosahující délky 357 metrů.\n\nDalším rozšířením sítě byla krátká lokálka z Rumburka do Šluknova, jenž byl dosud také mimo železniční síť. Koncesi na ní obdržela BNB v září 1871 a necelých 10 kilometrů dlouhá trať s pouhou jednou stanicí a žádnou zastávkou (dnešní zastávka Valdek byla postavena až mnohem později) slouží dopravě od 8. ledna 1873. Na tuto trať navázal také projekt prodloužení hlavní trati z Rumburka až k saské hranici. Na její trase leželo město Jiříkov, jež mělo o spojení se světem také zájem a celý podnik vydatně podporovalo. Úsek měl však parametry hlavní trati (díky zvětšenému poloměru oblouků, rychlostem a podobně) a vedl až do Ebersbachu, kde se napojoval na síť Saských královských státních drah. Umožněn tím byl obchod se Saskem, jenž bylo jedním z důležitých obchodních partnerů. Otevřen byl ještě téhož roku.\nPo těchto dostavbách dalších téměř 40 kilometrů železnic, jež napojily na drážní síť i několik důležitých sídel, se společnost se stavbou nových tratí na čas odmlčela. Provoz na jejích tratích se stabilizoval a podnik vykazoval velmi dobré hospodářské výsledky, což se projevovalo i vyplácením vysokých dividend akcionářům. Někteří akcionáři seděli jak v dozorčí radě BNB, tak spřátelené (a vlastně i za podobných okolností vzniklé) TKPE a obě tyto společnosti tak byly od počátku existence úzce provázány. Svědčí o tom vzájemné zapůjčování lokomotiv i vozů a také například provozování spojení Praha – Rumburk, tedy po tratích obou drah. V polovině 70. let tak začalo být na pořadu dne možné sloučení obou společností do jediné. Jednou z otázek bylo dilema, která společnost má pohltit kterou – vzhledem k většímu počtu akcií i kapitálu zvítězila BNB. V dubnu 1882 došlo k podání žádosti o státní souhlas se sloučením a bylo jí vyhověno. TKPE formálně zanikla k 29. červnu stejného roku a ode dne následujícího již existovala pouze jediná společnost pod názvem BNB, sídlící v pražské Hybernské ulici (čp. 1003/III). Tato firma disponovala celkem 300 kilometry tratí, více než stovkou lokomotiv a přibližně dvěma tisíci vagonů.\n\n„Nová“ BNB se krátce po svém vzniku opět pustila do výstavby tratí. Prvním krokem bylo prodloužení stávající šluknovské trati směrem na západ, do Mikulášovic. Do konce roku 1882 bylo vyřízeno stavební povolení a stavba opět trvala přibližně dva roky – trať je provozována od prosince 1884. Dalším městem, jež se dočkalo železnice, byl Kamenický Šenov. Místní dráha o délce 4,5 kilometru, vycházející ze stávající stanice v České Kamenici byla po ani ne roční stavbě otevřena 10. února 1886. Posledním případem z této kategorie spíše krátkých spojek je taktéž přibližně 4,5 kilometru dlouhý úsek ze Svoru do Cvikova, sloužící dopravě od 1. září 1886. Všechny tyto tratě umožnily společnosti proniknout i do míst, odkud dosud muselo být zboží dováženo povozy do nejbližších železničních stanic, což mělo opět pozitivní vliv na rychlost a kapacitu přepravy.\n\nV roce 1883 byla také jaksi stranou od veškerého dění postavena trať z České Lípy do Mimoně, ovšem BNB se v její stavbě nijak neangažovala a ani neumožnila její napojení do svého českolipského nádraží, dráha se tak stala izolovanou a spíše okrajovou záležitostí. Později ji odkoupila konkurenční Ústecko-teplická dráha v rámci stavby své transverzálky.\n\nPo druhé téměř desetileté pauze se společnost opět pustila do stavby místních tratí a tentokrát začala ve středních Čechách – v srpnu 1896 zažádala o povolení přestavby stávající vlečky Chotětov – Dolní Cetno na plnohodnotnou trať. S pomocí městských radnic v okolí také spatřilo světlo světa další prodloužení, a to přes Skalsko a Mšeno až do Mělníka. Tato trakčně velmi náročná a vpravdě kostrbatá trať o celkové délce 47 kilometrů (vzdušnou čarou přitom dělí Mělník a Chotětov pouhých 28 km) byla postupně poslepována mezi lety 1896–1897 a o to zajímavější také bylo, že v úseku Mělník – Mšeno zajišťovala provoz Rakouská severozápadní dráha (ÖNWB), zatímco v druhé části to byla BNB (samotná trať zde BNB nepatřila, pouze zajišťovala provoz na účet vlastníka, jímž byl spolek místních radnic). Později se na ni ve stanici Skalsko napojila další soukromá lokálka, vedoucí přes Mladou Boleslav do Sobotky.\n\nV roce 1894 začala konkurenční Ústecko-teplická dráha (německy ', ATE) budovat svou Severočeskou transverzálku, a to její první úsek z Teplic do Lovosic. V plánu však měla další pokračování přes Českou Lípu až do Liberce. Tento krok samozřejmě neušel pozornosti vedení BNB a bylo jasné, že se bude snažit všemožně bránit svému sokovi jeho plán zrealizovat. Tratě obou společností se měly setkat v České Lípě, která už byla významným železničním uzlem (vedly sem tři důležité hlavní tratě BNB a jedna podružná soukromá lokálka), který až na zmíněnou mimoňskou lokálku patřil celý České severní dráze. ATE sice disponovala takřka neomezeným kapitálem, proto pro ni nebylo nereálné žádné řešení, Českou Lípu jakožto důležité město ale nechtěla obejít. Po dlouhých sporech, kdy BNB zcela odmítala zaústění nové trati do svého nádraží, byla nakonec ATE donucena ustoupit a zbudovat si vlastní nádraží několik stovek metrů od stanice BNB (dnes již nepoužívané nádraží Česká Lípa město). Pro pohodlnější přestup cestujících bylo alespoň dohodnuto zastavování vlaků ATE na provizorním místě u stanice BNB (nynější Lovosické nástupiště), ale pouze na dobu nezbytně nutnou pro výměnu cestujících. Transverzálka navíc musela stávající trať BNB do Bakova nejdříve překonat po mostě a teprve poté mohla být přivedena do českolipské stanice. Obě dráhy spojila pouze jediná kolejová spojka a pozdějším majitelům tak toto řešení značně zkomplikovalo provoz v českolipském uzlu (podobně sobecky se BNB zachovala i v Mladé Boleslavi, kde musela lokálka do Sobotky její stanici zcela obejít a i dnes musí vlaky při cestě do Mšena provádět na severním zhlaví úvrať). Navíc ATE musela odkoupit celou lokálku do Mimoně (jež stejně bojovala kvůli své izolaci od zbytku sítě o přežití) a pro své potřeby ji přestavět. Úsek transverzálky Lovosice – Česká Lípa je v provozu od 14. prosince 1898.\n\nPosledními třemi úseky, jež BNB vystavěla, byla opět prodloužení již stávajících tratí. V roce 1900 získala po letech čekání povolení ke stavbě trati z Mikulášovic na státní hranici se Saskem, tj. do Dolní Poustevny. Především hluboké údolí u Vilémova si vyžádalo stavbu monumentálního viaduktu, který byl po roce 2000 prohlášen za kulturní památku. S výškou 34 m šlo v době stavby o nejvyšší železniční most v Rakousku-Uhersku. I díky němu se stavba trati velmi protáhla a její otevření bylo odloženo teprve na podzim 1904. Ve stejné době započala po několika sporech stavba spojnice Kamenického Šenova s Českou Lípou a opět šlo o velmi náročnou trať se sklony až 36 promile a mnoha ostrými oblouky – po dlouhá léta byla proto doslova postrachem strojvedoucích a topičů. Díky tomu byla také později vybrána ke zkouškám se zbrusu novými parními vozy Komarek-Ringhoffer, ty však příliš neobstály a byly později předisponovány jinam. Přes náročnost terénu práce postupovaly rychleji a byla otevřena dříve než trať do Dolní Poustevny, v srpnu 1903. Tato trať ale patřila jinému vlastníkovi (akcie držely obecní úřady podél trati a několik podnikatelů) a BNB byla pouze oslovena, aby zajišťovala dopravu. Jako poslední byla prodloužena trať ze Cvikova, a to přes Lindavu a Kunratice do Jablonného v Podještědí. Zde se napojila na transverzálku Ústecko-teplické dráhy a ačkoliv o několik let dříve dělala sama BNB všechno možné, aby ATE svou transverzálku neprotáhla Českou Lípou, v tomto případě jí ATE zaústění cizí lokálky relativně bez problémů umožnila. Zahajovací vlak po ní projel 7. října 1905.\n\nTím definitivně skončilo budování tratí Českou severní dráhou. Po roce 1905 byla společnost ještě zapojena v několika dalších projektech, žádný z nich se však již realizace nedočkal. Aktivitu například vyvíjela ve věci středočeských řepařských drah, zde se ale neprosadila. BNB tak spojila se světem celý region v okolí Lužických hor a vlastnila dohromady tři hraniční přechody do Saska (v Dolní Poustevně, Jiříkově a Varnsdorfu). I proto jde co se týče délky postavené sítě o jednu z nejdůležitějších železničních společností v českých zemích. V závěru podnikání společnost vlastnila více než 100 lokomotiv, 2 056 vagonů a 398 km tratí (na dalších 30 kilometrech převzal stát provoz na účet vlastníka).\n\nPřes stavbu dalších tratí a vcelku kladné hospodaření byla BNB jedním z trnů v oku státu a již zhruba od roku 1900 erár usiloval o její zestátnění. Celý proces se však velmi táhl (jako u téměř každé takovéto velké železniční společnosti, kdy se zestátňovaná firma snažila vše maximálně oddálit a zkomplikovat) a zákon o zestátnění BNB se do říšské sněmovny dostal až v létě 1908. Na rozdíl od některých jiných společností jeho schvalování proběhlo relativně v klidu (například u konkurenční ATE si vyžádalo několik zraněných po bitce poslanců) a 2. srpna téhož roku byl přijat. Státní dráhy provoz na tratích BNB převzaly k 15. listopadu 1908 a tímto datem také končí existence celé společnosti. Pro víceméně vyrovnané hospodaření byli akcionáři vyplaceni částkou zhruba 100 milionů korun.\n\nNa poměry celé monarchie platila BNB za zhruba středně velkou železniční společnost, proto se ve společenských kruzích těšila relativní vážnosti a důležitosti. Přestože nešlo o tak vysoce ziskovou a prestižní společnost (jakou byla například ATE, KFNB a další), udržovala si své postavení v podstatě až do konce fungování. V roce 1890 například činily příjmy společnosti téměř 4 miliony zlatých, ze kterých po zdanění vykázala čistý zisk 718 333 zlatých. Díky pověstné německé preciznosti bylo její účetnictví velmi průhledně vedené a po předání do správy státu nevykazovalo mnoho nekalostí. Zaměstnanci sice neměli takové výhody jako u bohatých drah (příspěvky na bydlení, dopravu, ošacení a podobně), ale přesto bylo jednání společnosti solidní a na rozdíl od jiných drah, které se mnohdy utápěly ve finančních problémech (především menší dráhy, stranou od hlavních tahů) a jejich platební morálka byla slabá, BNB těmito neduhy netrpěla. Ke dni zestátnění firma zaměstnávala 2 967 zaměstnanců. Většina z nich přešla ke kkStB, jenž provoz převzaly.\n\nVelká většina tratí, postavených Českou severní dráhou, je v provozu do současnosti. Sneseny byly pouze tři lokálky a jeden úsek není pravidelně provozován.\n\nJiž na podzim 1973 byl ukončen provoz v úseku Svor – Cvikov (kvůli stavbě křižující silnice I/9, kdy nezbyly prostředky na stavbu železničního mostu přes její zářez) a o 13 let později následoval i zbytek trati do Jablonného v Podještědí. Po roce 1989 byla celá trať snesena a jediným přeživším je pouze malý úsek trati vycházející ze Svoru směrem na Cvikov.\n\nRoku 1979 také skončil provoz v úseku Kamenický Šenov – Česká Lípa, jako důvod byla opět uváděna nerentabilita. Mezi Českou Kamenicí a Kamenickým Šenovem byla provozována nákladní doprava pro potřeby podniku Lustry (nyní součást společnosti Preciosa) až do roku 1992, kdy byla trať pro havarijní stav svršku prohlášena za nesjízdnou. Ve věci této trati však konal založený Klub přátel lokálky a na sklonku tisíciletí obnovil alespoň pravidelný muzejní provoz. V režii dopravce KŽC Doprava je zajišťován i nyní (2016). Staniční budova v Kamenickém Šenově je v dezolátním stavu, nový majitel by ji ale rád opravil do původního stavu.\n\nPosledním neexistujícím úsekem je většina délky trati Chotětov – Skalsko, jenž byla také zrušena pro malé přepravní vytížení. Oba její konce v délce přes jeden kilometr ale byly zachovány a až do devadesátých let sloužily například pro odstavování nepotřebných vozů pro přepravu automobilů podniku Škoda Auto Mladá Boleslav. Dnes již ani k tomuto účelu využívány nejsou a trať postupně zarůstá.\n\nJedinou tratí bývalé BNB, která stále existuje, není na ní však provozována žádná pravidelná doprava, je úsek Rumburk – Jiříkov (– Ebersbach). Osobní doprava zde byla ukončena se změnou jízdního řádu v prosinci 2010 a od té doby tu kromě příležitostných historických jízd nejsou zaváděny žádné vlaky. Trať je přesto udržována alespoň ve sjízdném stavu sníženou rychlostí.\n\nVyjma výše vyjmenovaných úseků je zbylá většina sítě BNB i nadále v provozu. Hlavní trať Bakov nad Jizerou – Rumburk, známá do dnešních dnů mezi železničáři pod přezdívkou „nordbán“, je zařazena i do sítě celostátní dráhy spolu s úseky Děčín – Varnsdorf a Benešov nad Ploučnicí – Česká Lípa. Projíždějí tudy rychlíky Rumburk – Kolín (vedené vratnými soupravami, slouženými z motorového vozu řady 854 a řídicího vozu ABfbrdtn) a místní zastávkové osobní vlaky. Rychlíková doprava je v provozu i na trati bývalé TKPE z Turnova do Prahy. Nákladní doprava po roce 1990 výrazně poklesla, přesto je pro některé průmyslové podniky stále nepostradatelná. Jedním z významných zákazníků je firma Provodínské písky, nakládající sklářský písek na vlastní vlečce, zaústěné do stanice Jestřebí, v České Lípě odebírá vlaky s palivy z rafinerie Leuna místní obchodník s pohonnými hmotami a své místo mají i zásilky uhlí do jednotlivých stanic, mezi nimiž vyniká zásobování podniku Velveta ve Varnsdorfu. Bývalá stanice BNB v Mladé Boleslavi (hlavní nádraží) je jedním z uzlů, přes něž je železnicí obsluhován také rozsáhlý areál závodu Škoda Auto.\n\n\n"}
{"id": "562163", "url": "https://cs.wikipedia.org/wiki?curid=562163", "title": "Lukáš Latinák", "text": "Lukáš Latinák\n\nLukáš Latinák (* 28. února 1977 Brezno) je slovenský herec a bavič.\n\nSvé dětství prožil v Hriňové. Vyučil se sklářem, potom vystudoval herectví na VŠMU. Je členem hereckého souboru divadla Astorka Korzo '90. Hostuje i v SND. Zahrál si několik hlavních a vedlejších epizodních postav v českých a slovenských filmech.\n\nDo povědomí širší slovenské veřejnosti se Lukáš Latinák spolu s hercem Ľubošem Kostelným dostal díky působení v reklamních spotech na jeden bankovní subjekt a ztvárněním seriálových postav v TV JOJ, hlavně postavou Karola Hůrky v seriálu Profesionáli. V březnu 2009 se herci Lukáš Latinák a Róbert Jakab objevili jako hlavní protagonisti nového seriálu TV JOJ s názvem Rádio Hijó.\n\n\n"}
{"id": "562167", "url": "https://cs.wikipedia.org/wiki?curid=562167", "title": "IntelliCAD", "text": "IntelliCAD\n\nIntelliCAD je CAD program. Jeho jádro vyvíjí a udržuje mezinárodní organizace IntelliCAD Technology Consortium (ITC) od roku 1997. Jednotliví členové ITC vydávají vlastní varianty programu a ty se tak mohou lišit funkčností, způsobem licencování a cenou. Mimo obecných CAD programů jsou na jádru IntelliCAD vyvíjeny i specializované nadstavby pro různé obory jako jsou například stavební programy od společnosti 4M S.A.\n\nProgram IntelliCAD je částečně kompatibilní s aktuálními verzemi výkresových formátů DWG a DXF a umožňuje programování ve VBA nebo LISP.\n\nAktuální verze IntelliCAD (s novým jádrem) nese označení 7.2c (září 2013).\n\nIntellicad Technology Consortium (ITC) je mezinárodní organizace zaměřená na vývoj jádra programu IntelliCAD. Její členové vytvářejí na této platformě vlastní produkty, které dále mohou licencovat pod jiným názvem či pod různými licenčními podmínkami. Členy ITC jsou společnosti z celého světa od Spojených států (např. Autodsys) přes Evropu (4M S.A., ProgeSOFT) po Čínu (ZwCAD Software Co., Ltd).\n"}
{"id": "562168", "url": "https://cs.wikipedia.org/wiki?curid=562168", "title": "Marián Miezga", "text": "Marián Miezga\n\nMarián Miezga (* 31. října 1974, Bratislava) je slovenský divadelní a filmový herec a dabér.\n\nStudoval na VŠMU v Bratislavě, působí v divadle Astorka Korzo ’90. Kromě účinkování v divadle a televizi působí i v dabingu.\n\n"}
{"id": "562172", "url": "https://cs.wikipedia.org/wiki?curid=562172", "title": "Grant Thornton Tower", "text": "Grant Thornton Tower\n\nGrant Thornton Tower je mrakodrap navržený firmou Kohn Pedersen Fox a stojí v Chicagu ve státě Illinois. Má 50 pater a výšku 230 m. Výstavba probíhala v letech 1990 – 1992. V budově se nacházejí kancelářské prostory, které obsluhuje celkem 23 výtahů.\n\n\n"}
{"id": "562177", "url": "https://cs.wikipedia.org/wiki?curid=562177", "title": "Three First National Plaza", "text": "Three First National Plaza\n\nThree First National Plaza je 57 patrový mrakodrap v Chicagu. Se svojí výškou 234 m patří mezi 20 nejvyšších budov ve městě. Byl navržen firmou Skidmore, Owings and Merrill a dokončen v roce 1981. Celková podlahová plocha budovy je asi 130 000 m, z toho drtivou většinu zabírají kanceláře.\n\n\n"}
{"id": "562184", "url": "https://cs.wikipedia.org/wiki?curid=562184", "title": "300 North LaSalle", "text": "300 North LaSalle\n\n300 North LaSalle je mrakodrap stojící v Chicagu (USA). Budova budovaná v letech 2006–2009 má 60 podlaží a výšku 239 m a řadí se tak mezi 15 nejvyšších budov ve městě. Podlahová plocha je asi 120 000 m, většinu zabírají kanceláře, ale v nižších patrech se nachází i obchody a restaurace a v podzemí jsou 3 patra garáží.\n\n\n"}
{"id": "562185", "url": "https://cs.wikipedia.org/wiki?curid=562185", "title": "Michal Macho", "text": "Michal Macho\n\nMichal Macho (17. ledna 1982 v Martině) je bývalý slovenský hokejový útočník.\n\nOdchovanec a rodák ze slovenského města Martin, debutoval v seniorském hokeji v průběhu ročníku 1999/2000 ve Slovenské nižší soutěži, ve kterém odehrál osm zápasů a zároveň si připsal první kanadské body. V následující sezóně MHC Martin postoupil do nejvyšší soutěže, stal se tak platným hráčem pro MHC Martin a od roku 2002 byl hráčem Slovanu Bratislava. Ještě jako junior byl v roce 2000 draftován týmem San Jose Sharks v 6. kole, celkově ze 183. místa. V NHL se neprosadil, v ročníku 2006/07 to zkoušel na jejich farmě ve Worcester Sharks, kvůli zranění stihl odehrát pouhých 27 zápasů. Po nevydařené misi v zámoří se po roce vrátil zpět do vlasti, v červenci 2007 podepsal dvouletou smlouvu s týmem HC Košice, v listopadu 2007 se s klubem dohodl na ukončení spolupráce a vrátil se do mateřského klubu MHC Martin.\n\nPro ročník 2009/10 posílil český celek BK Mladá Boleslav, se kterým uzavřel dvouletý kontrakt. Pro klub se stal kvalitní posilou, po Richardu Královi byl druhým nejproduktivnějším hráčem Boleslavi. Druhá sezona v Boleslavi se mu nevydařila, odehrál větší polovinu zápasů v základní části, ve kterých nasbíral pouhých deset bodů. Po vypršení smlouvy se vrátil zpět do Slovanu Bratislava, se kterým se stal mistrem ligy v ročníku 2002/03 a 2004/05. Ve Slovanu se zdržel pouhý jeden rok, i nadále postrádal bodovou produktivitu z předešlých sezon. Neobvyklou štaci si vybral v roce 2012, upsal se kazašskému týmu HK Saryarka Karaganda, který v té době působil ve Vyšší hokejová liga. S Karagandou docílili k týmových úspěchů, v první sezoně skončili až ve finále playoff, ve druhé sezoně již slavili titul. Ve druhém ročníku se stal lídrem týmového bodování a v celkovém ligovém skončil na pátém místě. Poslední sezonu ve své kariéře nastartoval v Buranu Voroněž (VHL) ale ke konci sezony se vrátil do klubu, kde s hokejem začínal v MHC Martin. \n\n\n\n"}
{"id": "562193", "url": "https://cs.wikipedia.org/wiki?curid=562193", "title": "Kirchberg am Walde", "text": "Kirchberg am Walde\n\nKirchberg am Walde je městys v okrese Gmünd v Dolních Rakousích.\n\nKirchberg am Walde leží ve Waldviertelu (Lesní čtvrti) v Dolních Rakousích. Plocha městyse je 37,78 kilometrů čtverečních, z toho 36,32 % je zalesněno.\nMěstys je složen ze sedmi katastrálních území:\n\nOd severu ve směru hodinových ručiček.\n\nDějiny místa jsou stejně proměnlivé jako dějiny celého Rakouska.\nKirchberg byl poprvé zmiňován ve 12. století, tehdy se původně jednalo o Burgkirchenanlage se západní ulicí. Od roku 1580 byl Kirchberg dokumentován jako tržiště.\n\nStarostou městyse je Ing. Erwin Lintner, vedoucí kanceláře Thomas Steininger.\n\nV obecním zastupitelství je po volbách v roce 2010 19 křesel rozděleno podle získaných mandátů:\n\nNezemědělských pracovišť bylo v roce 2001 44, zemědělských a lesních pracovišť bylo v roce 1999 106.\nPočet výdělečně činného obyvatelstva v místě bydliště bylo podle sčítání lidu v roce 2001 630, což představovalo 44,26 %.\n\n\n"}
{"id": "562198", "url": "https://cs.wikipedia.org/wiki?curid=562198", "title": "POST karta", "text": "POST karta\n\nPOST karta (na obrázku) je zařízení používané ke zjištění formy problému během identifikace a kontroly součástí na počítačích PC kompatibilních, prováděných před vlastním načítáním operačního systému (tzv. Power On Self Test). Součástí karty bývá obyčejně LCD displej, na němž se zobrazuje dvojmístný hexadecimální chybový kód (konkrétně se jedná o hodnotu odeslanou na port 80h - tato hodnota se odesílá vždy před vlastním provedením BIOS rutiny), indikátory základních napájení (+5V, -5V, +12V a -12V) případně u vybavenějších generátor přerušení, indikátor sběrnice a další funkční bloky. Dříve se vyráběly pro sběrnice ISA, dnes jsou k dostání i pro PCI a Mini PCI (používané v noteboocích). Na základních deskách disponujícími jak sloty ISA tak i PCI se doporučuje používat POST kartu pro sběrnici ISA, neboť ta funguje mnohem spolehlivěji (má přímější přístup k mikroprocesoru).\n\nTyto karty většinou používají servisní pracovníci, neboť určení konkrétní závady nebývá mnohdy jednoduché a jednotlivé kódy jsou závislé na výrobci případně daném výrobku. Seznam těchto kódů udávají výrobci na svých stránkách. Stejně jako v případě beep kódů, které používají rovněž pro identifikaci problému, existuje jen několik málo kódů, které jsou společné pro všechny výrobce, oficiální norma však nikdy neexistovala a tak tento stav trvá dodnes. Většinou se tedy ke kartě dodává ještě servisní manuál, kde jsou tyto kódy jeho součástí.\n\nPOST karty lze pořídit v kamenných obchodech i na Internetu, většinou si však ti zručnější vyrábějí svou vlastní. Ceny se před rokem 2000 pohybovaly okolo 1000 Kč bez daně, jejich cena však šla postupem času dolů, dnes (2010) ji lze pořídit i za 200 Kč. Kromě již zmíněného použití lze tuto kartu využít i pro ladění software (nejčastěji drivery), kdy se debugování realizuje odesláním nějaké číselné hodnoty na zmíněný port 80h. Tímto způsobem se také šetří registry a neovlivňuje se stav ostatního hardware.\n\nExistují i druhy pro zapojení do různých portů např. LPT, napájení je pak realizováno externě (např. pomocí USB sběrnice).\n\n\n"}
{"id": "562211", "url": "https://cs.wikipedia.org/wiki?curid=562211", "title": "HD+ (televizní stanice)", "text": "HD+ (televizní stanice)\n\nHD+ je český TV kanál provozovaný společností \"SAT Plus, s.r.o.\". Svým divákům nabízí především pořady a dokumenty o zajímavostech, novinkách a trendech z oblasti cestovního ruchu. V neposlední řadě se pak věnuje i technologickým novinkám (nejen) z oblasti HD, které dokumentuje na zajímavých pořadech, jako jsou např. koncerty.\nJako první v ČR pak nabízí testovací vysílání ve 3D, založené na vlastní produkci. Stanice HD+ je zařazena ve všech programových nabídkách digitální televize UPC v ČR i na Slovensku, a to nejen v HD, ale i ve standardní verzi. Vysílá 24 hodin denně, plně v češtině.\n\nHD+ nabízí jako první ve střední Evropě vysílání ve 3D a to jak v režimu \"side-by-side\" (pro majitele 3D televizí), tak i v \"anaglyphu\", kde vysílá pořady své vlastní produkce. Časy vysílání ve 3D jsou k dispozici na webových stránkách na internetu.\n"}
{"id": "562215", "url": "https://cs.wikipedia.org/wiki?curid=562215", "title": "Dance in the Dark", "text": "Dance in the Dark\n\nDance in the Dark je píseň americké popové zpěvačky-skladatelky Lady Gaga. Píseň pochází z jejího druhého alba \"The Fame Monster\". Produkce se ujal producent Fernando Garibay. Tento singl není tolik známý, protože k němu chybí videoklip. Ale i přes to byla píseň nominována na Grammy za nejlepší taneční píseň. Tahle píseň je ale hodně oblíbená u fanoušků (někdy i nejoblíbenější z alba The Fame Monster). Pozoruhodné je že na Biallboard nebo na iTunes píseň nepředehnala Bad Romance ,ale v srdcích little monsters má někdy i vyšší příčku než právě zmiňovaná Bad Romance,Telephone nebo Teeth ze stejného alba The Fame Monster.\n"}
{"id": "562222", "url": "https://cs.wikipedia.org/wiki?curid=562222", "title": "Parmička krásnoploutvá", "text": "Parmička krásnoploutvá\n\nParmička krásnoploutvá nebo labeo krásnoploutvé (\"Epalzeorhynchos kalopterus\") je malá sladkovodní paprskoploutvá ryba z čeledi kaprovitých (Cyprinidae) a řádu máloostných (Cypriniformes), která díky své nenáročnosti při chovu je jedna z nejoblíbenějších akvarijních ryb. Často bývá zaměňována s velmi podobnou parmičkou siamskou.\n\nParmička krásnoploutvá má charaktersitické podlouhlé tělo s plochým břichem, hřbet může být vybarven olivově až tmavě hnědě, spodní část těla má odstín žlutohnědý. Od tlamy a očí se táhne hnědočerný pruh, na jehož vrchní části je zlatavý proužek. Oční duhovka může být zbarvena do červena. Hřbetní, zadní a břišní ploutve mají tmavý pás a bílé kraje.\n\nAčkoli jsou známy případy, kdy mohou dorůst až přes 15 cm, mívají parmičky žijící v akváriu většinou délku pouze do 12 cm.\n\nParmička krásnoploutvá žije spíše u dna rychlých řek a potoků v předhůří indonéských ostrovů Borneo, Jáva a Sumatra v jihovýchodní Asii, ale nachází se také v Thajsku.\n\nPro parmičku je vhodné akvárium o objemu 115 – 150 litrů s povrchem z jemného štěrku. Vzhledem k jejímu obvyklému pobytu při dně tvoří nejvhodnější prostředí širokolisté rostliny, skály a dřevo, kde se může ukrývat. Protože se živí vodními řasami, nádrž potřebuje odpovídající osvětlení. Voda v akváriu by měla mít Ph je 6 až 7,5 s tvrdostí od 2 do 12° dH a teplotami mezi 23 a 27 °C.\n\nProtože jsou parmičky společenské ryby, snesou se například se skalárami, zebřičkami, cichlidami, rájovci a čichavci, tetrami a razborami. Malé skupiny rybiček se však mohou projevovat teritoriálním chováním. Osamělé parmičky často vyzývají jiné druhy ohledně vytyčení dominantního postavení, a to zvláště vůči rájovci dlouhoploutvému, se kterým se navzájem pronásledují a plavou spolu v malých kroužcích, ačkoli se skoro nikdy nezraní. Rájovec většinou vítězí.\n\nV nádržích se parmičky zpravidla dožívají 8 až 10 let.\n\nAčkoli se o parmičkách ví, že se živí řasami, nepohrdnou ani vločkami, plátky a práškem. Jsou všežravé, proto se jim předkládá také zelenina jako např. špenát, cuketa a salát stejně jako ploštěnky, nítěnky, korýši a další drobní vodní živočichové. Bez problémů sežerou ovesné vločky, nejedí ale červené řasy.\n\nU parmiček je těžké rozeznat pohlaví a není známo, že by se je kdy podařilo rozmnožit v umělé nádrži.\n\nParmička krásnoploutvá je v mládí velmi podobná parmičce siamské (černoploutvé) \"(Crossocheilus siemensis)\" a parmičce jednopruhé \"(Garra cambodgiensis)\", proto je s nimi v akvaristikách často zaměňována.\n"}
{"id": "562231", "url": "https://cs.wikipedia.org/wiki?curid=562231", "title": "Běh na 150 metrů", "text": "Běh na 150 metrů\n\nBěh na 150 metrů je neoficiální atletická sprinterská trať, obvykle vypisovaná jen na některých specifických mítincích (například v britském Manchesteru). Do povědomí veřejnosti se dostala v roce 1997, kdy v Torontu na umělé dráze o této délce soupeřili tehdejší světoví rekordmané Michael Johnson (USA) a Donovan Bailey (Kanada; zvítězil za 14,99 s.). V květnu roku 2009 překonal dlouholetý světový rekord na této trati fenomenální Usain Bolt deštivým časem 14,35 s.\n"}
{"id": "562232", "url": "https://cs.wikipedia.org/wiki?curid=562232", "title": "Pod Žvahovem", "text": "Pod Žvahovem\n\nPod Žvahovem je přírodní památka ležící v pražských Hlubočepích v nedaleké blízkosti přírodní rezervace Prokopské údolí. Jedná se o skalnatý vápencový svah předělený železniční tratí, vedle které je možné pozorovat odkrytí geologického profilu značného významu. Nálezy fosilních druhů zkamenělin, výskyt vzácných druhů rostlin a stanoviště teplomilných druhů bezobratlých vedlo v roce 1968 k vyhlášení území přírodní památkou. \n\nPřírodní památka Pod Žvahovem se nachází na katastrálním území městské části Prahy 5 – Hlubočepy v nedaleké blízkosti levého břehu Vltavy. Z východní strany je území ohraničeno ulicí Na Zlíchově, ze severozápadu je lemováno ulicí Pod Žvahovem. Koleje buštěhradské dráhy tvoří umělý předěl oblasti v její severní části. Přírodní památka leží v nadmořské výšce mezi 195 a 210 metry nad mořem a zaujímá plochu o celkové výměře 0,5 hektarů.\n\nKe vzniku skalního vápencového výchozu došlo v důsledku těžby vápence v zaniklém blízkém lomu známém jako Švagerka. Stavba železniční dráhy a její zprovoznění v roce 1872 mělo za následek trvalé narušení geologického útvaru. Po té se území stalo významným paleontologickým nalezištěm, které nebylo cizí ani Joachimu Barrandovi. V minulosti část území sloužilo také jako pastvina. Přírodní památkou bylo území vyhlášeno 29. dubna 1968.\n\nChráněné území spadá pod geologicky významnou oblast zahrnující lokality období staršího paleozoika - Barrandien. Zářez železniční tratě a blízké okolní výchozy umožňují odkryv geologického podloží, které je tvořeno zlíchovským vápencem z období devonu. Můžeme pozorovat strukturu vrásy ve tvaru antiklinály s rozhraním poloh mezi souvrstvím Zlíchova a dalejskými břidlicemi z devonského období. Přírodní památka Pod Žvahovem je význačným místem nálezů fosilií trilobitů \"Reedops decorus\", \"Odontochile auriculata\", \"Phacops degener\", konodontů \"Mimosphinctes zlichoviensis\" a rod \"Anetoceras\", korálů \"Favosites svagerius\" spolu s \"Aulopora sp.\". Území je také místem nálezů vzácných pozůstatků ryb \"Machearacantus bohemicus\".\nPřírodní svah orientovaný na východ umožňuje růst řadě vzácnějších druhů teplomilných rostlin. Na skalní stepi prudkého svahu se zřídka vyskytuje česnek chlumní horský (\"Allium senescens subsp.montanum\"), skalník celokrajný (\"Cotoneaster integerrimus\"), kavyl vláskovitý (\"Stipa capillata\"). S roztroušeným areálem se zde vyskytuje bělozářka liliovitá (\"Anthericum liliago\" ), trýzel škardolistý (\"Erysimum crepidifolium\"), strdivka sedmihradská (\"Melica transsilvanica\" ), silenka uškatá (\"Silene otites\"), mateřídouška časná (\"Thymus praecox\" ). Dosti hojně jsou na vápencovém jihovýchodním svahu nalézány stanoviště kostřavy walliské (\"Festuca valesiaca\"), mochny písečné (\"Potentilla arenaria\" ), rozchodníku bílého (\"Sedum album\"), seselu sivého (\"Seseli osseum\"), tořice rolní (\"Torilis arvensis\" ). Naopak permanentně zastíněný západní svah je přirozeným biotopem pro vlhkomilné druhy, např. sleziník červený (\"Asplenium trichomanes\" ).\nOsluněný východně orientovaný svah je ideálním místem pro výskyt teplomilných druhů plžů, např. žitovky obilné (\"Granaria frumentum\"), brouků z čeledi střevlíkovitých \"Ophonus puncticollis\", \"Callistus lunatu\" . Je zde i stanoviště velkého drabčíka \"Ocypus similis semialatus\" a dvou druhů dřepčíků \"Longitarsus minusculus\" a \"Psylliodes instabilis\".\nPředmětem ochrany je významné paleontologické naleziště, nálezy trilobitů \"Reedops decorus\", \"Odontochile auriculata\", \"Phacops degener\", konodontů \"Mimosphinctes zlichoviensis\" a rod \"Anetoceras\", korálů \"Favosites svagerius\" spolu s \"Aulopora sp.\", pozůstatků ryb \"Machearacantus bohemicus\". Území tvoří význačný krajinný prvek. Východně orientované slunné svahy jsou cenným stanovištěm pro teplomilnou vegetaci skalního vápencového výchozu s porosty česneku chlumního horského (\"Allium senescens subsp.montanum\") a rozchodníku bílého (\"Sedum album\"). Nachází se zde významné stanoviště teplomilných druhů bezobratlých žitovky obilné (\"Granaria frumentum\"), brouků z čeledi střevlíkovitých \"Ophonus puncticollis\", \"Callistus lunatu\" , drabčíka \"Ocypus similis semialatus\" a dvou druhů dřepčíků \"Longitarsus minusculus\" a \"Psylliodes instabilis\".\nV rámci plánu péče probíhala v letech 2003 až 2012 cílená redukce náletových dřevin, zejména invazního druhu rychle rostoucího keře trnovníku akátu (\"Robinia pseudoacacia\"). Odstraňování náletových dřevin jako je trnovník akát (\"Robinia pseudoacacia\"), jasan ztepilý (\"Fraxinus excelsior\"), pámelník bílý (\"Symphoricarpos albus\"), plamének plotní (\"Clematis vitalba\"), růže šípková (\"Rosa canina\"), ostružiník křovitý (\"Rubus fruticosus agg.\"), javor mléč (\"Acer platanoides\"), kustovnice cizí (\"Lycium barbarum\") a hloh jednosemenný (\"Crataegus monogyna\") je stále potřeba a to v celé lokalitě, aby nedocházelo k zarůstání cenné centrální části skalní stepi a mohla tak být zachována významná stanoviště teplomilných druhů živočichů a rostlin.\n\n"}
{"id": "562233", "url": "https://cs.wikipedia.org/wiki?curid=562233", "title": "Pod školou (přírodní památka, Hlubočepy)", "text": "Pod školou (přírodní památka, Hlubočepy)\n\nPod školou je přírodní památka v Praze, v katastrálním území Hlubočepy. Jedná se o oblast v opuštěném lomu, severně od Buštěhradské dráhy. Památka o rozloze 2,46 ha představuje typické naleziště řady fosilních organismů popsaných v řadě prací od dob J. Barranda. V lomové stěně je odkryta spodní a vrchní část třebotovských vápenců s břidličnými vložkami, obsahujícími trilobity.\n\n"}
{"id": "562235", "url": "https://cs.wikipedia.org/wiki?curid=562235", "title": "U.K. (album)", "text": "U.K. (album)\n\nUK je debutové album britské progressive rockové superskupiny UK. Tvořili ji John Wetton (dříve Family, King Crimson, Uriah Heep a Roxy Music), Eddie Jobson (dříve Curved Air, Roxy Music a Frank Zappa), Bill Bruford (dříve Yes a King Crimson) a Allan Holdsworth (dříve Soft Machine a Gong). Album bylo vydáno v roce 1978 na značce E.G. Records / Polydor\n\n\n\nPoznámka: První tři skladby patří do suity nazvané \"In the Dead of Night.\"\n\n\n"}
{"id": "562239", "url": "https://cs.wikipedia.org/wiki?curid=562239", "title": "Eugen Ehrlich", "text": "Eugen Ehrlich\n\nEugen Ehrlich (14. září 1862, Černovice – 2. květen 1922, Vídeň) byl rakouský právník (romanista a civilista), zakladatel sociologie práva. Ve svém nejvýznamnějším díle \"Základy sociologie práva\" (\"Grundlegung der Soziologie des Rechts\", 1913) poprvé vytváří jasnou, vyhrazenou koncepci sociologie práva jako zvláštní disciplíny. \n\nPodle Ehrlicha spočívá těžiště právního vývoje v samotné společnosti; právo je primárně společenským jevem, v němž se společnost řídí sama (jako již u Augusta Comta). \nPrávo tvořené právníky a státy je sekundární, je jen jednou ze závislých proměnných ve složitém komplexu vzájemně působících sociálních faktorů. Právo je podle Ehrlicha vnitřní společenský řád, definovaná pravidla chování lidí ve vzájemných vztazích, jejichž část tvoří i ty, které jsou zajištěny vynucením státu. \n\nPrávní normy představují příkaz transformován do řízení (bez ohledu na to, zda byl slovně formulován) v rámci vnitřního řádu určité lidské společnosti. Je to přiblížení se k \"právní realitě\" - k pravidlům, podle kterých lidé skutečně jednají ve svém každodenním životě (živé právo - CO JE), a které jsou často odlišné nebo i rozporné s pravidly práva, zajišťovanou státní mocí (platné právo - co má být), které tvoří pouze menší část všech pravidel lidského chování. Takto se u Ehrlicha pojetí práva prolíná s prvky morálky, obyčejů nebo psychiky. \n\n"}
{"id": "562247", "url": "https://cs.wikipedia.org/wiki?curid=562247", "title": "Fabolous", "text": "Fabolous\n\nJohn David Jackson (* 18. listopad 1977, Brooklyn, New York), známější jako Fabolous, je americký rapper. Prodal přes tři miliony alb.\n\nJohn D. Jackson se narodil v newyorské čtvrti \"Bedford-Stuyvesant\", Brooklyn. Je afroamerickým a dominikánským míšencem. S rapováním začal na střední škole. Díky příležitosti od DJ Clue mohl zarapovat v rádiu HOT 97, což mu přineslo kontrakt s Desert Storm Records.\n\nV roce 2001 vydal své první album nazvané \"Ghetto Fabolous\", které se stalo platinovým a bylo doposud jeho nejprodávanějším albem. Platinové bylo i jeho další album v roce 2003 pojmenované \"Street Dreams\", to zaznamenalo úspěch i ve Velké Británii.\n\nDalší dvě alba \"Real Talk\" (2004) a \"From Nothin' to Somethin' \" (2007) se staly zlatými. Navíc album \"From Nothin' to Somethin' \", které jako jeho první vyšlo u Def Jamu konečně dosáhlo na vrchol Rapové a Hip Hop/R&B hitparády Billboard.\n\nNásledující album \"Loso's Way\" (2009) dosáhlo prvního místa i v hitparádě Billboard 200. K albu vyšlo i DVD se stejnojmenným krátkým filmem, ve kterém Fabolous hraje hlavní roli.\n\nV prosinci 2014 oznámil, že 25. prosince 2014 vydá digitální album s názvem \"The Young OG Project\". Z alba byl současně zveřejněn singl \"Lituation\". Mělo by se jednat o jeho poslední projekt u labelu Def Jam, jelikož se nově upsal u společnosti Roc Nation. Alba \"The Young OG Project\" se v první týden prodalo 66 000 kusů, tím debutovalo na 12. příčce US žebříčku.\n\nV listopadu 2015 vydal mixtape \"Summertime Shootout\" a oznámil, že dne 25. 12. 2015 vydá digitální album \"The Young OG Project 2\". Termín však nebyl dodržen.\n\n\n\nSingly v žebříčku Billboard Hot 100:\n"}
{"id": "562248", "url": "https://cs.wikipedia.org/wiki?curid=562248", "title": "U Nového mlýna", "text": "U Nového mlýna\n\nNárodní přírodní památka U Nového mlýna o rozloze 12,6962 ha se nachází na pravém břehu Dalejského potoka nad železniční tratí z Prahy do Rudné poblíž zastávky \"Holyně\". Zahrnuje bývalý lom Prastav a jeho nejbližší okolí na katastrálním území Hlubočepy a Holyně na území hlavního města Prahy v nadmořské výšce 255 až 310 metrů. \n\nNa lokalitě se nacházejí geologické profily ve spodním a středním devonu, naleziště zkamenělin a společenstva teplomilné travní a skalní stepi. Dají se zde nalézt četné zkameněliny ramenonožců, mlžů, trilobitů a tentakulitů. Skály jsou zde vápencové – jedná se zde o šedé jemnozrnné vápence devonského pražského souvrství. Místy jsou také vidět pruhy pevných, tence vrstevnatých, šedozelených dalejských břidlic.\n\nV opuštěném lomu Prastav je chráněn mezinárodní parastratotyp, pomocný standard souboru vrstev, tvořících hranici mezi spodním a středním devonem (stáří přibližně 397,5 milionu let). Tato hranice je definována prvním výskytem konodonta \"Polygnathus costatus partitus\".\n\nFauna i flóra je téměř totožná s Prokopským údolím. Velká část území je uměle zalesněna borovicí černou a akátem. Na bývalých polích je výsadba lípy, dubu a borovice lesní. Při krajích skalní stepi hnízdí koroptev polní.\n\nV současné době dochází k sekundární sukcesi území.\n\n"}
{"id": "562249", "url": "https://cs.wikipedia.org/wiki?curid=562249", "title": "Opatřilka – Červený lom", "text": "Opatřilka – Červený lom\n\nOpatřilka – Červený lom je přírodní památka o rozloze 8,2028 ha nacházející se na území hlavního města Prahy.\n\nDůvodem ochrany jsou paleontologicky a stratigraficky významné výchozy v místech bývalých lomů\na na ně vázaná společenstva teplomilných pastvin.\nNa floru navazuje i fauna typická pro teplomilná stanoviště, zejména bezobratlí. Dále se zde vyskytuje několik druhů plazů, ptáků a savci jsou zde zastoupeni patnácti druhy.\n\nPřírodní Památka Opatřilka – Červený lom se nachází v katastrálních územích pražských obcí Hlubočepy a Jinonice a je součástí přírodního parku Prokopské a Dalejské údolí. Přírodní památkou prochází zelená turistická značka a naučná stezka Údolím Dalejského potoka a Červený lom je jednou z jejích zastávek. Celá lokalita se nachází na konci Dalejského údolí (navazuje na Prokopské údolí), na levém břehu Dalejského potoka.\n\nVe svazích na levém břehu Dalejského potoka probíhala od začátku 19. století těžba vápence, který sloužil k výrobě vápna a jako stavební kámen pro místní usedlosti. Tak vznikl jak Červený lom, který je dominantou dnešní přírodní památky, tak další menší lomy nacházející se v západní části území. Na trati, vedoucí Dalejským údolím na Smíchovské nádraží, byla v té době zřízena malá železniční stanice Klukovice, která se nacházela v těsné blízkosti Červeného lomu, ale pro přílišné technické problémy nebyla stanice dlouho používána a dnes již neexistuje. Těžba byla ukončena ve 40. letech minulého století. Za války byl v prostoru Červeného lomu zřízen malý pracovní tábor. Z těchto dob je dnes v lomu patrná jen rozsáhlá, už dlouho porostlá halda, jejíž základ tvoří nekvalitní odtěžený materiál. Od konce druhé světové války není již lokalita průmyslově ani hospodářsky využívána, pouze severní, těžbou nedotčené svahy byly udržovány pastvou. Celé území bylo od dob Joachima Barranda známé geologům a paleontologům, ale souvisleji popsáno bylo až v roce 1951 B. Boučkem v jeho geologickém průvodci. Systematicky byla lokalita popsána až v průběhu 50. let a později. Velkou zásluhu na tom měl Ivo Chlupáč. Stratigraficky významná začala být Opatřilka a Červený lom v roce 1972, když byl v jednom z lomů popsán opěrný geologický profil k mezinárodnímu stratotypu silur-devon na Klonku u Suchomlat. Pak byl ještě v Červeném lomu popsán stratotyp mezi stupni devonu prag-zlíchov. 1. září 1982 bylo území vyhlášeno přírodní památkou, kterou je dodnes.\n\nPP Opatřilka a Červený lom představuje jeden z unikátních profilů oblasti středočeských prvohor se souvrstvími svrchno-silurskými až spodno-devonskými. Díky četným výchozům a dobré dostupnosti umožňuje detailní geologické a paleontologické studium. Celá lokalita se nachází na vápencovém podloží. V západní části jsou přítomny červeně zbarvené vápence bohaté na oxidy železa, které daly jméno Červenému lomu. Jedinou výjimku tvoří výběžek dalejských břidlic v nejvýchodnějším cípu PP. Pro celou oblast je typické zlámání sérií radiálních zlomů, vždy východnější blok je pokleslý oprati bloku západnímu, což posunuje i hranici silur-devon. Pravděpodobně nejlepší profil je odkryt v nejvýchodnějším a největším z lomů v blízkosti základny 01/09. ZO ČSOP – Tereza. Právě zde byl I. Chlupáčem popsán v roce 1972 opěrný stratotyp k mezinárodnímu stratotypu na Klonku u Suchomlat. To spolu s popsáním dalšího hraničního profilu mezi stupni devonu prag-zlíchov vedlo ke zvýšení důležitosti celého území, neboť tyto opěrné profily pomáhají k pochopení procesů, které utvářely Pražskou prvohorní pánev a také jsou významné pro mezinárodní korelace prvohorních sedimentárních hornin vůbec. Lomy na západě PP jsou také významnou paleontologickou lokalitou, můžeme zde najít graptolity \"Monograptus perneri\", \"Monograptus transgrediens\", ramonenožce \"Dubaria latisinuatam\", \"Dayia bohemica\", trilobity \"Tetinia minuta\" a především \"Warburgella rugulosa rugulosa\", jehož první výskyt indikuje již devonské stáří. Je zde možné najít i hlavonožce, mlže a ichnofosilie.\n\nI přesto, že přírodní památka byla na Opatřilce vyhlášena především z geologických důvodů je zdejší flora zastoupena relativně velkým množstvím druhů. Vegetace odráží charakter geologického podloží.\nDominantní a nejcennější částí jsou společenstva teplomilných trávníků, nacházejících se na vápencových svazích převážně v severní části PP. Méně hodnotné jsou nepůvodní lesní porosty s trnovníkem akátem (\"Robinia pseudoaccacia\") a borovicí černou (\"Pinus Nigra\"). Synantropní rostliny tvoří až třetinu celkového počtu místních druhů. Charakter porostu je ovlivněn hloubkou půdního horizontu, sklonem a orientací svahu. Velkou část na mírněji skloněných svazích tvoří travinná společenstva, zastoupená především kostřavou walliskou (\"Festuca valesiaca\") a trýzelem škardolistým (\"Erysimum crepidifolium\"). Nápadnou trávou je také sveřep vzpřímený (\"Bromus erectus\"), ale ten vyhledává spíše hlubší půdy a tvoří zapojené trávníky. Na strměji skloněných svazích převládají společenstva seselu sivého (\"Seseli osseum\") a kostřavy sivé (\"Festuca pallens\"). Tyto xerotermní společenstva jsou udržována kosením, pastvou a přirozeným sešlapem. Na dnech bývalých lomů a kolem skalních výchozů rostou světlomilné dřeviny jako trnka obecná (\"Prunus spinosa\"), hloh obecný (\"Crataegus oxyacantha\"), trnovník akát (\"Robinia pseudoaccacia\"). Jejich další šíření je nevhodné a je třeba je uměle redukovat. Mezi významné druhy vyskytující se na PP Opatřilka Červený lom patří bělozářka liliovitá (\"Anthericum liliago\"), sasanka lesní (\"Anemone sylvestris\"), chrpa chlumní (\"Centaurea trimfettii\"), kavyl sličný (\"Stipa Pulcherrima\"), černýš rolní (\"Melampyrum arvense\"), koniklec luční (\"Pulsatilla pratensis\"), devaterník šedý (\"Helianthemum canum\"), ožanka kalamandra (\"Teucrinum chamaedrys\").\n\nFauna bezprostředně navazuje na floru, vyskytuje se zde typická fauna teplomilných stepí. Jedná se zejména o bezobratlé. Například střevlíkovití: \"Ophonus puncticollis\", \"Harpalus vernalis\", mandelinkovití: \"Coptocephala rubicunda\", \"Timarcha goettingensis\", dřepčíci: \"Aphtona pygmaea\", \"Longitarsus membranaceus\", nosatčík \"Apion elongatulum\", krytonosec \"Phrydiuchus topiarius\". Z plžů pak páskovka žíhaná (\"Cepaea vindobonensis\"), \"Chondrina avenacea\" a \"Pupilla sterri\". Plazi jsou zastoupeni slepýšem křehkým (\"Anguis fragilis\"), ještěrkou obecnou (\"Lacerta agilis\") a vzácnou ještěrkou zelenou (\"Lacerta viridis\"). Z ptáků zde hnízdí střízlík obecný (\"Troglodytes troglodytes\"), budníček větší (\"Phylloscopus trochilus\"), budníček menší (\"Phylloscopus collybita\"), pěnice slavíková (\"Sylvia borin\"), pěvuška modrá (\"Prunella modularis\"), drozd zpěvný (\"Turdus philomelos\"), žluna zelená (\"Picus viridis\"), poštolka obecná (\"Falco tinnunculus\"). Savci jsou pak zastoupeni patnácti druhy. Jedná se zpravidla o malé hladovce, typická je myšice křovinná (\"Apodemus sylvaticus\") a norník rudý (\"Clethrionomys glareolus\"), dále pak veverka obecná (\"Sciurus vulgaris\"), srnec obecný (\"Capreolus capreolus\"), ježek západní (\"Erinaceus europaeus\"), prase divoké (\"Sus scrofa\").\n\nÚzemí je pravidelně udržováno, stepní porosty a louky jsou koseny nebo vypásány řízenou pastvou – stády ovcí a koz. Nepůvodní dřeviny jako trnovník akát a borovice černá jsou postupně redukovány a nahrazovány původními druhy. Křoviny jsou ořezávány, tím se brání zarůstání skalních výchozů a geologických profilů. V dnešní době se jedná o kulturní krajinu spravovanou člověkem tak, aby druhová skladba a charakter území odpovídal historické situaci a umožňoval přístup ke geologicky cenným lokalitám. PP Opatřilka – Červený lom je dobře označeno informačními tabulemi a pohyb je povolen pouze po značených cestách.\n\nÚzemí je oblíbenou rekreační destinací, je hojně navštěvováno. Celou PP prochází cyklostezka A12 a naučná stezka Údolím Dalejského potoka. U cesty v Červeném lomu jsou instalovány sochy Kurta Gebauera, jedná se o seskládané, jen hrubě otesané bloky místního vápence, představující padlé bojovníky. Byly instalovány v roce 2006 a jsou příkladem minimálního kulturního zásahu člověka do krajiny.\n\nU lomu se nachází studánka, zvaná \"V Červeném lomu\", která je známá též pod názvy \"Opatřilka,\" \"Pod lomem\" nebo \"Permoník\". Pečují o ni místní osadníci a tento poměrně vydatný vodní zdroj patří mezi nejlépe upravené studánky na území hlavního města.\n\n"}
{"id": "562250", "url": "https://cs.wikipedia.org/wiki?curid=562250", "title": "Frjazino", "text": "Frjazino\n\nFrjazino () je město v Moskevské oblasti Ruska, na řece Ljubosejevce. Má okolo 55 000 obyvatel; nachází se 25 km severovýchodně od Moskvy. Status města obdrželo Frjazino v roce 1951. Jedná se o centrum sovětské (ruské) mikrovlnné elektroniky.\nDekretem prezidenta Ruska v roce 2003 Frjazino dostalo status města vědy (\"naukograd\").\n\n\n"}
{"id": "562251", "url": "https://cs.wikipedia.org/wiki?curid=562251", "title": "UAZ", "text": "UAZ\n\nUAZ (УАЗ) neboli Uljanovskij Avtomobilnyj Zavod (Ульяновский автомобильный завод) je výrobce automobilů v ruském městě Uljanovsk, který vyrábí terénní auta, sanitky a nákladní auta.\n\nV roce 1941, kdy začala Velká vlastenecká válka, Stalinova vláda vynaložila veškeré úsilí, aby zachránila sovětský průmysl ohrožovaný nacistickou armádou. Kvůli rychlému postupu Němců na Moskvu bylo tedy v roce 1941 rozhodnuto přemístit ZIL – moskevského výrobce aut – dále od přední linie. Takové místo bylo Uljanovsk, město v Povolží s existující infrastrukturou a kvalifikovanými pracovníky, ale mimo dosah německé armády. V té době byl závod považován za dceřinou společnost ZIL.\n\nPo zhroucení Sovětského svazu byli lidé na jedné straně ochotni kupovat auta UAZ vzhledem k jeho vysokému renomé značky, na druhé straně většina raději používala dovážených off-road vozů kvůli nedostatku spolehlivosti automobilů UAZ v 90. letech.\n\nV roce 2004 byl závod odkoupen finanční skupinou Severstal. V roce 2005 byl odhalen nový SUV automobil UAZ Patriot. Rozsáhlé využití levnějších a kvalitnějších korejských součástek, velká kapacita, dobré schopnosti v terénu a přijatelná cena zajistili Patriotu v Rusku dobré prodeje.\n\n\n"}
{"id": "562252", "url": "https://cs.wikipedia.org/wiki?curid=562252", "title": "Petr Kocman (zpěvák)", "text": "Petr Kocman (zpěvák)\n\nPetr Kocman (*6. dubna 1976 Brno) je český zpěvák a hráč na kytaru. Od 9 let vystupoval se svým otcem Zdeňkem Kocmanem, nejprve v duu nebo jako hosté různých kapel. Ve svých 11 letech vystupoval s Michalem Tučným. Byl člen skupiny Greenhorns od roku 1995 do roku 2006. Nyní hraje se svou doprovodnou skupinou Petr Kocman Band, s Jiřím Vondráčkem a Tomášem Berkou v triu Vokobere a hraje v doprovodné skupině Františka Nedvěda Tie Break.\n\nNa Country radiu připravuje svůj pravidelný týdenní pořad s názvem \"Country je všechno, co se mi líbí\", který je vysílán každé pondělí večer.\n\n"}
{"id": "562259", "url": "https://cs.wikipedia.org/wiki?curid=562259", "title": "Lammoth", "text": "Lammoth\n\nLammoth je česká progressive power metalová kapela působící na hudební scéně od roku 2002. Název znamená \"Věčná ozvěna\" a je vzat z knihy Silmarillion od J. R. R. Tolkiena, z děl tohoto autora se inspiruje i několik písní a to nejen po stránce textové ale i hudební. Pro kapelu je charakteristický melodický ženský vokál a touha experimentovat. Skladby skupiny Lammoth jsou obecně spíše delší a složitější kompozice pro náročnějšího posluchače, který se nespokojí s líbivostí na první poslech.\n\nKapela byla založena v lednu roku 2002 kytaristou Jirkou Ozzy Černým, baskytaristou Honzou Kylarem a klávesistou Pavlem Čížkem. Záhy do sestavy přibyl druhý kytarista Dominik Turchich.\n\nV lednu 2003 se ke kapele připojil talentovaný bubeník Filip Kittnar a skupina se pustila do koncertování po domovské Praze, přičemž pozici zpěváka dočasně zastával Jirka.\n\nV roce 2004 se ke kapele připojil zpěvák Ondřej Vávra a bylo natočeno první demo Čas Ticha Skončil. Ondra však brzy Lammoth opouští.\n\nNa volné místo zpěváka byla nakonec dosazena zpěvačka Hana Plesná s níž prošla kapela velkou proměnou. Lammoth se začali skládat výrazně složitější, promyšlenější a na poslech náročnější hudbu. Skupina začala zpívat anglicky.\n\nV roce 2006 kapela nahrála druhé demo s názvem Reflections. Ač délka nahrávky dosahuje plnohodnotného alba, na kvalitě je poznat, že demo bylo nahráno svépomocí v nestudiových podmínkách.\n\nPo nahrávce Lammoth absolvovali mnoho koncertů a hudebních soutěží, přičemž za zmínku stojí především Česká rocková liga, kde si skupina zahrála s českou legendou Arakain.\n\nV roce 2008 došlo ke změně na postu baskytaristy – odcházejícího Honzu Kylara vystřídal Tomáš Matějka, který se však v prosinci 2010 rozhodne v zájmu jeho studia konzervatoře a dalších hudebních aktivit působení v kapele ukončit. V březnu 2011 je na post basáka přijat Timur Chernov (bývalý člen např. Septem Voices)..\n\nLammoth průběžně připravovali materiál na první studiovou desku, která byla nahrána ve studiu Andy's sounds a pokřtěna v prosinci roku 2009 pod názvem Machine.\n\nNaposledy skupina vystoupila společně se skupinou Theocracy(US) dne 13.11.2013. V březnu 2014 oznámila konec činnosti. \n\n\n\n\n"}
{"id": "562267", "url": "https://cs.wikipedia.org/wiki?curid=562267", "title": "Nekšové z Landeka", "text": "Nekšové z Landeka\n\nNekšové z Landeka jsou stará šlechtická rodina. Původ není jasný. Podle kronikáře Paprockého pocházeli z oblasti Litvy, podle A. Sedláčka jsou moravským rodem pocházejícím ze zahraničí. Moderní historiografie se přiklání k původu z Chebska.\n\nPravděpodobně erb i přídomek z Landeka získali od císaře Maxmiliána I. synové chebského měšťana Linharta Nekše, kteří se později přesunuli na Moravu, kde se usídlili. Zikmund Nekš koupil Lukov a Vsetín, další příslušník rodu věnem získal Řimnice a zakoupil Přílepy. Roku 1607 povýšil do panského stavu. Třikrát se oženil, přesto zemřel bez dětí, jeho majetek zdědila neteř Lukrécie.\n\nDobře hospodařili na svých velkostatcích, stali se úspěšnými obchodníky především na území současného Slovenska a tudíž se svým jměním dostali mezi přední moravské rody. \n\nLukrécie se provdala za evangelíka Arkleba z Víckova, ovdověla, poté zdědila značné jmění. Roku 1608 se provdala za Albrechta z Valdštejna. Po její smrti v roce 1614 získal veškerý její majetek, po Bílé hoře se již na Moravu nevrátil a zdejší majetek prodal. Ostatky manželky Lukrécie dal převést do rodinné hrobky v Čechách.\n\nNa modrém štítě se nachází stříbrný kentaur, avšak správně by měl mít čtyři a ne dvě nohy, jak je uvedeno ve znaku.\n\nSpojili se s Bítovskými, pány z Kunštátu, z Bukova, Podstatskými.\n\n"}
{"id": "562275", "url": "https://cs.wikipedia.org/wiki?curid=562275", "title": "Severojižní dálnice (Vietnam)", "text": "Severojižní dálnice (Vietnam)\n\nSeverojižní dálnice je jedna z vietnamských dálnic, která je ve výstavbě. Po dokončení by měla mít délku kolem 1900 km. Celá trasa má být ukončena v roce 2020. Dálnice má vést přes tyto provincie: Hanoi, Ha Nam, Nam Dinh, Ninh Binh, Thanh Hoa, Nghe An, Ha Tinh, Quang Binh, Quang Tri, Thua Thien-Hue, Da Nang, Quang Nam, Quang Ngai, Binh Dinh, Phu Yen, Khanh Hoa, Ninh Thuan, Binh Thuan, Dong Nai, Ho Chi Minh City, Long An, Tien Giang a Can Tho. Celkové náklady jsou 18,5 miliardy USD. Je plánováno postavit vysokorychlostní trať, která má podél této dálnice vést.\n"}
{"id": "562276", "url": "https://cs.wikipedia.org/wiki?curid=562276", "title": "Oppersdorfové", "text": "Oppersdorfové\n\nOppersdorfové (též \"Oppersdorffové,\" \"páni z Oprštorfu\", německy \"Opersdorf\") jsou starobylý šlechtický rod, pocházející ze Slezska, z vesnice Wierzbięcice (Polsko), německy psáno Oppersdorf, nedaleko polského města Nysa.\n\nPůvod rodu se odvozuje od hrabat z Thiersteinu (\"Grafen von Thierstein\"), nebo též Tierstein, někdy jsou psáni také hrabata z Hombergu, Honbergu, Hochinbercu nebo Hochenbergu a Hohenbergui.\n\nRod patřil k původní šlechtě v Horním Slezsku, později také v Dolním Slezsku. Vlastnili hrabství v Haliči, Čechách, na Moravě a Dolních Rakousích. Jedna z linií se nazývá podle Solms-Braunfelského panství, od roku 1969 pak Oppersdorff Solms-Braunfels. Dva členové rodu užívají od roku 1945 díky tzv. \"šlechtické adopci (viz. Adopce)\" titulu princ z Radziwillu.\n\nJsou doloženi tři členové rodu - Jan (Hans), Jiří Maxmilián († 15. únor 1607) jeho manželkou byla Anna Popelová z Lobkowicz na Chlumci a nejmladší byl Vilém. Nejstarší z bratrů Jan (†1584) bojoval jako žoldnéř na mnoha bojištích Evropy ve službách císaře Karla V. a jeho bratra Ferdinanda I. Habsburského, kterému pomáhal potlačit české stavovské povstání. Byl císařským komorníkem a hejtmanem Opolského knížectví. Ferdinand I. mu za jeho služby daroval panství Dub a Frýdštejn, další statky Jan získal sňatkem (okolo roku 1561) s Magdalénou von Zedlitz, jednalo se o ves Hlohov (\"Głogówek, Polsko\") a zboží (zámek). Část majetku koupil, například Osečnou, Heřmanův Městec, Týniště nad Orlicí a Častolovice. Zemřel v roce 1584 bez dědiců. Po jeho smrti zdědil majetek jeho synovec Jiří II. Maxmilián (†1606), jeho matkou byla Hedvika Kolchreiter z Lobšic (†1580), měl bratra Bedrřicha (1547 – 14. Únor 1615, zámek Častolovice) a sestru Hedviku (1557 – 15. Květen 1580). V roce 1595 získal dědičná práva i pro své potomky.\n\nJiří II. spolu s bratrem Fridrichem II. byli uznání 12. února 1601 svobodnými pány v Českém království. Syn Jiřího II. Jiří III. byl 22. června 1626 jmenován ve Vídni říšským hrabětem. Jeho bratři - Fridrich a Václav byli jmenování hrabaty 30. dubna 1635.\n\nJiří III. získal zámek Ratibořice, 20. února 1642 vytvořil z majetku v Hlohově (Głogów, Polsko) tzv. fideikomis. Byl císařský komorník, pokladník a také hejtman Opolského knížectví. Kolem roku 1634 nechal v Hlohově postavit kapli Božího hrobu. V roce 1636 koupil slezské panství Frýdek.\n\nV období Polsko-švédská války (1655–1660) také známé jako Švédská potopa, poskytl hrabě František Eusebius Oppersdorff (1623-1691) na svém zámku útočiště polskému králi Janu II. Kazimírovi Wasa (1609–1672) a jeho manželce Ludovice Marii Gonzagové (1611–1667). Král s manželkou pobývali na Hlohově od 12. října do 18. prosince 1655. Během zasedání Sejmu v roce 1683 získal potvrzení na polský šlechtický titul hraběte spolu s erbem Kohouta (Bílý kohout). byla to odměna za zásluhy v boji proti Švédským vojskům. Byl také majitelem panství Pržno. Zasadil se o přestavbu zámku ve Frýdku.\n\nTradiční vírou se pro ně stalo katolictví, pouze bratři Vilém a Jan Fridrich museli po Bílé hoře emigrovat.\n\nVáclav z Oppersdorfu vykonával mnoho významných úřadů na Opavsku a Krnovsku, byl dvakrát ženat. O většinu svých rodových statků svou nehospodárností přišel. Zemřel v roce 1688, svému staršímu synovi Heřmanovi odkázal pouze jedinou vesnici - Petrovice (dnes Petrovice u Karviné), mladší syn Václav Vejkart sloužil v armádě.\n\nDalší příslušníci rodu sloužili v císařských službách. Později založili tzv. slezskou větev. Mladší větev rodu vymřela, členové starší a slezské větve žijí dodnes.\n\nČeská větev Oppersdorffů získala hraběcí titul již v roce 1700, ale na Moravě a ve Slezsku by uznán až roku 1746.\n\n\n\nSpojili se s pány z Donína, Hýrzly, Kounici, Lobkovici, Švamberky, Šliky či Valdštejny.\n\nV původním rodovém erbu nosili hlavu gryfa, který spíše představoval dračí či orlí hlavu. Po roce 1547 bylo do erbu přidáno pole s brněnou rukou držící meč.\n\nSlezské linii Oppersdorffů patřil Hlohov (\"Głogówek, Polsko\") do roku 1714 se stejnojmenným zámkem. V roce 1781 jej převzala moravská větev. rodu. Později přešel na čeksou větev rodu.\n\nV době napoleonských válek v Evropě se na zámek v roce 1806 uchýlil Ludwig van Beethoven, který prchal před Francouzi. Skladatel pak svému ochránci hraběti Franzi von Oppersdorff (1778–1818) věnoval svoji 4. symfonii. Franz byl rovněž mecenášem Johanna Sedlatzka (1789–1866), flétnisty a skladatele narozeného v Hlohově.\n\nMajitel panství Horní Hlohov byl od 12. října 1854 členem říšského sněmu Pruského království. Hlohovský fideikomis byl rozpuštěn 21. března 1935.\n"}
{"id": "562280", "url": "https://cs.wikipedia.org/wiki?curid=562280", "title": "Alexander Selkirk", "text": "Alexander Selkirk\n\nAlexander Selkirk (1676 – 13. prosince 1721), narozen jako Alexander Selcraig, byl skotský námořník, který strávil čtyři roky a čtyři měsíce po vysazení na pustém ostrově. Je velice pravděpodobné, že jeho dobrodružství poskytlo Danielu Defoeovi inspiraci k sepsání románu Robinson Crusoe.\n\nNarodil se roku 1676 v Lower Largo ve Skotsku jako syn ševce. V mládí vyvolával často problémy a 27. srpna 1695, ve svých 19 letech, před nimi utekl na moře. V roce 1703 se připojil k výpravě slavného mořeplavce a objevitele Williama Dampiera. V září 1704 byl po neshodách s kapitánem vysazen na neobydleném ostrově Más a Tierra (později přejmenován na Ostrov Robinsona Crusoe) v souostroví Juan Fernández, více než 400 mil od západního pobřeží Chile. S sebou mu dali jen trochu oblečení, ložního prádla, pušku s náboji, různé nástroje, Bibli a tabák. Zpočátku spoléhal na záchranu kolem plujících lodí, nakonec se ale na ostrově zařídil po svém. Během jeho pobytu na ostrov připluly a zase odpluly jen dvě lodě, obě však byly španělské a hodně by tak riskoval, kdyby byl objeven. Zachráněn byl až 1. února 1709 Woodesem Rogersem, kapitánem lodi \"Duke\", řízenou Williamem Dampierem. V roce 1717 se vrátil zpátky do Lower Largo, kde však strávil jen několik měsíců a následně utekl s šestnáctiletou Sophií Bruce do Londýna. Téhož roku se vrátil na moře a oženil se s ovdovělou hostinskou. Zemřel na lodi Royal Weymouth v 8 hodin ráno 13. prosince 1721, ve svých 45 letech, pravděpodobně na žlutou zimnici. Byl pohřben na moři u západního pobřeží Afriky.\n\n"}
{"id": "562288", "url": "https://cs.wikipedia.org/wiki?curid=562288", "title": "Ottové z Losu", "text": "Ottové z Losu\n\nOttové z Losu byli vladycký rod, který pravděpodobně pocházel z Německa a usadil se v Čechách.\n\nNěkteří historici se domnívají, že prapředkem rodu byl hejtman táborského vojska, Otík z Losu, o kterém už po bitvě u Lipan nejsou žádné stopy. Pravděpodobněji se jeví německý původ, snad přišli odněkud z Lužice.\n\nJan Otta z Losu vlastnil na počátku 16. století Starou Huť za Berounem, přikoupil k tomu ještě Nižbor a Letovice, kde se snažil dobývat rudu. \n\nDalší příslušníci rodu statky postupně prodávali či přikupovali, např. Těchobuz či Vlčkovice. V té době již drželi v Čechách inkolát a mohli zde kupovat dědičné statky. V 16. století podnikali v oboru železářství a drželi budoucí středisko kovoprůmyslu Komárov.\n\nNejvýznačnějším příslušníkem rodu se stal Jindřich Otta z Losu (kolem 1540 – 1621), který patřil mezi čelné představitele stavovského odporu. Byl vzdělaný, hájil jednotu bratrskou. V roce 1618 byl zvolen jedním z direktorů stavovského povstání. Na příkaz Fridricha Falckého zastával úřad královského podkomořího a karlštejnského purkrabí. Přes jeho vysoký věk jej vyšetřovala císařská komise, jeho obranu považovali za výsměch a zlomyslnost a odsoudili jej k trestu smrti.\n\nV první polovině 17. století rod vymřel. Jejich majetek jako např. Těchobuz získali Kapounové ze Svojkova.\n\nV červeném štítu se nachází zvíře. Mohlo by se jednat o lišku či divokou kočku. Též barva je sporná, v některých publikacích se uvádí například modrá.\n\nSpojili se s Karly ze Svárova, Kinskými, Pětipeskými, pány z Říčan či ze Rtína.\n\n"}
{"id": "562294", "url": "https://cs.wikipedia.org/wiki?curid=562294", "title": "Bujan (ves)", "text": "Bujan (ves)\n\nBujan je obec v okrese Tropojë v kraji Kukës v severní Albánii. Obec se proslavila pořádáním Bujanské konference roku 1943.\n"}
{"id": "562298", "url": "https://cs.wikipedia.org/wiki?curid=562298", "title": "Paarové", "text": "Paarové\n\nPaarové jsou knížecí rod, pocházejí z Lombardie, který se usídlil na českém území v 17. století. Tato rodina se výrazně podílela na organizaci rakouského poštovnictví na českém území v 17.–19. století.\n\nDo 15. století patřili Paarové mezi nevýrazné rody, tudíž se o nich nedochovalo příliš zmínek.\n\nV 15. století se Martin Paar stal nejvyšším poštmistrem v Uhrách, jeho syn zastával stejný úřad v Nizozemsku. Druhý Martinův syn, Jan, zakoupil poštmistrovství od arciknížete Karla ve Štýrsku.\n\nV roce 1606 bylo několik členů rodu, bratři a bratranci, povýšeno do stavu říšských svobodných pánů. Z nich Jan Kryštof Paar pokračoval v rodinné tradici a v roce 1630 získal výnosné dědičné poštmistrovství pro Čechy, Moravu, Uhersko a Rakousko. Mohl se tudíž psát jako nejvyšší dědičný poštmistr, zatímco ostatní byli dědičnými poštmistry. Znamenalo to pro ně velmi výnosný obchod, na kterém značně zbohatli. Byli konkurenty rodu Thurn a Taxis, který měl poštmistrovská práva v jiných zemích Svaté říše římské.\n\nJan Kryštof se trvale usadil v Čechách, kde koupil Měcholupy s Deštnicí, Veletice a Kestřany. Časem se rodové panství rozrostlo o Zdechovice, Bechyni či Vysoké Veselí. Jan Kryštof, který byl také císařským komořím, obdržel v roce 1636 příslib povýšení do stavu říšských hrabat, zemřel však ještě v témže roce. Až jeho potomek Karel se skutečně dne 21. října 1652 stal říšským hrabětem. Jan Kryštof měl za manželku Františku Polyxenu ze Švamberka. Po smrti Adama ze Švamberka mu císař udělil právo umístit do svého erbu i znak Švamberků.\n\nDvorské poštmistrovství si Paarové ponechali do roku 1720, v roce 1722 byla poštovní síť zestátněna a jim zůstal pouze čestný titul \"Nejvyšší dvorský a generální dědičný poštmistr\".\n\nV roce 1769 povýšil Jan Václav do knížecího stavu a vyměnil Budišov za Kardašovu Řečici a stavebně se projevil zejména u zámku v Bechyni. Jan Karel Paar (1772–1819) se účastnil napoleonských válek, Ludvík se stal vyslancem ve Švédsku, i další členové rodu působili v diplomatických a vojenských funkcích.\n\nAlfons Paar (1903–1979) byl signatářem Národnostního prohlášení české a moravské šlechty v září 1939.\n\nJelikož rodinu postihly konfiskace až po roce 1948, mohli Paarovi po roce 1989 uplatňovat restituční nároky a vrátit se z ciziny, kam dříve emigrovali. Rodový majetek, například zámek v Bechyni, jim byl částečně navrácen, ale vzápětí byl rodový majetek vložen do společnosti APS ovládané Čechošvýcarem Josefem Šťávou a nakonec odprodán.\n\nV letech 1995 - 1996 byl Karel Eduard Paar (* 1934, syn Alfonse * 1903) pražským velkopřevorem Maltézského řádu, v letech 2004 až 2011 vykonával tento úřad podruhé, pro svůj zdravotní stav se ho zřekl a zůstává emeritním velkopřevorem. Tento řád, který je zároveň suverénním státem, po roce 1989 opět obnovil svou činnost na českém území a v původní budově velkopřevorství v Praze na Malé Straně. \n\nHlavou rodu byl od roku 1979 Karlův starší bratr Alfons Václav 7. kníže Paar (1932-2016), který žil v italsky mluvící části Švýcarska, nyní je nejstarším členem rodiny Karel.\n\nV průběhu staletí se podoba znaku vyvíjela, k modrým a zlatým pruhům a černé orlici na zlatém podkladu přibyla po zděděném panství rožmberská růže a švamberská labuť.\n\nSpojili se se Švamberky, Šternberky, Liechtensteiny či Windischgrätzi.\n\n"}
{"id": "562302", "url": "https://cs.wikipedia.org/wiki?curid=562302", "title": "Adam Zalužanský ze Zalužan", "text": "Adam Zalužanský ze Zalužan\n\nAdam Zalužanský ze Zalužan (asi 1555 v Mnichově Hradišti – 8. prosince 1613 v Praze) byl český humanista, lékař, lékárník, botanik a pedagog.\n\nPocházel z erbovní měšťanské utrakvistické rodiny, usedlé v Mnichově Hradišti. Vzdělání získal na univerzitách ve Wittenbergu, Karlově univerzitě v Praze, kde se stal mistrem svobodných umění. Dále vyučoval na Novém Městě pražském na farní škole u svatého Jindřicha. Poté odcestoval do Německa, a na univerzitě v Helmstedtu získal titul doktora medicíny. Poté se v roce 1587 vrátil na pražskou univerzitu jako profesor, postupně se stal děkanem, a nakonec v roce 1593 rektorem. Snažil se o znovuobnovení lékařské fakulty.\n\nVedle toho se zasadil o vymezení botaniky jako svébytného vědního oboru. Rostlinstvo studoval na Pražském hradě a v Českém Krumlově v zahradách Viléma z Rožmberka. Měl svoji lékárnu a v Praze vykonával dohled nad staroměstskými lékárnami.\n\nPo vypuknutí morové epidemie v Praze v roce 1613 obětavě léčil nemocné, sám se však nakazil a zemřel.\n\n\nJe autor spisů lékařských, botanických, vydával také minuce.\n\n\n\n]\n"}
{"id": "562307", "url": "https://cs.wikipedia.org/wiki?curid=562307", "title": "Pachtové z Rájova", "text": "Pachtové z Rájova\n\nPachtové z Rájova (též \"Pachta von Rayhofen\") jsou původně měšťanská rodina, která v roce 1628 z rukou císaře Ferdinanda II. získala erb a šlechtický přídomek.\n\nJiří Pachta sloužil jako poddaný na zámku Horšovském Týně, později si doplnil vzdělání a stal se rektorem školy v Kolíně, kde působil i jeho syn Jan, který v letech 1580–1582 vyučoval na pražské univerzitě. Poté se vrátil do Kolína, kde vyženil velký majetek a věnoval se literárnímu životu.\n\nJan Pachta se stal vladykou. Sekretář dvorské komory, Daniel Norbert, povýšil v roce 1654 do panského stavu a mohl se psát \"z Rájova\" (\"von Rayhofen\"). Rozmnožil rodinné statky a hospodářství výhodnými nákupy a sňatky a dědictvími, čímž obdržel například Poběžovice. Působil jako purkrabí hradeckého kraje, královský místodržící a zemský soudce.\n\nAntonín získal dědictvím statky po jihlavské rodině Heidlerů z Bukova i právo psát se \"z Bukova\". Koupil Větrný Jeníkov a další statky na Moravě např. Šlapanice, Jiříkovice, Velký Beranov či Dalešice. Jeho synové v roce 1721 povýšili do hraběcího stavu.\n\nPříslušníci rodu vykonávali významné funkce ve státní správě. František Josef Pachta se stal dvorskými i zemským soudcem, nejvyšším mincmistrem, místodržícím a předsedou nejvyššího soudu.\n\nVešli ve známost svou nákladnou, avšak vybranou stavební činností. Arnošt Josef nechal přestavět sídlo v Liblici na barokní zámek, podle příkazů Jana Jáchyma vznikl z tvrze v Liběchově barokní zámek. Na pokyn Františka Josefa vznikl zámek v Bezně a v Praze nechal postavit čtyři paláce.\n\nVeliký milovník hudby a mecenáš, hrabě Jan Josef, se věnoval činnosti ve své kapele, kterou doplňoval poddanými z Pravonína. Kromě toho, že dokonce sám komponoval, stýkal se s Josefem Myslivečkem. Ve svém pražském paláci na Anenském náměstí pořádal pravidelná hudební matiné, kde byl opakovně hostem dokonce i Mozart s manželkou Konstancí.. Během jednoho ze svých pobytů u hraběte Pachty zkomponoval Mozart svých 6 německých tanců (KV 509), které věnoval hraběti. Při svých víceméně pravidelných návštěvách Prahy Mozart často pobýval ve svém oblíbeném pokoji v Pachtovském paláci a byl to pravděpodobně právě hrabě Pachta, jenž během pražské premiéry Dona Giovanniho seznámil Mozarta s Giacomem Casanovou.\n\nPrávo nosit erb získali v roce 1628, znak se postupem času měnil podle povyšování rodu. Nejdříve měli ve znaku lva držícího palmovou ratolest, která se později přesunula do srdečního štítku. V poslední variantě měli ve zlatočerveném štítu černou orlici.\n\n\nSpojili se se Strojetickými ze Strojetic, Čabelickými ze Soutic, Haugvici, Údrckými, Štampachy či Skrbenskými ze Hříště.\n\n"}
{"id": "562311", "url": "https://cs.wikipedia.org/wiki?curid=562311", "title": "Infoanarchismus", "text": "Infoanarchismus\n\nInfoanarchismus nebo též informační anarchismus je zastřešující termín pro různé skupiny lidí, kteří neuznávají formy duševního vlastnictví (jako jsou autorská práva a patenty). Termín byl vytvořen v týdeníku \"Time\" v článku s názvem „The Infoanarchist“ v červenci 2000. Článek byl napsáný Ianem Clarkem, který působí jako vedoucí vývojář Freenetu. \n\nInfoanarchisté žádají, aby používání P2P, freenetu bylo anonymní a bez kontroly státního aparátu a s co nejmenší kontrolou korporátního kapitálu (problémy okolo sociálních sítí a soukromí). \n\nInformační anarchismus zahrnuje širokou škálu skupin a názorů: \n\n\n\n"}
{"id": "562313", "url": "https://cs.wikipedia.org/wiki?curid=562313", "title": "Páni z Pardubic", "text": "Páni z Pardubic\n\nPáni z Pardubic (německy \"von Pardubitz\") jsou starý český panský rod.\n\nDle některých pramenů mají páni z Pardubic společný původ s rodem Malovců z Malovic přes společného předka, jímž byl zřejmě pan Ješek. Tomu nasvědčuje velká podobnost obou rodových erbů.\n\nPrvní písemná zmínka o rodu, kdy se ještě psal z Hostyně a ze Staré, pochází ze 14. století, a to z výměny statku Hostýň u České Skalice. Tuto směnu učinil Arnošt, purkrabí na Kyšperku, který později od krále získal úřad kladského purkrabího. Měl čtyři děti:\n\n\nPrvorozený Arnoštův syn, Arnošt z Pardubic (1297–1364) se narodil v Hostyni (Hostince) a poté žil s otcem v Kladsku. Později odešel studovat do Prahy. Čtrnáct let strávil v Bologni a Padově, kde získal licenciát teologie. Na svou dobu neobyčejně vzdělaný Arnošt po návratu působil jako kanovník pražské kapituly. V roce 1343 byl zvolen pražským biskupem, a v roce 1344, kdy papež Klement VI. na návrh krále Karla IV. povýšil pražské biskupství na arcibiskupství, stal se Arnošt prvním arcibiskupem. Ve funkci se snažil o reorganizaci církevní správy, podpořil založení kláštera na Slovanech. Vynikal v diplomacii.\n\nDalším známým příslušníkem rodu byl Arnoštův synovec Smil zvaný Flaška (1350–1403). Po studiích na pražské univerzitě vykonával funkci nejvyššího písaře zemských desk a hejtmana čáslavského kraje. Ve svárech Zikmunda a Václava IV. stál na Zikmundově straně. Ve známost vešel autorstvím alegorické básnické skladby \"Nová rada\", čímž dal české literatuře popud k dílům, které poskytují potomkům naučení „\"jak žít\"“.\n\nPoslední zástupce rodu pánů z Pardubic zemřel v roce 1439.\n\nV červeném štítu se nachází polovina stříbrného koně. Ke vzniku erbu se váže pověst spojená s dobýváním Milána. Česká vojska Vladislava II. pomáhala Fridrichu I. Barbarossovi dobýt Milán, jako první měl údajně za hradby proniknout prapředek rodu jménem Ješek, když se vracel s kořistí, spustili obránci města v bráně mříž, která přesekla koně v půli. Předkovi se podařilo vrátit zpět, na památku tohoto činu obdržel do erbu onu polovici koně.\n\nErb s polovinou koně dnes ve svém zanku mají města Pardubice a Hlinsko.\n\nRod se spojil s pány z Dubé, s pány z Hradce, Šternberky či Lichtenburky.\n\n\n"}
{"id": "562318", "url": "https://cs.wikipedia.org/wiki?curid=562318", "title": "Pětipeští z Chýš a Egerberka", "text": "Pětipeští z Chýš a Egerberka\n\nPětipeští z Chýš a Egerberka jsou stará česká vladycká rodina, která pocházela ze tří míst v severních Čechách.\n\nZa předka rodu je považován Odolen ze Střížovic, který se roku 1158 účastnil obléhání Milána pod vedením knížete Vladislava II. Snad on mohl být zakladatelem rodiny Odolenoviců z Chýš, jejichž předek Stibor je zmiňován roku 1192. August Sedláček považuje Odolena z Chyše, který žil v období 1254–1292, za zakladatele hradu Egerberka, ale písemné doklady o tom jsou sporné.\n\nJméno Odolen bylo v rodu často užíváno, dědilo se z generace na generaci. Jeden Odolen se stal litoměřickým děkanem, další prodal Běleč, jiný působil jako hejtman slánského kraje a za stavovského povstání vykonával funkci vojenského komisaře, roku 1623 ztratil veškerý majetek. Mnoho příslušníků rodu sloužilo v armádě, Václav či Albrecht válčili v Uhrách. Přes starobylost rodiny zůstali pouhými vladyky, ani nenabyli velkého jmění.\n\nPrvním spolehlivě známým majitelem Egerberka byl až Vilém z Chýš, který se roku 1317 psal \"z Chýš a na Egerberku.\" V roce 1322 se po hradu psal také jeho mladší bratr Fricek (Bedřich), který roku 1332 získal od krále Jana Lucemburského do zástavy Pětipsy, kde založil tvrz, jejíž zdivo se dosud částečně zachovalo ve zdech zříceniny zámku. Později Fricek doprovázel Jana Lucemburského do bitvy u Kresčaku, ve které také zahynul. Na počest jeho statečnosti nechal Karel IV. vystavit erb Pětipeských u králova hrobu. Vilémovi synové, Vilém starší a Vilém mladší, založili před rokem 1342 městečko Vilémov. V období 1346 až 1349 byl Vilém královským purkrabím kadaňského hradu a zároveň správcem Žateckého kraje. Kolem roku 1350 prodal Vilém mladší Egerberk pánům ze Šumburka a poté egerberská větev rodu z dějin mizí.\n\nFrickovi potomci však dále drželi pětipeské panství, které roku 1360 rozšířili o vesnice Drahonice, Nechranice, Vikletice a Břežany. Jan Pětipeský byl do roku 1408 komturem chomutovské komendy řádu německých rytířů. Jeho bratr Mikuláš zastával v období 1409–1413 funkci zemského písaře a stal se majitelem hradu v Mladé Vožici.\n\nRoku 1500 prodali bratři Jan, Zbyněk, Václav a Jindřich z Chýš a Egerberka pětipeské panství rodu Fictumů. Brzy je získali zpět, ale už roku 1504 je znovu prodali Václavu Hasištejnskému z Lobkovic. Václav Pětipeský z Chýš získal v první čtvrtině 16. století Krásný Dvůr, kde zahájil stavbu tvrze. Za účast v odboji českých stavů v roce 1547 jako jeden ze dvou zástupců rytířského stavu popraven.\n\nV letech 1560-1614 drželi Pětipeští tvrz v Libochovičkách. \n\nVáclav Šťastný Pětipeský, člen Jednoty bratrské, díky svým úřednickým zkušenostem patřil během stavovského povstání v letech 1618 až 1620 mezi direktory. Jeho vícekrát podaná demise nebyla nikdy přijata a za svou účast byl v roce 1620 odsouzen k smrti, ale trest mu byl později změněn na doživotní žalář a ztrátu veškerého majetku. Dva roky strávil ve vězení na hradě Zbiroh. Poté byl propuštěn a žil z věna své manželky Johanky Myškové ze Žlunic. Opět získal císařovu důvěru, stal se královským radou a místopísařem a zemřel roku 1637 v úřadu místokomorníka.\n\nPorážka na Bílé hoře i třicetiletá válka rod těžce zasáhly a jeho poslední mužský potomek, Adam Šťastný, zemřel v roce 1661.\n\nVe stříbrném štítu se nachází modrý vlnitý pruh, který pravděpodobně symbolizuje řeku. Se znakem rodu se pojí pověst spojená s dobýváním Milána armádou Vladislava II. v roce 1158. Známý kronikář Bartoloměj Paprocký z Hlohol vypráví příběh o Odolenu ze Střížovic, který se při hledání brodu přes řeku Addu vrhl se spolubojovníky do vody a podařilo se mu ji překročit. Vojsko jej následovalo a město bylo dobyto.\n\nSpojili se s Lobkovici, Kolovraty, pány z Adlaru či z Klinštejna.\n\n\n"}
{"id": "562331", "url": "https://cs.wikipedia.org/wiki?curid=562331", "title": "Mertlík", "text": "Mertlík\n\nExistuje více nositelů českého příjmení Mertlík, často se vyskytující v Královéhradeckém kraji (167 z celkových 268, dle statistiky příjmení a lokalit Ministerstva vnitra z ledna 2010)\n\n"}
{"id": "562349", "url": "https://cs.wikipedia.org/wiki?curid=562349", "title": "Vinařství", "text": "Vinařství\n\nVinařství je zemědělské odvětví zabývající se pěstováním a zkoumáním révy vinné.\nMezi povinnosti vinaře patří zúrodňování vinice, zavlažování, monitorování a odstraňování škůdců, sledování růstu rostlin, rozhodnutí kdy sklízet úrodu a řez vinné révy během zimních měsíců. Věda, která se vínem a vinařstvím zabývá, se jmenuje enologie.\n\nNejstarší svědectví o výrobě vína se datuje do období mezi 6000 př. n. l. až 5000 př. n. l. v Řecku. \nNěkdy však bývá uvedeno že vinařství se zrodilo na území dnešní Gruzie před 8000 lety př. n. l. Technologii výroby značně zdokonalili staří Řekové, ale kultivační techniky, které známe dnes, se v Evropě používají až od konce existence Římské říše. Ve středověké Evropě se zásadním podporovatelem vína, nezbytného pro oslavu katolické mše, stala katolická církev. V dobách politické nestability se vinařské postupy udržovaly a rozvíjely v křesťanských klášterech, které měly dostatek zdrojů, bezpečné zázemí a zájem na zvyšování kvality svého vína.\n\nV některých publikacích se lze dočíst, že počátky pěstování vinné révy na jižní Moravě začínají ve 3. století a jsou spojeny s velkým rozmachem pěstování vinné révy v Pannonii za císaře Proba. Tato teorie je však dosti sporná. Přímé důkazy o výsadbě vinic v této oblasti pocházejí až z přelomu 8. a 9.století.\n\nV období Velkomoravské říše došlo k velkému rozšíření pěstování vinné révy, což dokazují archeologické nálezy i slova kronikáře Václava Hájka z Libočan. Kníže Svatopluk začal ve zdejším kraji zakládat vinice ze sazenic dovezených z Uher a Rakouska a i pozdější panovníci vždy dbali o zdejší vinohrady.\n\nTaké středověké křesťanství mělo velký vliv na rozvoj moravských vinic. Od 12. století zde byly zakládány kláštery a ty zase zakládaly vinice. Vinná révy se zpočátku vysazovala na neúrodných, kamenitých půdách, kterou šlechta ochotně pronajímala jak měšťanům, tak svým poddaným, čímž efektivně vyřešila problém venkovské chudiny.\n\nV první čtvrtině 13. století, kdy se Mikulovsko a Valticko stalo součástí panství rodu Lichtenštejnů, patřil obchod s vínem k největším příjmům měšťanů a šlechty. Jelikož dobrá vinice mívala větší cenu než pěkný dům, ukládali měšťané z Brna, Znojma či Olomouce své finance právě do vinohradů a získali na Hustopečsku tolik vinic, že se prací na nich zabývalo téměř veškeré místní obyvatelstvo.\n\nVinohradnictví zvyšovalo majetek malých vesnic i velkých měst a jeho význam stále rostl. Z toho důvodu byl vydán roku 1309 v dolnorakouském Falkensteinu také první vinařský zákon, zvaný horenské právo. Podle tohoto zákonu měly být veškeré spory o vinice rozhodovány výkonným orgánem v Hustopečích, které byly největší vinařskou obcí. Aby se sporům o vinice předcházelo, vydal markrabě Jan Jindřich roku 1355 viniční řád, který obsahoval i regulaci dovozu vína na Moravu.\n\nMoravští vinaři byli podporování i za vlády Karla IV., velkého příznivce vína. Ten jejich mladé vinice na dvanáct let osvobodil od daní a teprve z třináctého vinohradu odváděli „horníci“, což bylo staročeské označení vinařů odvozené od viničních hor, jak se tenkrát vinice nazývaly, desátek nájemci a 30 litrů králi. Již tehdy byl ale prodej vína značně omezený a podléhal přísné kontrole.\n\nPo období středověku přišel za renesance, v 16. století, zlatý věk moravského vinařství a vrcholil kolem roku 1820, kdy bylo na Moravě 29 801 hektarů vinic, což je třikrát více než v současnosti. Moravská vína se stala známými nejen doma, ale i v zahraničí. Spotřeba vína byla vysoká ve městech i na venkově, odhaduje se více než 56 litrů za osobu a rok. Vyskytuje se také problém s konkurencí. Rakouští vinaři žádají roku 1539 Ferdinanda I. o zákaz dovozu moravských vín do Rakouska a tuto žádost později opakují, proto jim roku 1575 musel moravský zemský sněm pohrozit zákazem dovozu rakouských vín a jejich transportem přes Moravu. Také největší vinařské město Hustopeče se bránilo konkurenci tím, že roku 1603 vydalo zákaz dovozu vína a ve městě se smělo prodávat jen víno hustopečské.\n\nObdobí válek a vpádů cizích vojsk v následujícím století znamenal pro kraj vylidnění osad, zpustnutí vinic a celkový úpadek kraje. Teprve koncem 17. století začíná obnova venkovských vinic, na kterém se podílelo především venkovské obyvatelstvo a důležitým hospodářským, sociálním i architektonickým prvkem moravské vesnice se staly sklepy, které hrají tolik důležitou roli v cestovním ruchu dnešní doby.\n\nMoravské vinařství si ještě muselo projít několika vinařskými pohromami. Krutá zima roku 1866 způsobila úbytek vinic na polovinu a také se začínají objevovat první zabijáci vinné révy – mšička révokaz, která postupně zničila všechny evropské vinice, plíseň révová a padlí révové, všechny původem z Ameriky. Vinaři se postupně naučili čelit mšičce roubováním domácích odrůd na odolné americké podnože a také byla nalezena obrana proti houbovým chorobám, trvalo to však celá desetiletí. Pěstování a ošetřování vinic se stále prodražuje a proto vinice dále mizejí. Ve 30.letech minulého století zůstalo na Moravě jen kolem 3800 hektarů vinic. Za dalších třicet let se ale jejich plocha rozšířila na 7 000 hektarů. Vinice si také prošly svou rekonstrukcí, přizpůsobovaly se zemědělské velkovýrobě a používání strojů. Začalo se používat Moserovo vedení (podle rakouského profesora Lenze Mosera) a vzrostla produkce.\n\nKoncem 20. století prochází vinohradnictví další velkou, hlavně organizační přeměnou, která však zvýšila kvalitu prodávaných vín. Byl vydán nový zákon o vinohradnictví a vinařství, který dal vinařům právní jistoty a stanovil vinařské tratě, které jsou státem částečně dotovány. Nejkvalitnější vína se dnes pěstují pouze na zaregistrovaných vinařských tratích, v polohách, kde jsou dlouhodobě vhodně podmínky pro získání vysoce kvalitních hroznů, a u kterých je stanoveno, jaké odrůdy je zde možné pěstovat a maximální možné množství sklizených hroznů.\n\n\n\n"}
{"id": "562363", "url": "https://cs.wikipedia.org/wiki?curid=562363", "title": "Zlatý míč 2007", "text": "Zlatý míč 2007\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, v roce 2007 získal brazilský fotbalista Kaká.\n\nNásledující fotbalisté neobdrželi žádný hlas:\n"}
{"id": "562364", "url": "https://cs.wikipedia.org/wiki?curid=562364", "title": "Avahi vlnatý", "text": "Avahi vlnatý\n\nAvahi vlnatý (\"Avahi laniger\") je primát z čeledi indriovití (\"Idriidae\"). Své jméno získal podle poplašného křiku, který zní jako „ava - hi”. Dorůstá velikosti 63 - 85 cm a hmotnosti kolem 1 kg. Žije na východě Madagaskaru ve skupinách o 2 - 5 členech, které tvoří rodičovský pár s mláďaty. Živí se listím, ovocem, kůrou, někdy i květy. Zbarvení je šedohnědé. Má velké oči, což naznačuje, že se jedná o druh s noční aktivitou.\n"}
{"id": "562370", "url": "https://cs.wikipedia.org/wiki?curid=562370", "title": "Vladimír Dravecký", "text": "Vladimír Dravecký\n\nVladimír Dravecký (3. června 1985 v Košicích) je slovenský hokejový útočník.\n\nKošický rodák a odchovanec tamního klubu HC Košice nastartoval svou profesionální dráhu ledního hokejistu v ročníku 2001/02. Natrvalo se zabydlel v základní sestavě Košic v sezoně 2003/04. Během působení v dospělém hokeji na Slovensku hrával mezi roky 2002–2007 výjimečně i v nižší slovenské lize, přesněji za kluby HK Trebišov, PHK Prešov a HKm Humenné. V létě 2007 zkusil štěstí v zámoří, do nejprestižnější hokejové lize světa NHL však neprorazil, hrával pouze na farmě Los Angeles Kings v Manchester Monarchs (AHL) a Reading Royals (ECHL). Po dvou letech v zámoří se vrátil zpět do mateřského týmu a s Košicemi se nakonec radoval z mistrovského titulu. Po úspěšné sezoně podepsal smlouvu s ruským klubem Jugra Chanty-Mansijsk, který teprve zahájil první ročník v KHL. Za Jugru odehrál pouze sedm zápasů a v nižší lize VHL devět zápasů za Molot Perm. V průběhu ročníku se však vrátil zpět do Košic a dopomohl tak k zopakování úspěchu z předešlé sezony. S Košicemi postoupil do finále playoff i potřetí, ve kterém však podlehly 3:4 na zápasy nad týmem HC Slovan Bratislava. Právě za Slovan Bratislavu nastoupil do začátku sezony 2012/13, Slovan Bratislava vstoupil do ligy KHL. V Bratislavě ale nevydržel do konce sezony, nedokázal se prosadit do třech útočných formacích a s klubem se dohodl na ukončení smlouvy. Sezonu dohrál ve švédském klubu Espoo Blues. Další zahraniční angažmá strávil ve švýcarské druhé nejvyšší soutěži. Za HC Ajoie odehrál 31 zápasů v základní části s bilancí 34 kanadských bodů. V létě 2014 přišel na zkoušku k českému týmu HC Oceláři Třinec, ve které uspěl. Hned v úvodním ročníku domácí nejvyšší soutěži se dostali s týmem do finále playoff, ve kterém nestačili nad celek HC Verva Litvínov.\n\n\nV srpnu 2007 se oženil s přítelkyní Martinou Kacvinskou a mají spolu syna Vladka a dceru Valentinku.\n\n\n\n\n"}
{"id": "562371", "url": "https://cs.wikipedia.org/wiki?curid=562371", "title": "Terry Bozzio", "text": "Terry Bozzio\n\nTerry John Bozzio (* 27. prosince 1950 San Francisco, Kalifornie) je americký bubeník známý pro své účinkování ve skupinách Missing Persons a Frank Zappa. Časopis \"Rolling Stone\" označil Bozzia jako pátého největšího bubeníka všech dob.\n\nOd listopadu 2008 Bozzio jezdil po turné s kytaristou Allanem Holdsworthem, baskytaristou Tony Levinem a bubeníkem Patem Mastelottoem, jako experimentální superskupina HoBoLeMa.\n\n\n\n\n\n\n\n\n"}
{"id": "562372", "url": "https://cs.wikipedia.org/wiki?curid=562372", "title": "Sicilský průliv", "text": "Sicilský průliv\n\nSicilský průliv nazývaný též Tuniský průliv je průliv mezi ostrovem Sicílie a severním výběžkem Afriky na němž leží Tunis. Jeho šířka je přibližně 145 kilometrů. Leží v něm ostrov Pantelleria. Dalšími ostrovy poblíž jsou Sardinie a souostroví Malta.\n\nNa dně průlivu se dotýkají africká a euroasijská tektonická deska. To vede ke vzniku podmořské sopečné činnosti, příklady aktivních sopek jsou Ferdinandea a Empedokles (sopka).\n"}
{"id": "562373", "url": "https://cs.wikipedia.org/wiki?curid=562373", "title": "Ara škraboškový", "text": "Ara škraboškový\n\nAra škraboškový (\"Cyanopsitta spixii\"), též ara Spixův, je zřejmě ve volné přírodě ve své domovině v Brazílii ve státě Bahia vymřelý druh ptáka, poslední volně žijící samec zmizel v roce 2000. K vymření přispěly dva hlavní faktory, (1) zmenšování vhodných biotopů, galeriových lesů, a (2) vychytání posledních jedinců pro chov v zajetí. Poslední tři ptáci byli odchyceni v letech 1987 a 1988. V zajetí je v záchranných programech kolem 70 ptáků, další jsou chováni neoficiálně, načerno. V zajetí se daří rozmnožovat a připravuje se reintrodukce zpět do původního prostředí.\n\nDorůstá velikosti 55 cm. Živí se semeny, ořechy a jinými plody, které sbírá při šplhání na větvích.\n\nAra škraboškový, známý také jako ara Spixův byl objeven v roce 1819 v údolí São Francisco v severovýchodní Brazílii. Jeho populace byla odhadnuta na 180 kusů. Osadníci žijící v jeho výskytu vykáceli tolik lesního porostu, že do poloviny 70. let dvacátého století se jeho populace odhadovala na 60 kusů, což byl stav kritický. V tu dobu měl být chráněn zákonem a přísnými tresty, ale místo toho se začal intenzivně odchytávat, protože o poslední exempláře byl velký zájem.\n\nV roce 1984 zůstali v brazilské divočině poslední 4 arové tohoto druhu a o rok později, kdy byl do jeho území vyslán Paul Roth Mezinárodní radou pro záchranu ptactva, poletovali zde jen 3 ptáci. Osadníci mu tvrdili, že jeho ztráty v divočině nezapříčiňují jen lovci a osadníci, ale i dovezené včely z Afriky, které usmrcovaly samice sedící na vejcích. Od roku 1988 létal nad brazilskou divočinou poslední ara škraboškový-sameček. Když mu lovci ulovili družku, řešil svou osamělost tím, že se přidal k hejnu arů marakán a mezi nimi si našel novou partnerku, kterou si pravidelně odváděl z hejna a hnízdil s ní ve stejném stromě jako dříve.\n\nOd 5. října 2000 nebyl spatřen ani poslední žijící ara škraboškový v oblasti Caatinga, takže se předpokládá, že tento druh v přírodě vyhynul. Z historie je známé, že tento druh obýval palmové háje. Jeho hlas není tak intenzivní jako u ostatních arů. V zajetí se daří rozmnožovat a připravuje se reintrodukce (navrácení) zpět do původního prostředí.\n\n"}
{"id": "562377", "url": "https://cs.wikipedia.org/wiki?curid=562377", "title": "Christoph Marzi", "text": "Christoph Marzi\n\nChristoph Marzi (* 7. května 1970 Mayen, Německo) je současný německý spisovatel a učitel.\n\nChristoph Marzi vyrůstal v Obermendig v Eifelu, studoval na univerzitě v Mainzu obor ekonomie a v současné době žije se svou ženou Tamarou a jejich třemi dcerami, v Saarbrückenu. Pracuje jako učitel ekonomie.\n\nMarzi začal psát krátce po patnáctých narozeninách. Nejdříve to bylo několik kratších příběhů. V roce 2004 vydal svůj debutový román \"Lycidas\" (v češtině dosud nevyšlo). Román byl prvním dílem z velmi úspěšné série ze starověké metropole. V Německu se tento román stal hitem roku a dostal za něj v roce 2005 cenu veletrhu Con v Dreieichu u Frankfurtu nad Mohanem.\nStejně úspěšné bylo i pokračování Lycidas, romány \"Lilith\" a \"Somnia\".\n\nV roce 2007 vydal první knihu fantasy trilogie \"Malfuria - Malfuria Tajemství zpívajícího města\" (česky FRAGMENT 2008).\n\nMarziho dílo je inspirováno různými, převážně viktoriánskými autory, jako jsou: Charles Dickens, Arthur Conan Doyle, Edgar Allan Poe, Robert Louis Stevenson, a Jane Austenová. Z moderních autoru se inspiroval Neilem Gaimanem a to natolik, že ve své sérii ze starobylé metropole přebírá myšlenku fantaskního londýnského podsvětí z románu Nikde. Dalšími oblíbenými autory jsou China Miéville a Kay Meyer.\n\n\n"}
{"id": "562386", "url": "https://cs.wikipedia.org/wiki?curid=562386", "title": "Letiště Moskva-Vnukovo", "text": "Letiště Moskva-Vnukovo\n\nLetiště Moskva-Vnukovo ( , IATA: VKO, ICAO: UUWW) je mezinárodní letiště ležící zhruba 28 kilometrů na jihozápad od centra Moskvy, hlavního města Ruské federace. Je jedním z tří hlavních moskevských letišť (spolu s letištěm Domodědovo a letištěm Šeremetěvo). V roce 2010 jím prošlo téměř 9,5 miliónů cestujících, což bylo o 22 % více než v roce 2009.\n\nLetiště má dvě vzletové a přistávací dráhy, dlouhé 3000 a 3060 metrů a široké 60 metrů. Má 4000 zaměstnanců a dokáže odbavit 3000 cestujících za hodinu. Nový terminál je navržen na propustnost 7 800 cest./h a letiště by mělo zvládnout odbavovat kolem 20 mil. cest./rok (od r. 2011).\n\nDo komplexu letiště patří i terminál pro vládní a prezidentské lety \"Vnukovo 2\" a VIP terminály \"Vnukovo 3\".\n\nJedná se o nejstarší funkční moskevské letiště, jeho stavbu vláda schválila v roce 1932, protože tehdejší letiště Chodynka (blízko centra a posléze v osmdesátých letech zavřené) svou kapacitou nestačilo. Vnukovo bylo otevřeno prvního července 1941 a během Velké vlastenecké války sloužilo jako vojenské letiště, pro běžné cestující bylo otevřeno po válce.\n\nPo roce 2000 zažívá letiště mohutný rozvoj. Vláda federálního města Moskvy zpracovala program strategického rozvoje do roku 2015, kdy by se mělo letiště zařadit mezi největší světová uzlová letiště. V letech 2004, 2006 a 2010 byly otevřeny nové moderní terminály. V roce 2005 byl uveden do provozu rychlodrážní spoj \"Aeroexpress\", jezdící do centra Moskvy na Kyjevské nádraží, popř. zastávku metra \"Kyjevskaja\". Jízdní doba je 35 min /Jízdní řád/.\n\n\nPravidelné spoje létají z Vnukova do přibližně stovky destinací, převážně v Rusku a v postsovětských zemích. Do České republiky létala několikrát týdně linka společnosti Atlant-Soyuz na letiště Brno-Tuřany, po jejím zániku tyto lety převzal UTair. Kromě toho z letiště odlétají do mnoha desítek destinací charterové spoje.\n\nZ letiště provozují pravidelné spoje asi tři desítky společností, z mezi nimi UTair, Vladivostok Air, Jakutia, Kavminvodyavia, Gazpromavia, RusLine a nízkonákladový Sky Express, které zde mají svou základnu.\n\n"}
{"id": "562387", "url": "https://cs.wikipedia.org/wiki?curid=562387", "title": "Šéfredaktor", "text": "Šéfredaktor\n\nŠéfredaktor je osoba zodpovědná za týmovou práci redakce časopisu, novin a jiných masmédií. Řídí redakční tým, schvaluje články k publikaci a realizuje různé nápady redaktorů.\n\nU akademických časopisů šéfredaktor rozhoduje – na základě obdržených informací od recenzentů – zda bude předložený rukopis zveřejněn v časopise jako článek. Recenzenti jsou obvykle vybíráni šéfredaktorem na základě jejich odborných znalostí.\n\n\"Seznam není kompletní, můžete ho doplnit\"\n\n\"Naposledy aktualizováno 21. listopadu 2018.\"\n"}
{"id": "562391", "url": "https://cs.wikipedia.org/wiki?curid=562391", "title": "10 (rozcestník)", "text": "10 (rozcestník)\n\n10 může být:\n\n"}
{"id": "562392", "url": "https://cs.wikipedia.org/wiki?curid=562392", "title": "112 (rozcestník)", "text": "112 (rozcestník)\n\nČíslo 112 má více významů:\n\n"}
{"id": "562393", "url": "https://cs.wikipedia.org/wiki?curid=562393", "title": "Adolf Ziegler", "text": "Adolf Ziegler\n\nAdolf Ziegler (16. října 1892 Brémy – 18. září 1959 Varnhalt, dnes Baden-Baden) byl německý malíř, který získal svoji slávu také díky politické činnosti za nacistického Německa. Jakožto prezident „Říšské komory výtvarných umění“ (\"Reichskunstkammer für bildenden Künste\") dohlížel nad vyčištěním německého umění od zvrhlého umění. Byl oblíbeným malířem Adolfa Hitlera.\n\nAdolf Ziegler se narodil v Brémách, jeho otec byl architektem. Nejprve studoval na Výmaru, poté na Akademii výtvarných umění v Mnichově. Účastnil se bojů první světové války. Po válce žil v Mnichově, kde pokračoval ve studiu na akademii. V roce 1925 se setkal s Hitlerem a v roce 1929 vstoupil do NSDAP. Po nástupu nacistů k moci v roce 1933 byl jmenován profesorem na mnichovské akademii a od roku 1937 byl prezidentem „Říšské komory výtvarných umění“. V roce 1935 byl jako „starý bojovník“ (\"Alter Kämpfer\") vyznamenán Zlatým stranickým odznakem. Jeho malířské dílo bylo vysoce ceněno Adolfem Hitlerem. Mezi jeho nejznámější díla patří ženské akty čistokrevných árijek.\n\nV roce 1936 provedla komise v čele s prezidentem Říšské komory výtvarných umění profesorem Adolfem Zieglerem „očištění“ fondů více než sta muzeí v Německu.. V nich byla zabavena díla mnoha umělců, včetně Emila Noldeho, Maxe Beckmanna, Oscara Kokoschky, George Grosze, Egona Schieleho. Seznam také zahrnoval díla Picassa, Gauguina, Matisse, Cézanna, Géricaulta či Vincenta van Gogha. Celkem šlo o více než 16 tisíc děl.\n\nV srpnu 1944 na umělecké výstavě vyjádřil pochybnosti o správnosti Hitlerovy politiky, v důsledku čehož byl Gestapem zatčen a poslán do koncentračního tábora Dachau. Odtud byl o měsíc a půl později propuštěn na Hitlerův osobní rozkaz. Po válce byl Ziegler pro svou spolupráci s nacisty vyloučen z mnichovské akademie. Usadil se ve vesnici Varnhalt nedaleko Baden-Badenu, kde zemřel v roce 1959.\n\n"}
{"id": "562395", "url": "https://cs.wikipedia.org/wiki?curid=562395", "title": "13 (rozcestník)", "text": "13 (rozcestník)\n\n13 může být:\n\n\n"}
{"id": "562396", "url": "https://cs.wikipedia.org/wiki?curid=562396", "title": "Tři moudré opice", "text": "Tři moudré opice\n\nTři moudré opice, z nichž jedna si zakrývá uši, druhá ústa a třetí oči, svými gesty říkají „neslyším zlo, nevidím zlo, nemluvím zlo“. První opice, která si zakrývá oči a nevidí zlo, se jmenuje Mizaru. Druhá opice, která si zakrývá uši a nenaslouchá zlým řečem, se jmenuje Kikazaru. Třetí opice, která si zakrývá ústa a nepomlouvá, se jmenuje Iwazaru. Občas bývá znázorňována i čtvrtá opice Šizaru, která značí „nečiním zlo“, je zobrazována, jak si zakrývá břicho nebo oblast genitálií, nebo se zkříženýma rukama.\n\nExistují různé interpretace připisované opicím. Opice mohou symbolizovat, že nemáme nikoho pomlouvat, nestrkat nos do cizích věcí a nečinit jiným příkoří. V západní civilizaci je ovšem spíše častější interpretací symbolika opic, jakožto symbolu klamu, neupřímnosti a ignorance, nebo také neodporování zlu.\n\nTato rčení byla zpopularizována díky řezbě ze 17. století, která se nachází v japonské šintoistické svatyni Nikkó Tóšógú. Samotná myšlenka, kterou opice zastupují, vzešla z tendaistické buddhistické legendy a přišla do Japonska pravděpodobně z Číny v 8. století.\n\nPro opice existují znaky sady Unicode (verze 8.0): 🙈 🙉 🙊\n\n"}
{"id": "562398", "url": "https://cs.wikipedia.org/wiki?curid=562398", "title": "19 (rozcestník)", "text": "19 (rozcestník)\n\n19 může být:\n\n"}
{"id": "562399", "url": "https://cs.wikipedia.org/wiki?curid=562399", "title": "1 (rozcestník)", "text": "1 (rozcestník)\n\nČíslice 1 má více významů:\n"}
{"id": "562402", "url": "https://cs.wikipedia.org/wiki?curid=562402", "title": "Kabinková lanovka Tatranská Lomnica – Skalnaté pleso", "text": "Kabinková lanovka Tatranská Lomnica – Skalnaté pleso\n\nKabinková lanovka Tatranská Lomnica – Skalnaté pleso je lanovka ve Vysokých Tatrách. Byla vybudovaná v 70. letech 20. století. Její úsek mezi stanicemi Štart a Skalnaté pleso vede souběžně s původní visutou lanovkou Tatranská Lomnica – Lomnický štít. \n\nLanovka byla vybudovaná proto, aby doplnila přepravní kapacitu původní lanovky zejména kvůli zimní sezoně. Její provoz byl zahájen v roce 1973. Údolní stanice je o něco západněji než původní trasa a blíže k Cestě svobody. Po vážné nehodě v roce 1992 byla tato lanovka modernizována a sloužila až do roku 2013, kdy ji v úseku Štart - Skalnaté Pleso nahradila nová 15-místná.\n\nKabinková lanovka překonává na 3682 metrech délky převýšení 869 metrů. Jízda trvá 12,5 minuty a přepravní kapacita je 900 osob za hodinu v jednom směru. Cestovní rychlost je 5 m/s, průměrný sklon 32 %, maximální sklon 56 %.\n\n"}
{"id": "562405", "url": "https://cs.wikipedia.org/wiki?curid=562405", "title": "Světový pohár družstev 2010", "text": "Světový pohár družstev 2010\n\nSvětový pohár družstev 2010 byl 32. ročník mistrovství světa tenisových družstev mužů pořádaný ATP. Turnaje se účastnilo osm družstev, která byla nominována na základě pořadí dvou nejlépe umístěných hráčů světového žebříčku na konci minulého roku. Konal se od 16. do 22. května 2010. \n\nSoutěž se každoročně hraje na antukových dvorcích v Düsseldorfu v Německu a je součástí kategorie \"250 series\" v rámci ATP World Tour.\n\nObhájcem titulu bylo mužstvo Srbska. \n\nVítězem se stal tým Argentiny, který ve finále porazil USA 2:1. \n\n"}
{"id": "562407", "url": "https://cs.wikipedia.org/wiki?curid=562407", "title": "Vladimir Oskarovič Kappel", "text": "Vladimir Oskarovič Kappel\n\nVladimir Oskarovič Kappel (rusky \"Влади́мир О́скарович Ка́ппель\"), narozen 28. dubna 1883, zemřel 26. ledna 1920, byl ruský vojenský velitel. Bojoval v první světové válce a poté proti bolševikům v ruské občanské válce. Jeho příznivci byli známi jako „kappelevci“ (\"каппелевцы\"). Po popravě admirála Kolčaka bolševiky v Irkutsku se chtěl stáhnout zimním pochodem (známým jako Velký sibiřský ledový pochod) se svými oddíly do Čity, ale během pochodu zemřel na oboustranný zápal plic.\n\nPRECLÍK, Vratislav. Masaryk a legie, váz. kniha, 219 str., vydalo nakladatelství Paris Karviná, Žižkova 2379 (734 01 Karviná) ve spolupráci s Masarykovým demokratickým hnutím, 2019, ISBN 978-80-87173-47-3, str.12 - 25, 75, 140 - 148 \n\n"}
{"id": "562409", "url": "https://cs.wikipedia.org/wiki?curid=562409", "title": "Arrondissement Épinal", "text": "Arrondissement Épinal\n\nArrondissement Épinal je správní územní jednotka ležící v regionu Lotrinsko ve Francii. Člení se dále na 15 kantonů a 251 obcí.\n\n"}
{"id": "562410", "url": "https://cs.wikipedia.org/wiki?curid=562410", "title": "Fakulta elektrotechniky a komunikačních technologií Vysokého učení technického v Brně", "text": "Fakulta elektrotechniky a komunikačních technologií Vysokého učení technického v Brně\n\nFakulta elektrotechniky a komunikačních technologií (FEKT) je třetí největší fakultou Vysokého učení technického v Brně, sídlící v areálu kampusu Pod Palackého vrchem. Založena byla v roce 1959 pod názvem \"Fakulta elektrotechnická\" (FE), v roce 1993 byla po změně struktury přejmenována na \"Fakulta elektrotechniky a informatiky\" (FEI) a po oddělení Fakulty informačních technologií v roce 2002 získala dnešní název.\n\nV současné době fakultu studuje skoro 4 000 studentů, které vyučuje kolem 250 akademických pracovníků. S fakultou spolupracuje přibližně stovka elektrotechnologických firem (například IBM, Siemens, ABB, Honeywell, T-Mobile, O2 Czech Republic, FEI nebo ČEZ), čímž se snaží fakulta zabezpečit uplatnění svých absolventů na trhu práce.\n\nVe studii Pedagogické fakulty Univerzity Karlovy z roku 2012 získala fakulta plný počet hvězdiček ve funkci mezinárodní a výzkumné a 4 hvězdičky z 5 ve funkci studijní a ve stejném roce skončila na 12. místě v žebříčku Rady pro výzkum, vývoj a inovace nejlepších výzkumných institucí v Česku.\n\nElektrotechnické disciplíny se na Vysokém učení technickém v Brně (VUT, tehdy Česká vysoká škola technická v Brně) vyučovaly od roku 1905, v roce 1956 pak vznikla \"Fakultou energetiky\", skládající se ze dvou oddělení – oddělení strojnictví a oddělení elektrotechniky. V roce 1959 došlo k rozdělení, čímž vznikla \"Fakulta strojní\" a \"Fakulta elektrotechnická\" se sídlem na Antonínské 1 (dnešní sídlo rektorátu VUT). V době založení měla fakulta tyto katedry: Katedra elektrotechnických nauk, Katedra elektrických strojů a zařízení, Katedra elektroenergetiky, Katedra radiotechniky a Katedra linkové techniky. Výuku všeobecných předmětů a marxismu-leninismu zajišťovaly katedry rektorátu, matematiku a fyziku pak katedry na strojní fakultě.\nS postupným rozšiřováním fakulty docházelo ke vzniku, zániku a přejmenování různých kateder, které se nacházely až na 27 místech po celém Brně. Po dostavbě budov Fakulty strojního inženýrství v kampusu Pod Palackého vrchem došlo k uvolnění budov na Údolní 53, do kterých se postupně začali stěhovat jednotlivé katedry i děkanát. Stěhování bylo dokončeno v roce 1991. Do nově postavené budovy na Technické 8 se v roce 1996 přestěhovaly Katedra matematiky a Katedra fyziky, čímž započalo postupného stěhování celé fakulty do kampusu Pod Palackého vrchem. V roce 1997 se všechny katedry přejmenovaly na ústavy a po dokončení rekonstrukce budovy bývalé Meopty na Purkyňově 118 se do ní přestěhoval Ústav radioelektroniky, Ústav telekomunikací, Ústav biomedicínského inženýrství a Ústav teoretické a experimentální elektrotechniky.\n\nV roce 2004 byla dokončena rekonstrukce budovy bývalé menzy na Kolejní 4, kterou měl původně plně obsadit FEKT, avšak z rozhodnutí rektora VUT se do její druhé poloviny nastěhovala nově vzniklá Fakulta podnikatelská.\n\nStudenti si volí skladbu předmětů z povinných, povinně volitelných a volitelných, které jsou ohodnoceny různým počtem kreditů, které vyjadřují obtížnost daného předmětu. Za semestr musí student získat minimálně 30 kreditů. Předmět může být ukončen zápočtem, klasifikovaným zápočtem či zkouškou. Klasifikovaný zápočet nebo zkouška je hodnocena v souladu s ECTS: během semestru a ze zkoušky respektive klasifikovaného zápočtu může student dosáhnout z předmětu maximálně 100 bodů, pro úspěšné absolvování předmětu je jich potřeba minimálně 50. Tyto body jsou poté převedeny na stupnici \"A–F\", kde \"A\" je nejlepší známka a \"F\" pak znamená neabsolvování předmětu.\n\nV případě neúspěšné absolvování zkoušky má student právo zkoušku následně dvakrát zopakovat. Od akademického roku 2011/2012 mají nově zapsaní studenti nárok pouze na 6 druhých opravných termínů v bakalářském studiu resp. 4 ve studiu magisterském.\n\nFakulta svým studentům nabízí tříleté bakalářské, dvouleté magisterské a tří- nebo čtyřleté doktorské studijní programy.\n\nV bakalářském studiu, zakončeném získáním titulu bakalář, je to program \"Elektrotechnika, elektronika, komunikační a řídicí technika\" s obory Automatizační a měřicí technika, Elektronika a sdělovací technika, Mikroelektronika a technologie, Silnoproudá elektrotechnika a elektroenergetika a Teleinformatika. První ročník je pro všechny obory společný a je možno jej absolvovat jak prezenčně, tak dálkově.\n\nDruhým bakalářským programem je \"Biomedicínská technika a bioinformatika\", u kterého probíhá výuka taktéž na Lékařské fakultě Masarykovy univerzity.\n\nDalším bakalářským programem je \"Angličtina v elektrotechnice a informatice\". Přijímací řízení se skládá z testu angličtiny a od uchazeče bude předpokládat její středně pokročilou znalost, protože výuka bude vedena tomto jazyce. Akreditační komise tento program doporučila k akreditaci na začátku roku 2012, v lednu a červnu 2010 akreditace udělena nebyla z důvodu nedostatečného personálního zajištění.\n\nNejnovějším bakalářským programem je \"Audio inženýrství\" (bude se vyučovat od akademického roku 2013/2014) na kterém se bude podílet a vyučovat některé předměty Janáčkova akademie múzických umění. Od akademického roku 2015/2016 by měl začít fungovat i navazující magisterský program. Součástí přijímacího řízení je navíc talentová zkouška, která se skládá z poslechového testu, všeobecného vědomostního testu a ústního pohovoru.\n\nProgram \"Elektrotechnika, elektronika, komunikační a řídicí technika\" pak v magisterském studiu pokračuje s obory Biomedicínské a ekologické inženýrství, Elektroenergetika, Elektronika a sdělovací technika, Elektrotechnická výroba a management, Kybernetika, automatizace a měření, Mikroelektronika, Silnoproudá elektrotechnika a výkonová elektronika a Telekomunikační a informační technika a po jeho úspěšném dokončení získá student titul inženýr.\n\nStejně nazvaný program pokračuje i ve čtyřletém doktorském studiu a obsahuje obory Biomedicínská elektronika a biokybernetika, Elektronika a sdělovací technika, Fyzikální elektronika a nanotechnologie, Kybernetika, automatizace a měření, Mikroelektronika a technologie, Matematika v elektroinženýrství, Matematika v elektroinženýrství, Teleinformatika a Teoretická elektrotechnika a je zakončen titulem Ph.D.\n\nV bakalářském programu \"Elektrotechnika, elektronika, komunikační a řídicí technika\" se přijímací zkoušky skládají buď z matematiky a fyziky nebo z matematiky a základů informatiky podle volby studenta, v programu \"Biomedicínská technika a bioinformatika\" pak z biologie a matematiky, v programu \"Angličtina v elektrotechnice a informatice\" z matematiky a anglického jazyka a u programu \"Audio inženýrství\" z talentové zkoušky a z matematiky a fyziky nebo matematiky a základů informatiky. Zkouška může být uchazeči prominuta například v případě dobrého prospěchu v přípravných kurzech z matematiky nebo fyziky, dobrého výsledku maturitní zkoušky nebo průměru známek na střední škole.\n\nDo navazujícího magisterského programu po podání přihlášky následuje písemná zkouška, která může být prominuta uchazeči, který absolvoval předchozí bakalářský studijní program s váženým průměrem menším než 2.\n\nAby mohl být student ke státní závěrečné zkoušce připuštěn, musí získat za celou dobu studia minimálně 175 kreditů v případě bakalářského studia, resp. 110 u magisterského a to v požadované skladbě (splnění všech povinných předmětů, absolvování předmětů z určených skupin, …) a odevzdat závěrečnou práci.\n\nZkouška ukončující studium se poté skládá z\n\nVšechny tři části se hodnotí pomocí systému ECTS samostatně, o výsledné známce rozhoduje komise. Výsledný stupeň \"A\" je udělen pouze pokud byly všechny tři části ohodnoceny stupněm \"A\", známka \"F\" naopak pokud byla kterákoliv část ohodnocena tímto stupněm.\n\nStudenti fakulty mají nárok na stipendia nabízená VUT, mezi které patří:\n\nDalší typy stipendií poskytuje sama fakulta. Mezi ně patří mimořádné stipendium a prospěchové stipendium pro výborné studenty, jehož výše se určuje podle váženého průměru. V akademickém roce 2011/2012 dostanou studenti váženým průměrem do 1,1 3 000 Kč měsíčně, do 1,3 1 000 Kč a do 1,5 pak 500 Kč měsíčně.\n\nNavíc společnosti ČEZ a E.ON nabízejí firemní stipendia studentům oboru \"Silonoproudá?? elektrotechnika a elektroenergetika\".\n\nBěhem studia mají studenti možnost získat elektrotechnickou kvalifikaci podle §6 Vyhlášky 50/1978 Sb. v plném rozsahu, nutnou pro samostatnou práci na elektrickém zařízení, certifikát společnosti Cisco stupně (CCNA) a (CCNP) a od roku 2012 také (CLAD) společnosti .\n\nPro získání Osvědčení o pedagogické způsobilosti, které slouží pro možnost výuky odborných předmětů na středních školách je potřeba absolvovat dvě části výuky. První je zdarma v rámci výuky a skládá se z absolvování čtyř pedagogických předmětů. Druhá část v ceně 1 600 Kč se skládá z praxe na střední škole, dalších tří předmětů a vypracování písemné práce a závěrečné zkoušky.\n\nNa fakultě v současné době probíhá několik výzkumných projektů:\n\nV Ústavu výkonové elektrotechniky a elektroniky se pak například vyvíjí mobilní rychlonabíječka o výkonu 40 kW pro elektromobil Superbel.cz (přestavba tovární verze automobilu Škoda Superb na elektromobil), která by měla umět nabít baterie za 30 minut pro 100 km jízdy.\n\nV rámci projektu SIX byl na Ústavu telekomunikací ve spolupráci s pardubickou firmou Retia vyvinut software pro call-centra, který dokáže rozpoznávat emoce v řeči. V budoucnu by měl také rozpoznávat zlomyslná volání na krizových linkách nebo změřit míru stresu a únavy pilota nebo leteckého dispečera a nařídit jim přestávku.\n\nFakulta je také zapojena do budovaného Středoevropského výzkumného institutu CEITEC, i když její výzkumné projekty \"Pokročilé komunikační a řídící technologie\" a \"Biomedicínské technologie\" musely být z důvodu větší šance na schválení dotace pro celý institut odstraněny.\n\nFakulta pořádá každoročně dvě mezinárodní konference:\n\nV laboratořích teleprezence a robotiky Ústavu automatizace a měřicí techniky se vyvíjí několik druhů robotických systémů.\n\nMezi nejvíce medializované patří robot Orpheus, určený zejména k průzkumu oblastí nebezpečných nebo nepřístupných pro člověka. Verze XM2 usnadňuje práci pyrotechnikům, AM je určena pro záchranu osob (zjištění stavu oběti), AC pro armádní použití (prošla vojenskými testy NATO) a AE2 pro průzkum kontaminovaných prostorů (chemicky i radiačně). U verze Scorpie na rozdíl od všech ostatních autoři použili pásový podvozek místo kolového.\n\nNa fakultě se nachází dva výpočetní clustery, které jsou zapojeny do gridové sítě MetaCentrum sdružení CESNET.\n\nPrvní s označením \"wood\" je umístěn od roku 2006 na Ústavu teoretické a experimentální elektrotechniky a byl pořízen společně s Ústavem nauky o dřevě Mendelovy univerzity. Zabývá se mimo jiné numerickým modelováním mechanických, elektromagnetických, tepelných a sdružených úloh. Skládá se z 16 uzlů, každý obsahuje procesor AMD Athlon 64 3700+ 2,2 GHz a 4 GB paměti RAM, jednotlivé uzly jsou propojeny gigabitovým Ethernetem a celkový výpočetní výkon je 55 GFlops.\n\nDruhý, s názvem \"Alela\", je ve vlastnictví Ústavu biomedicínského inženýrství a obsahuje 12 uzlů, každý se dvěma čtyřjádrovými procesory Intel Xeon E5430 2,66 GHz a 32 (uzly 1, 2, 9–12) nebo 8 GB paměti RAM.\n\nStudent EEICT () je každoroční soutěž (v letech 2002 až 2014 pořádaná spolu s Fakultou informačních technologií), které se mohou zúčastnit studenti bakalářského, magisterského a doktorského studia na těchto fakultách, ale také žáci středních škol. Studenti soutěží se svými odbornými projekty v několika kategoriích, podle vzdělání a téma práce. První tři výherci v každé kategorii získá peněžitou popřípadě i věcnou cenu od sponzorů soutěže.\n\nSoutěž pořádaná skupinou BEST Brno, místní pobočkou mezinárodní studentské organizace BEST. Soutěž je rozdělena na dvě kategorie.\n\nV první s názvem Team Design (nebo také Ing.race) mají soutěžící za úkol sestavit během několika hodin (6–8) funkční zařízení podle zadání, které se dozví teprve na začátku soutěže. V roce 2011 se soutěž uskutečnila také na Fakultě informačních technologií a Fakultě strojního inženýrství, dva nejlepší týmy z každé fakulty postoupily do finálového kola.\n\nCílem druhé kategorie Case Study je vymyslet a odprezentovat teoretické řešení daného problému. V roce 2011 byla kategorie společná pro všechny fakulty.\n\nVítězové EBEC Brno, lokálního kola soutěže European BEST Engineering Competition (EBEC), pak postupují do kola středoevropského s názvem EBEC Central.\n\nV roce 2012 se koná čtvrtý ročník soutěže – kategorie Team Design nese jméno společnosti ABB a kategorie Case Study společnosti Automotive Lighting, které jsou jejich sponzory. V minulých letech soutěž nesla názvy ING.race a Ing.days.\n\nSídlo děkanátu a ústavů jazyků, mikroelektroniky a elektrotechnologie se nachází na v areálu na Technické 10. Další ústavy se nachází v budově na Technické 8 (ústav fyziky, matematiky, výkonové elektrotechniky a elektroniky a elektroenergetiky), ve společné budově s Fakultou chemickou na Purkyňově 118 (ústav radioelektrotechniky a telekomunikací) a v integrovaném objektu na Kolejní 4 (ústav teoretické a experimentální elektrotechniky, biomedicínského inženýrství automatizace), v jehož druhé polovině sídlí Fakulta podnikatelská.\n\nDo srpna 2010 se sídlo děkanátu a některých dalších ústavů nacházelo v areálu na Údolní 53. Kvůli tomu, že tento areál již přestal potřebám fakulty vyhovovat a také kvůli jeho odloučení od ostatních objektů fakulty (nachází se ve čtvrti Veveří, zatímco ostatní budovy v kampusu Pod Palackého vrchem) bylo rozhodnuto o výstavbě nového objektu na Technické 10. Budova byla dostavěna v září 2010, otevřena byla na počátku akademického roku 2010/2011, slavnostní otevření proběhlo však až 7. října 2010. Areál na Údolní teď bude částečně využívat Fakulta stavební a Ústav soudního inženýrství, v budoucnu je plánován jeho odprodej a přesunutí Ústavu do areálu Pod Palackého vrchem.\n\nAby se mohly Fakulta podnikatelská a Fakulta chemická ve svých objektech dále rozšiřovat, byla 1. září 2010 zahájena výstavba nové budovy na Technické 12, kam by se měli přesunout ústavy z budov těchto fakult. Výběrové řízeni bylo ovšem podle Hospodářských novin zmanipulováno tak, aby vyhrála brněnská společnost OHL ŽS, a.s., která se podílela také na výstavbě Technické 10. Vedení VUT ovšem toto nařčení odmítá. Slavnostně otevřen byl komplex 20. prosince 2012. Výuka v něm začala 11. února 2013, ovšem vybavení některých laboratoří není dokončeno, a proto část výuky zůstala zachována na Purkyňově 118.\n\nV současné době je dokončována výstavba Vědeckotechnického parku profesora Lista (VTPPL) na Technické 14, kde by měly být umístěny laboratoře a technologie pořízené z programu CVVOZE.\n\nNa fakultě od roku 2005 působí spolek \"Studenti pro studenty\" (SPS), který přibližně každé dva měsíce vydává bezplatný časopis e-fekt, zabývající se jak děním na fakultě, tak i ostatními tématy. Spolek taktéž pořádá různé akce nejen pro studenty fakulty. Jedná se například o open-air hudební festival Hudba z FEKTu, v jehož první části hrají většinou začínající hudební skupiny s alespoň jedním studentem nebo zaměstnancem fakulty a poté následují skupiny profesionální (v roce 2010 například skupina brněnská skupina Poletíme? nebo Heebie Jeebies, o rok později Toxique), Běh na 53 (kterého se zúčastňuje i vedení fakulty) nebo Drakiádu. Pomáhá taktéž studentům prvních ročníků pomocí služby perFEKT assistance, kdy starší student radí mladším nejenom s problémy týkající se výuky, ale také například se znalostí Brna a místní hromadné dopravy.\n\nSpolek se také podílí na pořádání tradičního plesu v hotelu Voroněž, společného jak pro FEKT, tak i pro Fakultu informačních technologií.\n\n\n\n\n\n\n\n"}
{"id": "562413", "url": "https://cs.wikipedia.org/wiki?curid=562413", "title": "Rick Ross", "text": "Rick Ross\n\nWilliam Leonard Roberts II spíše známý jako Rick Ross (* 28. ledna 1976, Miami, Florida, USA) je americký rapper. Svůj pseudonym si zvolil podle drogového bosse \"Freeway\" Ricka Rosse. Také je zakladatelem hudebního labelu Maybach Music Group a skupiny Triple C's. V roce 2008 započal spor s 50 Centem, v kterém se prozradila Rossova minulost u policie.\n\n2007 - \"Rise to Power\"\n\n2008 - \"M.I. Yayo: The Movie\"\n\n\n\n"}
{"id": "562415", "url": "https://cs.wikipedia.org/wiki?curid=562415", "title": "Azri'el (mošav)", "text": "Azri'el (mošav)\n\nAzri'el ( עַזְרִיאֵל, v oficiálním přepisu do angličtiny Azri'el) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 51 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Východně od vesnice protéká Nachal Alexander.\n\nObec se nachází 13 kilometrů od břehu Středozemního moře, cca 28 kilometrů severovýchodně od centra Tel Avivu, cca 60 kilometrů jižně od centra Haify a 13 kilometrů jihovýchodně od města Netanja. Azri'el obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na sever, jih a východ od mošavu ovšem leží téměř souvislý pás měst a vesnic obývaných izraelskými Araby – takzvaný Trojúhelník. Konkrétně jde o města Kalansuva (na severu), Tajbe (na východě) a Tira (na jihu). 4 kilometry od vesnice probíhá navíc Zelená linie a za ní stojí arabské (palestinské město) Tulkarm.\n\nAzri'el je na dopravní síť napojen pomocí lokální silnice číslo 553. Východně od mošavu probíhá severojižním směrem dálnice číslo 6 (Transizraelská dálnice).\n\nAzri'el byl založen v roce 1951. K založení došlo 5. března 1951. Prvními osadníky zde byla skupina židovských přistěhovalců z Jemenu. Vesnice je pojmenována podle rabína Azriela Hildesheimera, který se v 19. století zasloužil o vyprofilování moderního ortodoxního judaismu.\n\nSprávní území obce dosahuje 3000 dunamů (3 kilometry čtvereční). Místní ekonomika je založena na zemědělství (pěstování citrusů, zeleniny a květin, chov drůbeže).\n\nPodle údajů z roku 2014 tvořili naprostou většinu obyvatel v Azri'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 824 lidí. Během roku 2014 populace stoupla o 3,9 %.\n\n\n"}
{"id": "562417", "url": "https://cs.wikipedia.org/wiki?curid=562417", "title": "Ilgotis", "text": "Ilgotis\n\nIlgotis je řeka v Litvě, v Žemaitsku, v okrese Šilalė. Pramení u vsi Apidėmės, 4 km na jihojihovýchod od města Šilalė, při silnici č. 164 Šilalė – Tauragė. Klikatí se v celkovém směru západním. Do řeky Jūra se vlévá u vsi Kirnės jako její levý přítok 108,4 km od jejího ústí do Němenu.\n\n\nSilnice Jucaičiai – Šilalė, cesta Jucaičiai – Jokūbaičiai, cesta ze vsi Jokūbaičiai na jih, silnice č. 165 Šilalė – Vainutas.\n\nMytologický balvan \"Pailgočio mitologinis akmuo\" o 1 km dále po proudu \"Didysis akmuo\" (Veliký kámen; výška: 2,4 m, délka: 5,2 m, šířka: 4,8 m). Ve vsi Pailgotis pohřebiště z 2. – 8. století. Protéká lesy Pagramantiského lesního masívu, dále lesy \"Beržiniškinės miškas\" a \"Raganynės miškas\".\n"}
{"id": "562419", "url": "https://cs.wikipedia.org/wiki?curid=562419", "title": "Luděk Bohman", "text": "Luděk Bohman\n\nLuděk Bohman (* 2. prosince 1946, Nymburk) je bývalý československý atlet, sprinter.\n\nV roce 1969 na ME v atletice v Athénách získal bronzovou medaili ve štafetě na 4×100 metrů. O dva roky později byl na evropském šampionátu v Helsinkách členem štafety (4×100 m), která vybojovala zlaté medaile. Kvarteto ve složení Ladislav Kříž, Juraj Demeč, Jiří Kynos a Luděk Bohman jako finišman zde zaběhlo trať v čase 39,3 sekund. Druzí skončili Poláci, třetí Italové.\n\nV roce 1972 reprezentoval na Letních olympijských hrách v Mnichově, kde v běhu na 200 metrů skončil ve druhém semifinálovém běhu na pátém, prvním nepostupovém místě. Těsně pod stupni vítězů zde skončila československá sprinterská štafeta ve složení Jaroslav Matoušek, Juraj Demeč, Jiří Kynos a Luděk Bohman, když cílem proběhla jako čtvrtá v čase 38,82 (dosud platný národní rekord). Bronz získalo kvarteto ze Západního Německa, které bylo o tři setiny rychlejší.\n\nPo skončení atletické kariéry působil jako trenér ve Slavii Praha, za kterou v roce 1966 a v letech 1969 – 1980 sám závodil. Atletice, rovněž sprintům, se věnoval také jeho stejnojmenný syn Ludvík (1973).\n\n\n"}
{"id": "562422", "url": "https://cs.wikipedia.org/wiki?curid=562422", "title": "Je'af", "text": "Je'af\n\nJe'af ( יְעָף, v oficiálním přepisu do angličtiny Ye'af) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 55 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Východně od vesnice protéká Nachal Alexander.\n\nObec se nachází 13 kilometrů od břehu Středozemního moře, cca 28 kilometrů severovýchodně od centra Tel Avivu, cca 60 kilometrů jižně od centra Haify a 13 kilometrů jihovýchodně od města Netanja. Je'af obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na sever, jih a východ od vesnice ovšem leží téměř souvislý pás měst a vesnic obývaných izraelskými Araby – takzvaný Trojúhelník. Konkrétně jde o města Kalansuva (na severu), Tajbe (na východě) a Tira (na jihu). 4 kilometry od vesnice probíhá navíc Zelená linie a za ní stojí arabské (palestinské město) Tulkarm.\n\nJe'af je na dopravní síť napojen pomocí lokální silnice číslo 553. Východně od obce probíhá severojižním směrem dálnice číslo 6 (Transizraelská dálnice).\n\nJe'af byl založen v roce 1968. Šlo o sídlo, které mělo sloužit coby centrum pro okolní zemědělské vesnice Kfar Ja'bec, Azri'el a Porat. I jméno nové obce je akronymem těchto okolních mošavů Kfar Ja'bec – Azri'el – Porat.\n\nObec plánuje stavební expanzi z nynějších cca 30 domů na cca 70.\n\nPodle údajů z roku 2014 tvořili naprostou většinu obyvatel v Je'af Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o velmi malé sídlo vesnického typu s dlouhodobě rostoucí populací. K 31. prosinci 2014 zde žilo 268 lidí. Během roku 2014 populace klesla o 1,1 %.\n\n\n"}
{"id": "562428", "url": "https://cs.wikipedia.org/wiki?curid=562428", "title": "James May", "text": "James May\n\nJames Daniel May (16. ledna 1963, Bristol, Velká Británie) je britský televizní moderátor, novinář a spisovatel. Patřil do trojice moderátorů Top Gearu a také týdně píše do rubriky pro The Daily Telegraph o automobilech. V Top Gearu, který moderoval spolu s Jeremym Clarksonem a Richardem Hammondem má přezdívku „Kapitán šnek“ (\"Captain Slow\") kvůli svému velmi bezpečnému stylu jízdy a ještě bezpečnějšímu smyslu pro bloudění. Po odchodu z Top Gearu v roce 2015 se trio rozhodlo uvádět nový pořad \"The Grand Tour\".\n\nJames se narodil v Bristolu 16. ledna 1963 jako jeden ze 4 dětí (má 2 sestry a 1 bratra) Chodil na základní školu v Newportu a pokračoval ve studiu Rotherhamu, následně absolvoval hudební vědy na Lancaster University. Na střední škole byl součástí chlapeckého pěveckého sboru ve Whistonu a je vášnivým hráčem na flétnu a piano. Po absolvování univerzity pracoval v kanceláři nemocnice v Chelsea.\n\nMomentálně žije James v Londýně (Hammersmith) se svou přítelkyní, taneční kritičkou Sarah Frater, se kterou je od roku 2000. Společnost jim dělá kocour Fusker, který byl dar od manželky Richarda Hammonda, Mindy.\n\nMay vlastnil a vlastní velký počet aut: Bentley T2, Triumph 2000, Alfa Romeo 164, Jaguar XJS, Porsche Boxster S (o kterém prohlašuje, že je jediné, které si pořídil nové), Mini Cooper, Ferrari F430 a další, včetně motocyklů. Má náklonnost k prestižním autům jako jsou Rolls-Royce a Bentley, jednoduchým vozům typu Fiat Panda a dalším. Často však používá skládací kolo od firmy Brompton Bicycle. Autoškolu úspěšně absolvoval až na druhý pokus a tvrdí: „Ti nejlepší to zvládnou až napodruhé.“ Také se považuje za experta přes Rolls-Royce.\n\nJames vlastní pilotní licenci na lehká letadla, avšak nezískal oprávnění létat v noci\n\nObjevil (dle jeho vlastního tvrzení) pramen Nilu. A to společně se svými kolegy z Top Gearu v 19.serii tohoto pořadu. Našel ho v Tanzanii na druhé straně Viktoriiana jezera, než myslí ostatní. Na to, že leží v těchto místech, jelikož je to dál od Gibraltaru než se uvádí, přišel „orangutan“ Jeremy Clarkson.\n\nMay pracoval od 80. let pro The Enginner a později také pro Autocar magazín, ze kterého byl vyhozen. Napsal mnoho sloupků pro Car Magazine a Top Gear magazín. Napsal knihu May On Motors, která je souhrnem jeho sloupků. Dále napsal Notes From The Hard Shoulder, James May´s 20th Century a další.\n\nJames May se poprvé ukázal v Top Gearu v roce 1999 na nějakou dobu, poté se opakovaně přidal v 2. sérii v roce 2003, kde získal svou přezdívku \"Captain Slow\". I přes tuto přezdívku překvapil diváky svou rychlou jízdou s Bugatti Veyron (407 km/h – téměř 1/3 rychlosti zvuku) a následně s Bugatti Veyron 16.4 Super Sport dosáhl rychlosti 417 km/h. V Top Gearu působil 12 let až do ukončení spolupráce s hlavní moderátorskou trojicí.\n\nStal se společně s Jeremym Clarksonem jedním z prvních lidí, kteří cestovali na Severní magnetický pól s použitím upraveného modelu Toyoty Hilux. Později v Top Gearu prohlásil, že tam vlastně nechtěl, a stal se tak prvním člověkem, který se dostal na Severní magnetický pól a nechtěl tam.\n\nTaké projel bolivijskou džungli se Suzuki SJ413 a pokračoval s tímto vozem přes \"Cestu smrti\" – Yungas Road – přes Andy až k Pacifiku. A dále celou Indii, Jižní Afriku, Vietnam, Patagonii a různé státy USA, to vše se svými kolegy z Top Gearu.\n\nNyní spolu ze svými bývalými kolegy z Top gearu moderuje show \"The grand tour\" ,což je obdoba starého top gearu od společnosti Amazon. Vznikla poté co z Top gearu vyhodily Jeremyho Clarksona tak všichni odešli a začali moderovat tuto show.\n\nKromě Top Gearu James moderoval dokument pro Sky o žralocích – Inside Killer Sharks a také James May's 20th Century, který pohlížel na objevy a vynálezy 20. století. V roce 2008 také moderoval James May's Big Ideas, kde cestoval po celém světě a hledal různé vynálezy a myšlenky, které byly použity ve sci-fi.\n\nV roce 2006 spolupracoval James s Ozem Clarkem v Oz and James's Big Wine Adventure, pořadu, ve kterém oba cestovali po Francii – May je zapřisáhlý \"pivař\". V druhé sérii, v roce 2007, cestovali po vinařské Kalifornii a následně ve 3. sérii se oba vydali za vínem po Británii, a to v roce 2009.\n\nDále také provází pořadem James May's man lab na kanálu Discovery Channel.\n\nDalší Pořady: Hračky Jamese Maye (James May's ToyStories). Tento pořad odvysílala v roce 2012 i televize Prima Cool.\n\n"}
{"id": "562431", "url": "https://cs.wikipedia.org/wiki?curid=562431", "title": "Kfar Ja'bec", "text": "Kfar Ja'bec\n\nKfar Ja'bec ( כְּפַר יַעְבֵּץ, doslova „\"Ja'becova vesnice\"“, v oficiálním přepisu do angličtiny Kefar Ya'bez, přepisováno též Kfar Ya'betz) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 53 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Východně od vesnice protéká Nachal Alexander.\n\nObec se nachází 13 kilometrů od břehu Středozemního moře, cca 28 kilometrů severovýchodně od centra Tel Avivu, cca 60 kilometrů jižně od centra Haify a 13 kilometrů jihovýchodně od města Netanja. Kfar Ja'bec obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na sever, jih a východ od mošavu ovšem leží téměř souvislý pás měst a vesnic obývaných izraelskými Araby - takzvaný Trojúhelník. Konkrétně jde o města Kalansuva (na severu), Tajbe (na východě) a Tira (na jihu). 4 kilometry od vesnice probíhá navíc Zelená linie a za ní stojí arabské (palestinské město) Tulkarm.\n\nKfar Ja'bec je na dopravní síť napojen pomocí lokální silnice číslo 553. Východně od mošavu probíhá severojižním směrem dálnice číslo 6 (Transizraelská dálnice).\n\nKfar Ja'bec byl založen v roce 1932. Vesnice je pojmenována podle rabína Ze'eva Ja'bece. Koncem 40. let měl Kfar Ja'bec rozlohu katastrálního území 940 dunamů (0,94 kilometru čtverečního).\n\nBěhem války za nezávislost v roce 1948 vesnici opustili místní obyvatelé a založili si novou osadu Ge'ulej Tejman cca 15 kilometrů severozápadně odtud. Po válce sem pak přišli noví osadníci z řad židovských přistěhovalců z Polska a Rumunska a roku 1954 velká skupina Židů z Jemenu.\n\nSprávní území obce dosahuje 3800 dunamů (3,8 kilometrů čtverečních). Místní ekonomika je založena na zemědělství (pěstování citrusů a květin, chov drůbeže).\n\nPodle údajů z roku 2014 tvořili naprostou většinu obyvatel v Kfar Ja'bec Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 635 lidí. Během roku 2014 populace stoupla o 3,9 %.\n\n\n"}
{"id": "562437", "url": "https://cs.wikipedia.org/wiki?curid=562437", "title": "300 zatáček Gustava Havla", "text": "300 zatáček Gustava Havla\n\n300 zatáček Gustava Havla je volný mezinárodní závod silničních motocyklů, který se jezdí v Hořicích v Podkrkonoší od roku 1936. Název vznikl z faktu, že po dvanácti kolech závodu ujede motocyklista na hořickém závodním okruhu přesně 312 zatáček. Od roku 1968 nese závod jméno Gustava Havla, českého závodníka, který patřil mezi světovou špičku a tragicky zahynul v roce 1967.\nNa startu 300 zatáček Gustava Havla stanulo nejen mnoho hvězd české silnice, ale i jezdců, kteří sbírali vavříny a body v seriálech Mistrovství Evropy a Mistrovství světa: Bohumil Staša, Peter Baláž, Rolf Blatter, Janez Pintar, Gerold Fischer, Teuvo Länsiovuori, Eero Hyvärinen, Chris Baert, Rolf Aljes, Pavol Dekánek, Václav Parus, Steve Mizera, Andreas Barth, Jiří Dražďák, Janos Végh, Janos Szabo, Bogdan Nikolov, János Drapál, Edi Stöllinger, August Auinger, Sepp Doppler, Arpád Harmati, Radek Urbanec, Franz Kunz, Engelbert Neuimair, René Knöfler, Zbyněk Havrda a další.\n\nA na startu bylo vidět i mnoho závodníků \"ze samotných Hořic\": Zdeněk Bíma, Josef Bareš, Jiří Šafránek, Oldřich Podlipný, Marek Zima, Milan Pecen, Jaroslav Kopp senior a junior, Milan Hercík senior a junior, Jiří Kubišta, Pavel Flégl, Štěpán Pluhař, Stanislav Dousek a další.\n\nKlasický silniční okruh o délce 5,15 km a maximálním výškovém rozdílu 90 m. Trať je technicky náročná, má 26 zatáček, z toho 15 vpravo, 11 vlevo. Povrch okruhu tvoří jednotný asfaltový koberec o šířce 7 - 9 m.\n\n\n\n\nZávod 300 zatáček Gustava Havla je otevřen všem vlastníkům licencí typu A, B nebo FIM a UEM, pro třídu Klasik případně licenci Klasik. Závod Sportproduction do 125 cm³ je určen pro jezdce s licencí A a B.\n\nDo Přeboru ČR Klasik bodují pouze jezdci, držitelé licence vydané AČR. V třídách Klasik mohou startovat pouze originální závodní a supersportovní motocykly vyrobené do roku 1972 v objemových kategoriích 175 cm³ a do 250 cm³ ( společně), do 350 cm³ a do 500 cm³ (společně). Rok výroby motocyklu určuje nejmladší podstatná část motocyklu (motor, chlazení motoru, převodovka, rám, vidlice, odpružení, brzdy, karburátor, použité materiály apod.).\n\nPůvodní závod se jel v roce 1936 a prvními vítězi se stali Jan Lucák na Ogaru 250, Antonín Vitvar na Jawě 350 a třídu 600 pak vyhrál Schwarz na Arielu. Závody se pak opakovaly ještě v roce 1937 a 1938.\n\n25. června 1961 se jel první poválečný ročník 300 zatáček. Jeho první závod byl závod třídy do 175 cm³, který vyhrál Václav Parus. Na startu prvního ročníku byl i František Mrázek, později žijící v Kanadě. Dalším slavným jezdcem byl František Šťastný. V roce 1963 závod vyhrál tehdy již slavný Gustav Havel. V roce 1965 se na startu poprvé objevil Bohumil Staša. Perličkou ročníku byl start vozů Formule 3, které vyhrál Vladimír Hubáček. V této době držel traťový rekord Gustav Havel, který se svou Jawou zajel čas 2:53,4min, což odpovídá průměrné rychlosti 107 km/h.\n\nRok 1968 byl významným mezníkem závodu. Na startu se totiž poprvé objevili i jezdci ze zahraničí. Prvním z nich, který si odvezl z Hořic zlatý věnec, byl Ingo Koppe na tovární MZ. Ve třídě 250 cm³ pak vyhrál hořický rodák Zdeněk Bíma. Při devátém ročníku v roce 1969, se předvedli v rámci ukázkové jízdy také veteráni. I k tomuto závodu se váže jedna rarita. Anglický jezdec Peter Ward přijel na závody po vlastní ose na motocyklu Edwell, kterému bylo 54 roků. Závody rychlých motorek třídu 125 cm³ vyhrál Němec Kohlar nad svým krajanem Bartuschem o pouhých 0,1s. Ve 250 prohrál domácí Bíma s Bočkem o 0,2s.\n\nV roce 1970 došlo ve dvěstěpadesátkách k hromadnému pádu v posledním kole v poslední zatáčce před cílem. Této zatáčce se říká \"Kudrnáčova zatáčka\". Tam havaroval vedoucí Schmidt ze Švýcarska a dále Kroon z Dánska a Češi Špak a Šťastný. Vítězem se stal později veleúspěšný jezdec mistrovství světa Teuvo Länsiovuori z Finska.\n\nV roce 1972 byl hvězdou závodů Björn Carlsson ze Švédska. V roce 1973 se jel už 13. ročník. Padl jeden z diváckých rekordů, na závody přišlo více jak 18.000 diváků. Byl překonán Havlův rekord: novým držitelem se stal Borje Nielsen z Dánska. Zajel čas 2:46,3 min, což odpovídalo rychlostnímu průměru více jak 111 km/h.\n\nV roce 1974 vyhrál Bohumil Staša 250 na Jawě a 350 na Yamaze. Startoval i Walter Rungg ze Švýcar, čerstvý mistr Evropy v jízdě do vrchu. V roce 1975, za ošklivé zimy a deště, zvítězil ve tř. 250 cm³ a 350 cm³ Roland Nilsson ze Švédska. Na startu se objevil i Charlie Dobson z Anglie. Při sedmnáctém ročníku v roce 1977 se double podařil Švýcarovi Franzi Kunzovi. Vyhrál 250 cm³ a 350 cm³. Na Kunze nestačil ani maďarský János Drapál, který poté vyhrával Velké ceny mistrovství světa. Třetí ve 250 cm³ byl Fin Eero Hyvärinen, čtvrtý Edi Stollinger z Rakouska. I tito jezdci byli velice úspěšní v MS a ME.\n\nV roce 1978 vyhrál Edi Stollinger 250 cm³ a 350 cm³. Ve dvackách byl na startu i Rakušan August Auinger, později úspěšný v seriálech ME a MS. Při 19. ročníku v roce 1979 se v Hořicích objevila superhvězda Rolf Blatter ze Švýcarska, který závody vyhrál a na dlouhá léta se stal jejich pravidelným hostem. V 350 cm³ vyhrál Jan Bartůněk na české Jawě (proti Yamahám!). Hned o rok později vyhrál Rolf Blatter obě malolitrážní třídy, tedy komáry do 50 cm³ a dvacky do 125 cm³. Bohumil Staša ve 350 skončil třetí. Pátý pak skončil Peter Hlavatka.\n\nV roce 1981 při souboji ve tř. 350 cm³ mezi Franzem Ledererem z Německa a Dieterem Heinenem z Belgie Lederer hrůzostrašně havaroval v \"Kudrnáčově zatáčce\". Jeho pád viděl i Heinen, který jel za ním. Byl z něj tak šokovaný, že dojel do boxů, motorku odhodil a už nejel. Lederer však do depa odešel už po svých. Vítězství tak spadlo do klína jeho krajanovi Detlefu Karthinovi.\n\nV roce 1982 se dočkal velkého vítězství hořický Jiří Šafránek ve tř. 50 cm³. Při 23. ročníku byl novinkou start pětistovek. Historicky prvním vítězem byl Willi Rosnick z Německa. V dalším roce už nebyly na startu padesátky, ale osmdesátky. Tady byl prvním vítězem český Sedlák. Nezapomenutelným byl pak výkon Herberta Zwickla z Rakouska ve 250 cm³, který přes obrovské zpoždění kvůli poruše po startu všechny ostatní předjel a závod vyhrál.\n\nV roce 1985 se jel jubilejní 25. ročník a poprvé se zde objevil Ruedi Gachter. V 500 cm³ vyhrál Fischer. V roce 1986 vyhrál 80 cm³ i 125 cm³ Janez Pintar z Kranje (Jugoslávie). Třídu 500 cm³ vyhrál Slovák Pavol Dekánek. Rok nato Gachter ustoupil rychlejšímu Árpádu Harmatimu z Maďarska. Další Maďar, János Szabo, vyhrál 80 cm³. Hvězda z Balkánu, Bogdan Nikolov, sebral Blatterovi vítězství ve dvackách. V půllitrech vyhrál duel mezi Dekánkem a Hlavatkou lepší a klidnější Dekánek. Hlavatka se ale dočkal vítězství příští rok, tedy v roce 1988, kdy Dekánek chyběl. Triumf českých barev podtrhl třetím místem hořický Milan Pecen na Suzuki, kterou koupil od Dekánka. V roce 1989 se hrála československá hymna třikrát. Nejdříve Krmcovi za vítězství v osmdesátkách. Pak Ivo Hrstkovi za vítězství ve dvackách. A do třetice Pavolu Dekánkovi, který se po roční odmlce opět dostavil pro zlatý věnec. V roce 1990 se jel už 30.ročník. Ve 250 zvítězil Ruedi Gachter, v 500 opět Pavol Dekánek.\n\nV roce 1991 byla v závodě naposledy třída 80 cm³ a vyhrál ji opět Krmíček. Naposledy se taky prohnaly po zdejší trati půllitry a ty vyhrál italský Dario Marchetti.\n\nNásledující dva roky se závody nejely kvůli nedostatku finančních prostředků - silnice tedy nebyla v dobrém a tím i bezpečném stavu.\n\nV roce 1994 se povedlo závody obnovit. Na startu se objevily poprvé šestikila, neboli šestky, a také superbiky. Thomas Lucas v barvách HB vyhrál 250 cm³, Rudi Zeller superbiky. Favorizovaného Radka Urbance, skvělého při sobotních tréninkových jízdách, srazila na zem banalita a nedojel. Po skončení závodu byl však ke stupňům vítězů pozván také a za velikého aplausu lidí dostal i on pohár vítězů. Vítěz Zeller ho vzal uznale vedle sebe na nejvyšší stupeň.\n\nV dalším roce přijeli kromě Urbance a Caesara i Martin Veselý, Petr Šalé, Milan Kaminski, Rostislav Nečesánek, Zdeněk Červinka, na startu stál Toni Berghammer, vynikající Franz Heller a nechyběl ani Rudi Zeller, Harry Heutmekers a Torsten Fritzsche. Po kolizi vedoucích jezdců Hellera a Urbance v závodě superbiků skončila Urbancova motorka v lese rozlomená v půli a Heller v příkopu. Závod musel být přerušen a po novém startu vyhrál Berghammer.\n\nV červnu 1996 se pořádal 34. ročník. Thomas Lucas vyhrál 250 cm³, Fritzsche 600 cm³ a Zeller superbiky. V roce 1997 vyhrál 250 cm³ Lucas. Torsten Fritzsche si nenechal vzít vítězství v 600 cm³ a Ruda Zeller v superbicích. Dvacky vyhrál hořický Olda Podlipný a výhru potvrdil i v příštím roce. Roman Boček vyhrál volnou třídu od 250 cm³ a začal tak své suverénní vítězné tažení, které trvá až do současnosti.\n\nV roce 1998 se zde jel i první ročník veteránů. Závody se jmenují Česká Tourist Trophy. Na startu veteránů se objevil i Ruedi Gachter a vyhrál na Yamaze. 30. 5. 1999 se konal 37. ročník \"Zatáček\". V šestkách vyhrál Roman Boček. Novinkou byl start třídy supermono, tedy jednoválcových čtyřtaktů. V roce 2000 porazil Bočka Janos Végh a Martin Kamenický získal pro svůj tým první zlatý věnec z Hořic.\n\nV roce 2001 zvítězil René Knofler. V roce 2002, přesně 18. - 19. 5. se jel čtyřicátý ročník. Ve dvackách zvítězil Podlipný. Bratři Kameničtí stáli vedle sebe nejenom v první řadě na startu supermon, ale i na prvním a druhém místě. Boček byl suverénem obou nejvyšších tříd.\n\nV roce 2003 získal věnec Marek Červený. V roce 2004 opět triumfuje ve dvackách Podlipný. Supermona vyhráli Kameničtí - Martin 1. a Libor druhé místo. Šestky vyhrál Roman Boček před Voitem. Volnou nad 600 pak vyhrál na vodě Pavel Bittner před Markem Svobodou a Jiřím Dražďákem.\n\nV roce 2004 při čtyřech stupních nad nulou a s ledovým mrholením vyhrál Sedlo před Fléglem dakšny, Podlipný dvacky a Stefi Holz šestky. Velkou třídu vyhrál Roman Boček. Rok 2005 byl poznamenám traťovým rekordem Jiřího Dražďáka: 2:22,64min, což je průměr 130km/h. Dražďák vyhrál i rok 2006. V roce 2007 se konal jubilejní 45. ročník, poznamenaný požárem automotoklubu,\nopět padl traťový rekord díky Čermákovi, neuvěřitelných 2:19min, což je 134km/h.\n\nV roce 2010 se na závod přišlo podívat 20.000 diváků a Jiří Dražďák udělal v litrech rekord tratě 2:18:200.\n\nV roce 2011 se v Hořicích sešla zajímavá mezinárodní konkurence. Hlavně šlo o jezdce z Irska, avšak závody byly ukončeny po tragické nehodě Robina Bořkeho. V roce 2012 se závody nesly v duchu dominance Michaela Pearsona. Stejný jezdec v roce následujícím překonal traťový rekord. Se severoirským jezdcem byl spojen i další ročník. Po startu posledního závodu víkendu totiž těžce havaroval. Jeho zranění mu nedovolila pokračovat v úspěšné kariéře. V roce 2014 poprvé vyhrál český závodník Kamil Holán.\n\nZdroje výsledků: \n\n"}
{"id": "562439", "url": "https://cs.wikipedia.org/wiki?curid=562439", "title": "Polsat Warsaw Open 2010", "text": "Polsat Warsaw Open 2010\n\nTenisový turnaj WTA Polsat Warsaw Open 2010 se konal ve dnech 17. - 23. května v polském hlavním městě Varšavě na otevřených antukových dvorcích. Odměny činily 600 000 USD.\n\nV závorce je kolo, ve kterém hráčka vypadla.\n\nV závorce je kolo, ve kterém páry vypadly.\n\n"}
{"id": "562442", "url": "https://cs.wikipedia.org/wiki?curid=562442", "title": "Juraj Vieska", "text": "Juraj Vieska\n\nJuraj Vieska (30. září 1913 Rožňava – 1965 Praha), původním jménem Juraj Wiesz, byl československý voják, vojenský prokurátor, důstojník vojenské zpravodajské služby OBZ a prokurátor vykonstruovaných soudních procesů. Známý je díky aktivní účasti na justiční vraždě Milady Horákové a na dalších procesech např. s Jaromírem Nechanským, Karlem Kutlvašrem.\n\nNarodil se na Slovensku do rodiny klempíře, ovládal také maďarštinu. Vystudoval práva v Brně a v Bratislavě. Před 2. světovou válkou odešel jako sionista do Palestiny. Později se přidal k československému vojsku v Sovětském svazu a od roku 1945 působil jako důstojník Obranného zpravodajství (OBZ). To je po válce začleněno jako 5. oddělení hlavního štábu ministerstva obrany, kde je poradce velitele OBZ Bedřicha Reicina.\n\nV roce 1948 je přeřazen jako prokurátor Státní prokuratury v Praze a následně jako náměstek vrchního vojenského prokurátora. Ale 22. října 1951 je zatčen a 1953 odsouzen rozsudkem Nejvyššího soudu – vojenského kolegia za násilí při vyšetřování obviněných, formálně za sabotáž podle § 37 zák. č.231/1948 Sb. na 7 let žaláře.\n\nJe však rehabilitován a již v únoru 1955 propuštěn, pracuje jako vedoucí Právnického ústavu Ministerstva spravedlnosti.\n\n\n"}
{"id": "562448", "url": "https://cs.wikipedia.org/wiki?curid=562448", "title": "Kalich (České středohoří)", "text": "Kalich (České středohoří)\n\nKalich je zalesněný neovulkanický vrch (535,6 m n. m.) v Českém středohoří na severním okraji Třebušína. Na vrcholu se nachází zřícenina hradu Kalich založeného Janem Žižkou.\n\nMá podobu krátkého trachytového hřbetu, který byl vypreparován z křídových hornin. Strmé skalní stěny dosahují výšky až čtyřicet metrů a je možné na nich pozorovat deskovitou odlučnost horniny a projevy mrazového zvětrávání. V geomorfologickém členění se nachází v podcelku Verneřické středohoří a okrsku Litoměřické středohoří.\n\nNa vrchol vede žlutě značená turistická trasa z Třebušína.\n\n\n"}
{"id": "562456", "url": "https://cs.wikipedia.org/wiki?curid=562456", "title": "Mike Krüger", "text": "Mike Krüger\n\nMike Krüger, rodným jménem \"Michael Friedrich Wilhelm Krüger\" (* 14. prosince 1951 Ulm, Západní Německo) je německý herec, zpěvák, komik a kabaretiér, známý především ze série komedií \"„o dvou nosáčích“\", ve kterých ztvárnil hlavní roli spolu s Thomasem Gottschalkem.\n\nPo absolvování střední školy studoval vysokou školu stavebního zaměření, kterou opustil před ukončením v roce 1975 a vydal se na uměleckou dráhu. Již za studií nahrál první hudební album \"Mein Gott, Walther\", které se 29. srpna 1975 dostalo na 1. místo německé hitparády. Stejného úspěchu později dosáhl singl \"Der Nippel\", který se na 1. příčku německé a rakouské hiparády prosadil v roce 1980.\n\nRoku 1986 začal s televizním moderováním, na kanále ARD uváděl program \"Vier gegen Willi\" , poté \"Punkt, Punkt, Punkt\" na Sat.1 a \"Krüger sieht alles\" na RTL. Od roku 2007 se stal hlavní postavou programu \"Krügers Woche\" na ProSieben.\n\nVěnuje se také producenství a scenáristice. Od roku 1976 je ženatý s manželkou Birgit Krügerovou, společně mají jednu dceru.\n\n\n\n"}
{"id": "562457", "url": "https://cs.wikipedia.org/wiki?curid=562457", "title": "Bertil Guve", "text": "Bertil Guve\n\nBertil Guve (* 9. září 1970) je švédský inženýr a bývalý dětský herec. V dětství se úspěšně zúčastnil konkurzu na televizní film švédského režiséra Lasse Hallströma \"Kom igen, nu'rå!\". O rok později, ve dvanácti letech, dostal jednu z hlavních rolí ve filmu Ingmara Bergmana \"Fanny a Alexandr\" (\"Fanny och Alexander\"). Jeho poslední role představovala jediný záběr v komorním snímku \"Po zkoušce\" (\"Efter repetitionen\") od téhož režiséra.\nGuve poté vystudoval běžnou vysokou školu a dosáhl doktorátu v oboru průmyslového managementu na Královském technickém institutu.\n\n"}
{"id": "562458", "url": "https://cs.wikipedia.org/wiki?curid=562458", "title": "RTL", "text": "RTL\n\nZkratka RTL může znamenat:\n"}
{"id": "562470", "url": "https://cs.wikipedia.org/wiki?curid=562470", "title": "Polír", "text": "Polír\n\nPolír je starší název pro vedoucího stavby. Pochází z funkce \"palíra\" (\"parléře\", \"parlíře\"), zástupce středověké stavební huti.\n\nV období baroka měl polír poměrně důležitou funkci a často tvůrčím způsobem ovlivňoval výslednou podobu stavby. Jako polír začínal nejeden architekt, např. Kryštof Dientzenhofer.\n\nFunkce byla hojně využívána ještě v době výstavby československého pohraničního opevnění v letech 1935–1938. Polír dohlížel na to, aby byl zachován technologický postup stavebních prací a kontroloval stavební dělníky.\n\n\n"}
{"id": "562475", "url": "https://cs.wikipedia.org/wiki?curid=562475", "title": "Softbox", "text": "Softbox\n\n\"Hlavní články: Světlo ve fotografii a studiové osvětlení.\"\n\nSoftbox nebo soft box (anglicky \"soft\" = měkký) je typ příslušenství používaného spolu s fotografickým zábleskovým zařízením. Jedná se o součást studiového osvětlení.\n\nVšechny typy softboxů vytváří rozptýlené měkké světlo, a to tak že světlo ze zdroje umístěného uvnitř softboxu prochází přes rozptylující materiál (zpravidla difuzní plátno). Softbox slouží zároveň i jako reflektor, pro usměrnění toku světla. Vnitřní stěny softboxu jsou potaženy reflexním materiálem, který odráží a směruje světlo do difuzní plochy, čímž maximalizuje efektivitu. Na rozdíl od fotografických deštníků, jejichž princip spočívá v odrážení a rozptylu světla, jsou softboxy určeny pro přesné usměrnění toku světla dle typu (tvaru) softboxu.\n\nSoftbox doslova je to, co žárovku nebo výbojku obklopuje – odrazné boční a zadní stěny a rozptylující materiál vpředu (difuzér / difuzní plátno). Boční a zadní strany softboxu jsou opatřeny lesklým reflexním materiálem nebo hliníkovou fólií. V některých modelech je difuzér odnímatelný, softbox pak slouží spíše jako reflektor vyzařující tvrdé světlo.\n\nSoft box je možné používat jak s bleskem, tak s trvalým denním světlem, tedy speciální fotografickou žárovkou (spirálovou zářivkou) s bílým světlem nejčastěji o barevné teplotě 5500K. Softboxy nejsou určené pro klasické wolframové žárovky, které nelze použít kvůli nadměrnému zahřívání, které může poškodit softbox a v krajním případě způsobit požár.\n\n\n\n"}
{"id": "562478", "url": "https://cs.wikipedia.org/wiki?curid=562478", "title": "GSM-R", "text": "GSM-R\n\nGSM-R, Global System for Mobile Communications – Railway, případně GSM-Railway je mezinárodní standard bezdrátové komunikace určený pro železniční aplikace. Je součástí European Rail Traffic Management System (ERTMS), v němž se používá pro komunikaci mezi vlakem a dispečerskými centry řízení železnice. Systém je založen na specifikacích GSM a \"EIRENE – MORANE\", které zaručují funkci při rychlostech do 500 km/h bez jakéhokoli výpadku komunikace.\n\nGSM-R je založeno na technologii GSM a ekonomicky profituje z jejího rozšíření, což umožňuje cenově příznivou digitální náhradu stávajících nekompatibilních analogových komunikačních sítí na železnici, a to kabelových i rádiových. V Evropě je zaznamenáno více než 35 takových systémů.\n\nStandard je výsledkem více než desetileté spolupráce mezi různými železničními společnostmi Evropy s cílem dosáhnout interoperability pomocí jediné komunikační platformy. GSM-R je součástí nového standardu European Rail Traffic Management System (ERTMS). Díky přenosu informace o návěstech přímo strojvedoucímu umožňuje zvýšení rychlosti vlaků i propustnosti tratí při vysokém stupni zabezpečení.\n\nSpecifikace, založená na projektu MORANE (Mobile Radio for Railways Networks in Europe) financovaném Evropskou unií, byla dokončena v roce 2000. Je prosazována projektem ERTMS Mezinárodní železniční unie. GSM-R bylo zvoleno 38 státy celého světa, kromě členských států Evropské unie i státy v Asii, severní Africe a Austrálii. V Německu, Itálii a Francii má síť GSM-R mezi 3 a 4 tisíci základnových stanic. Ve Spojeném království se plánuje více než 14 000 km tratí vybavených GSM-R, přičemž 280 km už je v provozu.\n\nGSM-R je bezpečná platforma pro hlasovou i datovou komunikaci mezi provozními zaměstnanci železnic, jako jsou strojvedoucí, dispečeři, výpravčí, posunovači nebo vozmistři. Zahrnuje funkce obousměrného (VGCS) i jednosměrného (VBS) skupinového volání, výběr volaného na základě polohy volajícího a přednost tísňových volání. V budoucnu má zajišťovat také sledování přepravovaného nákladu, kamerový systém ve vlacích i stanicích a poskytování informací cestujícím.\n\nGSM-R typicky využívá vyhrazené stožáry základnových stanic umístěné blízko železnice. Vzdálenost mezi dvěma základnovými stanicemi je 7–15 km. To zajišťuje vysoký stupeň redundance, dostupnosti a spolehlivosti. Vlak v každém okamžiku udržuje okruhově přepínané digitální spojení do centra řízení vlaků. Jeho modem pracuje s vyšší prioritou než běžní uživatelé (viz eMLPP). Pokud dojde ke ztrátě spojení, vlak automaticky zastaví.\n\nGSM-R je součástí ERTMS (European Rail Traffic Management systém), který se skládá ze systémů:\n\nV Evropě GSM-R používá tato vyhrazená kmitočtová pásma:\nŠířka kanálu je 200 kHz.\n\nPoužívá se modulace GMSK (Gaussian Minimum Shift Keying). GSM-R využívá časového multiplexu (TDMA). Přenos dat je uskutečňován v periodických \"rámcích TDMA\" (s periodou 4,615 ms) pro každý nosný kmitočet. Každý \"rámec TDMA\" je rozdělen na 8 timeslotů. Tyto timesloty vytvářejí tzv. \"fyzické kanály\" o délce 577 µs. Do nich se umisťují tzv. \"bursty\" neboli skupiny 148 bitů. Bity nevyplňují celou délku timeslotu, ale jsou doplněny ještě tzv. \"ochrannou dobou\", kdy se nevysílá. 114 (2x57) bitů z burstu lze využít pro přenos dat (hovor/data/signalizace).\n\nGSM-R obsazuje dolní rozšíření frekvencí GSM 900 MHz (pásmo 890 MHz — 915 MHz pro vysílání a 935 MHz — 960 MHz pro příjem), jak bylo stanoveno v 3GPP TS 05.05 V8.20.0 (2005–11). V Číně GSM-R využívá 4 MHz široké pásmo z rozsahu E-GSM (900 MHz-GSM).\n\nGSM-R dovoluje nové služby a aplikace mobilní komunikace v několika oblastech:\n\nGSM-R se používá k přenosu dat mezi vlaky a železničními dispečerskými centry vybavenými 2. a 3. úrovní ETCS. Když vlak přejede eurobalízu, vyšle informaci o své nové poloze a rychlosti, potom obdrží souhlas (nebo nesouhlas) k jízdě do dalšího traťového oddílu a novou nejvyšší dovolenou rychlost. Návěstidla podél trati tedy získávají redundanci.\n\nPodobně jako jiná zařízení GSM umí vybavení GSM-R přenášet data a hlas.\nNové funkce GSM-R v mobilní komunikaci jsou založeny na GSM a specifikovány projektem EIRENE.\n\nFunkce přenosu hlasu:\n\nPřídavné funkce:\n\nVGCS umožňuje velkému počtu účastníků účastnit se jednoho hovoru. Tato funkce napodobuje skupinové volání analogových vysílaček s tlačítkem Push-to-Talk (PTT).\n\nJsou definovány tři druhy uživatelů: Hovořící, Poslouchající a Dispečer. Hovořící se může stát poslouchajícím uvolněním tlačítka PTT a poslouchající se stane hovořícím stisknutím tlačítka PTT.\n\nHlavní výhodou VGCS oproti vícestranným voláním (funkce konferenčního hovoru v GSM) je efektivita využití sítě. Všichni poslouchající uživatelé v jedné buňce využívají dohromady pouze jeden timeslot na jedné frekvenci a hovořící jeden timeslot na dvou frekvencích (jako u volání point-to-point), zatímco u konferenčního hovoru má každý uživatel vyhrazený vlastní timeslot na dvou frekvencích.\n\nVBS je jednosměrné skupinové volání: na rozdíl od VGCS zde může mluvit pouze iniciátor volání. Ostatní účastníci jsou pouze posluchači. Tento způsob volání se obvykle používá k vysílání zaznamenané zprávy nebo pro reklamu.\n\nREC je skupinové volání (VGCS) vyhrazené pro naléhavé volání. Je to volání vyšší priority (priorita REC je na úrovni 0 — viz eMLPP).\n\nTato funkce určuje prioritu volání. Jsou možné tyto úrovně priority:\n\n\nPro volání priorit 0, 1 a 2 je dostupná funkce \"automatické přijetí\" s časovačem.\n\n\n\nPotvrzení ukončení hovoru je dostupné pouze pro skupinová volání (VGCS) nejvyšší priority (úroveň 0) a jednosměrná skupinová volání (VBS) (viz eMLPP).\n\nSpočívá ve zprávě o ukončení hovoru, kterou posílají všechny mobilní stanice (MS), které se účastnily hovoru s vysokou prioritou (včetně iniciátora). Tato zpráva informuje o:\n\n\nPokud zpráva nemůže být odeslána (vypnutí MS), pokusí se MS odeslat ji znovu (i víckrát, pokud je to potřeba) po následujícím zapnutí.\n\nRežim posunu je pojem označující aplikaci, která reguluje a řídí přístup uživatele ke komunikaci během posunu.\n\nK ujištění strojvedoucího, že rádiové spojení funguje, je poskytován signál o ujištění o spojení (Link Assurance Signal – LAS).\n\nV režimu přímé komunikace jsou mobilní stanice propojeny přímo, bez účasti sítě. Tento režim byl navržen v EIRENE, ale u digitální technologie nebyl nikdy použit.\n\nSagem tvrdí, že vyvinul přímý režim pro GSM, ten ale není v současné době zahrnut ve specifikaci GSM-R a nemá vyhrazen žádné kmitočtové pásmo.\n\nTrh technologie GSM-R se skládá z různých skupin:\n\n\n\nPlně funkční systém GSM-R se od roku 2007 zkouší na North Clyde Line ve Skotsku. Již několik let před zahájením těchto testů se GSM-R začalo používat v některých lokalitách pouze pro přenos hlasu (pod označením \"Interim Voice Radio System\" – IVRS), například na částech West Coast Main Line (WCML) mezi Crewe a Wembley. Britská síť GSM-R má být plně funkční v roce 2013 s náklady 1,2 miliardy liber. Tyto náklady nezahrnují WCML.\n\n\nVe Francii byla jako první komerční železniční trať s plným pokrytím GSM-R otevřena LGV Est européenne spojující Paříž (Gare de l’Est) a Strasbourg. Otevření proběhlo 10. června 2007.\n\nV Norsku byla síť GSM-R spuštěna na všech tratích 1. ledna 2007.\n\nV Nizozemsku jsou pokryty všechny tratě, starý systém Telerail byl nahrazen pomocí GSM-R v roce 2006.\n\nV roce 2008 bylo vybaveno infrastrukturou GSM-R více než 9 000 km železničních tratí v Itálii, toto číslo zahrnuje konvenční i vysokorychlostní tratě a více než 1 000 km tunelů. Dohody o roamingu s italskými mobilními operátory umožňují komunikaci na tratích, které nejsou vybaveny přímo systémem GSM-R. Roamingové smlouvy byly vyjednány také s francouzskými a švýcarskými železničními společnostmi a plánuje se rozšíření do dalších zemí.\n\n15. října 2009 byla dokončena výstavba GSM-R na 1. národním železničním koridoru spojujícím Děčín, Prahu, Českou Třebovou, Brno a Břeclav. Téhož dne byla zahájena stavební část implementace GSM-R na 2. koridoru v trase Břeclav, Přerov, Petrovice u Karviné. Na těchto dvou stavbách se má po dokončení nacházet 89 základnových stanic a 16 opakovačů.\n\n"}
{"id": "562497", "url": "https://cs.wikipedia.org/wiki?curid=562497", "title": "Porat", "text": "Porat\n\nPorat ( פּוֹרָת, doslova „\"Úrodná\"“, v oficiálním přepisu do angličtiny Porat) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 58 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 11 kilometrů od břehu Středozemního moře, cca 28 kilometrů severovýchodně od centra Tel Avivu, cca 60 kilometrů jižně od centra Haify a 10 kilometrů jihovýchodně od města Netanja. Porat obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na jih a východ od mošavu ovšem leží téměř souvislý pás měst a vesnic obývaných izraelskými Araby - takzvaný Trojúhelník. Konkrétně jde o města Kalansuva, Tajbe a Tira. 5 kilometrů od vesnice probíhá navíc Zelená linie a za ní stojí arabské (palestinské město) Tulkarm.\n\nPorat je na dopravní síť napojen pomocí lokální silnice číslo 553.\n\nPorat byl založen v roce 1950. K vzniku obce došlo 17. dubna 1950. Zakladateli mošavu byli židovští přistěhovalci z Libye a severní Afriky. Vesnice je pojmenována podle biblického citátu z Knihy Genesis 49,22 - „\"Josef, toť mladý plodonosný štěp\"“\n\nSprávní území obce dosahuje 3000 dunamů (3 kilometry čtvereční). Místní ekonomika je založena na zemědělství (pěstování citrusů a květin, chov drůbeže).\n\nPodle údajů z roku 2014 tvořili naprostou většinu obyvatel v Porat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1187 lidí. Během roku 2014 populace stoupla o 1,7 %.\n\n\n"}
{"id": "562506", "url": "https://cs.wikipedia.org/wiki?curid=562506", "title": "Ejn Sarid", "text": "Ejn Sarid\n\nEjn Sarid ( עֵין שָׂרִיד, doslova „\"Pramen přeživšího\"“, v oficiálním přepisu do angličtiny En Sarid, přepisováno též Ein Sarid) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 68 v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 10 kilometrů od břehu Středozemního moře, cca 28 kilometrů severovýchodně od centra Tel Avivu, cca 60 kilometrů jižně od centra Haify a 10 kilometrů jihovýchodně od města Netanja. Ejn Sarid obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na severovýchod a jihovýchod od mošavu ovšem leží téměř souvislý pás měst a vesnic obývaných izraelskými Araby – takzvaný Trojúhelník. Konkrétně jde o města Kalansuva a Tira.\n\nEjn Sarid je na dopravní síť napojen pomocí lokální silnice číslo 562.\n\nEjn Sarid byl založen v roce 1950. Nejprve šlo o provizorní přistěhovalecký tábor typu ma'abara, který se postupně transformoval v běžnou zástavbu. Zakladateli mošavu byli židovští přistěhovalci z Evropy.\n\nSprávní území obce dosahuje 900 dunamů (0,9 kilometru čtverečního).\n\nPodle údajů z roku 2014 tvořili naprostou většinu obyvatel v Ejn Sarid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s mírně rostoucí populací. K 31. prosinci 2014 zde žilo 1528 lidí. Během roku 2014 populace stoupla o 2,2 %.\n\n\n"}
{"id": "562514", "url": "https://cs.wikipedia.org/wiki?curid=562514", "title": "Chronická respirační nemoc kura domácího", "text": "Chronická respirační nemoc kura domácího\n\nKlinicky zjevná infekce bakterií \"Mycoplasma gallisepticum\" (MG) u kura domácího se označuje jako chronická respirační nemoc (angl. chronic respiratory disease, CRD) a u krůt jako infekční sinusitida. Nemoc je charakterizována respiračními příznaky, kýcháním, výtokem z nosu a u krůt také často sinusitidou (zánět dutin nosních). Klinické příznaky se vyvíjejí pomalu a nemoc probíhá chronicky s vysokou morbiditou a relativně nízkou mortalitou. Vnímavost k onemocnění je zvýšena v nevyhovujících zoohygienických podmínkách, při nekvalitní výživě, po vakcinacích, při změně prostředí, v období pohlavního dospívání, tedy při všech stresových situacích.\n\nVýznam onemocnění je hospodářský i veterinární; zdravotní význam CRD pro člověka nemá. Ekonomické ztráty vznikají zejména konfiskací na porážce, zhoršenou konverzí krmiva, sníženou snáškou a finančními náklady na kontrolu výskytu nemoci, její léčbu a eliminaci.\n\nPrvní údaje o výskytu \"Mycoplasma\" spp. u drůbeže se v odborné literatuře vyskytují velmi brzy. Dodd (1905) popsal „oteklou hlavu“, jako jeden z příznaků onemocnění u krůt. Nelson (1933) popsal jako první při rýmě drůbeže nález kokobacilárních tělísek v nosním odměšku a pěstoval je v kuřecích embryích a dokonce i v buněčných kulturách. Lze říci, že to byly první případy, kdy autoři pracovali s bakterií \"M. gallisepticum\" (MG). Podobné onemocnění u krůt popsali Dickinson a Hinshaw (1938), kteří také navrhli označení „infekční sinusitida“. Později se podařilo původce sinusitidy, považovaného nejdříve za virus, kultivovat v kuřecích embryích a vyvolat s ním mykoplasmózu u kuřat. Nemoc označenou jako „chronická respirační nemoc“ popsali Delaplane a Stuart (1943). Markham a Wong (1952) kultivovali mykoplasmata z kuřat a krůt na pevných půdách a společně s van Roekelem a Olesiukem (1953) poukázali na jejich podobnost. Jungherr et al. (1955) popsali kultivační a biochemické vlastnosti mykoplasmat izolovaných z kuřat a krůt.\n\nOnemocnění je celosvětové rozšířené, zejména v intenzivních chovech kura domácího a krůt. Díky intenzivním preventivním a eradikačním programům v posledních 25 letech se výskyt onemocnění snižuje. Přesto v některých velkochovech s odlišnými věkovými kategoriemi drůbeže problém přetrvává. Infekce MG se vyskytují i v drobnochovech.\n\nBakterie \"M. gallisepticum\" (MG) je patogenní druh z rodu \"Mycoplasma\" čeledě \"Mycoplasmataceae\". MG se barví dobře podle Giemsy, je ale slabě gramnegativní. Tvar je kokoidní, průměrné velikosti 0,25-0,5 µm. Replikační cyklus pravděpodobně zahrnuje více způsobů reprodukce, pravděpodobně v závislosti na hostitelské buňce a podmínkách prostředí.\n\nMG vyžaduje komplexní médium obohacené 10-15 % teplem inaktivovovaného prasečího, ptačího nebo koňského séra. Pro ptačí mykoplasmata se používají tekuté i pevné kultivační půdy. Optimální podmínky růstu jsou pH 7.8 a teplota 37-38 °C. Tvorba kolonií na agaru vyžaduje delší inkubaci (2-5 dnů) a vlhkou atmosféru. Charakteristické kolonie jsou drobné, hladké, kruhovité, průhledné masy s hustou centrální zónou. Většinou jsou menší než 0,2-0,3 mm v průměru; často splývají. \"M. gallisepticum\" se také pomnožuje v kuřecích embryích.\n\nMG fermentuje glukózu a maltózu s produkcí kyseliny, ale ne plynu. Nefermentuje laktózu, dulcitol ani salicin. Sacharóza je vzácně fermentována; výsledky s galaktózou, fruktózou, trehalózou a mannitolem jsou variabilní.Nehydrolyzuje arginin a je fosfatáza negativní. Redukuje tetrazolium. MG způsobuje kompletní hemolýzu koňských erytrocytů inkorporovaných do agarového média; aglutinuje erytrocyty kura domácího a krůt.\n\nVětšina dezinfekčních prostředků inaktivuje \"M. gallisepticum\". Je ale rezistentní na penicilin a octan thallný (1:4000), které se proto používají jako inhibitory bakteriální a plísňové kontaminace.\n\nBuňky MG zůstávají životné v kuřecím trusu 1-3 dny při 20 °C a ve vaječném žloutku 18 týdnů při 37 °C nebo 6 týdnů při 20 °C. V infikovaných násadových vejcích je \"M. gallisepticum\" inaktivována za 12-14 hodin při 45,6 °C. \n\nIzoláty \"M. gallisepticum\" se liší patogenitou pro kuřecí embrya i kuřata, v závislosti na povaze izolátu, způsobů kultivace a počtu pasáží in vitro. Žloutek kuřecího embrya infikovaného MG je často virulentnější než bujónová kultura. Mortalita embryí je inhibována přítomností mateřských protilátek ve žloutku. Krůty jsou mnohem vnímavější k experimentální infekci než kur domácí.\n\nPřirozeně se vyskytující infekce \"M. gallisepticum\" jsou nejčastější u kura domácí a krůt. MG ale byla také izolována u bažantů (\"Phasianus colchicus\"), orebic (\"Alectoris gracea\"), pávů (\"Pavo cristatus\"), virginských křepelek (\"Colinus virginianus\"), japonských křepelek (\"Coturnix coturnix japonica\"), u zlatého bažanta (\"Chrysolophus pictus\"), žlutohlavého amazoňana (\"Amazona ochrocephala auropalliata\") i kachen a husí.\n\nIzolace \"M. gallisepticum\" z volně žijících ptáků sice byly popsány, ale signifikantnost těchto zpráv nebyla potvrzena. Také patogenita MG pro takové ptáky není známa. Andulky experimentálně infikované MG reagovaly klinicky i patologicky (změny v průdušnici a vzdušných vacích), ale bez mortality.\n\nMG se šíří horizontálně přímým kontaktem vnímavých kuřat nebo krůťat s infikovanými jedinci (aerogenně, kapénková infekce, prach, peří, latentně infikovaní nosiči) nebo nepřímo kontaminovaným prostředím (krmivo, voda). Vstupní branou při horizontální infekci je respirační trakt s následným katarálním zánětem sliznic horních cest dýchacích, vedlejších nosních dutin a vzdušných vaků. Velký epizootologický význam má vertikální přenos. \"M. gallisepticum\" byla izolována z vejcovodu infikovaných slepic a semene kohoutů. Přenos vejcem byl opakovaně experimentálně prokázán. Většina ptáků je infikována transovariálně, ale při dobré odolnosti hostitele přechází proces v inaparentní infekci a ptáci se stávají latentními nosiči.\n\nVznik a průběh onemocnění je ovlivňován věkem a konstitucí drůbeže, množstvím a virulencí původce a především predispozičními faktory (vysoká koncentrace drůbeže v halách, nepříznivé podmínky chovu jako vysoká prašnost prostředí, škodlivéplyny, přehřátí aj., dosažení pohlavní dospělosti, vakcinace, transport, dietetické závady, různá onemocnění a další stresory).\n\nInkubační doba po vertikální infekci je 4-6 dní; při horizontálním přenosu 14 dní i déle. Je ale ovlivňována predispozičními faktory, takže přesnější dobu v praktických podmínkách je těžké stanovit. \n\nInfekce MG se šíří v hejnu pomalu a dlouhodobě přetrvává. Subklinické infekce se projevují převážně nižšími hmotnostními přírůstky, sníženým příjmem krmiva a redukcí snášky. \n\nOnemocnění je charakterizováno vysokou morbiditou, mortalita je ovlivňována interkurentními infekcemi (\"E. coli\", infekční bronchitida). V chovech brojlerů dochází k výskytům nejčastěji mezi 4. až 8. týdnem věku, u krůt ve věku 3-5 měsíců. U mladších ptáků je průběh nemoci horší; výskyt je také častější v chladnějším období. Líhnivost násadových vajec z postižených rozmnožovacích chovů (RCH) je zhoršená.\n\nTypickými příznaky u kura domácího jsou tracheální chrapoty, hlenovitý až hnisavý výtok z nosu a kýchání, kterým se zvířata snaží zbavit hlenu nahromaděného v dýchacích cestách. Při postižení paranazálních dutin, podočnicových sinusů a spojivkového vaku se pozoruje zduření kůže na tvářích a očních víčkách, slzení a překrvení cév ve spojivce. Po překonání akutní fáze přechází nemoc do subklinicky probíhajícího chronického stavu, který se projevuje hlavně snížením užitkovosti. Někdy lze nemoc diagnostikovat pouze sérologicky. \n\nKlinické příznaky u krůt jsou podobné jako u kura domácí s tím rozdílem, že zduření infraorbitálních sinusů je mnohem výraznější a může docházet až k deformacím tvaru hlavy. \n\nNa počátku onemocnění nejsou vnitřní změny příliš výrazné. Zjišťuje se katarální, hlenovitý až hnisavý zánět nosní dutiny, paranazálních sinusů, průdušnice, průdušek a vzdušných vaků. Později exsudát houstne a může dutiny částečně nebo zcela vyplňovat, jakož i konjunktivální vak, a zatlačit oční bulbus. Sliznice průdušnice je pokryta šedým hlenem, popřípadě i žlutými pablánami. Serózy vzdušných vaků ztrácejí svůj průhledný vzhled, stávají se mléčně zakalenými, popřípadě jsou pokryty vločkami bledě žlutého exsudátu až souvislými fibrinovými vrstvami. Fibrinové povlaky se zjišťují i na vnitřních orgánech (perikarditida, perihepatitida), jako důsledek bakteriální kontaminace. Ojediněle se pozorují záněty kloubů a šlachových pochev. MG může také způsobovat zánět vejcovodu.\n\nPo prodělané infekci vzniká buněčná i humorální imunita. Ale i imunní zvířata mohou být nosiči MG a přenášet infekci na další vnímavá zvířata kontaktem nebo vejcem na potomstvo. Protilátky v respiračních sekretech sliznice inhibují přilnutí MG k tracheálním epiteliálním buňkám. \n\nPodezření na CRD vzbuzují jednak klinické příznaky, jednak dlouhá inkubační doba (na rozdíl od krátké ID při hemofilové rýmě). Pitevní nález není typický, větší význam mají histologické změny, a to lymfofolikulární reakce ve sliznici průdušnice, v plicích a ve stěně vzdušných vaků. Důležitá je izolace mykoplasmat a jejich sérologická typizace.\n\nAplikace antimikrobiálních látek v krmivu, pitné vodě nebo parenterálně zlepšuje zdravotní stav klinicky postižených hejn a snižuje i případné ztráty úhynem, ale nezajišťuje vymizení mykoplasmat z chovu. Výsledky léčby nejsou vždy jednoznačné, jsou ovlivňovány podmínkami jednotlivých chovů, věkem zvířat a také interkurentními infekcemi. Při dlouhodobé aplikaci navíc vzniká nebezpečí vzniku rezistence.\nVzhledem k častému vertikálnímu přenosu mykoplasmat a jejich subklinickému výskytu v chovech s negativním vlivem na užitkovost je vhodnější provádět komplexní eradikační programy, které vedou k vytvoření chovných hejn prostých mykoplasmat.\n\nPrevence spočívá v zajištění optimálních zoohygienických podmínek chovných hejn, ochraně před zavlečením infekce, provádění zdravotních zkoušek před zahájením snášky, dodržování technologických postupů a turnusového způsobu chovu, pečlivě prováděné dezinfekci a asanaci objektů a prostředí. V případě vytvoření hejn prostých mykoplasmat v dodržování kontrolního programu.\n\nV některých zemích se používá k ochraně chovů vakcinace. Existují komerční vakcíny živé i inaktivované. Názory na jejich používání se různí, takže se všeobecně nepoužívají.\n\n\n"}
{"id": "562517", "url": "https://cs.wikipedia.org/wiki?curid=562517", "title": "Ejn Vered", "text": "Ejn Vered\n\nEjn Vered ( עֵין וֶרֶד, doslova „\"Růžový pramen\"“, v oficiálním přepisu do angličtiny En Wered, přepisováno též Ein Vered) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 65 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 10 kilometrů od břehu Středozemního moře, cca 27 kilometrů severovýchodně od centra Tel Avivu, cca 61 kilometrů jižně od centra Haify a 10 kilometrů jihovýchodně od města Netanja. Ejn Vered obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na severovýchod a jihovýchod od mošavu ovšem leží téměř souvislý pás měst a vesnic obývaných izraelskými Araby – takzvaný Trojúhelník. Konkrétně jde o města Kalansuva a Tira.\n\nEjn Vered je na dopravní síť napojen pomocí lokální silnice číslo 5532, která jižně od mošavu ústí do lokální silnice číslo 553.\n\nEjn Vered byl založen v roce 1930. Ke zřízení vesnice došlo 1. května 1930. Název obce je odvozen od původního arabského místního jména Ajn al-Vardat. Zakladateli mošavu byli židovští přistěhovalci z Ruska a Polska, kteří byli členy telavivské zemědělské společnosti (ארגון חקלאי ת\"א) – Irgun chakla'i Tel Aviv. To byl i původní název nové osady, roku 1935 změněný na současné jméno.\n\nRoku 1933 byla dokončena výstavba obytných domů. Již předtím došlo k zřízení studny. Zároveň začalo vysazování citrusových hájů. K rozvoji zemědělského podnikání pak došlo v 50. letech 20. století, kdy obec získala pod svou jurisdikci další pozemky. V roce 1936 populaci mošavu posílil příchod skupiny Židů z Německa. V roce 1945 sem také dorazila skupina židovských dětí z Řecka. V roce 1950 zde v souvislosti s masivní přistěhovaleckou vlnou vyrostla nová obytná čtvrť. Další stavební rozšíření vesnice nastalo roku 1995 a po roce 2000.\n\nKoncem 40. let měl mošav rozlohu katastrálního území 2 230 dunamů (2,23 kilometrů čtverečních). Správní území obce dosahuje nyní 3800 dunamů (3,8 kilometru čtverečního). Místní ekonomika je založena na zemědělství (pěstování citrusů, květin a chov drůbeže).\n\nPodle údajů z roku 2014 tvořili naprostou většinu obyvatel v Ejn Vered Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1436 lidí. Během roku 2014 populace stoupla o 1,1 %.\n\n\n"}
{"id": "562518", "url": "https://cs.wikipedia.org/wiki?curid=562518", "title": "Jaroslav A. Polák", "text": "Jaroslav A. Polák\n\nJaroslav A. Polák (* 5. března 1975, Brno) je český spisovatel science fiction a fantasy. Publikoval také pod pseudonymy J. A. Poloni a Jeremy Fielder.\n\nJaroslav A. Polák se narodil v roce 1975 v Brně, kde také po maturitě studoval na Filozofické fakultě Masarykovy univerzity filozofii a religionistiku. Absolvoval zde celkem devět semestrů, ale dokončit studium se mu nepodařilo. Poté pracoval v letech 2000 až 2001 v Diagnostickém ústavu pro mládež jako pomocný vychovatel, v roce 2002 v občanském sdružení \"Práh\" jako terapeut dlouhodobě duševně nemocných, v letech 2005 až 2007 opět jako terapeut v občanském sdružení \"Lotos Brno\", jež poskytuje komplexní následnou péči lidem závislým na alkoholu a od roku 2008 pracoval jako pojišťovací poradce u Kooperativy.\nOd roku 2007 studoval opět na vysoké škole, a to obor Andragogika na Filozofické fakultě Univerzity Palackého v Olomouci. Ukončil jeden ročník, studium ukončil a od roku 2009 se vrátil ke studiu filozofie a religionistiky opět na Filozofické fakultě Masarykovy univerzity. Od roku 2018 studuje na Evangelické teologické fakultě Univerzity Karlovy. Od roku 2017 pracuje jako autor odborné dokumentace zaměřené na oblast aplikovaného výzkumu a vývoje.\n\nDebutoval v roce 1993 s povídkou \"Noc útěku\" (společně s Martinem Kučerou), řada povídek mu vyšla v různých časopisech (například v \"Ikarii\") a také v řadě antologií. V současné době publikuje své texty také na svém weblogu, především filozofující eseje na různá témata (společnost, politika, filosofie, teologie, psychologie, přírodní vědy a jiné). Od roku 2013 se věnuje amatérské fotografii, svou tvorbu publikuje na Flickru.\n\n\n"}
{"id": "562542", "url": "https://cs.wikipedia.org/wiki?curid=562542", "title": "Ja Rule", "text": "Ja Rule\n\nJeffrey Atkins spíše známý jako Ja Rule (* 29. února 1976, Queens, New York, USA) je americký rapper, zpěvák a herec. Svou rapovou kariéru započal ve skupině \"Cash Money Click\", od roku 1999 je na sólové dráze.\n\nV letech 2000–2005 dokázal vytvořit několik úspěšných hitů, které mu vynesly čtyři nominace na cenu Grammy, ale poté byl i s nahrávací společností \"Murder Inc.\" vyhozen z Def Jamu, kvůli navázanosti \"Murder Inc.\" na drogové podsvětí. Jeho kariéru také poznamenal dlouholetý spor s rapperem 50 Centem, a to již v roce 2003 při vydání mixtapu \"Blood In My Eye\", který se proměnil v album. Ten obsahoval disstracky na 50 Centa a musel být vydávaný v cenzurované verzi, v prodejích však propadl. Po propuštění od Def Jamu trvalo Ja Rulovi čtyři roky, než nahrál nové album \"The Mirror\", které však předčasně uniklo na internet, a tak bylo vydáno jen v digitální podobě. V roce 2011 prohlásil, že spor s 50 Centem je ukončen. Na červen 2011 chystal vydání dvou alb: \"The Renaissance Project\" a \"Pain is Love 2\". Obě alba měla být vydána ještě před jeho nástupem na dvouletý trest ve vězení za nelegální držení zbraně, o kterém soud rozhodl 8. června 2011. Alba však do té doby vydána nebyla. \"Pain Is Love 2\" bylo vydáno v únoru 2012, žádný velký comeback se však nekonal, když se prodalo 3 000 kusů v první týden prodeje.\n\n\n\n\n"}
{"id": "562545", "url": "https://cs.wikipedia.org/wiki?curid=562545", "title": "Kfar Hess", "text": "Kfar Hess\n\nKfar Hess ( כְּפַר הֶס, doslova „\"Hessova vesnice\"“, v oficiálním přepisu do angličtiny Kefar Hess) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 76 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 10 kilometrů od břehu Středozemního moře, cca 24 kilometrů severovýchodně od centra Tel Avivu, cca 62 kilometrů jižně od centra Haify a 12 kilometrů jihovýchodně od města Netanja. Kfar Hess obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na severovýchod a jihovýchod od mošavu ovšem leží téměř souvislý pás měst a vesnic obývaných izraelskými Araby – takzvaný Trojúhelník. Nejblíže je to město Tira necelé 2 kilometry odtud.\n\nKfar Hess je na dopravní síť napojen pomocí lokální silnice číslo 5531 a dalších místních komunikací, které vedou do sousedního města Tel Mond, které k mošavu přiléhá na západní straně.\n\nKfar Hess byl založen v roce 1933. Ke zřízení vesnice došlo 5. ledna 1933. Šlo o součást masivního osidlovacího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, jež by pomohly utvořit územně kompaktní bloky židovského osídlení v tehdejší mandátní Palestině. Název obce odkazuje na židovského filozofa Mosese Hesse. Zakladateli mošavu byli židovští přistěhovalci z Ruska, Polska a Rumunska, kteří do mandátní Palestiny dorazili v rámci třetí alije. Byli od roku 1924 sdruženi do osadnické skupiny Jizre'el (ארגון יזרעאל) – Irgun Jizre'el.\n\nKoncem 40. let měl mošav rozlohu katastrálního území 1 892 dunamů (1,892 kilometru čtverečního).\n\nV červenci 1953 pronikl do vesnice arabský útočník z nedalekého území Západního břehu Jordánu (tehdy pod správou Jordánska) a zabil ručním granátem jednu ženu a zranil jejího manžela. V únoru 1965 pak byl mošav napaden skupinou bojovníků hnutí Fatah.\n\nSprávní území obce dosahuje nyní 3800 dunamů (3,8 kilometru čtverečního). Místní ekonomika je založena na zemědělství (pěstování citrusů, květin nebo zeleniny a chov drůbeže).\n\nPodle údajů z roku 2014 tvořili naprostou většinu obyvatel v Kfar Hess Židé – cca 1500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1600 osob).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1556 lidí. Během roku 2014 populace stoupla o 0,2 %.\n\n\n"}
{"id": "562552", "url": "https://cs.wikipedia.org/wiki?curid=562552", "title": "Vasilij Košečkin", "text": "Vasilij Košečkin\n\nVasilij Vladimirovič Košečkin (* 27. března 1983, Toljatti) je ruský hokejový brankář.\n\nKošečkinova hokejová kariéra začala jako náhradní brankář v týmu Lada Toljatti, RSL. Jako jednička si zahrál v sezóně 2005/06, kde odehrál 41 z 51 zápasů. Se třemi obdrženými góly a třemi shutouty dovedl tým k výhře Continental Cupu.\n\nBěhem sezóny 2006/07 se Košečkin připojil k ruské národní reprezentaci. Zúčastnil se šesti světových šampionátů (2007, 2009, 2010, 2011, 2013 a 2018), je členem vítězného týmu ruských sportovců na ZOH v Pchjongčchangu.\n\n\n"}
{"id": "562557", "url": "https://cs.wikipedia.org/wiki?curid=562557", "title": "Cherut (Izrael)", "text": "Cherut (Izrael)\n\nCherut ( חֵרוּת, doslova „\"Svoboda\"“, v oficiálním přepisu do angličtiny Herut) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 62 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Na severním okraji obce začíná vádí Nachal Cherut.\n\nObec se nachází 8 kilometrů od břehu Středozemního moře, cca 22 kilometrů severovýchodně od centra Tel Avivu, cca 63 kilometrů jižně od centra Haify a 10 kilometrů jihovýchodně od města Netanja. Cherut obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na východ od mošavu ovšem leží část pásu měst a vesnic obývaných izraelskými Araby - takzvaný Trojúhelník. Konkrétně jde o město Tira necelé 3 kilometry odtud.\n\nCherut je na dopravní síť napojen pomocí místních komunikací, které vedou do sousedního města Tel Mond, které k mošavu přiléhá na severní straně.\n\nCherut byl založen v roce 1930. Název obce odkazuje na 1800. výročí povstání Bar Kochby. Původní jméno mošavu znělo Cherut Jehuda (חרות יהודה) - \"Svoboda Judeje\". Zakladateli vesnice byli židovští přistěhovalci z Ruska, Polska a Německa, kteří do mandátní Palestiny dorazili v rámci třetí a čtvrté alije.\n\nOsadnická skupina Cherut se zformovala již roku 1927. Od počátku plánovala zřízení zemědělské osady orientované na pěstování citrusů. V první fázi obyvatelé pobývali ve společné ubikaci. V první dekádě existence mošavu zde bylo cca 80 rodinných farem, koncem 30. let 20. století bylo přidáno dalších 14. Další skupina nových osadníků sem přišla po roce 1948. V obci vyrostla mateřská škola, zdravotní středisko, synagoga a společenské centrum.\n\nKoncem 40. let měl mošav rozlohu katastrálního území 2 000 dunamů (2 kilometry čtvereční). Správní území obce dosahuje nyní 3800 dunamů (3,8 kilometru čtverečního). Místní ekonomika je založena na zemědělství (pěstování citrusů, květin nebo zeleniny a chov drůbeže). Probíhá zde stavební expanze a roste podíl rodin bez vazby na zemědělský způsob hospodaření.\n\nPodle údajů z roku 2014 tvořili naprostou většinu obyvatel v Cherut Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1287 lidí. V roce 2014 populace klesla o 0,5 %.\n\n\n"}
{"id": "562559", "url": "https://cs.wikipedia.org/wiki?curid=562559", "title": "Petri Vehanen", "text": "Petri Vehanen\n\nPetri Vehanen (* 9. října 1977, Rauma) je finský hokejový brankář, který v současnosti hraje za Eisbären Berlin (Lední Medvědi Berlín) v německé DEL.\n\nVehanenova kariéra začala v týmu Lukko Rauma, nacházející se v jeho rodném městě. Po sezóně 2007/08 se jako brankářská jednička týmu Lukka připojil k finské hokejové reprezentaci.\n\nTaké hrál za týmy Jääkotkat a FoPS.\n\nV Evropě hrál za ruský CHK Neftěchimik Nižněkamsk, norský Viking Hockey, kde byl vyhlášen jako nejlepší brankář ligy v sezóně 1998-99, italský HC Val Pusteria Wolves a švédskou Moru IK. Později také působil v klubu Ak Bars Kazaň, kterému v roce 2010 pomohl k triumfu v Kontinentální hokejové lize. Hrál také pro klub HC Lev Praha, kde zůstal dokud klub nebyl zrušen. Pté přestoupil k Eisbären Berlin, kde hraje i nyní.\n\nPrvním velkým mezinárodním turnajem bylo pro něj Mistrovství světa 2008, kde pomohl v zápase s Norskem k výhře 3:2 v prodloužení. Zúčastnil se i MS 2010 a MS 2011.\n\n"}
{"id": "562566", "url": "https://cs.wikipedia.org/wiki?curid=562566", "title": "Giaur", "text": "Giaur\n\nGiaur je malá plachetnice klasického uspořádání plachet, původně polského původu. \n\nLoď je velmi oblíbená a používaná ve Středozemním moři pro skupiny max. 6 osob. Vnitřní uspořádání je dvě kajuty a salón. Kormidlo je ovládáno kormidelní pákou (pínou). Loď má vestavěný pomocný dieselový motor. Je snadno ovladatelná a vhodná zejména pro rodinnou příbřežní plavbu.\n\n"}
{"id": "562582", "url": "https://cs.wikipedia.org/wiki?curid=562582", "title": "Gustav Havel", "text": "Gustav Havel\n\nGustav Havel (27. srpna 1930 – 30. prosince 1967, Praha) byl československý závodník Grand Prix silničních motocyklů, zasloužilý mistr sportu a reprezentant ČSSR.\n\nNa start závodu se poprvé postavil v roce 1949 v Praze. Svou kariéru v Grand Prix zahájil v roce 1961 na motocyklech Jawa. Patřil mezi novou generaci silničních motocyklových závodníků nastupující v 60. letech 20. století.\n\nJeho obdivuhodné jezdecké umění, čistý jezdecký styl a cit pro motocykl přinášely mnohá vítězství a dobré výsledky. Dosáhl i významných úspěchů při startech v zahraničí, kterými se zařadil mezi světovou špičku. Svou nejlepší sezónu zažil v roce 1961, když skončil na třetím místě v mistrovství světa 350cc. Zapsal se trvale do historie silničního motocyklového sportu. Motocyklový sport byl pro něho vším a nechtěl ho měnit za nic jiného.\n\n30. prosince 1967 cestou do zaměstnání havaroval u stadionu Bohemians v Praze a téhož dne utrpěným těžkým zraněním ve Vinohradské nemocnici podlehl.\n\nPo tragické nehodě se tehdejší rada Automotoklubu Hořice usnesla uctít jeho památku a požádala Eli Havlovou o souhlas, zda by závod 300 zatáček mohl nést trvale jeho jméno.\n\n"}
{"id": "562603", "url": "https://cs.wikipedia.org/wiki?curid=562603", "title": "Kontrolní číslice", "text": "Kontrolní číslice\n\nKontrolní číslice je číslice, která zabezpečuje kontrolu správnosti zadání nějakého číselného identifikátoru, který jednoznačně identifikuje určitý objekt (osobu, číslo účtu, knihu apod). Umožňuje programovou kontrolu čísla a slouží jako ochrana proti chybnému zadání čísla (např. z důvodu překlepu).\n\nKontrolní číslice je konstruována tak, že se jedná o výsledek nějakého výpočtu, ve kterém se jako vstupní hodnoty použijí všechny zbývající číslice identifikátoru. Používají se různé algoritmy, ve kterých se nejčastěji využívají znalosti z oblasti dělitelnosti čísel.\n\n\n"}
{"id": "562605", "url": "https://cs.wikipedia.org/wiki?curid=562605", "title": "Mezinárodní konflikt", "text": "Mezinárodní konflikt\n\nMezinárodní konflikt je střetnutí rozdílných názorů a zájmů minimálně dvou suverénních aktérů, zpravidla států. Příčiny mohou být:\n\n\nKonflikty se dále mohou dělit\n\nKonflikty zpravidla projdou několika fázemi:\n\nKonflikty lze v zásadě řešit buď vojensky (tedy válkou) anebo mírově. Mírové řešení může mít více podob:\nVedle toho připadá v úvahu užití donucovacích prostředků a sankcí nebo společná vojenská akce více států.\n"}
{"id": "562627", "url": "https://cs.wikipedia.org/wiki?curid=562627", "title": "Přeclav z Pohořelé", "text": "Přeclav z Pohořelé\n\nPřeclav z Pohořelé (též \"z Pogorely\", \"z Pogorella\", \"z Pohořelce\", lat. \"Przeclaus de Pogarella\" nebo \"de Pogorella\", pol. \"Przecław z Pogorzeli\", něm. \"Preczlaw von Pogarell\"; 5. května 1299 nebo 1310, Pohořelá (Pogorzela) nebo Michalov (Michałów), Lehnické knížectví – noc z 5. na 6. dubna 1376, Otmuchov, Niské knížectví) byl dvacátý vratislavský biskup (1341–1376) a od roku 1352 kancléř Karla IV. Doba jeho episkopátu je označována jako zlatý věk vratislavské diecéze.\n\nPřeclav z Pohořelé pocházel z rodu pánů z Pohořelé, který se nazýval po vsi Pohořelá (pol. \"Pogorzela\", něm. \"Pogarell\") poblíž Břehu (pol. \"Brzeg\") a nosil erb zvaný \"Grzymała\". Byl to jeden z nejstarších známých rodů ve Slezsku, který byl mimo jiné zakladatelem kláštera v Kamenci. Přeclavovým otcem byl Bohuš z Michalova a z Pohořelé (zmiňován v letech 1284–1309). Přeclav měl tři starší bratry (Jindřicha, Bohuše a Mirzana) a mladšího bratra Gunthera. V době, kdy byl biskupem, se kanovníky vratislavské kapituly stali také jeho synovci Čambor (zm. 1343–1383, též kanovník v Krakově) a Jakub (zm. 1352-1362, též kanovník v Hlohově), v biskupských službách jako rytíř sloužil další synovec Jaroch (zm. 1349-1383).\n\nSám Přeclav z Pohořelé je v pramenech zmiňován až 14. dubna 1329 jako kanovník katedrální kapituly ve Vratislavi. Někdy po 29. červenci 1336 odešel na studia na univerzitu v Bologni, kde se zdržoval i 5. května 1341, když jej vratislavská kapitula po smrti biskupa Nankera zvolila novým biskupem.\n\nVolba neproběhla bez problémů. Protože Vratislav dosud podléhala interdiktu, musela se konat v Nise. Většina vratislavské kapituly podporovala Jana Lucemburského a Přeclav byl kandidátem Lucemburky podporovaným, nebyla však v zájmu Polska a arcibiskup hnězdenský Janislav jakožto metropolita vratislavské diecéze odmítl volbu potvrdit a udělit Přeclavovi biskupské svěcení. Kromě toho si již dříve vyhradil jmenování nového biskupa papež. Přeclav se proto vydal osobně k papeži Benediktu XII. do Avignonu. Od něj získal 28. ledna 1342 konfirmační bulu a 17. března biskupské svěcení. 6. května téhož roku se pak vrátil již jako právoplatný biskup do Vratislavi.\n\nBiskup Přeclav byl od počátku svázán s Lucemburky, a zejména s markrabětem Karlem, pozdějším Karlem IV., který již v době Přeclavova nástupu spravoval jménem otce mimo jiné Slezsko. Mezi prvními kroky nového biskupa bylo rychlé vyřízení sporů, které s českým králem vedl biskup Nanker, a potvrzení králova postavení. Zrušil Nankerem uložený interdikt nad městem Vratislaví i exkomunikaci Jana Lucemburského a členů vratislavské městské rady – ti však museli biskupa přijít odprosit v průvodu z radnice do kostela svatého Vojtěcha, bosí a v kajícnickém oděvu. Ohledně hradu Milíče, jehož obsazení bylo pohnutkou k uvedenému sporu, uzavřel s králem dohodu: hrad byl vydán zpět vratislavské kapitule, která jej držela dříve, ale král měl mít možnost jej vojensky využívat. 1. července 1342 vydal biskup Přeclav listinu, která konsolidovala a potvrzovala lenní vztah slezských knížat k českému králi. Bylo uznáno patronátní právo krále nad vratislavským biskupstvím, král byl vrchním pánem všech majetků biskupství a mohl využívat jeho hrady a biskup se zavázal církevně stíhat všechny (rozuměj především případná odbojná knížata), kdo by se zpronevěřili slibu věrnosti českému králi. Markrabě Karel jménem otce naopak přijal biskupství ve svou ochranu a zavázal se chránit jeho majetek.\nPřeclav z Pohořelé hrál v následujících letech významnou úlohu v diplomatických vztazích s polským králem Kazimírem III. Velikým, zejména při sjednávání Namyslovského míru roku 1348 a při organizaci setkání Karla IV. s Kazimírem Velikým ve Vratislavi roku 1351. Za tyto zásluhy se Přeclav stal roku 1352 kancléřem Karla IV. Ačkoli tento titul používal až do své smrti, výkon skutečných povinností s ním svázaných brzy přenechal na jiných.\n\nMezi Přeclavem a Karlem IV. totiž došlo k ochlazení vztahů v důsledku toho, že se nepodařilo uskutečnit císařův plán na vyčlenění vratislavského biskupství z hnězdenské církevní provincie a jeho přičlenění k církevní provincii pražské, založené roku 1344. Proti tomuto plánu se stavěli z pochopitelných důvodů hnězdenský arcibiskup i polský král, ale stejně důrazně i vratislavská katedrální kapitula. Rovněž biskup Přeclav po počáteční podpoře zaujal k otázce spíše vlažný postoj. Dvojí příslušnost biskupství pod patronát českého krále a pod záštitu polského metropolity byla jeho výhodou, protože vytvářela manévrovací prostor. Poté, co roku 1352 zemřel bývalý Karlův vychovatel papež Klement VI. a na jeho místo zasedl Lucemburkům mnohem méně nakloněný Inocenc VI., stal se záměr na převod (uvažovalo se i o rozdělení) vratislavské diecéze nerealizovatelným a Karel IV. se jej roku 1360 musel definitivně zříci. Již roku 1358 opět potvrdil všechna stará privilegia biskupství, včetně knížecího titulu a panovnické patronace.\n\nRoku 1367, kdy nový spor o privilegia mezi městskou radou a církví ve Vratislavi vyústil opět v interdikt nad městem, zasáhl Karel IV. rozhodně ve prospěch města, neboť si byl vědom jeho hospodářského i politického významu. Interdikt zrušil roku 1368 sám papež Urban V., který císaře zmocnil i k urovnání sporu. Ten potvrdil soudní imunitu duchovních, ale rozhodl, že město má soudní pravomoc nad služebníky a poddanými církve, pokud se nacházejí na jeho území. Roku 1370 navíc vydal edikt, kterým duchovním zakazoval ve Vratislavi pořizovat nemovitosti nebo nakupovat domovní renty.\n\nCílem soustředěného úsilí Přeclava z Pohořelé byla konsolidace pozemkového majetku biskupství. Hlavní centrum tvořilo Niské knížectví, kterému proto věnoval největší pozornost. V řadě majetkových transakcí odkupoval statky, které se nalézaly roztříštěně uvnitř biskupské země nebo v jejím sousedství, a naopak prodával majetky, které s knížectvím územně nesouvisely; listiny Jana Lucemburského z 20. února 1346 a Karla IV. z 24. listopadu 1348 výkup zbývajících cizích knížecích práv ke statkům na biskupském území výslovně umožňovaly a usnadňovaly. Největším prodaným majetkem bylo panství zmíněného hradu Milíč, náležející katedrální kapitule. Jednalo se o statek málo výnosný a od ostatních církevních držav vzdálený, jehož strategická poloha na polských hranicích byla církvi spíše ke škodě než k užitku. Roku 1358 jej proto biskup a kapitula prodali olešnickému knížeti Konrádovi I. Výtěžek sloužil zejména k nákladnému vykoupení hradu Frýdberka, jehož majitelé plenili a ohrožovali biskupské vesnice v Rychlebských horách. Již předtím získal biskup zpět do přímého držení hrady Kaltenštejn (1345) a Jánský Vrch (1348). Roku 1350 upevnil také dosud spornou svrchovanost biskupství nad městem Wiązów (něm. \"Wansen\") s okolím, takzvanou \"wansenskou zastávkou\", na půl cesty mezi Nisou a Vratislaví, a zhruba v téže době též nad městem a hradem Pačkovem v jihozápadním cípu Niska, kde dal vystavět mohutné, dodnes ve většině hmoty zachované opevnění.\n\nPřeclav z Pohořelé se zajímal nejen o rozlohu biskupského panství, ale i o jeho ekonomický rozvoj. Vymohl si na Janu Lucemburském výslovné potvrzení zakládání vsí na hospodářskému rozvoji příznivějším „německém“ (emfyteutickém) právu, a zejména možnost změny práva v již existujících vsích. Německé právo zavedl i do Otmuchova (1347) a na město s německým právem povýšil Javorník (1373); i v těchto místech modernizoval opevnění.\n\nVe všech ohledech nejvýznamnějším přírůstkem bylo 19. ledna roku 1344 odkoupení města Grodkova (pol. \"Grodków\", něm. \"Grottkau\") s okolím od trvale zadluženého břežského knížete Boleslava III. Marnotratného. Jelikož se v případě tohoto území jednalo o léno českého krále, musel z něj biskup a kapitula, kteří drželi nově nabyté území napůl, 23. listopadu téhož roku složit lenní přísahu (dosavadní nisko-otmuchovské území lénu nepodléhalo). Dědicové po břežském knížeti, Ludvík I. Lehnicko-břežský a Boleslav II. Malý, darování neuznávali a roku 1360 Grodkov vojensky obsadili. Nedostatečně energický postup biskupa vyvolal rozhořčení katedrální kapituly, ale za určitých finančních obětí se Grodkov podařilo získat zpět. Rovněž zde biskup podnítil modernizaci městského opevnění doplněním věží.\n\nZískání Grodkova se odrazilo i v  titulatuře: nadále byl vratislavský biskup vévodou (Herzog) grodkovským a knížetem (Fürst) niským či nisko-otmuchovským. V dalších staletích se toto rozlišování vytratilo a léno se rozšířilo na celý útvar, nazývaný knížectví nisko-grodkovské.\n\nÚspěšná majetková správa biskupa, politické uklidnění v zemi i celkový hospodářský vzestup se kladně odrazily zejména na zřizování řady nových farností a stavbě nových kostelů. (Roku 1300 bylo v diecézi 310 farností, roku 1370 již 1030.) Přeclavova doba byla na dlouho poslední dobou velkých církevních fundací. Lehnický kníže Václav I. založil roku 1354 v Lehnici kolegiátní kapitulu Božího hrobu, jeho bratr břežský kníže Ludvíkv I. založil při kapli břežského hradu roku 1368 kolegiátní kapitulu svaté Hedviky a již předtím roku 1348 založili oba bratři v Lehnici klášter benediktinek. Ve Vratislavi založil Karel IV. roku 1351 na památku setkání s Kazimírem Velikým kostel zasvěcený patronům obou království, svatému Stanislavovi a svatému Václavovi, jakož i svaté Dorotě, a u něj klášter augustiniánů poustevníků. Kromě toho do Slezska v té době přišly nové řeholní řády – karmelitáni, kartuziáni a pavlíni. Množil se také počet špitálů pod patronátem různých institucí: jako vzorové založil Přeclav z Pohořelé v biskupské Nise mužský útulek svatého Josefa a ženský útulek svaté Barbory.\n\nŘada vrcholně gotických staveb ve Slezsku je přímo či nepřímo spojena se jménem biskupa Přeclava, nejosobnější památku však zanechal v rozsáhlé východní pobočné kapli vratislavské katedrály, zasvěcené Panně Marii. Tato kaple, vyzdobená freskami a vitrážemi, byla postavena roku 1361 a biskup zřídil i dotaci, která financovala denní bohoslužby dvanácti oltářníky.\n\nMentalita se však v pozdním středověku měnila a různé faktory, jako neuspokojivý stav papežství a spory mezi církevními frakcemi za Přeclavových předchůdců, způsobily jistý pokles prestiže církve i přes její materiální rozkvět. To se projevilo i přítomností sekt a lidových hnutí, kvalifikovaných oficiální církví jako kacířství. V roce 1349 například do Slezska přišli flagelanti, jejichž excesivní projevy zbožnosti mimo jiné vedly k jednomu z prvních protižidovských pogromů ve Vratislavi. Biskup proti nim rázně zakročil a nechal jejich vůdce upálit.\n\nPřeclav z Pohořelé zavedl v diecézi svěcení svátku svaté Hedviky (16. října) jako místní patronky.\n\nBiskup Přeclav z Pohořelé zemřel na biskupském hradě Otmuchově dne 6. dubna 1376. Pochován byl v mariánské kapli vratislavské katedrály, kterou dal sám vystavět. Jeho dosud zachovaný náhrobek je cennou památkou gotického sochařství.\n\nPřeclavovou smrtí skončilo jedno z vrcholných období dějin vratislavské diecéze. Zejména z hospodářského hlediska bylo biskupství tak mocné jako nikdy dříve. Ale rovněž rychlé rozšiřování farní sítě, zakládání nových církevních institucí a nalezení smírného \"modu vivendi\" se světskou mocí pozvedlo – ač jen dočasně – společenskou vážnost církve, která byla před Přeclavovým nástupem řadou vnitřních i vnějších sporů oslabena.\n\n\n"}
{"id": "562630", "url": "https://cs.wikipedia.org/wiki?curid=562630", "title": "Identifikátor", "text": "Identifikátor\n\nIdentifikátor ( \"\") je stručná informace, nezřídakdy vyjádřená v člověku těžko zapamatovatelném formátu, jejímž účelem je poskytnout přirozené nebo umělé inteligenci (lidské bytosti nebo počítačovému programu) prostředek ke vzájemnému odlišení jednotlivých entit stejné třídy objektů.\n\nIdentifikátorem je např. rodné jméno, příjmení, osobní jméno (kombinace rodného jména a příjmení), rodné číslo, číslo občanského nebo řidičského průkazu nebo cestovního pasu, pořadí v třídním výkazu, registrační značka motorového vozidla nebo ISBN knihy. Samotného výrazu \"identifikátor\" se ovšem užívá především v informatice.\n\nObecně lze konstatovat, že identifikátor je jen tak dlouhý, aby umožnil jednoznačnou identifikaci. Ve formě určené pro předávání mezi lidmi lze identifikátor formalizovat jako řetězec složený z číslic a znaků, které za použití oddělovačů mohou být sdruženy do skupin.\n\nPro informatiku jsou identifikátory naprosto klíčové. Bez nadsázky lze hovořit o tom, že celá softwarová složka zařízení výpočetní techniky je jimi skrz naskrz „prorostlá“. Při absenci identifikátorů by nebyla realizovatelná žádná datová struktura, natož kupř. operační systém.\n\nZ pohledu počítačově méně gramotného uživatele jsou aplikací identifikátoru v informatice hypertextový odkaz, uživatelské, popř. přihlašovací, jméno, e-mailová adresa nebo IP adresa, na pozadí toho se ale jedná o tzv. handly k oknům (v grafických uživatelských rozhraních), čísla procesů, adresářové cesty, klíče v databázích nebo čísla stránek virtuální počítačové paměti, adresy do níž jsou identifikátory vlastně také. Identifikátory se týkají též hardwaru, např. každý síťový adaptér pro Ethernet je při výrobě označen unikátní MAC adresou.\n\nVyužití identifikátorů v informatice je charakteristické tím, že vytvoření konkrétního identifikačního výrazu není sofistikovaným procesem (obvykle se použije nejnižší v daném kontextu ještě nepoužité přirozené číslo), identifikátor má úzké použití a jeho podoba (hodnota) je věcí interní (uživateli se až na výjimky neprezentuje).\n\nVzhledem k rychlosti rozvoje informačních technologií je správným krokem vývojáře při návrhu softwaru věnovat zvýšenou pozornost volbě velikosti datového typu k uložení identifikátoru, aby v blízké (a lepším případě i vzdálené) budoucnosti jeho kapacitu nepřevýšil počet identifikaci vyžadujících entit. V tomto ohledu může pozornost vzbuzovat délka IPv6 adresy, která činí 128 bitů (což připouští rozlišení až 2 hodnot).\n\nV programovacích jazycích jsou tokeny identifikátory (též symboly) pojmenovávající entity jazyka. Tokenem (symbolem) může být symbol zastupující jméno proměnné, datového typu, návěští, podprogramu a modulu.\n\n"}
{"id": "562646", "url": "https://cs.wikipedia.org/wiki?curid=562646", "title": "Třída De Soto County", "text": "Třída De Soto County\n\nTřída De Soto County je třída tankových výsadkových lodí amerického námořnictva (\"Tank Landing Ship\" – LST). V letech 1957–1959 vstoupilo do služby celkem sedm jednotek této třídy (stavba osmé lodi LST-1172 byla zrušena). Šest lodí bylo vyřazeno v roce 1972, zatímco \"Graham County\" (LST-1176) byla přestavěna na podpůrné a zásobovací plavidlo pro dělové čluny (AGP-176). Tuto poslední jednotku americké námořnictvo vyřadilo v roce 1977. Dvě jednotky poté získala Itálie a jednu Brazílie.\n\nCelkem bylo postaveno sedm jednotek této třídy. Loděnice Avondale SY postavila dva kusy (1171, 1174), loděnice Newport News Shipbuilding & Dry Dock Co. v Newport News tři kusy (1173, 1175,1176) a loděnice American SB v Lorain dva kusy (1177, 1178).\n\nJednotky třídy \"De Soto County\":\n\nLodě této třídy unesly 650 vojáků s vybavením či 28 středních tanků. Náklad se vykládal vraty na přídi. Ve střední části lodi byla plošina pro přistání vrtulníku. Výzbroj tvořilo šest 76mm kanóny ve dvouhlavňových postaveních. Pohon zajišťovalo šest dieselů Fairbanks-Morse, které roztáčely dvojici lodních šroubů. Nejvyšší rychlosti byla 17 uzlů. To bylo více než u předchozích tříd, k součinnosti s dalšími druhy výsadkových lodí ale bylo třeba alespoň 20 uzlů.\n"}
{"id": "562652", "url": "https://cs.wikipedia.org/wiki?curid=562652", "title": "Komi (národ)", "text": "Komi (národ)\n\nKomi neboli také Zyrjané či Permjaci (kom. \"Komi\") je ugrofinský národ, žijící převážně na území Republiky Komi v Ruské federaci, v Komi-permjackém autonomním okruhu, na poloostrově Kola a na západní Sibiři. V těchto oblastech žije dohromady 293 400 Komijců. Většina mluví svým národním jazykem komi a pouze čtvrtina rusky. Píší cyrilicí.\n\nJejich původ se odvozuje od ugrofinských kmenů, obývajících ve středověku území mezi Ladožským jezerem a Uralem. V 14. a 15. století bylo jejich území začleněno do Ruska, začali být pod silným ruským vlivem a brzy také přijali pravoslaví. I přesto si však dodnes zachovali svůj folklór a prvky uctívání přírody.\n\nNejznámějšími Komijci jsou sociolog Pitirim Sorokin, básník Ivan Kuratov a tvůrce komijského národního eposu \"Biarmija\" Kallistrát Žakov.\n"}
{"id": "562682", "url": "https://cs.wikipedia.org/wiki?curid=562682", "title": "Evropské halové hry v atletice 1966", "text": "Evropské halové hry v atletice 1966\n\n1. Evropské halové hry v atletice se uskutečnily dne 27. března 1966 v hale Westfalenhallen v tehdy západoněmeckém Dortmundu. Na programu bylo celkově 21 disciplín (13 mužských a 8 ženských).\n\nV letech 1967 – 1969 se konaly další tři ročníky, druhý se konal v pražské sportovní hale, v dnešní Tesla Areně. V roce 1970 došlo k přejmenování šampionátu na halové mistrovství Evropy v atletice.\n\n"}
{"id": "562687", "url": "https://cs.wikipedia.org/wiki?curid=562687", "title": "Vojenský újezd Javorina", "text": "Vojenský újezd Javorina\n\nJavorina byl vojenský újezd na Slovensku v okrese Kežmarok nedaleko Tatranského národního parku.\n\nByl zřízen 1. ledna 1953 na území 25 zrušených nebo zmenšených obcí. Zcela zanikly obce Blažov, Dvorce a Ruskinovce. Na území újezdu se nalézalo pět katastrálních území – Levočská dolina, Ľubické Kúpele, Ihla, Sýpková a Blažov. Jeho rozloha byla 31 623,6 ha. Území újezdu bylo totožné s \"vojenským výcvikovým prostorem Kežmarok\".\n\nProblémem újezdu byly nevypořádané majetkoprávní vztahy státu s držiteli pozemků. Tento stav se týkal celkově 8 586 ha pozemků. Ke svému majetku nemělo přístup více jak 30 000 restituentů, kteří usilovali o zrušení újezdu.\n\nUsnesení Vlády Slovenské republiky z roku 2002 zavázalo ministra obrany připravit zrušení vojenského újezdu Javorina k 31. prosinci 2006 a začlenit armádou uvolněné území k okolním obcím. Proces v roce 2006 zastavila poslanecká novela zákona o obecním zřízení, jejímž obsahem byla formální obnova zaniklé obce Ľubické Kúpele. Novela byla napadena skupinou zákonodárců a generálním prokurátorem, kteří ji poslali k Ústavnímu soudu SR. Ten v září 2009 rozhodl, že napadená usnesení pozbývají platnosti. Tím se opět otevřel prostor pro zrušení újezdu Javorina.\n\nVojenský újezd byl nakonec zrušen s účinností od 1. ledna 2011, rozhodnutím vlády SR z 1. prosince 2010<ref name=\"455/2010\"></ref> a jeho území bylo rozděleno mezi 19 přilehlých obcí (Bajerovce, Holumnica, Hradisko, Ihľany, Jakubany, Jurské, Kolačkov, Krásna Lúka, Levoča, Lomnička, Ľubica, Nižné Repaše, Podolínec, Poloma, Šambron, Tichý Potok, Torysky, Tvarožná, Vyšné Repaše) do 26 katastrálních území.\n\n"}
{"id": "562688", "url": "https://cs.wikipedia.org/wiki?curid=562688", "title": "Paul Ariste", "text": "Paul Ariste\n\nPaul Ariste (3. února 1905, Rääbise – 2. února 1990, Tartu) byl estonský lingvista a folklorista, zakladatel estonské fennougristiky. Hlavním předmětem jeho vědeckého zájmu byla vymírající votština a votská lidová kultura. Byl však polyglotem a akademicky vyučoval obecnou lingvistiku, fennougristiku, vícero jednotlivých ugrofinských jazyků, švédštinu, lotyštinu, dolnoněmčinu a esperanto. Byl znám rovněž jako znalec jidiše a romštiny a baltské židovské a romské kultury.\n\nPaul Ariste se narodil 3. února 1905 v Rääbise jako syn panského kováře. Rodina nesla příjmení \"Berg\", Paul si však v rámci vlasteneckého poestonšťování přidělených panských jmen, které v mladé Estonské republice probíhalo, roku 1927 změnil příjmení na \"Ariste\" podle saaremské vesnice Ariste.\n\nPo absolvování obecní školy v Tõikvere a odešel na studia nejprve na Tallinnské chlapecké humanitní gymnázium (), a poté studoval 1925–1929 estonskou filologii a germanistiku na Tarbatské univerzitě, kde následně roku 1931 získal magisterský titul. Během studií pracoval v letech 1925–27 v Archivní knihovně Estonského národního muzea () a v letech 1927–31 v Estonském folklórním archivu ().\n\nVe letech 1931–33 pobýval Paul Ariste jako stipendiát Tarbatské univerzity na univerzitách v Helsinkách, Uppsale a Hamburku. Roku 1933 pak začal přednášet fonetiku na domácí Tarbatské univerzitě, kde také 1939 obhájil disertaci na téma „Hlásky hiijských nářečí“ () a získal titul doktora filologie. V letech 1934–1938 souběžně pracoval jako odborný asistent v Archivu estonského jazyka ().\n\nKdyž na podzim 1944 obnovila Tarbatská univerzita svou činnost, přerušenou válečnými událostmi, bylo Paulu Aristovi svěřeno vedení Katedry ugrofinských jazyků, protože byl jediným odborníkem z oboru, který z Tartu neuprchl před postupujícími sověty. V květnu 1945 však byl sovětskými okupačními úřady a obviněn z nacionalistické a protisovětské činnosti. Ve vazbě se pokusil o sebevraždu, aby unikl krutému mučení, kterému byl vystaven, a aby zastavil případnou perzekuci své manželky a dětí. Po roce věznění byl nakonec díky úsilí přátel a příznivců osvobozen a propuštěn a mohl se navrátit k vědecké činnosti a převzít znovu vedení katedry.\n\nRoku 1949 pak získal Paul Ariste oficiálně profesuru a 1954 byl přijat do Akademie věd Estonské SSR. V letech 1957–1960 v Akademii vedl oddělení ugrofinských jazyků v Institutu jazyka a literatury. Od roku 1955 řídil redakci ročenky Společnosti pro mateřský jazyk (). V roce 1965 pak inicioval založení fennougristického časopisu (\"Sovětskoje finno-ugrověděnije\") a stal se jeho vedoucím redaktorem.\n\nNa poli estonské filologie je Paul Ariste dodnes stěžejní postavou. Založil estonská fonetická studia a dosáhl průlomových výsledků v etymologickém bádání (např. na poli slov přejatých z dolnoněmčiny a švédštiny) a ve studiu nářečí a historických podob spisovné estonštiny. Zásadním způsobem ovlivnil přístup k folklóru a jeho výzkumu. Podílel se též na průlomovém sborníku (\"Etnické dějiny estonského lidu\"), který byl oceněn státní cenou roku 1956, a jako první zpracoval vědeckou bibliografii estonského národního eposu \"Kalevipoeg\" a jeho překladů do cizích jazyků.\n\nPaul Ariste platí za zakladatele estonské fennougristiky. Nebyl sice prvním estonským lingvistou, který se zabýval ugrofinskými jazyky, ale byl prvním, kdo toto studium uchopil jako samostatný a ucelený vědní obor, a kdo vedle vlastního bádání vybudoval skutečnou vědeckou školu. Jeho katedra na Tarbatské univerzitě se stala centrem studia ugrofinských jazyků nejen v rámci Estonska, nýbrž i v celosvětovém měřítku. Jeho práce na poli srovnávací gramatiky ugrofinských jazyků položily základ celé řadě jeho následovníků, jím navázané kontakty s malými ugrofinskými národy Sovětského svazu se staly počátkem dlouholeté fennougristické i obecně kulturní spolupráce.\n\nPaulem Aristem roku 1965 založený časopis se stal velmi rychle základním periodikem oboru a jako takové vychází dodnes (od roku 1990 pod názvem ).\n\nRoku 1970 Paul Ariste předsedal 3. mezinárodnímu fennougristickému kongresu. Roku 1971 byl zvolen předsedou Výboru sovětských fennougristů a roku 1980 předsedou Mezinárodního výboru pro fennougristiku.\n\nHlavní oblastí vědeckého zájmu Paula Arista byla votština. Shromáždil nepřeberné množství votského jazykového materiálu, který je dnes, kdy votština jako živý jazyk zanikla, základem téměř všech votských studií. \n\nKromě ugrofinských jazyků, z nichž velké množství patří mezi jazyky s malým množstvím mluvčích či přímo ohrožené vyhynutím, zajímaly Paula Arista obecně všechny malé, ohrožené, utlačované jazyky. Vedle významných vědeckých výsledků na poli studia ugrofinské livonštiny, ižorštiny, karelštiny a vepštiny se zabýval jidišem, romštinou (už v roce 1938 vydal sbírku romských pohádek ) či arménštinou (pojednání o arménském klasikovi Chačaturu Abovjanovi).\n\nUž od svých 16 let se Paul Ariste zabýval též esperantem a postupně se na ně stal vyhlášeným expertem. V letech 1967–1976 byl členem mezinárodní Akademie Esperanta, a esperantským magazínem byl roku 2000 zařazen mezi 100 nejvýznamnějších esperantistů.\n\n\n\n\n"}
{"id": "562713", "url": "https://cs.wikipedia.org/wiki?curid=562713", "title": "Internationaux de Strasbourg 2010", "text": "Internationaux de Strasbourg 2010\n\nTenisový turnaj WTA Internationaux de Strasbourg 2010 se konal ve dnech 17.–22. května ve francouzském Štrasburku venku na antukových dvorcích. Odměny činily 220 000 USD.\n\n\nV závorce je kolo, ve kterém hráčka vypadla.\n\nNásledující hráčky získaly divokou kartu od pořadatele turnaje:\n\nNásledující hráčky se probojovaly do turnaje z kvalifikace:\n\nV závorce je kolo, ve kterém hráčka vypadla.\n\n"}
{"id": "562719", "url": "https://cs.wikipedia.org/wiki?curid=562719", "title": "Vladimír Lučan", "text": "Vladimír Lučan\n\nVladimír Lučan (* 4. června 1977 Zlín) je český reprezentant v orientačním běhu. Mezi jeho největší úspěchy patří zlatá medaile ze štafet z juniorského mistrovství světa 1996 v Rumunsku. V současnosti závodí za sportovní klub Lokomotiva Pardubice a současně je členem finského klubu Tampereen Pyrintö, za který startuje ve Skandinávii.\n\n"}
{"id": "562731", "url": "https://cs.wikipedia.org/wiki?curid=562731", "title": "Diaprojektor", "text": "Diaprojektor\n\nDiaprojektor je optický přístroj na promítání diapozitivů na promítací plátno nebo na stěnu. Projektory na diapozitivy kinofilmového formátu (36 x 24 mm) byly velmi oblíbené od 50. do 80. let 20. století. V Československu je vyráběla firma Meopta.\n\nDiaprojektor se skládá ze:\nProtože zdroj světla vytváří značné množství tepla, má diaprojektor i nucené chlazení (větrák).\n\nDiapozitivy se do projektoru vkládají buďto ručně, anebo jsou naskládány v zásobníku, odkud se podávají elektricky, stiskem tlačítka na dálkovém ovladači. Zásobníky jsou buďto karuselové nebo přímé a obsahují 20 až 50 diapozitivů.\n\nDiaprojektory se užívaly při přednáškách a demonstracích, ale zejména v domácnosti na promítání snímků z cest a podobně.\n\n"}
{"id": "562738", "url": "https://cs.wikipedia.org/wiki?curid=562738", "title": "Jarmila Jeřábková", "text": "Jarmila Jeřábková\n\nJarmila Jeřábková (* 21. listopadu 1945, Pelhřimov) je česká návrhářka dřevěných hraček.\n\nPo absolvování Střední uměleckoprůmyslové školy v Praze (obor návrhová a interiérová tvorba, design) nastoupila v roce 1964 do Ústředí lidové umělecké výroby (ÚLUV) jako designér interiérových doplňků, šperků a později i hraček.\n\nV ÚLUV, jehož posláním bylo mapovat a rozvíjet svébytnou kulturu českého národa, prošla hračka v jejím pojetí několika vývojovými stádii. Pod jejím vedením se oživila výroba hraček z Příbrami, Krušnohorské štípané hračky z dřevěného soustruženého prstence i tzv. pošumavské hračky, pro které získala ke spolupráci tradičního výrobce Václava Kantora z Vlkonic.\n\nV roce 1975 navrhla kolekci hraček na kolečkách, za které v roce o rok později získala 1. cenu v belgickém Gentu a tyto hračky jsou mezi dětmi populární do dnešních dnů.\n\nOd roku 1975 se designu hraček věnuje intenzivně. Při zachování tradiční technologie a materiálu dochází k přetváření v nový tvarově i funkčně moderní předmět, mnohdy přecházející v objekt uměleckého charakteru.\n\nJarmila Jeřábková svou systematickou prací a díky své nápaditosti, dokonalé stylizaci a výtvarné zkratce posunula vývoj tradiční hračky až k hračce designové. Její nezaměnitelná tvorba staví na přirozené kráse dřeva, kterému dává promyšlený jednoduchý tvar. Tajemství jejích návrhů je skryto v tvůrčím imperativu, který vyznává:\n\nJako první v Československu obdržela v roce 1988 za design v oboru hračka ocenění Institutem průmyslového designu, Dobrý design CID (Council of Industrial Design) za kolekci hmatových hraček.\n\nHračky Jarmily Jeřábkové byly realizovány ve velkých sériích i jako originály. Ve svých sbírkách je vlastní Uměleckoprůmyslové muzeum a Národní muzeum v Praze, Galerie města Brna, Středočeské muzeum v Roztokách u Prahy. Nacházejí se rovněž v soukromých sbírkách po celém světě.\n\nJejí hračky se po dvacet let prodávaly v prodejnách Krásná jizba po celé republice a kultivovaly vkus dětí.\n\n\n\n\n"}
{"id": "562744", "url": "https://cs.wikipedia.org/wiki?curid=562744", "title": "Tarqeq (měsíc)", "text": "Tarqeq (měsíc)\n\nTarqeq (vyslovováno /ˈtɑrkeɪk/ TAR-kayk) je malý Saturnův měsíc (satelit). Jeho objev byl oznámen 13. dubna 2007 týmem vědců, jejichž členy byli Scott S. Sheppard, David C. Jewitt, Jan Kleyna a Brian G. Marsden. Objeven byl během pozorování probíhajícího mezi 5. lednem 2006 a 22. březnem 2007. Po svém objevu dostal dočasné označení S/2007 S 1. V září 2007 dostal jméno po Tarqeqovi, bohovi Měsíce z inuitské mytologie. Je členem skupiny Saturnových měsíců nazvaných Inuité. Dalším jeho názvem je Saturn LII.\n\nPředpokládá se, že průměr měsíce Tarqeq je přibližně 7 kilometrů.\n\nTarqeq obíhá Saturn po prográdní dráze v průměrné vzdálenosti 17,9 milionů kilometrů. Oběžná doba je 895 dní. \n"}
{"id": "562755", "url": "https://cs.wikipedia.org/wiki?curid=562755", "title": "Václav Krahulík", "text": "Václav Krahulík\n\nVáclav Krahulík (31. prosince 1966 Ústí nad Labem) je český klavírista, hudební skladatel, muzikolog, hudební pedagog a organizátor hudebního dění. \n\nVystudoval Konzervatoř Teplice ve třídě Jaroslava Čermáka a AMU ve třídě Pavla Štěpána. Stal se laureátem soutěží Fryderyka Chopina v Mariánských lázních (1983), Bedřicha smetany v Hradci Králové (1986) a Ludwiga van Beethovena v Hradci nad Moravicí (1989). Zde dostal cenu za nejlepší provedení soudobé skladby (Václav Krahulík – Sonata in Fis). V letech 1990 – 2003 působil na konzervatoři v Teplicích a od roku 1995 vyučuje na Univerzitě Jana Evangelisty Purkyně v Ústí nad Labem. Několikrát získal ocenění jako korepetitor (Soutěž konzervatoří v Teplicích 1997, Beethovenův Hradec 1997 a soutěž pedagogických fakult v Plzni 2006). Nahrál dva kompaktní disky s hudbou Miloše Boka, Ference Liszta, Jeana-Gasparda Páleníčka a s vlastními skladbami.\n\n\n\n"}
{"id": "562761", "url": "https://cs.wikipedia.org/wiki?curid=562761", "title": "Chan Lin-er", "text": "Chan Lin-er\n\nChan Lin-er (, † leden 1367) byl jedním z vůdců Povstání rudých turbanů, od roku 1355 císař povstalecké říše Sung. Říši vládl pouze formálně, faktickou moc měl jeho ministr Liou Fu-tchung, od roku 1363 byl pouze loutkou Ču Jüan-čanga.\n\nPo porážce říše Sung roku 1279 se celá Čína ocitla pod vládou mongolské dynastie Jüan. Číňané nepřijali cizí nadvládu a organizovali odpor proti Mongolům. Nejvýznamnější z protimongolských společností a sekt byl Bílý lotos, tajná buddhistická organizace výrazně ovlivněná manicheismem. Vůdcem Bílého lotosu byl Chan Šan-tchung, otec Chan Lin-era.\n\nDlouho připravované povstání vypuklo v květnu 1351 ve střední Číně mezi rolníky sehnanými k rekonstrukci hrází na Žluté řece. Chan Šan-tchung se stal vůdcem vzbouřenců, prohlásil se za potomka sungského císaře Chuej-cunga a ztělesnění buddhy Maitréji. Byl ale brzy zajat vládními vojsky a v lednu 1355 popraven. Poté jeho pozici v čele hnutí převzal mladý Chan Lin-er. S podporou Liou Fu-tchunga, nejvlivnějšího z vůdců Rudých turbanů, byl 16. března 1355 v Po-čou (dnes Po-sien v provincii An-chuej) prohlášen císařem obnovené říše Sung. V letech 1357–58 sungská vojska obsadila značná území v Severočínské nížině a Chan Lin-er s vládou přesídlil do dobytého Kchaj-fengu.\n\nRoku 1359 však mongolská armáda uštědřila Sungům řadu porážek a vyhnala je z Kchaj-fengu. Do roku 1362 zůstala ze sungského státu pouze provincie Ťiang-nan ovládaná Ču Jüan-čangem, Chanovi pouze formálně podřízeném, a malé vylidněné území okolo An-fengu, centra jedné z prefektur západu dnešní provincie An-chuej.\n\nV lednu 1363 armáda jiného povstaleckého státu Wu překvapivě zaútočila na An-feng a zabila faktického vůdce sungského režimu Liou Fu-tchunga. Chan Lin-era zachránil výpad vojsk Ču Jüan-čanga. Ču poté bezmocného Chana usadil i s dvorem na svém území nedaleko Nankingu.\n\nV lednu 1367 se Chan Lin-er utopil při plavbě na Jang-c’-ťiang.\n"}
{"id": "562767", "url": "https://cs.wikipedia.org/wiki?curid=562767", "title": "Kiviuq (měsíc)", "text": "Kiviuq (měsíc)\n\nKiviuq (vyslovováno /ˈkiːvi.oʊk/ KEE-vee-ohk nebo /ˈkɪvi.ʊk/ KIV-ee-ook) je malý Saturnův měsíc. Objeven byl v roce 2000 Brett J. Gladmanem a po svém objevu dostal dočasné označení S/2000 S 5. V roce 2003 dostal jméno po hrdinovi Inuitské mytologie Kiviuqovi. Je členem skupiny Saturnových měsíců nazvaných Inuité. Dalším jeho názvem je Saturn XXIV.\n\nPrůměr měsíce je přibližně 16 kilometrů. Povrch měsíce se zdá mít světle červenou barvu a je velmi podobný dalším Saturnovým měsícům patřícím do téže skupiny, měsícům Siarnaq a Paaliaq. Jeho infračervené spektrum je také podobné spektrům těchto měsíců. To podporuje domněnku jejich společného původu.\n\nKiviuq obíhá Saturn po prográdní dráze v průměrné vzdálenosti 11,1 milionů kilometrů. Oběžná doba je 450 dní. Orbita je velmi podobná oběžné dráze dalšího Saturnova měsíce nazvaného Ijiraq.\n\nU měsíce Kiviuq se předpokládá, že obíhá v Kozaiově rezonanci, tedy u jeho oběžné dráhy se cyklicky zmenšuje inklinace při současném zvětšování excentricity a naopak.\n\nJméno Kiviuq navrhl pro tento měsíc astronom McMasterovy university John J. Kavelaars.\n\nKiviuq (psáno také Keeveeok, Qiviuq nebo Kivioq) je legendární hrdinný Inuk, obdoba řeckého hrdiny Odyssea. Podle bájí žil velmi dlouho (nebo měl několik životů), cestoval a zažil mnoho dobrodružství, jejichž líčení se liší podle místní tradice.\n"}
{"id": "562771", "url": "https://cs.wikipedia.org/wiki?curid=562771", "title": "Mistrovství Evropy ve fotbale hráčů do 17 let 2010", "text": "Mistrovství Evropy ve fotbale hráčů do 17 let 2010\n\nMistrovství Evropy ve fotbale hráčů do 17 let 2010 se konalo v květnu 2010 v Lichtenštejnsku. Jednalo se o devátý ročník turnaje v této věkové kategorii, kterého se účastní osm týmů. Hostitelská země se turnaje neúčastnila z důvodů obav UEFA, že její tým do 17 let by nebyl soupeřům konkurencescopný a turnaj by tak devalvoval. Obhájce titulu, Německo, se na turnaj nekvalifikovalo.\n\n\n\n"}
{"id": "562773", "url": "https://cs.wikipedia.org/wiki?curid=562773", "title": "Pluhové z Rabštejna", "text": "Pluhové z Rabštejna\n\nPluhové z Rabštejna (též Pflugové) byl starý český vladycký rod, který v 15. století povýšil do panského stavu.\n\nPřídomek odvozovali podle hradu Rabštejn na řece Střele v západních Čechách.\n\nOldřich vlastnil koncem 13. století Pluhův Žďár a zplodil mnoho potomků. Další Oldřich Pluh získal Rabštejn. Nejdříve sloužil pánům z Hradce, poté odešel do královských služeb, kde dvacet let působil jako královský podkomoří Jana Lucemburského, kterému znovu a znovu dokázal shánět dostatek finančních prostředků na jeho zahraniční výdaje.\n\nJeho synové se dostali do svárů s Karlem IV., který jim však odpustil. Získali statky na Loketsku. Hynek obnovil zpustlý hrad Kynžvart, působil jako fojt v Horní Lužici. Ctibor Pluh z Rabštejna byl v letech 1340–1346 zemským komturem českého balivátu Řádu německých rytířů.\n\nJeho syn Hynčík měl majetek v Bavorsku a válčil proti husitům. I další příslušníci rodu bojovali z Bavorska s husity. Rozbroje skončily až koncem 15. století, kdy začal Hanuš (Jan) těžit cín ve Slavkovském lese. Ze zisku vybudoval město a hrad Bečov, získal Nečtiny, Tachov, Chodovu Planou a patřil mezi nejbohatší české šlechtice. Působil jako nejvyšší maršálek, v letech 1533–1537, kdy zemřel, vykonával funkci nejvyššího kancléře. Jelikož neměl žádného dědice, svoje velké jmění odkázal svému synovci Kašparovi, který s nabytým majetkem dobře hospodařil. Přidal se na stranu vzbouřených stavů, po porážce veškeré statky ztratil a musel emigrovat.\n\nKoncem 16. století rod v Čechách vymřel, míšeňská větev vyhynula v 18. století.\n\nVe znaku nosili na červeném štítě stříbrnou radlici, podle německého názvu \"Pflugschar\", což odkazovalo na předchozí sídlo rodu – Pluhův Žďár, v dalších dvou polích měli stříbrnou větev se zelenými lístky.\n\nSpojili se s Šliky či pány z Hozlau.\n\n\n"}
{"id": "562775", "url": "https://cs.wikipedia.org/wiki?curid=562775", "title": "Ijiraq (měsíc)", "text": "Ijiraq (měsíc)\n\nIjiraq (vyslovováno /ˈiː.ɨrɑːk/ EE-yə-rahk nebo /ˈiːdʒɨrɑːk/ EE-jə-rahk) je malý Saturnův měsíc. Objeven byl v roce 2000 vědeckým týmem, jehož členy jsou Brett J. Gladman, John J. Kavelaars a další. Po svém objevu dostal dočasné označení S/2000 S 6. V roce 2003 dostal jméno po tvorovi Inuitské mytologie Ijiraqovi. Je členem skupiny Saturnových měsíců nazvaných Inuité. Dalším jeho názvem je Saturn XXII.\n\nIjiraq obíhá Saturn po prográdní dráze v průměrné vzdálenosti 11,1 milionů kilometrů. Oběžná doba je 451 dní. Orbita je velmi podobná oběžné dráze dalšího Saturnova měsíce nazvaného Kiviuq.\n\nU měsíce Ijiraq se předpokládá, že obíhá v Kozaiově rezonanci, tedy u jeho oběžné dráhy se cyklicky zmenšuje inklinace při současném zvětšování excentricity a naopak.\n\nJméno Ijiraq navrhl pro tento měsíc astronom McMasterovy University Kavelaars. Snažil se najít nějaké jméno, které by bylo multikulturní a kanadské (skupina, která tento měsíc objevila se skládala z Kanaďanů, Norů, a Islanďanů).\n\nV březnu 2001 četl svým dětem inuitský příběh, kde vystupoval Ijiraq, který si zde hrál na schovávanou. Měsíce patřící do skupiny Inuitů se také schovávají, protože je obtížné je najít.\n\nPo získání povolení použít toto jméno od autora příběhu Michaela Kusugaka a schválení jména Mezinárodní astronomickou unií získal Ijiraq své definitivní jméno.\n\nPozději Kavelaars navrhl také jméno pro Saturnův měsíc Kiviuq.\n"}
{"id": "562778", "url": "https://cs.wikipedia.org/wiki?curid=562778", "title": "Cena Bravo", "text": "Cena Bravo\n\nCena Bravo je ocenění od roku 1978 udělované italským sportovním týdeníkem Guerin Sportivo nejlepšímu fotbalistovi do 21 let, působícímu v Evropě.\n\nDo roku 1992 mohl ocenění získat hráč do 23 let věku, jenž se zúčastnil jedné ze tří evropských pohárových soutěží (Liga mistrů UEFA, Pohár UEFA a Pohár vítězů pohárů). Od roku 1992 mohl cenu získat kterýkoli hráč do 21 let věku z jakékoli evropské ligy.\n\nVítězové jsou vyhlašováni za sezónu podzim-jaro, nikoli za kalendářní rok.\n\n\n"}
{"id": "562784", "url": "https://cs.wikipedia.org/wiki?curid=562784", "title": "Paaliaq (měsíc)", "text": "Paaliaq (měsíc)\n\nPaaliaq (vyslovováno /ˈpɑːli.ɑːk/) je malý Saturnův měsíc. Objeven byl na začátlu října 2000 vědeckým týmem, jehož členy jsou Brett J. Gladman, John J. Kavelaars a další. Po svém objevu dostal dočasné označení S/2000 S 2. V srpnu 2003 dostal jméno po vymyšleném šamanovi Paaliaqovi, který je postavou knihy \"The Curse of the Shaman\". Je členem skupiny Saturnových měsíců nazvaných Inuité. Dalším jeho názvem je Saturn XX.\n\nPředpokládá se, že průměr měsíce Paaliaq je přibližně 22 kilometrů. Podobně jako měsíce Kiviuq a Siarnaq má jeho povrch světle červenou barvu a má podobné infračervené spektrum jako tyto měsíce. To podporuje domněnku jejich společného původu.\n\nPaaliaq obíhá Saturn po prográdní dráze v průměrné vzdálenosti 15,2 milionů kilometrů. Oběžná doba je 687 dní.\n"}
{"id": "562786", "url": "https://cs.wikipedia.org/wiki?curid=562786", "title": "Podstatští z Prusinovic", "text": "Podstatští z Prusinovic\n\nPodstatští z Prusinovic jsou starý moravský šlechtický rod připomínaný v písemných pramenech od 13. století. Vlastnili řadu statků na Přerovsku a Zlínsku, později zastávali i zemské úřady na Moravě. V roce 1627 byli povýšeni do panského stavu a ve dvou liniích obdrželi v letech 1707 a 1744 hraběcí titul. Dědictvím po vymřelém rodu Lichtenštejnů z Kastelkornu uplatnili v roce 1762 nárok na jejich jméno a erb. Rodina \"Podstatský-Lichtenštejn\" poté patřila k nejvyšší šlechtě v Rakousku a patřil jí rozsáhlý majetek na Vysočině (Telč) a severní Moravě. Nejdéle se v rodovém majetku udrželo panství Veselíčko, které Podstatským patřilo v letech 1573–1945. Panské linii \"Podstatský-Thonsern\" patří od počátku 19. století Litenčice na Kroměřížsku.\n\nPravděpodobný předek rodu Jenec ze Šumberka se připomíná v roce 1281, prokazatelný původ lze doložit až v souvislosti se zmínkou o tvrzi v Prusinovicích z roku 1349. Tas z Prusinovic koupil v roce 1408 panství Potštát a od té doby se jeho potomci psali jako Podstatští z Prusinovic. Prokop Podstatský prodal Prusinovice v roce 1464, ale další členové rod získávali řadu dalších statků na Moravě (Bouzov, Ivanovice na Hané, Malenovice) a dostali se i k zemským úřadům - Jetřich starší byl v letech 1573–1578 moravským nejvyšším zemským písařem. Hlavní rodové sídlo v Potštátě prošlo v 16. století přestavbou z tvrze na renesanční zámek.\n\nZatímco Jan Felix Podstatský v pobělohorských konfiskacích ztratil Potštát (1623), jeho bratranec Kryštof Karel (†1645) naopak na konfiskacích profitoval, získal například Otrokovice a Zlín, v letech 1625–1628 byl na Moravě nejvyšším dvorským sudím a v roce 1627 byl povýšen do panského stavu. Jeho tři synové založili tři hlavní rodové větve, linie \"Podstatský-Lichtenštejn\" a \"Podstatský-Thonsern\" žijí dodnes. Z potomstva nejmladšího syna Kryštofa Karla II. pocházel Jan Nepomuk (1707–1758), císařský rada a moravský zemský soudce, který byl v roce 1744 povýšen do hraběcího stavu. Vlastnil Hustopeče nad Bečvou, zemřel ale bez mužského potomstva.\n\nNa počátku současné linie hrabat Podstatských-Lichtenštejnů stál Jiří Valerián (†1688), moravský zemský sudí, majitel Veselíčka a Bartošovic, který rodový majetek rozšířil v roce 1677 přikoupením Slavkova u Opavy. Jeho syn František Dominik (1650? – 1721) zastával vysoké úřady na Moravě (nejvyšší sudí 1702–1714, nejvyšší komorník 1714–1721) a v roce 1707 byl povýšen na hraběte. Jeho syn František Valerián (1678-1741) se oženil s Marií Terezií z Lichtenštejna-Kastelkornu (1693-1748), z tohoto sňatku později vzešel alianční rod Podstatský-Lichtenštejn. Významný moravský osvícenec, diplomat a politik Alois Arnošt Podstatský (1723–1793), převzal na základě předchozích dědických dohod jméno a erb vymřelých Lichtenštejnů z Kastelkornu, jeho syn Leopold I. (1763–1813) v roce 1796 získal i lichtenštejnský majetek (Telč). Od roku 1762 nese tato linie jméno Podstatský-Lichtenštejn, respektive \"hrabě Podstatský z Lichtenštejna a Kastelkornu, svobodný pán z Prusinovic\".\n\nTeprve ziskem Telče se Podstatští zařadili mezi významnou šlechtu Habsburské monarchie, což kromě rozsáhlého pozemkového vlastnictví dokládají i jejich aktivity v politice a kultuře. Leopold I. proslul jako mecenáš a lidumul, jeho syn Leopold III. propagoval především hudbu a ve Vídni obdržel čestný titul \"hrabě dvorské hudby\" (\"Hofmusikgraf\"). Společenský vzestup rodu dokazuje i výběr nevěst z předních šlechtických rodin (Clary-Aldringenů, Paarů, Nosticů, Lobkoviců ad.). Leopold IV. (1903-1979) se přihlásil k německé národnosti a jeho majetek (Telč, Veselíčko) byl v roce 1945 zestátněn. Jeho syn Jiří Kryštof (*1932) sice v roce 1990 získal československé občanství, ale jeho dlouholetý boj o restituci majetku byl neúspěšný. Leopoldův mladší bratr Alois (1905–1982) vyženil s Josefínou Harrachovou (1905–2000) velkostatek Velké Meziříčí. Ti se naopak hlásili k české národnosti a majetek jim byl po roce 1989 vrácen. Současným správcem Velkého Meziříčí je jejich syn Jan Nepomuk Podstatský (*1937).\n\nZakladatelem panské větve Podstatský-Thonsern byl pravděpodobně Karel Šebestián, nejmladší syn Kryštofa Karla. Jeho potomci vlastnili na přelomu 17. a 18. století statek Hovězí, ale až díky dědictví po vymřelém rodu Thonsernů nabyli určitého významu. Panství Litenčice na Kroměřížsku zdědili v roce 1778, ale až Vilém František (1781–1833) získal v roce 1804 titul svobodného pána spolu s přijetím jména Thonsern (\"Podstatský z Prusinovic, svobodný pán z Thonsernu\"). Jeho vnuk Theodor (1844–1910) byl dlouholetým poslancem Moravského zemského sněmu a jeho potomkům patří zámek Litenčice dodnes.\n\n\n\nV původním znaku nosili na červeném štítě parohy jelena či daňka, s povýšením do panského stavu v roce 1627 byl do erbu přidán zlatý lev v modrém poli. Po přijetí jména vymřelého rodu Lichtenštejn-Kastelkornů obdrželi srdeční štítek se stříbrným klínem v modrém poli.\n\n\n\n"}
{"id": "562788", "url": "https://cs.wikipedia.org/wiki?curid=562788", "title": "Siarnaq (měsíc)", "text": "Siarnaq (měsíc)\n\nSiarnaq (vyslovováno /ˈsiːɑrnɑːk/ SEE-ar-naak) je malý Saturnův měsíc. Objeven byl na začátlu října 2000 vědeckým týmem, jehož členy jsou Brett J. Gladman, John J. Kavelaars a další. Po svém objevu dostal dočasné označení S/2000 S 3. V srpnu 2003 dostal jméno po obru Siarnaqovi (také známém jako Sedna) z inuitské mytologie. Je největším členem skupiny Saturnových měsíců nazvaných Inuité. Dalším jeho názvem je Saturn XXIX.\n\nPředpokládá se, že průměr měsíce Siarnaq je přibližně 40 kilometrů. Podobně jako měsíce Kiviuq a Paaliaq má jeho povrch světle červenou barvu a má podobné infračervené spektrum jako tyto měsíce. To podporuje domněnku jejich společného původu.\n\nSiarnaq obíhá Saturn po prográdní dráze v průměrné vzdálenosti 17,5 milionů kilometrů. Oběžná doba je 895 dní. \n"}
{"id": "562790", "url": "https://cs.wikipedia.org/wiki?curid=562790", "title": "Morton Kaplan", "text": "Morton Kaplan\n\nMorton Kaplan (9. května 1921 – 26. září 2017) byl americký politolog, emeritní profesor Chicagské univerzity. Byl vydavatelem časopisu \" World&I\" (publikovaný The Washington Times Corporation), od jeho založení v roce 1986 do roku 2004.\n\nStudoval na Temple University a Stanfordově univerzitě, postgraduální studium ukončil v roce 1951 na Columbia University (Ph.D.). Publikuje na poli mezinárodních vztahů.\n\nV rámci mezinárodních vztahů se zúčastnil tzv. druhé debaty na straně behavioralistů, v roce 1966 zavedl úroveň \"systémové analýzy\". Na jejím základě pak rozdělil druhy mezinárodních systémů, které se liší podle charakteru a chování států. To lze na základě teorií predikovat. Dojde-li ovšem k neočekávanému jednání, pak je nutné tento stav analyzovat a vysvětlit. Pokud se taková neočekávaná jednání opakují, pak se musí v tomto duchu zohlednit a zpřesnit teorie.\n\n\n"}
{"id": "562808", "url": "https://cs.wikipedia.org/wiki?curid=562808", "title": "Prusinovští z Víckova", "text": "Prusinovští z Víckova\n\nPrusinovští z Víckova (též německy \"Prusinowsky von Wiczkov\") byli starý moravský vladycký rod, pocházející z Tišnovska, kde založili hrad Víckov. Nepodařilo se jim proniknout do panského stavu, přesto patřili mezi významnější moravské šlechtické rodiny. Mnozí příslušníci rodu působili v důležitých zemských funkcích.\n\nPrvní neověřená informace o šlechtickém rodu z Víckova pochází z kroniky Václava Hájka z Libočan. Tato zmínka pochází už ze 12. století, kdy jakýsi Viecek nebo Vícek nechal postavit na Tišnovsku hrad Víckov, který pak daroval svému synovi Přemyslovi. Dále je připomenut k roku 1207 Zdislav z Víckova. K roku 1248 je to Smil a za vlády Václava II. pak Heřman a Hrabiše. Kolem roku 1316 podle dnes již nedochovaného epitafu zemřel kanovník olomoucké kapituly Smil z Víckova. \nPrvní ověřené zmínky o příslušnících rodu z Víckova pocházejí až z počátku 14. století. Jedná se o epitafy na dnes rovněž již nedochovaných malovaných deskách, které byly uloženy v katedrále sv. Václava v Olomouci. První deska náležela arcijáhnu Smilovi z Víckova, který zemřel v roce 1316, druhá z téhož roku náležela Janovi z Víckova a jeho manželce Zbynce. Tyto epitafy jim věnovali vnuci Vilém, Přemek a Mikuláš z Víckova.\n\nV Hájkově kronice se také píše k roku 1319 o Mikuláši z Víckova. V předmluvě knihy \"Život císaře Karla IV.\" vydané roku 1555 Ambrožem z Ottersdorfu na Lipůvce je vzpomenuto kromě jiných i zásluh Buška z Víckova, v nebezpečí života, jež hrozilo Karlu IV. v Pise po jeho římské korunovaci. V roce 1344 byl držitelem hradu Víckova Bohuslav, který působil od roku 1353 jako zemský soudce na Moravě.\nPoslední zmínka o Bohuslavovi pochází z roku 1365, kdy prodává hrady Mitrov a Víckov markraběti. Tento Bohuslav měl syna Záviše. \nV roce 1346 se připomíná Arkleb z Víckova, v roce 1382 Hroznata z Víckova a na Strážku.\n\nDalší členové rodu žili na Ptení, Lechovicích, Pačlavicích a později na Prusinovicích. Kromě jiného vlastnili velké množství dalších vsí. Některé vyženili nebo koupili.\n\nDalším členem rodu byl Beneš Víckova. O Benešovi jsou známky z let 1351 až 1378. Za manželku měl Jitku. Měli dva syny. Smila, který byl bakalářem bohosloví, kanovníkem a oficiálem a roku 1397 administrátorem olomouckého biskupství, a Jana. O Janovi máme zmínky z let 1397 až 1420.\n\nJiný Beneš byl roku 1403 purkrabím v Zábřehu. Jeho manželkou byla Kateřina z Kojšova. Beneš s Kateřinou vyženil Studénku a Třemešek a později koupil Kojšov. Jeho bratrem byl pravděpodobně Albrecht, který vlastnil roku 1447 Kojšov. Albrechtovou manželkou byla Dorota z Honětic.\n\nDobeš z Víckova žil někdy kolem roku 1354. Měl syny Bernarda a Viléma. Vilém žil ještě kolem roku 1385 a jeho manželkou byla Jitka z Křižanova. Filip a Dobeš z Víckova koupili roku 1390 část Heraltic. Ve stejné době žili také bratři Filip Strýc, Jan a Arkleb. Filip měl za manželku Markétu z Pačlavic. S Markétou také Pačlavice vyženil. Žil ještě kolem roku 1432. Jeho syn Arkleb se během svého života silně zadlužil a po jeho smrti kolem roku 1464 byla prodána část majetku a jeho žena Kateřina ze Žerotína přesídlila na statek Prusinovice nedaleko Holešova. Prusinovice koupili roku 1464 bratři Arkleb a Filip. Dříve zde sídlil rod Podstatských z Prusinovic, ten však přesídlil na Potštát, který Tas z Prusinovic koupil již v roce 1408. Víckovští šlechticové mezitím hrad Víckov opustili. Podle nového sídla se začali psát Prusinovští z Víckova. \n\nJeden z těchto bratrů, Arkleb později též koupil Pacetluky a žil ještě roku 1512. Jeho synové byli Vilém, Přemek, Mikuláš (hejtman hrabství Starého Zvolena), Filip, Znata, Oneš, Jan a snad i Albrecht. Vilém, Přemek a Mikuláš nechali postavit v olomouckém kostele epitaf Janovi, který zemřel v roce 1316. Arkleb, sloužil v královském vojsku a spolu s králem Ludvíkem Jagellonským padl roku 1526 v bitvě u Moháče.\n\nVilém byl společně s Přemkem v Uhrách a později se stal Hofrychtéřem – nejvyšším sudím Markrabství moravského. Toto místo zastával v letech 1537 až 1539. (Ottův slovník naučný uvádí, že to byl Jan, ale ten podle náhrobku zemřel už v roce 1501). Jan má náhrobek společně s Onešem. Podle tohoto náhrobku to byl právě Oneš, kdo zemřel roku 1526. Z uvedených dat je jasné, že Jan tedy nemohl podle Ottova slovníku zastávat v roce 1556 funkci hofrychtéře. V úvahu připadá tedy Jan Vilém Prusinovský z Víckova, který byl synem Přemka z Víckova. Není ani pravděpodobné, že by jeho bratranec Jan Přemek Prusinovský z Víckova zastával tuto funkci v šestnácti letech.\nVilém se pak stal podkomořím. Jeho manželkami byly Alena z Lilče, Markéta z Opatova a Anna z Čelechovic. Vilém vlastnil také hrad Cimburk.\nPřemek byl roku 1541 komorníkem menšího práva olomouckého a od roku 1546 do své smrti zastával úřad podkomořího Markrabství moravského. Zemřel 11. srpna 1561 a byl pohřben v Prusinovicích.\nK nejslavnějším postavám rodu patří dvě výrazné, avšak zcela protichůdné postavy. \n\n\nJiž na začátku 17. století tento významný rod, přestože značně rozvětvený, z našich dějin mizí. Poslední členové rodu byli děti Jana Adam z Víckova a Bohunky Borovské. Syn Jana Adama Karel Lev byl v roce 1641 zavražděn a dcera Jana Adama Anna Sabina se provdala za Jiříka Lišvice z Lišvic a odešla do Čech. Na Moravě se naposledy objevili, když prodávali dům po své matce.\nBohunka měla také děti, ale ty zemřely velmi mladé.\n\nPoslední zpráva je z roku 1838. Jeden velmi vzdálený potomek tohoto slavného rodu přijel zpět do vlasti a nechal sebrat kosti předků a uložit je do společného hrobu.\n\nV geometrickém znaku měli štípený (polcený) štít, na pravé straně červený, na levé straně třikrát dělený, se čtyřmi horizontálními střídavě stříbrnými a černými pruhy.\n\n\n\n"}
{"id": "562818", "url": "https://cs.wikipedia.org/wiki?curid=562818", "title": "Přehořovští z Kvasejovic", "text": "Přehořovští z Kvasejovic\n\nPřehořovští z Kvasejovic byli český vladycký rod, pocházejí ze dvou vsí, Přehořova a Kvasejovic. Obě stojí nedaleko Soběslavi.\n\nRoku 1511 obdržel bohatý táborský měšťan Václav erbovní privilegium. Jeho synové, Oldřich a Jan, majetek rozmnožili. Jan se stal táborským královským rychtářem.\n\nKarel se přestěhoval do Prahy, kde koupil dům U Minuty na Staroměstském náměstí a vstoupil do stavovského vojska. V létě 1618 se vydal za armádou Matyáše Thurna do jižních Čech, kde jej císařští vojáci zajali a uvěznili v Českých Budějovicích, kde ve stejném roce zemřel. Jeho syn Jan taktéž bojoval za stavy, avšak konvertoval a dokázal rodový majetek zachránit.\n\nJeho syn Kryštof Karel působil na soudech v jižních Čechách, v roce 1643 povýšil do panského a v roce 1694 do hraběcího stavu. Roku 1695 zemřel.\n\nJeho syn František Karel (1645-1723) dosáhl díky obratné finanční politice závratného společenského postupu. Stal se potupně nejvyšším mincmistrem, viceprezidentem soudní komory, v letech 1705-1717 vykonával funkci nejvyššího zemského sudí. Držel například Dobřejovice, Kamenici, pronajal si Králův Dvůr, Točník a Zbiroh, koupil Konopiště. V letech 1703-107 pro něj Giovanni Battista Alliprandi v Praze na Malé Straně postavil významný barokní palác. Velkorysé stavitelské podniky jej ovšem vyčerpaly natolik, že byl na jeho majetek uvalena nucená správa a mj. došlo i k prodeji pražského paláce. Později jej získali Lobkowiczové (Lobkovický palác). V současnosti zde sídlí německé velvyslanectví. František Karel zemřel v roce 1723 v úctyhodném věku 79 let, za měsíc po něm zemřel i jeho jediný syn František Josef právě v době, kdy se měl oženit. Jeho smrtí vyhynul i celý rod.\n\nVe znaku nosili na červeném poli zlatozeleného ptáčka, který pravděpodobně přestavuje papouška. Po povýšení do hraběcího stavu přesunuli ptáčka s ratolestí do stříbrného pruhu břevna.\n\nSpojili se s Dvořeckými, Mirotíny či pány ze Rtína.\n\n"}
{"id": "562822", "url": "https://cs.wikipedia.org/wiki?curid=562822", "title": "Příchovští z Příchovic", "text": "Příchovští z Příchovic\n\nPříchovští z Příchovic (též psáno \"Przichowskzy z Przichowitz\", \"Przychowsky z Przychowicz\") jsou starý český vladycký rod, pocházející z Příchovic nedaleko západočeských Přeštic.\n\nPrvní zmínky pocházejí ze 14. století. Dluhomil (roku 1328 \"Dlohomili de Psrichowiz\") a jeho synové Vilém, Stojmír z Trubec u Neuměře, Zdebor a Slavibor. Stojmírovi synové byli Stojmír z Tupadel, Vilém z Příchovic a Martin Rochce z Otova. Od roku 1401 se začal Vilém psát Příchovský podle tvrze a vsi Příchovice. Jeho syn Vilém \"Rohovec\" měl syna Stojmíra Příchovského. Jeho syn Jan Rohovec Příchovský syna Zdebora, který měl syny Markvarta, Jindřicha, Kryštofa, Viléma, Lvíka, Václava a Jana. Koncem 15. století se rozdělili na dvě větve, podle statků Skočice a Svojšín.\n\nLvík Příchovský z Příchovic krátce vlastní Přeštice. Roku 1613 v Přešticích probodl Karel Příchovický z Příchovic Jana Markvarta Lukavského z Řeneč.\n\nMarkvart z Příchovic na Skočicích, syn Markvarta a Kateřiny z Reitzensteina, vystavěl roku 1583 lužanský zámek, který byl sídlem do roku 1721. Jinými možnými staviteli zámku byli Petr nebo Adam ze stejné rodové větve.\n\nSkočecká větev se rozmnožila do mnoha odnoží. Jan Karel v roce 1651 povýšil do panského stavu, do kterého povýšili i Jan Vilém a Antonín Leopold, kterým se této cti dostalo v roce 1723. Přes toto polepšení větev chudla.\n\nV 16. století získává Markvartův bratr Jiří Příchovský z Příchovic Svojšín věnem od Anny Svojské z Nalžov. Svojšínské větvi se dařilo lépe. V roce 1759 povýšili Jan Václav, Antonín Petr a Šťastný Ladislav do hraběcího stavu. Antonín Petr Příchovský (1707–1793) vystudoval u jezuitů, působil jako kaplan v Sobotce. Stal se biskupem v Hradci Králové. V roce 1763 byl jmenován pražským arcibiskupem. Zasloužil se o levná vydání překladu Bible a v Praze si držel módní salón. Na jeho příkaz byl vystavěn pozdně barokní reprezentativní Arcibiskupský palác na Hradčanském náměstí v blízkosti Pražského hradu, jehož průčelí ozdobil svým znakem. Jeho bratr hrabě Jan Václav (1706–1781) se přiženil na panství Nový Stránov u Mladé Boleslavi k pánům z Lišova. Syn Jana Václava, rada apelačního soudu František de Paula Antonín hrabě Příchovský (1736–1814), vlastnil toto panství do roku 1794, kdy je prodal pánům z Heritesu.\n\nBěhem pražských korunovačních slavností Leopolda II. oslnila svou krásou Marie Aloisie hraběnka Příchovská, druhá manželka Františka de Paula Antonína, hraběte Příchovského.\n\nV roce 1816 svojšínská linie vymřela (František Vojtěch Příchovský).\n\nV erbu nosili tři spojené labutí (husí) krky v bílé barvě se zlatými zobáky na červeném podkladu.\n\n"}
{"id": "562826", "url": "https://cs.wikipedia.org/wiki?curid=562826", "title": "Reflektor (fotografie)", "text": "Reflektor (fotografie)\n\nVe fotografii a kinematografii slouží reflektor s pomocí speciální odrazné plochy ke směrování světla na daný předmět nebo scénu. Pojem pochází z latinského \"reflecto\" = \"ohýbám nazpět, odrážím\". Často se používá ve studiovém osvětlení.\n\nKromě některých vysoce specializovaných komponentů ve zvětšovacích přístrojích, projektorech, scannerech spadají fotografické reflektory do dvou hlavních skupin:\n\nV dnešních světlometech bývá zdrojem světla elektrická žárovka (např. halogenová) nebo výbojka. Další důležitou součástí světlometu je reflektor (odrazná deska), který zajišťuje koncentraci světla v požadovaném směru. Jde o duté zrcadlo, které je umístěné za světelným zdrojem a které odráží světelné paprsky šířící se jiným než požadovaným směrem. Pokud je třeba dosáhnout rovnoběžných paprsků, zrcadlo má tvar paraboly a světelný zdroj je umístěn v jeho ohnisku.\n\nFaktor reflektoru je poměr osvětlení světlometu s reflektorem k osvětlení bez namontovaného reflektoru. Matný reflektor zpravidla má faktor kolem hodnoty 2, vzhledem ke svému většímu rozptylovému účinku, zatímco lesklé nebo kovové odrazky mohou mít koeficient až 6..\n\nVelmi častým příkladem této techniky je tradiční deštníkový reflektor, zpravidla se zlatým, stříbrným nebo matným bílým interiérem, na který je namířena svítilna s kruhovým reflektorem a ve výsledku poskytuje široké a měkké osvětlení.\n\nZnámé jako rovinné reflektory, „lívance (anglicky “„flats“) nebo odrazné desky. Tento typ reflektoru je umístěn nezávisle mimo zdroj světla, které se odráží od jeho povrchu, a to buď pro dosažení širšího světelného zdroje, pro kontrolu vržených stínů nebo obojí. Tento druh reflektoru má obecně velmi nízký faktor odrazu, který se značně liší v závislosti na povrchu a barvě.\n\nNejvíce se využívá pro kontrolu kontrastu při umělém i přírodním osvětlení, jako doplňkové (podpůrné) světlo (anglicky „fill light“) a jeho cílem je vykrývat stinné partie snímku. V tomto případě světlo se z hlavního světla odráží zpět do scény s různým stupněm přesnosti a intenzity v závislosti na zvolené odrazné ploše a jejím umístění ve vztahu ke scéně.\n\nReflektory mohou být také použity ke zvětšení velikosti hlavního světelného zdroje, kterému může (nebo nemusí) ponechat přímou cestu na scénu. Změnou vzdálenosti desky reflektoru od zdroje světla se mění efektivní velikost světla.\n\n"}
{"id": "562829", "url": "https://cs.wikipedia.org/wiki?curid=562829", "title": "Radečtí z Radče", "text": "Radečtí z Radče\n\nRadečtí z Radče (též Radetzky) jsou stará česká vladycká rodina, která později povýšila do panského a hraběcího stavu. Původně sídlili v tvrzi Radeč severně od Nového Bydžova.\n\nZmínky o předkovi rodu se objevují ve 14. století, měl čtyři syny. Jeden z nich, Václav z Radče, působil v duchovních úřadech v Řezně, Olomouci a Praze. Stal se pátým ředitelem staveb pražského Chrámu sv. Víta, pod jehož vedením byly položeny základy k chrámové lodi. Byl také iniciátorem přenesení ostatků svatého Vojtěcha do chrámu.\n\nVnukové Václavova bratra Alberta rod rozdělili do čtyř větví, drželi Radeč, Kříčov, Lánov či Radostov. Tři z těchto linií vymřely v 17. století.\n\nRadečská větev, která vydržela nejdéle, proslavila celý rod. Kryštof konfiskací po stavovském povstání přišel o Radostov, které ovšem koupila zpět jeho manželka. Jejich syn Jan Jiří na Sedlčansku koupil Třebenice, Tvoršovice, působil jako hejtman vltavského kraje. V roce 1648 povýšili do panského stavu.\n\nVáclav Leopold Jan povýšil v roce 1764 do hraběcího stavu. Příslušníci rodu většinou sloužili ve vojsku.\n\nJohann Ernst Gottlieb († 1784) byl evangelickým teologem, působil mj. jako učitel v Těšíně a superintendent v Olešnickém knížectví\n\nNejznámějším členem rodu je zřejmě Josef Václav Antonín Radecký z Radče (1766-1858), polní maršál a nejvyšší velitel rakouských císařských vojsk. Vynikl v bojích proti Turkům, Napoleonovi, účastnil se bitvy u Wagramu. Sestavil spojenecký plán bitvy u Lipska, velel rakouské armádě v Lombardsku a Benátsku. Povýšil do hodnosti polního maršálka a podílel se na vojenských reformách. Velel rakouským vojskům v bitvě u Custozzy, Mostary a Novary. V třiaosmdesáti letech porazil vojska sardinského krále. Zemřel v roce 1858 v Miláně.\n\nPočátkem 20. století rod žil v Badenu.\n\nV erbu nosili rýč, jemuž se dříve říkalo radlička. Toto mluvící znamení stojí ve štítu rozděleném na červené a modré pole.\n\nSpojili se s Beřkovskými, Malovci, Příchovskými, Vratislavy z Mitrovic či Ledeckými z Ledče.\n\n"}
{"id": "562831", "url": "https://cs.wikipedia.org/wiki?curid=562831", "title": "Rajští z Dubnice", "text": "Rajští z Dubnice\n\nRajští z Dubnice jsou český vladycký rod, který na počátku 18. století povýšil do panského stavu. Pocházejí z Plzeňska.\n\nV 1. polovině 16. století byl Vincent Rajský pouhým plzeňským měšťanem, poté obdržel majestát erbu a svolení, podle kterého se směl psát přídomkem podle zpustlé tvrze Dubnice u Plzně. Záhy poté jeho synové povýšili do vladyckého stavu, což v té době nebylo nic zvláštního obzvláště, pokud měl člověk vliv a peníze. Rodina nakoupila další statky, jako např. Chrámce, Skršín, Kozlov, Boreč, Kamennou Lhotu a Kamenici. Vincentovi synové se věnovali umění, ale dostali se také do vězení. Kvůli tomu Janu Vincentovi na rozdíl od jeho bratrů říšská kancelář nepotvrdila povýšení do vladyckého stavu.\n\nVětšina příslušníků rodu sloužila v armádě. Další členové rodu působili v guberniálních a krajských úřadech např. jako radové či hejtmané.\n\nFrantišek Václav prodal svůj majetek a vstoupil do vojska, kde skončil v hodnosti podmaršálka. V roce 1723 povýšil do panského stavu, stejného povýšení téhož rodu dosáhli i jeho bratranci Jiří Leopold a Jan Štěpán.\n\nJeho bratr František Xaver odešel z armády a na počátku 19. století přesídlil do Polska, kde se oženil s hraběnkou Sieniawskou. Jeho bratr František Václav zemřel bezdětný.\n\nVe znaku nosili vlka a chrta ve skoku v pravém modrém a levém stříbrném poli. \n\nSpojili se s Malovci z Chýnova, Geiselberky, Lažanskými z Bukové či Millesimy.\n\n"}
{"id": "562841", "url": "https://cs.wikipedia.org/wiki?curid=562841", "title": "Silesauridae", "text": "Silesauridae\n\nSilesauridi (\"ještěři ze Slezska\") byli skupinou dinosauriformů, tedy dinosaurům blízce příbuzných (i když vývojově mírně primitivnějších) archosaurů. Žili v období triasu, asi před 245 až 203 miliony let. Do této skupiny patří také skuteční vývojoví předkové neptačích dinosaurů. Žili na území téměř celého tehdejšího superkontinentu Pangea a byli zřejmě značně rozšíření. Nejznámějším druhem je \"Silesaurus opolensis\", popsaný v roce 2003 z jižního Polska (Krasiejów).\n\n †\"Agnosphitys\"?\n\n\n"}
{"id": "562842", "url": "https://cs.wikipedia.org/wiki?curid=562842", "title": "Zemské hejtmanství Horní Podunají", "text": "Zemské hejtmanství Horní Podunají\n\nZemské hejtmanství Horní Podunají (německy \"Landeshauptmannschaft Oberdonau\" ) bylo v období od 13. března 1938 do 30. dubna 1939 správním útvarem existujícím zpočátku na území rakouské spolkové země Horní Rakousy, později i na malé části severního Štýrska a části jižních Čech. Metropolí byl hornorakouský Linec.\n\nZemské hejtmanství Horní Podunají vzniklo 13. března 1938 bezprostředně po anšlusu Rakouska přeměnou a přejmenováním dosavadní spolkové země Horní Rakousy. I nadále se však v různých úředních dokumentech a zákonech používal alternativní termín \"das ehemals österreichische Land Oberösterreich\" \"(\"bývalá rakouská země Horní Rakousy\")\". Od 15. října 1938 byl na základě zákona „o územních změnách v zemi Rakousku“ k tomuto útvaru připojen do té doby štýrský soudní okres Bad Aussee a původně dolnorakouské katastrální území Hinterberg (do té doby součást obce Behamberg), které se stalo součástí města Steyr. Od 16. října 1938 pak tomuto útvaru administrativně podléhaly také části jižní Čech (Českokrumlovsko a Kaplicko), odstoupené Československem na základě Mnichovské dohody. Na základě zákona „o členění sudetoněmeckých území“ pak byly tyto oblasti k 15. dubnu 1939 k Hornímu Podunají administrativně připojeny. Zemské hejtmanství Horní Podunají přestalo existovat k 1. květnu 1939, kdy bylo přeměněno v říšskou župu Horní Podunají.\n\n\n"}
{"id": "562843", "url": "https://cs.wikipedia.org/wiki?curid=562843", "title": "Vlajka Cuzca", "text": "Vlajka Cuzca\n\nDuhová vlajka Cuzca je oficiální vlajkou peruánského města Cuzco. Je inspirována wiphalou, totiž čtvercovým duhovým znakem Incké říše, a skládá se ze stejných barev; v pořadí seshora dolů to jsou:\n\n"}
{"id": "562845", "url": "https://cs.wikipedia.org/wiki?curid=562845", "title": "Tlustice vejčitá", "text": "Tlustice vejčitá\n\nTlustice vejčitá (\"Crassula ovata\") je druh rostliny z čeledi tlusticovité, známý jako sukulentní pokojová rostlina. Jejím domovem je jižní Afrika, kde roste mnoho druhů, které jsou si navzájem velmi podobné. Je to velmi dlouhověká rostlina.\n\nTlustice je rostlinou s robustním stonkem, oválnými a velmi masitými listy sytě zelené barvy, které jsou zásobárnou vody pro období sucha. Její stonek může připomínat kmen stromu. Jako pokojová rostlina kvete jen velmi zřídka. V přírodě kvetou starší rostliny, většina květů je bílé a nebo růžové barvy.\n\nRostlina se dá pěstovat jako pokojová rostlina, která lze v létě umístit na balkón nebo do zahrady. V zimě dává rostlina přednost chladnější a světlejší místnosti. Ve stínu rostlina přestává růst a listy žloutnou a rostlina později zahyne. Zaléváme velmi opatrně a před další zálivkou necháme zeminu v květináči úplně vyschnout. Časté přelévání vede k zahnívání kořenů a později i stonku. Rostlina je nenáročná na hnojení. Dodávat hnojivo stačí dvakrát ročně, během vegetačního období.\nRostlinu přesazujeme kdykoliv během roku, ale pouze tehdy, nevejdou-li se kořeny do květináče. Na dno květináče vždy nasypeme hrubý písek (drenáž), aby mohla voda rychle odtékat. Starším rostlinám měníme pouze vrchní zeminu v květináči. Rostlinu množíme stonkovými řízky na jaře nebo v létě. Stonkové řízky zasadíme do misky s vlhkou rašelinou, jakmile rostlinky zakoření, můžeme je přesadit.\n\n\n \n"}
{"id": "562848", "url": "https://cs.wikipedia.org/wiki?curid=562848", "title": "Mišmeret", "text": "Mišmeret\n\nMišmeret ( מִשְׁמֶרֶת‎, doslova „\"Strážnice\"“, v oficiálním přepisu do angličtiny Mishmeret) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 64 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Poblíž obce začíná vádí Nachal Poleg.\n\nObec se nachází 10 kilometrů od břehu Středozemního moře, cca 22 kilometrů severovýchodně od centra Tel Avivu, cca 65 kilometrů jižně od centra Haify a 5 kilometrů severně od města Kfar Saba. Mišmeret obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na východ od mošavu ovšem leží část pásu měst a vesnic obývaných izraelskými Araby - takzvaný Trojúhelník. Konkrétně jde o město Tira necelé 3 kilometry odtud. 5 kilometrů jihovýchodním směrem pak za Zelenou linií leží palestinské arabské město Kalkílija.\n\nMišmeret je na dopravní síť napojen pomocí místní silnice číslo 5531, která vede na sever, do sousední vesnice Cherut a dál do města Tel Mond.\n\nMišmeret byl založen v roce 1946. Zakladateli vesnice byli židovští veteráni britské armády. Název obce odkazuje na boje židovských vojáků v druhé světové válce. Původně byla vesnice propojena se sousedním mošavem Cherut. V nynější lokalitě coby samostatná obec byla zřízena až po roce 1948.\n\nSprávní území mošavu dosahuje 3800 dunamů (3,8 kilometru čtverečního). Místní ekonomika je založena na zemědělství (pěstování květin a chov drůbeže).\n\nPodle údajů z roku 2014 tvořili naprostou většinu obyvatel v Mišmeret Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1061 lidí. Během roku 2014 populace stoupla o 3,6 %.\n\n\n"}
{"id": "562851", "url": "https://cs.wikipedia.org/wiki?curid=562851", "title": "Mistrovství Evropy v orientačním běhu 2004", "text": "Mistrovství Evropy v orientačním běhu 2004\n\n5. mistrovství Evropy v orientačním běhu proběhlo v Dánsku s centrem ve městě Roskilde (\"30km na západ od Kodaně\"), jež leží na ostrově Sjælland. Mistrovství se konalo v termínu 10. července až 17. července 2004. Hlavním pořadatelem byla Dánská federace orientačního běhu (Denmark Orienteering Federation). Nejlepším výsledkem početného českého výběru bylo 6. místo Michala Horáčka na klasické trati.\n\nOficiální výsledky: Muži i Ženy\n\nOficiální výsledky: Ženy i Muži\nOficiální výsledky: Muži i Ženy\n\nOficiální výsledky: Muži i Ženy\n\n"}
{"id": "562855", "url": "https://cs.wikipedia.org/wiki?curid=562855", "title": "Kajkavština", "text": "Kajkavština\n\nKajkavština, tedy kajkavské nářečí je jedním ze tří hlavních nářečí chorvatského jazyka. Svůj název dostalo podle slova \"kaj\", tedy zájmena \"co\". Tím se odlišuje od čakavského a především štokavského nářečí. Druhé uvedené je v současné době v chorvatském jazyce dominantní, avšak chorvatská literární tradice má především kajkavské základy.\n\nKajkavský dialekt používá místo klasického štokavského „što/šta“ „kaj“, a to i v případech dalších, odvozených slov (\"zakaj\" namísto \"zašto\", \"nekaj\" namísto \"nešto\" apod). V kajkavských slovesech nedochází k přeměně \"l\" v \"o\" v případě minulého času mužského rodu (\"radil\" místo \"radio\"); jazyk obecně přebírá řadu dalších, především pro slovinštinu podobných rysů.\n\nKajkavským nářečím se mluví především v severozápadním a centrálním dílu chorvatského jazykového prostoru, tedy v Záhřebu, Prigorje, Mezimuří, Podravině, Chorvatském záhoří, Žumberaku, na Turopolji, v západní Moslavině, Pokuplju a Gorném Kotaru. Mimo hranic Chorvatska jsou kajkavci také ti Chorvaté, kteří žijí v Maďarsku (v okolí Neziderského jezera, kde chorvatská menšina zasahuje až k Bratislavě, Pomuří a Podráví), a také v oblastech, kam se vystěhovali během rozvoje tzv. vojenské krajiny, tedy ve Vojvodině, či v Rumunsku. Kajkavsky také mluví někteří emigranti ve Spojených státech a v Austrálii.\n\nV současné době kajkavsky mluví 31 % lidí, tedy kolem jedné třetiny všech Chorvatů. Do první světové války toto nářečí užívalo kolem 36 % obyvatel. Tento pokles není ovšem tak velký jako v případě čakavského nářečí, kterého mluvčí ubývají rychleji; kajkavský prostor je víceméně homogennějšího charakteru. Kromě větších měst, kde se mluví kajkavsky (Varaždin, Čakovec) má také svoje mluvčí i v menších sídlech (Krapina, Križevci, Čazma, Popovača, Samobor, Ozalj, Delnice atd.).\n\nV souvislosti s vyslovováním hlásky jať nelze (na rozdíl od štokavců) rozlišit mluvčí kajkavského nářečí na určité jasné skupiny; objevují se však určité zákonitosti; 3/5 kajkavců vyslovují ě jako „ej“, 1/4 jako „je“ a zbytek, mnohdy oblasti, kde se uchovaly archaické podoby nářečí, i jako dvouhlásku „ie, iei, nebo ii“.\n\nOd poloviny 16. století až do národního obrození bylo právě kajkavské nářečí tím, ve kterém vznikala literární tvorba. Prosto obrozeneckých reforem, které upravily chorvatský jazyk do dnešní podoby, zapisovalo se tehdy spřežkami, odvozenými z maďarštiny (tedy cs - /č/, cz - /c/, dy, gy - /ž/, ly - /lj/, ny - /nj/). Oblasti Istrie, kde se mluví čakavsky a Slavonie, kde se mluví štokavsky, byly v této době buď součástí jiného kulturního vývoje (či jiných států), nebo byly na mnohem nižší úrovni vývoje, a proto tato nářečí nepronikla.\n\nČetní autoři středověké chorvatské literatury, ale i pisci jiných děl (například právního charakteru), tvořili v kajkavštině (Ivanuš Pergošić, Antun Vramec, Nikola Krajačević, Juraj Ratkaj Velikotaborski, Juaraj Habdelić, Ivan Belostenec, Juraj Mulih, Ana Katarina Frankopan-Zrinska, Tituš Brezovački a další).\n\nPrvní gramatikou kajkavštiny se stala práce Ignacije Szent-Mártonyho vydaná pod názvem \"Einleitung zur kroatischen Sprachlehre für Deutsche\" z roku 1783. Německy vyšly i další knihy věnující se zachycení stavu tehdejšího jazyka, kteří sepsali následující autoři: Franz Kornig (Kroatische Sprachlehre oder Anweisung für Deutsche die kroatische Sprache in kurzer Zeit gründlich zu erlernen, 1795), Josip Matijević (Horvatzka Grammatika oder kroatische Sprachlehre, 1810), Ignac Kristijanović (Grammatik der Kroatischen Mundart, 1837), teprve až práce Josipa Đurkovečkého Jezičnica horvatzko-slavinzka - Kroatisch-slavische Sprachlehre vydaná rovněž v roce 1837, byla dvojjazyčná.\n\nPrvní práce obrozenců, jejichž centrem byl Záhřeb, vznikaly v kajkavštině. Teprve až s počátkem roku 1836 předák obrozeneckého hnutí Ljudevit Gaj rozhodl, že v souladu s myšlenkami budování jednoho \"ilyrského\" vědomí a jazyka bude za základ spisovné řeči převzata štokavština, která byla blíže na východ – a tedy přímo uprostřed jihoslovanského prostoru – táhnoucího se od Villach až po Varnu. Přijetím štokavštiny (která byla víceméně mnohem důkladněji propracovaná, co se kvality pravidel jazyka týče) za základ spisovného jazyka se tak chorvatština přiblížila srbštině a vzdálila se slovinštině; myšlenky na sjednocení řeči Slovinců a Chorvatů tak vzaly za své ve prospěch oslovení většího množství lidí v krajích obsazených Osmanskou říší a v Srbsku. Většina chorvatských obrozenců ovšem stále byli kajkavci a během vydávání novin \"Novine Horvatzke\" v 30. letech i po přechodu na štokavštinu byla k dispozici vždy kajkavská příloha. Obrozenci také tvrdili, že ve štokavštině vznikala literatura středověká ve významných přímořských městech (např. Dubrovnik), a že se má moderní jazyk držet slavné tradice chorvatské minulosti.\n\nJazykové proměny obrozenců však neznamenaly, že by kajkavština vymizela z literárního prostředí úplně. Po roce 1836 kajkavsky psali osobnosti, jako např. Pavao Štoos, Tomaš Mikloušić a Ignac Kristijanović. Ve 20. století potom Antun Gustav Matoš, Miroslav Krleža, Ivan Goran Kovačić, Dragutin Domjanić, Nikola Pavić a další.\n\nPo vzniku nezávislého státu a rozpadu Jugoslávie došlo k oslabení centralistických tendencí, rozpadu koncepce jednotného srbochorvatského jazyka a zvýšení zájmu o toto nářečí. Výsledkem tak je také vznik nových médií (např. časopisů), které vycházejí v kajkavštině v oblastech, kde se tímto nářečím mluví.\n\n\n\n\n"}
{"id": "562859", "url": "https://cs.wikipedia.org/wiki?curid=562859", "title": "Volavka černá", "text": "Volavka černá\n\nVolavka černá (\"Egretta ardesiaca\") je vodní pták z čeledi volavkovití (Ardeidaee), který se vyskytuje v Africe na jih od Sahary a na Madagaskaru. Jejím přirozeným prostředím jsou vnitrozemské vody, mangrovové porosty a mořská pobřeží.\n\nVolavka černá dorůstá velikosti 40–65 cm a rozpětí křídel má 90–95 cm. Klade 2-4 vejce. Volavka se stejně jako jiné volavky živí rybami a jinými vodními živočichy. Její způsob lovu je ovšem velice ojedinělý. Stoupne si na mělčinu, roztáhne křídla a drží je po stranách těla tak, že vytvoří deštníkovitý příkrov nad hladinou. Malé rybky lákají tato stinná místa, protože zde hledají úkryt před predátory. Díky tomuto \"deštníku\" volavka získává lepší přehled o tom co se děje pod hladinou a usnadňuje ji to lov. Volavky černé loví velice často v blízkosti kolpíků, kteří svými placatými zobáky víří bahno a vyplašené ryby hledají nejbližší stinné místo.\n\n"}
{"id": "562866", "url": "https://cs.wikipedia.org/wiki?curid=562866", "title": "Daniel Bellissimo", "text": "Daniel Bellissimo\n\nDaniel Bellissimo (* 15. srpna 1984, Toronto) je kanadský hokejový brankář, který získal italské občanství. Na MS 2014 reprezentuje Itálii.\n\n\"* GA - obdržené góly, SO - utkání s čistým kontem, PR - brankový průměr na zápas, % - úspěšnost\"\n\n"}
{"id": "562871", "url": "https://cs.wikipedia.org/wiki?curid=562871", "title": "Bnej Dror", "text": "Bnej Dror\n\nBnej Dror ( בְּנֵי דְּרוֹר, doslova „\"Synové svobody\"“, v oficiálním přepisu do angličtiny Bene Deror, přepisováno též Bnei Dror) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 64 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 7 kilometrů od břehu Středozemního moře, cca 24 kilometrů severovýchodně od centra Tel Avivu, cca 62 kilometrů jižně od centra Haify a 8 kilometrů jihovýchodně od města Netanja. Bnej Dror obývají Židé, přičemž osídlení v tomto regionu je etnicky převážně židovské. Pouze cca 5 kilometrů jihovýchodně odtud leží ovšem město Tira, které je součástí pásu sídel obývaných izraelskými Araby - takzvaný Trojúhelník.\n\nBnej Dror je na dopravní síť napojen pomocí místní silnice číslo 553, která se západně od vesnice kříží se severojižní dálnicí číslo 4.\n\nBnej Dror byl založen v roce 1946. Ke zřízení osady došlo 12. května 1946. Zakladateli vesnice byli židovští veteráni britské armády. Šlo o starousedlé hebrejsky mluvící Židy z mandátní Palestiny. Ti od roku 1941 sloužili v britské armádě, nejprve v Egyptě, pak v Tripolsku a Itálii. Zde se rozhodli po válce zůstat spolu a založit vlastní osadu, která by kombinovala zemědělství a řemeslnou výrobu. Koncem války utvořili v Neapoli přípravnou skupinu. Roku 1946 se pak rozhodli pro tento region poblíž Tel Mond. 12. května 1946 se zde usadili v provizorním táboře zvaném Gan Eden (גן עדן) - \"ráj\". Zástavba sestávala ze dvou přístřešků a několika stanů.\nBěhem války za nezávislost v květnu 1948 probíhaly v tomto regionu boje, v nichž střediskem arabských sil byla vesnice Tira. Bojů v okolí Tiry se účastnili i obyvatelé z Bnej Dror a někteří z nich tu padli. V průběhu války musely být děti a ženy kvůli opakovanému ostřelování mošavu evakuovány.\n\nKoncem 40. let měl mošav rozlohu katastrálního území 500 dunamů (0,5 kilometru čtverečního). Správní území mošavu dosahuje v současnosti 3200 dunamů (3,2 kilometru čtverečního). Místní ekonomika je založena na zemědělství (pěstování citrusů) a průmyslu.\n\nZápadně od vesnice při dálnici 4 leží komplex se sídlem úřadů Oblastní rady Lev ha-Šaron a s obchodní zónou.\n\nPodle údajů z roku 2014 tvořili naprostou většinu obyvatel v Bnej Dror Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1236 lidí. Během roku 2014 populace stoupla o 2,2 %.\n\n\n"}
{"id": "562874", "url": "https://cs.wikipedia.org/wiki?curid=562874", "title": "Juraj Demeč", "text": "Juraj Demeč\n\nJuraj Demeč (* 29. ledna 1945 Užhorod, Zakarpatská oblast) je bývalý československý atlet, sprinter.\n\nV roce 1971 byl na evropském šampionátu v Helsinkách členem štafety (4 x 100 m), která vybojovala zlaté medaile. Kvarteto ve složení Ladislav Kříž, Juraj Demeč, Jiří Kynos a Luděk Bohman zde zaběhlo trať v čase 39,3 sekund. Druzí skončili Poláci, třetí Italové.\n\nV roce 1972 reprezentoval na letních olympijských hrách v Mnichově, kde v běhu na 100 metrů nepostoupil z úvodního rozběhu. Těsně pod stupni vítězů zde skončila československá štafeta ve složení Jaroslav Matoušek, Juraj Demeč, Jiří Kynos a Luděk Bohman, když cílem proběhla jako čtvrtá v čase 38,82 s (nejstarší dosud platný národní rekord). Bronz získalo kvarteto ze Západního Německa, které bylo o tři setiny rychlejší.\n\nPo ukončení aktivní kariéry působil jako trenér. V roce 1986 emigroval.\n\n\n"}
{"id": "562877", "url": "https://cs.wikipedia.org/wiki?curid=562877", "title": "Open de Nice Côte d’Azur 2010", "text": "Open de Nice Côte d’Azur 2010\n\nTenisový turnaj ATP Open de Nice Côte d’Azur 2010 se konal ve dnech 17. - 22. května ve francouzském Nice venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 398 250 EUR.\n\n\nPrvní čtyři nasazení hráči měli v 1. kole volný los.\nNásledující hráči získali divokou kartu od pořadatele turnaje:\n\nNásledující hráči se probojovali do turnaje z kvalifikace:\n"}
{"id": "562879", "url": "https://cs.wikipedia.org/wiki?curid=562879", "title": "Ledeburit", "text": "Ledeburit\n\nLedeburit je eutektikum metastabilní soustavy Fe-FeC. Není to fáze, ale fázová směs složená z austenitu a cementitu (FeC). Pod mikroskopem jsou zřetelné lamelární struktury cementitu. Podíl uhlíku v ledeburitu je 4,3 %. Ledeburit je poměrně křehký, má bílé lesklé a velmi tvrdé krystaly.\n\nPojmenovaný je podle objevitele, německého metalurga Karl Heinrich Adolf Ledebura (1837–1916).\n\nPři obsahu uhlíku 4,3 % má slitina železa a uhlíku nejnižší teplotu tavení 1 147 °C (čisté železo má 1 539 °C). Proto se ve vysokých pecích vyrábí surové železo se složením blízko eutektickému bodu.\n"}
{"id": "562881", "url": "https://cs.wikipedia.org/wiki?curid=562881", "title": "Odrazná deska", "text": "Odrazná deska\n\nOdrazná deska nebo deskový reflektor je rovinný reflektor, tedy pomůcka s plochou s odrazným povrchem, která se používá ve fotografii k odrazu světla na fotografovaný předmět nebo scénu. Umožňuje přisvícení části scény nebo změkčení ostrých stínů, například obličeje portrétované osoby. Používá se při fotografování v exteriéru i při studiovém osvětlení. Označení se používá i pro víceúčelovou pomůcku (5 v 1), která obsahuje i desky k odstínění světla a rozptýlení procházejícího světla.\n\nVe specializovaných obchodech se prodávají desky v provedení 5 v 1 (7 v 1) kde základní nosnou část tvoří většinou skládací obruč s difuzní (průsvitnou / transparentní) látkou na kterou je možné navléknout například stříbrnou, zlatou, bílou nebo černou odraznou plochu. Jednodušší desky jsou pouze dvoustranné, např. stříbrná a bílá. Kromě specializovaných komerčních výrobků lze jako odraznou desku také využít jiné vhodné plochy, například i v profesionální praxi využívané polystyrenové desky.\n\nVyužití ploch odrazné desky 5v1:\n\n\n\n\n\n\nOdrazná deska se obvykle umísťuje nezávisle mimo zdroj světla, které se odráží od jeho povrchu, a to buď pro dosažení širšího světelného zdroje, pro kontrolu vržených stínů nebo obojí. Tento druh reflektoru má obecně velmi nízký faktor odrazu, který se značně liší v závislosti na povrchu a barvě.\n\nNejvíce se využívá pro kontrolu kontrastu při umělém i přírodním osvětlení, jako doplňkové světlo (anglicky „fill light“) a jeho cílem je vykrývat stinné partie snímku. V tomto případě světlo se z hlavního světla odráží zpět do scény s různým stupněm přesnosti a intenzity v závislosti na zvolené odrazné ploše a jejím umístění ve vztahu ke scéně.\n\nReflektory mohou být také použity ke zvětšení velikosti hlavního světelného zdroje, kterému může (nebo nemusí) ponechat přímou cestu na scénu. Změnou vzdálenosti desky reflektoru od zdroje světla se mění efektivní velikost světla.\n\nOdrazná deska použitá v exteriéru eliminuje stíny při prudkém denním světle a také vytváří v očích portrétovaného dobře působící světelné odrazy. Oči se tak díky odlesku rozzáří a oživí. Tento trik s deskou lze použít i během zamračených období, místo desky lze využít i světlé oblečení.\n\n\n"}
{"id": "562885", "url": "https://cs.wikipedia.org/wiki?curid=562885", "title": "Mezinárodní letiště Minsk", "text": "Mezinárodní letiště Minsk\n\nMezinárodní letiště Minsk (IATA MSQ, ICAO UMMS, , ), někdy také nazývané Minsk-2 je hlavní mezinárodní letiště v Bělorusku. Leží zhruba 42 kilometrů na východ od hlavního města Minsku. Je uzlovým letištěm pro společnost Belavia.\n\n"}
{"id": "562887", "url": "https://cs.wikipedia.org/wiki?curid=562887", "title": "29. granátnická divize SS", "text": "29. granátnická divize SS\n\n29. granátnická divize SS může být\n"}
{"id": "562889", "url": "https://cs.wikipedia.org/wiki?curid=562889", "title": "311 (rozcestník)", "text": "311 (rozcestník)\n\nČíslo 311 může být:\n\n"}
{"id": "562892", "url": "https://cs.wikipedia.org/wiki?curid=562892", "title": "322 (rozcestník)", "text": "322 (rozcestník)\n\nČíslo 322 může být:\n\n"}
{"id": "562893", "url": "https://cs.wikipedia.org/wiki?curid=562893", "title": "420 (rozcestník)", "text": "420 (rozcestník)\n\nČíslo 420 může být:\n\n"}
{"id": "562894", "url": "https://cs.wikipedia.org/wiki?curid=562894", "title": "Norbert Grund", "text": "Norbert Grund\n\nNorbert Grund (4. prosince 1717 Praha-Malá Strana – 17. července 1767 Praha-Malá Strana) byl český malíř pozdního baroka, respektive rokoka. Základ jeho díla tvoří malé kabinetní obrázky, nejčastěji žánrové, ale i krajinné či s biblickými náměty.\n\nRodina Grundových pocházela ze severozápadních Čech. Bratři Norberta Grunda byli hudebníci. Norbertův otec Kristián pracoval jako dvorní malíř u Kolovratů a u něho také potom Norbert získal v roce 1738 první malířské zkušenosti. Poté cestoval do Vídně, Benátek a Würzburgu. Formativní vliv na Grundovo dílo mělo české barokní umění a němečtí malíři miniatur (Kleinmeister), vídeňský malíř Franz de Paula Ferg a benátští malíři vedut, později také francouzská rokoková malba (Antoine Watteau). V roce 1753 vstoupil do malířského cechu pražské Malé Strany. V jeho dílně se učili František Xaver Procházka a Ludwig Kohl.\n\nRoku 1751 se v Praze oženil s Ludmilou Klingerovou (Illingerovou?). Jeho malířské dílo velmi ovlivňovaly starosti o materiální zabezpečení početné rodiny. Proto se věnoval menším formátům a lépe prodejné žánrové malbě a krajinářství. Na zakázku maloval také biblické motivy.\n\n\n"}
{"id": "562895", "url": "https://cs.wikipedia.org/wiki?curid=562895", "title": "Dweezil Zappa", "text": "Dweezil Zappa\n\nDweezil Zappa (rodným jménem Ian Donald Calvin Euclid Zappa; 5. září 1969) je americký rockový kytarista.\n\nZappa se narodil v Los Angeles, Kalifornie, jako syn obchodnice Adelaide Gail Sloatmanové a hudebníka Franka Zappy. Je druhým ze čtyř sourozenců: jeho starší sestrou je Moon Unit, mladší sestrou Diva a mladším bratrem Ahmet. Je bratrancem herečky Laly Sloatmanové. Zappův otec byl sicilského, řeckého, arabského a francouzského původu a předkové jeho matky byli dánského, francouzského, irského a portugalského původu.\n\nDweezil byl po narození zapsán jako Ian Donald Calvin Euclid Zappa. Nemocnice, ve které se narodil, jej odmítla zapsat pod jménem Dweezil, a tak Frank nechal zapsat jména několika svých hudedbních přátel. V pěti letech se Dweezil dověděl, že jeho pravé jméno je jiné a trval na tom, že jeho přezdívka se stane legálním jménem. Gail a Frank najali právníka a jméno Dweezil se stalo oficiálním.\n\n\n\n\n\n\n\n\n"}
{"id": "562897", "url": "https://cs.wikipedia.org/wiki?curid=562897", "title": "8 Mile", "text": "8 Mile\n\n8 Mile může být:\n"}
{"id": "562899", "url": "https://cs.wikipedia.org/wiki?curid=562899", "title": "9 (rozcestník)", "text": "9 (rozcestník)\n\n9 může být:\n\n\n"}
{"id": "562901", "url": "https://cs.wikipedia.org/wiki?curid=562901", "title": "9 mm", "text": "9 mm\n\n9 mm má více významů:\n"}
{"id": "562902", "url": "https://cs.wikipedia.org/wiki?curid=562902", "title": "Volby do Evropského parlamentu ve Spojeném království 2004", "text": "Volby do Evropského parlamentu ve Spojeném království 2004\n\n\n"}
{"id": "562903", "url": "https://cs.wikipedia.org/wiki?curid=562903", "title": "Alena Bulířová", "text": "Alena Bulířová\n\nAlena Bulířová, provdaná Alena Paříková (* 24. prosince 1961 Jablonec nad Nisou) je bývalá československá atletka, běžkyně, sprinterka, jejíž hlavní disciplínou byl běh na 400 metrů.\n\nS atletikou začínala ve Slovanu Liberec, kde závodila v letech 1977 – 1983. Od roku 1984 hájila barvy atletického klubu LIAZ Jablonec, kde zůstala do roku 1988.\n\nNa halovém ME 1983 v Budapešti do finále běhu na 400 metrů nepostoupila, když ve druhém rozběhu jen těsně doběhla na 4. místě. Největší úspěch své kariéry zaznamenala v roce 1985 na halovém ME v Pireusu, kde získala bronzovou medaili v běhu na 400 metrů. Rychlejší byly jen atletky Německé demokratické republiky Dagmar Neubauerová (stříbro) a Sabine Buschová (zlato). Kvalifikovala se také na halový evropský šampionát do Budapešti v roce 1988, kde postoupila do semifinále.\n\nOsmkrát reprezentovala v mezistátních utkáních (1984 – 1988), z toho jednou v evropském poháru. Při světovém poháru v australské Canbeře v roce 1985 reprezentovala společně s Bulharkou Rosicou Staměnovovou, Italkou Ericou Rossiovou a Jarmilou Kratochvílovou Evropu ve štafetovém běhu na 4×400 metrů.\n\n\n"}
{"id": "562906", "url": "https://cs.wikipedia.org/wiki?curid=562906", "title": "Dennis Endras", "text": "Dennis Endras\n\nDennis Endras (* 14. července 1985, Immenstadt) je německý hokejový brankář.\n\nEndrasova kariéra začala sezónou 2003/04 v týmu EHC Bayreuth v Oberlize, třetiligovou soutěží v Německu. O rok později hrál svou debutovou sezónu za tým Augsburger Panther v lize DEL. Přes tři roky strávil v lize DEL a v druholigové Bundeslize za EV Landsberg, Ravensburg Tower Stars a Frankfurt Lions.\n\nJako prvním mezinárodním šampionátem bylo pro něj Mistrovství světa 2009. V roce 2010 byl vybrán jako brankářská jednička na Zimní olympijské hry 2010. Jeho zatím posledním mezinárodním šampionátem je MS 2010. Zde patřil k oporám svého týmu a stal se nejlepším brankářem a nejužitečnějším hráčem turnaje.\n\n"}
{"id": "562907", "url": "https://cs.wikipedia.org/wiki?curid=562907", "title": "APL", "text": "APL\n\nAPL nebo apl může být:\n\n"}
{"id": "562909", "url": "https://cs.wikipedia.org/wiki?curid=562909", "title": "Jinanotvaré", "text": "Jinanotvaré\n\nJinanotvaré (\"Ginkgoales\") je řád nahosemenných rostlin ze třídy jehličnanů. Je to řád jen s jednou čeledi jinanovité vytvořenou pro jediný současný žijící rod jinan (\"Ginkgo\"), který obsahuje pouze jeden recentní druh jinan dvoulaločný nazývaný „živoucí fosílií“. Mimo to existuje množství vyhynulých jinanů.\n\nPodle stratigrafického zkoumání jsou nejstarší prehistorické stopy po rostlinách, které by mohly být prapředky řádu jinanotvaré (např. \"Polyspermophyllum\" a \"Trichopitys\"), z geologického období rozhraní karbonu a permu v prvohorách, tj. z období asi před 300 až 270 miliony let.\n\nZ druhohorních období triasu, jury a křídy (před 270 až 70 miliony let) pocházejí fosilní nálezy rodů \"Baiera\", \"Erethmophyllum\" a \"Sphenobaiera\", které jsou z největší pravděpodobností vymřelí příslušníci řádu jinanotvarých a tehdejší současníci rodu jinan.\n\nJinanotvaré rostliny se vyvinuly v éře před kvetoucími rostlinami, kdy zcela dominovaly ze známých rostlin keřovité kapradiny a cykasy. Svým vysokým vzrůstem, širokou korunou a nenáročností na půdní podmínky byly rovnocenným partnerem ostatním tehdejším rostlinám, takže nebyly nuceny se dále přirozeným výběrem vyvíjet. Až s nástupem modernějších krytosemenných rostlin byly najednou se svými typickými vlastnostmi – dlouhověkostí, pomalým růstem, pozdní reprodukční zralostí, dozráváním i neplodných semen a extrémní ekologickým konzervatizmem v defenzívě a postupně byly adaptabilnějšími rostlinami zatlačovány do kouta. Z jižní polokoule vymizely zcela, odtud je i minimum fosilních nálezů, na severní se uchytily jen v severovýchodní Číně.\n\nS nástupem nového systému třídění rostlinných taxonů APG III sestaveného podle monofyletického hlediska došlo i ke změně v zařazení řádu. Ten nyní společně s řády borovicotvaré, cykasotvaré a liánovcotvaré tvoří třídu jehličnany.\n\nJsou to druhotně tloustnoucí dřeviny s hustým (pyknoxylickým) dřevem, u nichž se projevuje druhotné zmenšování opadavých listů, které jsou ploché, dlanitě dělené až celistvé s nezávisle dělenou žilnatinou, v pletivech mají sekreční buňky. Jsou jednodomé, samčí rozmnožovací orgány jsou jednoduché šištice podobné jehnědám s jednoduchými tyčinkami s dvěma prašníky s nejstarším monosulkátním typem pylových zrn. Samičí orgány (vajíčka, semena) jsou zavěšena jednotlivě nebo ve skupinách na krátkých větvičkách. Vajíčka jsou s jedním obalem, opylení probíhá pomoci polinační kapky, oplození zajišťují spermatozoidy. Kulovité semeno má na povrchu dužnatou sarkotestu obklopující sklerotestu. Embryo se dvěma dělohami je uloženo ve škrobnatém endospermu, vyvíjí se až po opadu semene.\n\nVajíčka jinanů připomínají např. ringle nebo špendlíky, ve skutečnosti však zdužnatělý obal vzniká u jinanů z osemení, zatímco u plodů krytosemenných rostlin (jako je slivoň) je osemení ukryto až uvnitř (např. v podobě pecky) a vnější zdužnatělý útvar je v jejich případě tvořen z pletiva pestíku.\n\nKromě oblíbeného používání v sadovnictví a částečného využití v asijské kuchyni nachází uplatnění v lékařství. Extraktů z listů se užívá pro udržení a zlepšení zdravotního stavu už po staletí, ale do evropské medicíny se dostal až koncem 20. století. Dnes je jedním z nejpopulárnějších rostlinných produktů na světě. Tekutý či suchý extrakt nebo mletá sušená droga je součástí mnoha jednoduchých i vícekomponentních léků.\n\nNejbližšími recentními příbuznými řádu jinanotvarých je řád cykasotvaré. Jednak podobnost dosvědčují fosilní nálezy a hlavně jedině u těchto dvou řádů (mimo mechorostů a kapradin) probíhá oplození za pomoci mnohobičíkových spermatozoidů.\n\n\n"}
{"id": "562915", "url": "https://cs.wikipedia.org/wiki?curid=562915", "title": "Épinal", "text": "Épinal\n\nÉpinal je město na východě Francie, prefektura departementu Vosges, v regionu Grand Est. Leží na řece Moselle, 60 km jihovýchodně od města Nancy. V roce 2011 mělo 32 734, v roce 1925 30 042 obyvatel. Průmysl železářský a textilní je dnes už v útlumu. Důležitá silniční křižovatka.\n\nMěsto leží na obou březích horního toku řeky Mosely, na severozápadním úpatí Vogéz. Sousední obce: Arches, Archettes, Aydoilles, La Baffe, Deyvillers, Dinozé, Dogneville, Dounoux, Golbey, Chantraine, Jeuxey, Renauvoida Uriménil.\n\nMísto bylo osídleno už v raném středověku, v 10. století zde biskup Thierry z Metz založil klášter a město. V 17. století o město válčili francouzští králové s lotrinskými vévody, 1670 bylo připojeno k Francii a muselo zbořit své hradby. Od 18. století se zde tiskly obrázky pro děti, později i kreslené seriály. Po německém obsazení Elsaska 1870 sem odešlo mnoho francouzských podnikatelů a město se stalo střediskem hlavně textilního průmyslu. Město a okolí se stalo pohraniční pevností. Za druhé světové války bylo město v bojích silně poškozeno.\n\n\nÉpinal leží na významné železniční trati a od roku 2007 má spojení TGV s Paříží za 2 hodiny 20 minut. Pokračování do Německa a Švýcarska je ve výstavbě.\n\nSilniční spojení tvoří silnice RN 57 (E 23) z Nancy do Švýcarska a silnice RD 166. Městskou dopravu obstarávají autobusy, v letech 1904-1925 jezdila v Épinalu tramvaj.\n\nZ města vede plavební kanál, který navazuje na \"Canal de l'Est\", spojující řeky Marna a Rýn v délce 439 km. Dnes slouží hlavně rekreačním účelům a v Épinalu je přístav pro jachty.\n\n\"Počet obyvatel\" \n\nVe městě sídlí hokejový klub Image Club d'Épinal, který hraje nejvyšší francouzskou hokejovou soutěž Ligue Magnus.\n\n\n\n\n\n"}
{"id": "562918", "url": "https://cs.wikipedia.org/wiki?curid=562918", "title": "Plesná (řeka)", "text": "Plesná (řeka)\n\nPlesná ( ) je levostranný přítok řeky Ohře v okrese Cheb v Karlovarském kraji. Na území Německa protéká saským zemským okresem Vogtland. Délka jejího toku činí 29,1 km. Plocha povodí měří 112,6 km².\n\nPramení při česko-německé hranici na německém území u vesnice Bärendorf, která se nachází zhruba 1,5 km severovýchodně od české osady Výhledy, v nadmořské výšce cca 700 m. Zprvu její tok směřuje na sever při česko-německé hranici. Záhy se však obrací na východ, protéká saským městem Bad Brambach, východně od něhož opouští území Německa a definitivně vtéká na české území. Hned za hranicí protéká stejnojmenným městem, od něhož postupně mění směr svého toku na jihovýchod k osadě Hrzín. Mezi Hrzínem a Mlýnkem posiluje tok říčky řada levostranných přítoků, z nichž největší je potok Lubinka. Pod Mlýnkem řeka směřuje na jih k obci Milhostov, kterou protéká. Vlévá se do Ohře jihozápadně od Nebanic na jejím 226,6 říčním kilometru v nadmořské výšce 420 m.\n\n\nPrůměrný průtok u ústí činí 0,99 m³/s.\n\nPřírodní zajímavostí v mokřadech podél toku Plesné jsou lokality \"Bublák\" a \"Hartoušovské mofety\", nacházející se severně a jižně od usedlosti Hajský mlýn poblíž vesnic Vackovec a Hartoušov. Jedná se o vývěry minerálních vod a plynného oxidu uhličitého podél geologického Hrzínského zlomu. \n"}
{"id": "562927", "url": "https://cs.wikipedia.org/wiki?curid=562927", "title": "Seznam tunelů v Praze", "text": "Seznam tunelů v Praze\n\nSeznam tunelů v Praze obsahuje tunely automobilové, pěší, metra a železniční včetně zrušených a plánovaných, tunely kolektorů a vodních štol. Seznam není úplný.\n"}
{"id": "562929", "url": "https://cs.wikipedia.org/wiki?curid=562929", "title": "Brucin", "text": "Brucin\n\nBrucin, chemicky 2,3-dimethoxystrychnidin-10-on, je hořký alkaloid blízce příbuzný strychninu. Vyskytuje se v různých druzích rostlin, nejznámější je jeho přítomnost ve stromě \"Strychnos nux-vomica (kulčiba dávivá)\" rostoucím v jihovýchodní Asii.\n\nByť je brucin příbuzný ke strychninu, není tak jedovatý. Nicméně pokud člověk požije více než 2 mg čistého brucinu, téměř jistě se u něj projeví symptomy připomínající otravu strychninem (LD orálně pro potkana je 1 mg/kg, pro králíka 4 mg/kg).\n\nPro lékařské účely se brucin primárně používá pro regulaci krevního tlaku a jiné nezávažné srdeční potíže. Komerčně se rostliny, které ho obsahují, pěstují v některých oblastech USA a EU.\n\nAlkaloid brucin je izostrukturální ke strychninu, s methoxyskupinami na aromatickém kruhu místo na vodících (pozice 9 a 10). Jak brucin, tak strychnin se běžně používají jako činidla pro chirální separaci. Separace racemických směsí alkaloidy z kůry chinovníku je známa od roku 1853, kdy použití této metody ohlásil Pasteur. Schopnost brucinu, a v menší míře i strychninu, působit jako separační činidlo pro aminokyseliny publikoval Fischer v roce 1899. Brucin a strychnin jsou zásady, proto mají tendenci krystalizovat s kyselinami. Acidobazická reakce zanechává brucin protonovaný na pozici \"N\" (2). Tvorba diastereomerních solí byla hlášena u tisíců organických sloučenin. Zhušťování brucinu ve zvlněných vrstvách je základním aspektem při kokrystalizaci brucinu, kdežto strychnin vykazuje převážně krystalizaci ve dvojvrstvách.\n\nAsi nejznámější odkaz na brucin se vyskytuje v románu Hrabě Monte Cristo od francouzského autora Alexandra Dumase, a to v diskuzi o mithridatismu: „No“, odpověděl Monte-Christo, „předpokládejme, potom, že by tímto jedem byl brucin a že byste si vzal miligram první den, dva miligramy druhý den a tak dál.“\n\nBrucin byl také zmíněn ve filmu \"Mechanik zabiják\" z roku 1972 s Charlesem Bronsonem v hlavní roli, kde mladý nájemný vrah Steve McKenna (Jan-Michael Vincent) zradí svého učitele, stárnoucího nájemného zabijáka Arthura Bishopa (Bronson), a za použití slavnostní sklenky vína s přidaným brucinem nechá Bishopa zemřít na zdánlivý infarkt.\n\n"}
{"id": "562935", "url": "https://cs.wikipedia.org/wiki?curid=562935", "title": "Zuzana Lajbnerová", "text": "Zuzana Lajbnerová\n\nZuzana Lajbnerová, provdaná Valentová (* 20. května 1963, Hradec Králové), je bývalá československá a později česká atletka, vícebojařka.\n\nS atletikou začínala v roce 1975 ve Spartaku Hradec Králové. Dříve se věnovala gymnastice. První výrazný úspěch na mezinárodní scéně zaznamenala v roce 1981 na juniorském mistrovství Evropy v nizozemském Utrechtu, kde skončila těsně pod stupni vítězů, na 4. místě v hodu diskem.\n\nV roce 1987 získala na světové letní univerziádě v Záhřebu bronzovou medaili v sedmiboji (6 224 bodů). V témže roce se zúčastnila také MS v atletice v Římě, kde však závod nedokončila.\n\n19. června 1988 v rakouském Götzisu vytvořila výkonem 6 268 bodů nový český rekord v sedmiboji. O několik týdnů později reprezentovala na letních olympijských hrách v jihokorejském Soulu, kde v sedmi disciplínách nasbírala celkově 6 252 bodů a obsadila konečné 9. místo. Na olympijskou vítězku, Američanku Jackie Joynerovou-Kerseeovou, která zde tehdy vytvořila dosud platný světový rekord ztratila 1 039 bodů.\n\n16. června 2010 na kladenském TNT - Fortuna Meetingu její rekord vyrovnala Eliška Klučinová, která v roce 2012 na témže místě posunula hodnotu českého rekordu na 6 283 bodů.\n\n\n"}
{"id": "562936", "url": "https://cs.wikipedia.org/wiki?curid=562936", "title": "Dětřich z Klatov", "text": "Dětřich z Klatov\n\nDětřich (Teodor) z Klatov (pol. \"Teodoryk z Klatowej\", něm. \"Dietrich von Klattau\") († v únoru nebo březnu 1387 v Avignonu) byl slezský duchovní, kanovník vratislavské kapituly a zvolený biskup vratislavský, který se však fakticky úřadu neujal.\n\nDětřich z Klatov byl duchovní českého původu, který se za episkopátu Přeclava z Pohořelé stal kanovníkem katedrální kapituly ve Vratislavi.\n\nBiskup Přeclav zemřel 6. dubna 1376 a zanechal po sobě rozsáhlé biskupství, které patřilo i díky Přeclavovu vynikajícímu hospodaření mezi nejlépe majetkově vybavené ve střední Evropě – jen poplatky (servicium) odváděné papeži činily ročně tři až čtyři tisíce zlatých. Proto o jeho obsazení usilovalo více kandidátů. Vratislavská kapitula zvolila jeho nástupcem již 27. dubna svého člena Dětřicha z Klatov.\n\nTo však nevyhovovalo císaři Karlu IV., jenž měl v úmyslu vyhovět přání dosavadního olomouckého biskupa Jana ze Středy, který býval dlouhou dobu Karlovým kancléřem, o přenesení do rodného Slezska. Podporu mu již dříve přislíbil papež Řehoř XI., který proto odmítl Dětřichovo zvolení potvrdit.\n\nPapež Řehoř XI. se roku 1377 na naléhání Karla IV. vrátil z Avignonského zajetí do Říma. Než však mohla být záležitost obsazení vratislavského biskupského stolce vyřešena, dne 26. března 1378 zemřel a po jeho smrti vypuklo schisma, když na jeho místo byli zvoleni jednak Urban VI. v Římě, jednak Klement VII. v Avignonu. Dětřich z Klatov v tom vytušil příležitost a odebral se do Avignonu, kde Klement VII. 8. listopadu 1378 potvrdil jeho volbu a udělil mu biskupské svěcení.\n\nJednalo se však jen o symbolický akt. Karel IV. – který zemřel pár týdnů poté – i jeho syn Václav IV. zůstali věrni římské obedienci a úkony Klementa VII. neuznávali. Vratislavská kapitula zvolila v nové volbě roku 1380 biskupem Jana ze Středy. Dětřich z Klatov se do své vlasti ani do „své“ diecéze vrátit nemohl a zůstal v Avignonu, kde roku 1387 zemřel. Do smrti užíval titul biskupa vratislavského.\n\n"}
{"id": "562937", "url": "https://cs.wikipedia.org/wiki?curid=562937", "title": "Feature Driven Development", "text": "Feature Driven Development\n\nFeature Driven Development lze přeložit zhruba jako \"vývoj řízený užitnými vlastnostmi daného software\". Jedná se o jednu z agilních metodologií vývoje software.\n\nNa rozdíl od procesního frameworku XP zachovává tato metodika fázi modelování systému. Za základní\nmodel je zde považován doménový model na vysoké úrovni abstrakce, který popisuje celý\nsystém a slouží tak k minimalizaci problémů integrace a kolaborace jednotlivých částí\nvytvořených různými programátory. Práce na projektu je poté rozdělena do zpravidla\ndvoutýdenních iterací, přičemž v každé iteraci jsou navrhovány a implementovány konkrétní\nužitné vlastnosti systému (features). Dalším rozdílem od procesního frameworku XP případně SCRUM je fakt,\nže jednotliví programátoři si sami nevybírají práci, kterou budou řešit. Každému z nich\nje přidělena zodpovědnost za část doménového modelu – za jeden objekt. V případě, že řešená\nvlastnost vyžaduje spolupráci více objektů s rozdílnými vlastníky, je vytvořen tým pro řešení\ndané vlastnosti – feature team.\n\n"}
{"id": "562944", "url": "https://cs.wikipedia.org/wiki?curid=562944", "title": "Jednotná fronta za demokracii proti diktatuře", "text": "Jednotná fronta za demokracii proti diktatuře\n\nJednotná fronta za demokracii proti diktatuře ( ), jejíž příznivci jsou běžné zjednodušeně označováni jako „červené košile“, je thajská politická skupina. V současnosti (květen 2010) je v opozici a k moci se snaží dostat mimo jiné pořádáním protestů a demonstrací.\n\n"}
{"id": "562946", "url": "https://cs.wikipedia.org/wiki?curid=562946", "title": "Věčný svit neposkvrněné mysli", "text": "Věčný svit neposkvrněné mysli\n\nVěčný svit neposkvrněné mysli (\"Eternal Sunshine of the Spotless Mind\") je americký romantický fantasy film podle scénáře Charlieho Kaufmana v režii Michela Gondryho. Ve filmu jsou použity některé prvky, typické pro romantické filmy, science fiction, nelineární vyprávění a neosurrealistický způsob prozkoumávání vlastních vzpomínek. Premiéru měl v USA 19. března 2004 a vydělal přes 70 milionů dolarů.\n\nKaufman a Gondry pracovali na příběhu s Pierrem Bismuthem, francouzským umělecem a performátorem. Společně obdrželi Oscara za nejlepší původní scénář v roce 2005, vedle nominace Kate Winslet na nejlepší ženský herecký výkon. Do hlavních rolí byli obsazeni Jim Carrey a Kate Winslet, dále Kirsten Dunst, Mark Ruffalo, Tom Wilkinson, Elijah Wood, Jane Adams a David Cross.\n\nNázev filmu je citací z básně \"Heloisa Abelardovi\" (Eloisa to Abelard) Alexandera Popea, příběhu tragického milostného vztahu filozofa Pierra Abélarda a jeho ženy Heloisy, v němž se zapomnění stalo jedinou útěchou hlavních hrdinů.\n\nFilm zaznamenal úspěch u kritiky i diváků, stal se kultovním filmem a získal řadu cen, dokonce i dlouho po svém uvedení. Kritika ho hodnotila jako jeden z nejlepších filmů roku 2004 i jako jeden z nejlepších filmů desetiletí.\n\nEmocionálně vyprahlý Joel Barish (Jim Carrey) a nespoutaně impulsivní svobodomyslná Clementine Kruczynská (Kate Winsletová) spolu - i přes své zcela odlišné charaktery - navážou vztah ve vlaku cestou do Montauku na Long Islandu, neboť jsou k sobě zcela neodolatelně přitahováni.\n\nVůbec si neuvědomují, že jsou bývalí milenci, kteří spolu dva roky žili a jejich vztah už je minulostí. Po jedné ošklivé hádce si totiž Clementine najala newyorskou firmu Lacuna, Inc., a nechala si vymazat všechny vzpomínky na Joela i jejich vztah. (Slovo \"lacuna\" znamená mezeru nebo chybějící část, např. lacunární amnézie je mezera v něčí vzpomínce na konkrétní událost). Když to Joel zjistil, byl z toho tak zničený, že se rozhodl tento \"výmaz\", který firma provádí, když je klient v hlubokém spánku, podstoupit také.\n\nVelká část filmu se odehrává jen v Joelově mysli. V době, kdy jsou jeho vzpomínky vymazávány, Joel vidí sám sebe, jak je cestou proti proudu času přehodnocuje. Když vidí šťastnější období jejich dřívějšího vztahu, snaží se (mimo reálný svět, uzavřený jen ve své mysli) alespoň některé vzpomínky na Clementine a jejich lásku zachránit. Přes všechnu svou snahu o vzpomínky přichází a v poslední, kterou ztrácí, mu Clementine říká: \"Sejdeme se v Montauku.\"\n\nV samostatné, ale související dějové linii se prolínají příběhy pracovníků firmy \"Lacuna, Inc.\", kteří, jak se ukazuje, nejsou jen periferními charaktery, ale důležitými postavami děje. Patrick (Elijah Wood), technik \"Lacuny\", si při \"skenování mapy\" Joelových vzpomínek všiml Clementine a využil získaných vědomostí o jejich intimním vztahu k tomu, aby Clementine svedl. O Mary (Kirsten Dunst), recepční \"Lacuny\", se zase v průběhu filmu dozvíme, že měla poměr se šéfem \"Lacuny\", Dr. Howardem Mierzwiakem (Tom Wilkinson), ale když byl vztah jeho manželkou objeven, nechala si ho na Mierzwiakovo přání vymazat z paměti. Mierzwiak velmi trpí tím, že ho Mary opět svádí a nakonec jí vše řekne. Mary potom pošle všem bývalým klientům \"Lacuny\" záznamy jejich vyprávění o vztazích, které si pak nechali vymazat.\n\nJoel i Clementine dostanou tyto záznamy krátce poté, co se (z jejich momentálního hlediska poprvé) seznámili ve vlaku. Jejich první reakcí je šok a zmatek, neboť si nepamatují ani svůj vztah, ani to, že si nechali jeden druhého vymazat z paměti. Nakonec se však rozhodnou začít spolu znovu, i když vědí, že všechny své minulé chyby mohou opakovat.\n\nFilm má emocionálně nesmírně silný závěr, podpořený písní Everybody's Got to Learn Sometime.\n\n\"Cílený výmaz paměti\" je \"fiktivní neinvazivní procedura\". Jejím cílem je výmaz zcela konkrétních, zvláště nežádoucích a bolestných vzpomínek formou \"\"mírného poškození\"\" mozku, srovnatelného se silně proflámovanou nocí. Zákrok provádí výhradně \"Lacuna, Inc\". Postavy Clementine a Joela jí využijí k tomu, aby si nechali vymazat vzpomínky jeden na druhého. Jako součást promotion filmu a jako podlinka byl spuštěn i hoaxweb Lacuna, Inc.\n\nI když jde zatím stále ještě o metodu fiktivní, u myší se již selektivní vzpomínky vymazat podařilo a předpokládá se, že by se jí dalo používat k léčbě posttraumatického syndromu.\n\nVe filmu je jak ke ztvárnění přechodu od jedné vzpomínky ke druhé, tak pro zobrazení jejich vymazávání použita celá řada filmových technik, od náznakových až po extrémně dramatické.\n\n\n\n\n\n\n\n\n\nCharlie Kaufman, Michel Gondry a Pierre Bismuth obdrželi v roce 2004 Oscara za nejlepší původní scénář. Kate Winslet byla také nominovaná za nejlepší výkon v hlavní ženské roli, ale přeskočila ji Hilary Swank s filmem \"Million Dollar Baby\".\n\nSoundtrack k filmu Věčný svit neposkvrněné mysli byl vydán Hollywood Records 16. března 2004.\n\nZáklad byl zkomponován losangeleským hudebníkem Jonem Brionem. Ostatní písně nahráli: Jeff Lynne - E.L.O. (\"Mr. Blue Sky\" byl použit v trailerech a televizních spotech, ale nikoliv ve filmu), The Polyphonic Spree, The Willowz a Don Nelson.\n\nBeck, ve spolupráci s Jonem Brionem, uvedl cover verzi písně \"Everybody's Got to Learn Sometime\" se skupinou Korgis.\n\nDěj se odehrává převážně v Rockville Centre, předměstí Long Islandu, dále v Montauku (Long Island) a New Yorku.\n\nPodle závěrečných titulků byl točen v Brooklynu a jeho okolí, na Manhattanu, v Montauku, v Mount Vernonu, Wainscottu, Yonkersu, a též v Bayonne, West Orange a New Jersey.\n\nJako knihkupectví Barnes and Noble posloužilo knihkupectví Columbia University Bookstore.\n\nDům, kde žije Clementine, se nachází ve Williamsburgu (Brooklyn).\n\nScény v Yonkersu se točily na ulicích \"Riverdale Ave\" a \"Valentine Ln\". Důležitá scéna na zamrzlé řece Charles River byla točena v newyorském parku Franklina D. Roosevelta v Yorktownu.\n\nVšechny vlakové scény byly natočeny na trasách metra Metro-North Railroad, podél New Haven Line, a Mount Vernon East, jako vlakové nádraží posloužilo Rockville Centre station.\n"}
{"id": "562947", "url": "https://cs.wikipedia.org/wiki?curid=562947", "title": "Brdská oblast", "text": "Brdská oblast\n\nBrdská oblast je geomorfologická oblast (podsoustava), která zaujímá středozápadní vnitrozemí Čechy, přibližně v západní čtvrti Středočeského kraje. Rozloha oblasti činí 3 438 km², její nadmořská výška se pohybuje od 170 metrů (údolí Vltavy u Chvatěrub) po 865 metrů (vrch Tok v Brdech). Reliéf je velmi různorodý, obsahuje jak nepatrně zvlněné plošiny v severozápadním okolí Prahy, tak hlubokými údolími členěné Křivoklátsko. Na území oblasti se rozkládá převážná část hlavního města Prahy, z dalších významnějších sídel pak např. Kladno, Příbram, Beroun, Hořovice a Slaný; nacházejí se zde též tři velkoplošná chráněná území – CHKO Křivoklátsko, CHKO Český kras a CHKO Brdy.\n\nBrdská oblast se z hlediska českého geomorfologického členění dělí na pět celků a jedenáct podcelků:\n\n\nBrdská oblast zaujímá území při dolním toku řeky Berounky (zejm. povodí Litavky a Loděnice) a navazujícím úseku dolní Vltavy (povodí Zákolanského potoka, Rokytky a jiných drobných přítoků).\n"}
{"id": "562948", "url": "https://cs.wikipedia.org/wiki?curid=562948", "title": "Móric Beňovský", "text": "Móric Beňovský\n\nMatúš Móric Michal František Serafín August Beňovský, tehdy psané Benyowsky, (20. září 1746, Vrbové, Uhersko – 23. květen 1786, osada „Mauritania“, Madagaskar) byl slovenský dobrodruh, cestovatel, objevitel, kolonizátor, spisovatel a válečník, král Madagaskaru, plukovník francouzské armády, velitel polské armády a rakouský voják.\n\nBeňovský byl typický představitel období osvícenství, rozvoje dopravy a obchodu a objevování neznámých území. Byl jedním z prvních objevitelů zkoumajících severní Pacifik – prozkoumal západní pobřeží Aljašky mezi ústím Yukonu a Kuskokwinu, přičemž se plavil podél ostrova Unimak (Aleuty). Prozkoumal též Ostrov sv. Vavřince a Madagaskar, kterémužto ostrovu vládl krátce jako král, než padl v boji s francouzskými invazními silami. Jeho \"Paměti\" se staly světovým bestsellerem.\n\n\nRok jeho narození (1741/1746) je sporný. Narodil se ve Vrbové (téhdy Verbó) a strávil tam i své dětství. Jeho otcem byl Samuel Benyovszky (plukovník 9 pluku maďarských huzarů) a jeho matka se jmenovala Ana Révay (baronka z maďarského rodu Pestvarmegyei). Kariéru začal jako důstojník rakouské armády (Slovensko bylo v té době součástí Uherska, které bylo provincií rakouské monarchie) v sedmileté válce. Kvůli svým názorům na náboženství a vztahu k autoritám byl nucen opustit rakouskou monarchii (tedy i Uhersko). 20. dubna 1768 se v Polsku oženil s Anou Hönsch.\n\nV roce 1768 se přidal k polskému národnímu hnutí proti ruské intervenci v Polsku (Barská konfederace). Rusové ho zajali a spolu s tisíci Poláky ho odvlekli do Kazaně, později ho přemístili na Kamčatku (Sibiř). Odtud Beňovský spolu s ostatními vězni lodí uprchl a s nimi pak pokračoval objevitelskou plavbou severním Pacifikem. Později své cesty popsal v pamětích (ve kterých několikrát uvedl, že se považuje za Poláka). V roce 1772 dorazil do Paříže, kde zapůsobil na krále Ludvíka. Ten mu nabídl místo zástupce Francie na Madagaskaru. V roce 1776 Beňovského na Madagaskaru místní kmenoví náčelníci zvolili za ampansacabeho (krále) Madagaskaru. Ve stejném roce se vrátil do Paříže, kde byl později na příkaz Ludvíka povýšen na generála, byl mu udělen vojenský řád Svatého Ludvíka a dostal doživotní rentu.\n\nV roce 1777 se úzce spřátelil s americkým vyslancem ve Francii Benjaminem Franklinem, který se stal rodinným přítelem i jeho dvou dcer. Seznámil se i s polským hrabětem Casimirem Pulaskim (1748-1779), který v roce 1777 do (dnešních) USA doručil Beňovského listinu, ve které Beňovský nabídl Americké revoluci Madagaskar jako základnu v boji proti Anglii. To však Kontinentální kongres zamítl. V té době se Beňovský obrátil na rakouský dvůr (Marie Terezie) a nabídl mu své služby. Rakousko, které ho kdysi vyhnalo ze svého území, nyní změnilo názor na slavného cestovatele a udělilo mu amnestii. V zimě roku 1777/1778 se vrátil na Slovensko do svého zámku v Beckovské Vísce, odkud kromě jiného korespondoval s francouzskými úřady. V roce 1778 ho Marie Terezie osobním listem povýšila na hraběte, odmítla však jeho projekty námořního obchodu z Uherska, především zřízení obchodní cesty z Komárna do Rijeky. V roce 1778–1779 bojoval ve válce mezi Rakouskem a Pruskem v Prusku.\n\nNásledně Beňovský uskutečňoval výpravy do Ameriky. V roce 1779 odplul do Ameriky za Pulaskim a nabídl své služby Americké revoluci. Dovolili mu bojovat pod velením Pulaskiho v bojích o Savannah. Pulaski zde zemřel v rukách Beňovského a také jeho smrt ukončila první Beňovského pobyt v Americe. Do Ameriky se vrátil v roce 1782, kde se prostřednictvím Benjamina Franklina seznámil s Georgem Washingtonem a jeho manželkou a nabídl jim, že shromáždí v Německu pro Americkou revoluci armádu. Na Washingtonův návrh také znovu přepsal a předložil Kontinentálnímu kongresu svůj bývalý návrh, ale vztahy amerických osad s Británií se nečekaně zlepšily, čímž návrh nebyl přijat. Cestou zpět na Slovensko se zastavil na dnešním Haiti, kde navštívil Františka Beňovského, svého bratra, který tam byl umístěn s francouzskou armádní jednotkou. Po návratu na Slovensko dostal od císaře Josefa II. listinu, opravňující ho založit na Madagaskaru rakouskou kolonii, které by byl Beňovský guvernérem, ale projekt nakonec nebyl z finančních důvodů schválen.\n\nJelikož nezískal Beňovský uznání od Francie, Rakouska, ani USA, obrátil se na Velkou Británii, kde roku 1783 požádal vládu o povolení expedice na Madagaskar. V témže roce odevzdal své francouzsky psané paměti Johnovi Hyacinthovi de Magellan (potomkovi stejnojmenného slavného mořeplavce), který je přeložil do angličtiny a vydal. Následně byly paměti přeloženy do různých jazyků (například do němčiny 1790, slovenštiny 1808, maďarštiny 1888) a kniha se stala světovým bestsellerem.\n\nV roce 1784 jmenoval J. H. Magellana pověřením pro Madagaskarský stát a oprávnil ho pro zastupování ve všech hospodářských a politických záležitostech na ostrově. V tom samém roce se vydal na svou druhou expedici na Madagaskar na lodi \"Intrepid\" poskytnuté obchodníky Messonierem a Zollikoferem, s kterými se seznámil v Anglii v Baltimoru. Loď musela po cestě nouzově přistát v Brazílii. V roce 1785 dorazil na Madagaskar, tentokrát jako zástupce Anglie. Zorganizoval zde vzpouru domorodců proti francouzské osadě Foulpointe. Poté začal budovat hlavní město své plánované „říše“ – Mauritanii (pojmenovanou po něm samotném) na Cape East (nejvýchodnější bod ostrova). Jeho angličtí a američtí společníci dostali ve městě pozemky. Z Mauritanie obchodoval s Marylandem a Baltimorem (v Anglii), především s otroky. V roce 1786 rozzlobené francouzské ministerstvo námořnictví poslalo na Madagaskar tajnou výpravu, která 23. května provedla překvapivý útok. Beňovský v boji zemřel v Mauritanii, kde ho také pochovali spolu se dvěma ruskými utečenci, kteří ho doprovázeli od útěku z Kamčatky.\n\n\n"}
{"id": "562957", "url": "https://cs.wikipedia.org/wiki?curid=562957", "title": "Sikhye", "text": "Sikhye\n\nSikhye ( 식혜) nebo také shikhye či shikeh, občas označovaný též jako dansul (단술) nebo kamžu (감주), je tradiční korejský sladký rýžový nápoj, který se obvykle podává jako zákusek. Kromě tekutého podílu obsahuje také zrnka vařené rýže a v některých případech i piniové oříšky.\n\nSikhye se připravuje tak, že se na vařenou rýži v nádobě nalije sladová voda, jež se nechá vylouhovat při teplotě 65 °C, dokud zrnka rýže nevyplavou na hladinu. Tato tekutina se poté opatrně slije a v nádobě se ponechá pouze hutnější část, jež se pak svaří s cukrem. Pro zpestření chuti se do hotové směsi často přidává zázvor či cicimek datlový (jujuba). Sikhye se podává chlazený.\n\nV Jižní Koreji a v korejských obchodech na celém světě se sikhye prodává v plechovkách či plastových láhvích.\n"}
{"id": "562972", "url": "https://cs.wikipedia.org/wiki?curid=562972", "title": "Hudební festival Znojmo", "text": "Hudební festival Znojmo\n\nHudební festival Znojmo (jinak též HFZ) je festival, který se koná každý rok v červenci ve Znojmě od roku 2005. Zakladateli HFZ se stali Jiří Ludvík a dirigent Roman Válek. Patronem je známý houslový virtuóz Pavel Šporcl. Každý rok se festival nese ve znamení jiného významného skladatele vážné hudby. Může být jmenován např. Georg Friedrich Händel, Wolfgang Amadeus Mozart, Antonio Vivaldi, Johann Sebastian Bach, Ludwig van Beethoven, Jean-Baptiste Lully, Josef Mysliveček nebo Jean-Philippe Rameau. Celý festival je unikátní především svojí velmi pevnou dramaturgickou strukturou a vlastní uměleckou produkcí.\n\nHistorické prostředí města Znojma dodává HFZ uvolňující a příjemnou atmosféru. Koncerty se z velké části konají pod širým nebem a snaží se ukazovat místa, kde se koncerty běžně nepořádají. Mezi atypická místa patři bezesporu zchátralý zámek v Uherčicích, Národní park Podyjí, nádvoří historických domů či radniční věž.\n\nKoncerty HFZ jsou každoročně spojeny i s ochutnávkami vín z oblasti Znojemska a to právě proto, že se tato oblast vryla do povědomí široké veřejnosti právě jako oblast vinařská. Vinná réva se zde pěstuje se staletou tradicí.\n\n\nPrvní ročník festivalu, ač jen třídenní, splnil sen svých zakladatelů, Jiřího Ludvíka a Romana Válka. Od začátku byl také jasný směr, kudy se bude festival ubírat: každý ročník je věnován některému z velkých skladatelů barokní nebo klasicistní hudby, který má kulaté výročí. V prvním roce se slavili hned dva, Johann Sebastian Bach a Georg Fridrich Händel.\n\nUž první ročník předznamenává tradici stagion ve vlastní produkci, která ve Znojmě vznikla. V České republice je tento přístup dodnes ojedinělý. V roce 2005 byla nastudována a třikrát provedena Händelova opera Acis a Galatea v poučené interpretaci na dobové nástroje nebo jejich repliky. V dramaturgii festivalu zůstává Věžní hudba, propojení barokních skladeb s folklórem a ochutnávkou vín (koncert Hudba, víno, baroko) i skladby v jazzovém podání – Bach(a) Jazz. Každý rok městem prochází festivalový průvod hudebníků v kostýmech. Zázemím festivalu v roce 2005 se stalo především Městské divadlo, kde probíhaly zkoušky opery i schůzky produkčního týmu. Na trávníku u divadla vznikala scéna a rekvizity, tvořily se masky a za pochodu se měnily plány dle potřeby. Počasí příliš nepřálo, takže jazzový koncert proběhl kvůli dešti ve Štukovém sále Louckého kláštera, místo původně plánovaného nádvoří měšťanského domu na Václavském náměstí. Nedělní matiné Kontratenor, hlas baroka zkomplikovala nemoc interpreta, ale organizátorům se na poslední chvíli podařilo sehnat plnohodnotnou náhradu – polského umělce Jakuba Burzynského.\n\nDruhý ročník festivalu byl věnován 250. výročí narození Wolfganga Amadea Mozarta a přinesl spoustu novinek – kromě prodloužení trvání festivalu, to byl především nově ustavený patron Pavel Šporcl, který dodal festivalu lesk a přilákal mnoho diváků a posluchačů. Jeho každoroční recitál nepřestává znojemské publikum bavit ani po letech. Ve druhém ročníku se podařilo navázat spolupráci se čtrnácti znojemskými vinaři, kteří od té doby zaštiťují jednotlivé koncerty ochutnávkou svých nejlepších vín. Spojení hudby a vína sklidilo velký úspěch i díky prodeji speciální edice festivalových vín. 10 km od Znojma v rakouském Retzu pořádají v této době také druhý ročník festivalu hudby a literatury. Setkání představitelů a návštěvníků festivalu na historickém místě Heiliger Stein mělo v roce 2006 komorní atmosféru a bylo spíše oficiální, ale postupem let přerostlo ve velké přátelství a oblíbenou akci návštěvníků z obou sousedních zemí. Stagionou pro rok 2006 byl Don Giovanni, v němž hlavní roli ztvárnil tehdy dvacetiletý Adam Plachetka. Znojemské divadlo praskalo ve švech – v zákulisí, na premiéře a třech reprízách. Hudbu se podařilo dostat poprvé do ulic v rámci happeningu mozART v ulicích a poprvé se konal koncert dětských talentů Malí Mozarti. Poctu velkému skladateli vzdali také znojemští rodáci na Koncertě znojemských hudebníků. Novinkou sakrální hudby je Varhanní matiné Martina Jakubíčka a z oblasti komorní hudby uspěl u posluchačů koncert Klarinet, hlas klasicismu a Matiné flétny a hammerklavíru. Jazz zněl na koncertu Mozart i v závěru festivalu na nedělním matiné v přírodě. Koncertů druhého ročníku festivalu se zúčastnil i sám W. A. Mozart, nejprve jako dítě, potom jako mladý muž. Na závěr festivalu doprovázeli diváci ve smutečním průvodu rakev skladatele od Městského divadla do kostela sv. Václava, kde v podání Filharmonie Bohuslava Martinů zaznělo slavné Requiem.\n\nTřetí ročník festivalu připomněl 180. výročí úmrtí Ludwiga van Beethovena, který skládal komorní skladby a jeho největší díla byla určená pro velké symfonické orchestry. Stagionu nahradilo taneční divadlo MAXIMVS, které nastudovalo a třikrát v rámci festivalu provedlo představení Když tančím s Beethovenem. Krásné prostředí znojemského divadla podtrhlo zajímavý tanec s klavíristou uprostřed scény. Poprvé byla zařazena filmová projekce na úvod festivalu, poprvé byl uspořádán komorní Koncert při svíčkách. Houslový virtuos Pavel Šporcl vedle svého koncertu také zaštítil Koncert malých géniů, jehož produkci si vzaly za svou studentky gymnázia. V tomto roce také začala do Znojma jezdit operní diva Pavlína Senić. Největší akcí třetího ročníku byla symfonie č. 5 „Osudová“, která zazněla v pátek 13. července v podání Filharmonie Brno. Ten den bylo nesnesitelné horko a festivaloví brigádníci nosili na hradní nádvoří podium, židle a lavice pro 1000 diváků, hudební nástroje a aparaturu sedmdesátičlenného orchestru. Na závěr festivalu přijela Filharmonie Bohuslava Martinů Zlín a provedla v kostele sv. Václava Missu Solemnis. Novinkou byly festivalové skleničky na víno a začal fungovat Klub přátel festivalu. Produkce festivalu získala své Informační centrum na Obrokové ulici.\n\nČtvrtý ročník festivalu vzpomenul 330 let od narození italského skladatele Antonia Vivaldiho a Znojmo ovládla atmosféra Itálie přelomu 18. století. Na úvod proběhl Benátský karneval a oficiální zahájení Symfonickým koncertem. Patron festivalu Pavel Šporcl odehrál třikrát koncert Čtvero ročních dob (pro velký zájem byl jeden koncert přidán), celkem je navštívilo 1600 posluchačů. Stagionou festivalu byla Vivaldiho Dorilla in Tempe, byla provedena pětkrát. Orchestr dobových nástrojů se již ustálil a poprvé ve Znojmě vystoupil pod názvem The Czech Ensemble Baroque Orchestra & Choir. Na operu lákalo mimo jiné i místo, kde se konala – rajský dvůr bývalého Minoritského kláštera, nádvoří Jihomoravského muzea. Celkem třikrát byla uspořádána Hudba v ulicích a město ožilo. Na Vivaldiho hudbu se cvičilo s Hankou Kynychovou, jazzovalo s Laco Déczim a ve folklorním žánru ji předvedli Cimbal Classic. Tento ročník přinesl spoustu komorních koncertů – Archivní koncert, Benátskou noc, Koncert laureátů Letní školy barokní hudby 2007, již tradiční Koncert znojemských hudebníků a malých talentů Picolo Vivaldi, vystoupila Musica Florea , Affeto, Brass 6 a další. Na závěr festivalu, jak už se stalo tradicí, bylo po smutečním průvodu uvedeno velké duchovní dílo Dixit Dominus a Gloria. Ze Znojma se na koncerty vyjelo i do okolí – do Hrádku, Jaroslavic, na Vranovský zámek. Koncerty se konaly i v netradičních prostorách – showroom firmy Agrall v Banticích, nádvoří archívu a poprvé také v jízdárně kláštera v Louce. Vedle hudebního vyžití festival nadále spolupracuje s vinaři, kteří dělají ochutnávky na jednotlivých koncertech. Další novinkou v oblasti gastronomie jsou pak vybrané místní restaurace, které po dobu trvání festivalu nabízejí Festivalová menu a vína festivalové kolekce. Festival poprvé po dobu konání sídlí ve foyer firmy Erste Leasing na Horním náměstí, kde má od tohoto roku zázemí každý rok.\n\nPátý ročník měl na programu kromě Josefa Haydna, od jehož úmrtí uběhlo 200 let, také výročí napoleonské bitvy u Znojma. Jak se již stalo tradicí, festival začal Hudbou v ulicích, průvodem a karnevalem na náměstí nazvaným Vídeňský kloboukový večer. Tančil se valčík, nosily se cylindry a ochutnávaly vídeňské speciality. Dramaturgie se ustálila natolik, že pravidelní návštěvníci již před festivalem tušili, že je opět čeká Setkání festivalů na Heiliger Steinu, Symfonický koncert, tentokrát v podání Filharmonie Olomouc, Koncert laureátů LŠBH, který se již nastálo přesunul do Sálu předků Vranovského zámku, Koncert malých géniů, Koncert znojemských hudebníků a Koncert při svíčkách. Z těch komorních pak do dramaturgie přibyly ještě Archivní koncert, v Moravském Krumlově na zámku vystoupilo duo Ardašev na Koncertu pro Slovanskou epopej, Musica Aeterna zahrála v Jaroslavicích a přijeli i studenti Univerzity Hradec Králové, aby zahráli na Koncertu vysokých škol. Poprvé se uskutečnil koncert v banketním sále zámku v Uherčicích, kde se od té doby již každoročně koná Koncert Pavlíny Senić a následná dobročinná dražba vín, jejíž výtěžek putuje na opravy zdevastovaného zámku. Martin Jakubíček, který každý rok hrál na varhany v Louce, se poprvé vydal mimo Znojmo na Tour de Varhany. Od tohoto ročníku putuje každoročně po různých kostelích. Folklór na motivy Haydnovy hudby zahrála Zuzana Lapčíková, a jazzový koncert Joseph Jazz Jam Orchestr Gustava Broma. Vokální hudbu zastoupili Gentlemen Singers. Velkému zájmu se těšil jako obvykle patron festivalu Pavel Šporcl na svých dvou koncertech a také Jiří Bárta, violoncellový virtuóz. Opera Il Mondo della Luna, stagiona tohoto roku, si u diváků získala oblibu a vidělo ji na 1500 návštěvníků, kteří ocenili poutavý a aktuální děj, zajímavou dvoupatrovou scénu, oživení v podobě tanečních a gymnastických kreací a kvalitní pěvecké výkony. Po závěrečném smutečním průvodu vyvrcholil festival provedením Haydnova Stvoření v podání The Czech Ensemble Baroque Orchestra & Choir. Festival celoročně sídlí v kanceláři na Dolní České, kde jsou také skladovací prostory na rekvizity, kostýmy, skleničky a další nezbytnosti.\n\nŠestý ročník Hudebního festivalu Znojmo přinesl řadu novinek a stejnějako předchozí rok ho navštívilo zhruba 14 tisíc návštěvníků. Během 17 festivalových dnů od 9. do 25. července 2010 zněla ve Znojmě hudba Henryho Purcella a Georga Fridricha Händela. Jednou ze zmíněných novinek byl program orientovaný na děti. Kromě Dětského hudebního odpoledne a koncertu Malých géniů mohli naši malí diváci zhlédnout operu Červená karkulka, která zcela zaplnila sál Znojemské Besedy. V rámci festivalu byla uspořádána i výtvarná soutěž, ve které šestileté děti, tedy stejně staré jako náš festival, malovaly krále Artuše. Nejhezčí obrázek pak určili návštěvníci festivalu i uživatelé internetu. Tento ročník se také pyšnil velkou zahraniční účastí: úvodní Symfonický koncert si vzal pod taktovku dirigent kanadského původu Charles Olivieri-Munroe, recitálem polské operní pěvkyně Anny Mikolajczyk jsme se v Moravském Krumlově rozloučili se Slovanskou epopejí a v druhé polovině festivalu vystoupil na znojemském hradě americký pěvec a loutnista Joel Frederiksen. Obrovský úspěch zaznamenala výpravná pětiaktová semi-opera Král Artuš aneb Britská čest, která přilákala více než 1700 diváků. Poprvé v historii festivalu patřili mezi účinkující i známí herci, například Miroslav Mejzlík, Filip Čapka nebo Kristýna Frejová. Sám autor libreta, John Dryden, nazval dílo „Dramatickou operou“, což přesně vystihuje běžnou praxi v anglické opeře 17. století, kdy velkou část opery tvořil mluvený text, a hlavní protagonisté byli profesionální herci.\n\nNa sedmnáct dní roku 2011 od 8. do 24. července hostilo město Znojmo a jeho okolí Hudební festival Znojmo. Jeho sedmý ročník, věnovaný zejména hudbě Josefa Myslivečka, hodnotili pořadatelé jako velmi vydařený. Festival, ač s menším počtem koncertů, si udržel návštěvnost stejnou jako v předchozím roce, a to zhruba 14 tisíc lidí. Poprvé v historii festivalu byl program zaměřen na českého hudebního skladatele – Josefa Myslivečka, a byl také kladen větší důraz na víno a gastronomii. Návštěvníci měli poprvé možnost zúčastnit se minikurzu o degustování vína – Sommelierského minima. Obrovský zájem diváků byl o zahajovací Symfonický koncert v podání Filharmonie Bohuslava Martinů a také o koncert Pavla Šporcla s Romano Stilo Ensemble. Festivalová opera byla vybrána z díla českého hudebního skladatele Josefa Myslivečka, od jehož úmrtí uběhlo ten rok právě 230 let. Montezuma – opera o třech dějstvích je založena na legendách o skutečném aztéckém vládci Montezumovi II. a stejně jako ostatní Myslivečkovy opery náleží do žánru „vážné“ opery seria.\n\nOsmý ročník Hudebního festivalu Znojmo byl zaměřen na dílo Jeana Baptisty Lullyho, dvorního skladatele Krále Slunce, Ludvíka XIV. Po celých sedmnáct festivalových dní, od 13. do 29. července 2012, vládlo ve Znojmě nevyzpytatelné počasí, proto byla většina venkovních koncertů přesunuta pod střechu jízdárny Louckého kláštera. Přesto si festival udržel vysokou návštěvnost srovnatelnou s předchozími ročníky – kolem 14 tisíc diváků. Mezi největší úspěchy tohoto ročníku patřil koncert patrona festivalu Pavla Šporcla, který zde představil své nové album – Sporcelain, kde jako host vystoupila i zpěvačka Tereza Černochová. Dále také koncert mezinárodních umělců, hudebních komiků Igudesman & Joo s jejich představením A Little Nightmare Music, se kterým skvěle bavili nadšené publikum. Festival byl slavnostně zakončen recitálem Adama Plachetky, sólisty Vídeňské státní opery, v doprovodu Czech Ensemble Baroque Orchestra & Choir. Nejvýznamnějším festivalovým počinem byl bezesporu hudebně taneční projekt z festivalové produkce – Král Slunce z díla J. B. Lullyho. Do programu byly vybrány skladby představující to nejlepší z autorova díla – Divertissement Royal, Te Deum aj. Ačkoli Král slunce nebyla typická opera ani klasický balet, přilákal koncert velké množství diváků.\n\nDevátý ročník Hudebního festivalu Znojmo nabídl italskou atmosféru Monteverdiho doby. Od 12. do 28. července 2013 vládla hudba celému Znojmu – kostely, nádvoří i ulice města ožily mnoha hudebními žánry. Diváci svou účastí překonali ročník 2012, zúčastnilo se 14 500 návštěvníků, kteří měli možnost zhlédnout 20 koncertů. Například již tradiční představení patrona festivalu Pavla Šporcla, světové hvězdy britského vokálního ansámblu The King’s Singers a v neposlední řadě koncert Vojty Dyka s orchestrem B-Side Band. Festivalová stagiona byla pečlivě vybrána z repertoáru italského skladatele Claudia Monteverdiho, od jehož úmrtí toho roku uplynulo 370 let. Scénický projekt Combattimento – víra, láska, naděje obsahoval výběr ze 7. a 8. Knihy madrigalů a výběr z Madrigalů milostných a válečných. Téma lásky a války nabídlo Monteverdiho hudbu plnou lidských vášní, emocí a hlubokého vnitřního prožitku.\n\nDesátý ročník Hudebního festivalu Znojmo byl věnovaný 250. výročí úmrtí Jean-Philippe Rameaua. Od 9. do 27. července nás na mnoha místech ve Znojmě a jeho okolí čekala nejen výjimečná operní stagiona Platée či světová premiéra symfonie MORAVA Vladimíra Franze, ale i unikátní MozART Group a další tradiční i nové koncerty s degustacemi vín.\n"}
{"id": "562985", "url": "https://cs.wikipedia.org/wiki?curid=562985", "title": "Osvobození západních a jihozápadních Čech americkou armádou", "text": "Osvobození západních a jihozápadních Čech americkou armádou\n\nOsvobození západních a jihozápadních Čech americkou armádou od německých okupantů bylo jednou z dílčích epizod druhé světové války, které mělo pro Čechy historický význam. Odehrávalo se těsně před a během květnového povstání českého lidu a napomohlo následnému osvobození Československa v roce 1945.\n\nNa začátku roku 1945 bylo nacistické Německo už ve velmi obtížné situaci. Sovětská vojska se svými polskými, československými a rumunskými spojenci stála na řece Visle, na východním Slovensku a v Maďarsku, spojenecká západní vojska sváděla boje v Ardenách. V průběhu ledna zahájila Rudá armáda řadu ofenzív, proti kterým přesunul Hitler své jednotky a techniku ze západní fronty. Západní spojenci mohli zahájit své tažení Německem. V únoru se na Krymu uskutečnila Jaltská konference, při které byla mimo jiné stanovena demarkační linie, která určila čáru doteku spojenců ze západu a z východu. Mimo jiné měla tato linie, která měla i politický podtext, probíhat na hranicích Čech a Bavorska.\n\nV dubnu 1945 se do Bavorska probojovaly jednotky Třetí americké armády, kterým velel generál George S. Patton. Dne 18. dubna 1945 vstoupily americké jednotky na území předmnichovské československé republiky. V 09:55 dorazily první jednotky americké armády k obci Hranice v ašském výběžku. Jednalo se o průzkum roty K 3. praporu 358. pěšího pluku 90. pěší divize z XII. armádního sboru. O dva dny později vnikly jednotky i do Aše. Vzhledem k tomu, že toto území bylo osídleno Němci (jednalo se o území Říšské župy Sudety), nebyli Američané vítáni jako osvoboditelé. 25. dubna se bojovalo o Cheb, který Američané se ztrátami dobyli. 29. dubna se k hranicím předválečného Československa přesunuly další jednotky V. sboru Třetí americké armády.\n\n30. dubna si Američané vyžádali na generálním štábu Rudé armády postup na osu Karlovy Vary - Plzeň - České Budějovice, a to z důvodu krytí levého boku 3. americké armády při postupu na Rakousko. Sověti, kteří se v té době probili na Ostravsko a po osvobození Brna stáli na jihu Českomoravské vysočiny, s tímto řešením 30. dubna souhlasili. Američané však setrvávali na svých pozicích a do Čech zahájili postup až 5. května 1945. Téhož dne pronikli ke Kynšperku a osvobodili městys Chodová Planá a Klatovy. 6. května v brzkých ranních hodinách byl útok obnoven. Hlavním cílem byla Plzeň, kde den předtím vypuklo povstání. Kolem osmé hodiny ranní pronikly do Plzně jednotky americké 16. obrněné divize a umlčely poslední německá ohniska odporu. Boje pokračovaly i na dalších místech jihozápadních Čech.\n\nWinston Churchill byl zastáncem osvobození Prahy západními spojenci, s čímž se dokonce 30. dubna obrátil dopisem na amerického prezidenta Trumana. Truman mu však odpověděl, že útok k Vltavě již chystají Sověti a jeho záměrem bude pouze \"„postupovat a ničit všechny zbývající organizované německé síly (...) bude-li postup do Československa poté žádoucí a dovolí-li to zdejší podmínky, logicky by naším prvním krokem byl postup na Plzeň a Karlovy Vary. Nepokusím se o žádný krok, který budu z vojenského hlediska považovat za nerozumný.“\" Když vypuklo 5. května v Praze Pražské povstání, chtěl také generál Patton pokračovat v postupu na české hlavní město. Byl si vědom toho, že německá miliónová armáda, které velel Ferdinand Schörner, již neklade na západě takový odpor, jak sovětským vojskům tvrdě bojujícím na Moravě. Hitlerův nástupce admirál Karl Dönitz po svém nástupu 29. dubna do čela Německa v rozkazu wehrmachtu uvedl: \"„proti Angličanům a Američanům musím bojovat, pokud mi budou bránit v boji proti bolševikům.“\" Část německých jednotek však i tak proti západním spojencům ještě bojovala. Generál Eisenhower měl však samozřejmě instrukce nedostat se do konfliktu s ruskou stranou, neboť Američané spoléhali na budoucí podporu SSSR v boji s Japonskem ve válce v Tichomoří.\n\n7. května již boje prakticky ustaly, protože již předchozího dne se jednalo o kapitulaci německých vojsk. Alfred Jodl, který kapitulační jednání za Německo vedl, se snažil před sovětským zajetím uchránit co největší počet německých vojsk, takže Němci prakticky přestali klást Američanům odpor a snažili se spíše přejít k nim do zajetí. Američané tak mohli do 10. května obsadit zbytek území, která připadla do jejich sféry. Při osvobozování českého území padlo 116 Američanů, dalších 406 bylo raněných. Americké i sovětské jednotky opustily Československo do listopadu 1945.\n\n\n\n"}
{"id": "562989", "url": "https://cs.wikipedia.org/wiki?curid=562989", "title": "Tnuvot", "text": "Tnuvot\n\nTnuvot ( תְּנוּבוֹת, doslova „\"Úrody\"“, v oficiálním přepisu do angličtiny Tenuvot) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 35 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od okraje kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Východně od vesnice protéká Nachal Alexander.\n\nObec se nachází 11 kilometrů od břehu Středozemního moře, cca 31 kilometrů severovýchodně od centra Tel Avivu, cca 56 kilometrů jihojihovýchodně od centra Haify a 11 kilometrů východně od města Netanja. Tnuvot obývají Židé, přičemž osídlení v tomto regionu je etnicky smíšené. Západním a severním směrem v pobřežní nížině je osídlení ryze židovské. Na jihovýchod od mošavu ovšem leží ale pás měst a vesnic obývaných izraelskými Araby - takzvaný Trojúhelník (nejblíže je to město Kalansuva necelé 3 kilometry odtud). 5 kilometrů od vesnice také probíhá Zelená linie a za ní stojí arabské (palestinské město) Tulkarm.\n\nTnuvot je na dopravní síť napojen pomocí dálnice číslo 57.\n\nMošav Tnuvot byl založen v roce 1952. K založení došlo 10. září 1952. Prvními osadníky zde byla skupina židovských přistěhovalců z Jemenu, kteří se do Izraele dostali v rámci Operace Létající koberec. Jméno vesnice je inspirováno zemědělským charakterem okolní krajiny a také citátem z biblické knihy Deuteronomium 32,13 - „\"Dovolil mu jezdit po posvátných návrších země, aby jedl, čím oplývá pole\"“ \n\nSprávní území obce dosahuje 2500 dunamů (2,5 kilometru čtverečního). Místní ekonomika je založena na zemědělství (pěstování citrusů a květin, chov drůbeže).\n\nVýchodně od vesnice se nachází lokalita Tel Ševach (תל שבח) s pozůstatky starověkého židovského osídlení.\n\nPodle údajů z roku 2014 tvořili naprostou většinu obyvatel v Tnuvot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 813 lidí. Během roku 2014 populace stoupla o 0,5 %.\n\n\n"}
{"id": "562991", "url": "https://cs.wikipedia.org/wiki?curid=562991", "title": "Papratka samičí", "text": "Papratka samičí\n\nPapratka samičí (\"Athyrium filix-femina\") je vytrvalá, velmi statná kapradina z čeledi papratkovitých (\"Athyriaceae\"), někdy pěstovaná jako ozdobná rostlina. Patří mezi nejhojnější lesní kapradiny. Název této kapradiny (\"filix\" znamená kapradina, \"femina\" – samice) pochází z dob, kdy nebylo nic známo o rozmnožování kapradin; tento taxon býval považován za samičí rostliny. Druh kapraď samec (\"Dryopteris filix-mas\") jenž je mohutnějšího vzrůstu byl pak považován za samčí rostliny téhož druhu.\n\nZ krátkého podzemního oddenku vyrůstají vzpřímené, 30 až 100 cm dlouhé, světle zelené, dvakrát, někdy i třikrát zpeřené listy kopinatého tvaru, vybíhající do špičky, které jsou uspořádány do růžice a navzájem se vějířovitě překrývají.\n\nÚkrojky prvního řádu, kterých bývá asi třicet po obou stranách, vyrůstají střídavě; ostře pilovité úkrojky druhého řádu jsou nahloučené nebo nepatrně od sebe vzdálené. Krátký řapík je v dolní části tmavohnědý a krytý šupinami, v horní části zelený a holý. Sterilní a fertilní listy stejného tvaru na podzim odumírají.\n\nKupky výtrusnic vyrůstající na spodních stranách fertilních listů jsou podlouhlého, někdy háčkovitě zakřiveného tvaru. Kupky vyrůstají ve dvou řadách podél hlavního žebra, nezřídka dosahují i k žilkám postranním, kryty zahnutou ostěrou ve tvaru srpu, která kryje kupky po delší čas, někdy však záhy opadá.\n\nPapratka roste ve všech vlhkých smíšených, jehličnatých i listnatých lesích s bylinným podrostem. Najdeme ji na mírně kyselých půdách, často bohatých na rozložený humus, ale i na chudých půdách nebo místech s nerozloženou vrstvou humusu. Jedná se o kosmopolitní, velmi hojný druh. Vyhýbá se pouze vápnitým a suchým lokalitám.\n\nPodobný druh rostoucí na stanovištích horského až alpinského pásma, papratka horská (\"Athyrium distentifolium\"), má okrouhlé výtrusné kupky s brzy sesychající, nedokonale vyvinutou ostěrou.\n\nJedovatý olej z oddenků využívala starověká medicína na odčervení člověka a hlavně domácích zvířat. Příliš vysoká dávka však vede ke slepotě. Pro svou odolnost je vysazována v zahradách a parcích jako okrasná rostlina. Bylo vyšlechtěno i několik kultivarů, např. 'Glomeratum' s klubíčky listových úkrojků na konci listů a 'Fieldiae' se zkrácenými a ztěsnanými jařmy a narůžovělým řapíkem a vřetenem.\n\n\n\n \n"}
{"id": "562994", "url": "https://cs.wikipedia.org/wiki?curid=562994", "title": "Januv", "text": "Januv\n\nJanuv ( יָנוּב, v oficiálním přepisu do angličtiny Yanuv) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 46 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od okraje kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 10 kilometrů od břehu Středozemního moře, cca 31 kilometrů severovýchodně od centra Tel Avivu, cca 56 kilometrů jihojihovýchodně od centra Haify a 10 kilometrů východně od města Netanja. Januv obývají Židé, přičemž osídlení v tomto regionu je etnicky smíšené. Západním a severním směrem v pobřežní nížině je osídlení ryze židovské. Na jihovýchod od mošavu ovšem leží ale pás měst a vesnic obývaných izraelskými Araby – takzvaný Trojúhelník (nejblíže je to město Kalansuva necelé 4 kilometry odtud). 6 kilometrů od vesnice také probíhá Zelená linie a za ní stojí arabské (palestinské) město Tulkarm.\n\nJanuv je na dopravní síť napojen pomocí lokální silnice číslo 5613, jež severně od vesnice ústí do dálnice číslo 57.\n\nJanuv byl založen v roce 1950. K založení došlo 21. března 1950. Prvními osadníky zde byla skupina židovských přistěhovalců z Tuniska, kteří se do Izraele dostali v roce 1948. Jméno vesnice je inspirováno citátem z biblické Knihy přísloví 10,31 – „\"Ústa spravedlivého plodí moudrost\"“ V obci se usadil i jediný přeživší po leteckém neštěstí v Hurumu, kdy se nad Norskem roku 1949 zřítilo letadlo s židovskými dětmi směřujícími z Tuniska do Izraele. Norští občané pak prostřednictvím veřejné sbírky poskytli mošavu Januv dotace a sponzorovali zde výstavbu domů. Jeden z těchto prvních domů byl zachován a slouží jako archiv.\n\nSprávní území obce dosahuje 2030 dunamů (2,03 kilometru čtverečního). Místní ekonomika je založena na zemědělství (pěstování citrusů, zeleniny a květin).\n\nPodle údajů z roku 2014 tvořili naprostou většinu obyvatel v Januv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 915 lidí. Během roku 2014 populace stoupla o 7,1 %.\n\n\n"}
{"id": "563004", "url": "https://cs.wikipedia.org/wiki?curid=563004", "title": "Ge'ulim", "text": "Ge'ulim\n\nGe'ulim ( , doslova \"Vykoupení\", v oficiálním přepisu do angličtiny Ge'ulim) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 57 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od okraje kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 10 kilometrů od břehu Středozemního moře, cca 30 kilometrů severovýchodně od centra Tel Avivu, cca 57 kilometrů jižně od centra Haify a 11 kilometrů východně od města Netanja. Ge'ulim obývají Židé, přičemž osídlení v tomto regionu je etnicky smíšené. Západním a severním směrem v pobřežní nížině je osídlení ryze židovské (na severozápadě s vesnicí sousedí město Kfar Jona, na západě město Pardesija, na jihu část města Kadima-Coran). Na jihovýchod od mošavu ovšem leží pás měst a vesnic obývaných izraelskými Araby – takzvaný Trojúhelník (nejblíže je to město Kalansuva necelé 4 kilometry odtud). 6 kilometrů od vesnice také probíhá Zelená linie a za ní stojí arabské (palestinské) město Tulkarm.\n\nGe'ulim je na dopravní síť napojen pomocí lokální silnice číslo 5613, jež severně od vesnice ústí do dálnice číslo 57.\n\nGe'ulim byl založen v roce 1945. K prvnímu založení vesnice ale došlo již 17. listopadu 1938. Šlo tehdy o opevněnou osadu typu Hradba a věž. Později byla nově osídlena. Během války za nezávislost roku 1948 probíhaly v okolí osady těžké boje, při kterých se irácká invazní armáda snažila neúspěšně probít z okolí Tulkarmu k pobřeží Středozemního moře.\n\nKoncem 40. let měla osada, tehdy nazývaná Bnej Ge'ulim (Talmon), rozlohu katastrálního území 1 862 dunamů (1,862 kilometru čtverečního). Správní území obce nyní dosahuje 2680 dunamů (2,68 kilometru čtverečního). Místní ekonomika je založena na zemědělství (pěstování citrusů a květin a chov drůbeže).\n\nPodle údajů z roku 2014 tvořili naprostou většinu obyvatel v Ge'ulim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 902 lidí. Během roku 2014 populace klesla o 0,6 %.\n\n\n"}
{"id": "563008", "url": "https://cs.wikipedia.org/wiki?curid=563008", "title": "Nordija", "text": "Nordija\n\nNordija ( נוֹרְדִיָּה‎, v oficiálním přepisu do angličtiny Nordiyya, přepisováno též Nordia) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 38 metrů v hustě osídlené a zemědělsky intenzivně využívané pobřežní nížině, respektive Šaronské planině, na východním okraji města Netanja.\n\nObec se nachází 5 kilometrů od břehu Středozemního moře, cca 29 kilometrů severoseverovýchodně od centra Tel Avivu, cca 55 kilometrů jižně od centra Haify a 5 kilometrů východně od města Netanja. Mošav Nordija obývají Židé, přičemž osídlení v tomto regionu je etnicky převážně židovské.\n\nNordija je na dopravní síť napojena pomocí lokální silnice číslo 5702, jež severně od vesnice ústí do dálnice číslo 57. Východně od mošavu probíhá severojižním směrem dálnice číslo 4.\n\nNordija byla založena v roce 1948. K zřízení vesnice došlo 1. listopadu 1948. Pojmenována byla podle sionistického politika a organizátora Maxe Nordaua. Zpočátku se používalo též jméno obce Nordia (Irgun Margolin).\n\nSprávní území obce dosahuje 2350 dunamů (2,35 kilometru čtverečního). Místní ekonomika je orientována na zemědělství a průmysl. Roku 1961 zde byla založena továrna Nordia Springs, která je od roku 1963 ve vlastnictví mošavu. Zabývá se výrobou pružin.\n\nNordija vznikla poblíž zaniklé arabské vesnice Chirbet Bajt Lid, která stávala do války za nezávislost v roce 1948 na západním okraji nynějšího mošavu a která fixovala starší osídlení v této lokalitě. Křižáci ji nazývali Arthabec. Roku 1931 měl Chirbet Bajt Lid 298 obyvatel a 75 domů. Stála tu mešita a základní škola. Počátkem války v dubnu 1948 byla tato oblast ovládnuta židovskými silami a arabské osídlení zde skončilo. Zástavba vesnice pak byla zbořena. Název zaniklé vesnice se dodnes udržel v neoficiálním označení nedaleké křižovatky dálnic číslo 4 a 57 - Comet Bejt Lid (צומת בית ליד), oficiálně Comet ha-Šaron (צומת השרון‎).\n\nPodle údajů z roku 2014 tvořili naprostou většinu obyvatel v Nordija Židé - cca 2000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 2100 osob). Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 2057 lidí. Během roku 2014 populace stoupla o 2,7 %.\n\nVěková skladba populace není příznivá. Roku 2013 zde byl nejnižší podíl obyvatelstva ve věku do 17 let ze všech sídel městského charakteru v Izraeli (jen 17,0 % z celkové populace obce).\n\n\n"}
{"id": "563012", "url": "https://cs.wikipedia.org/wiki?curid=563012", "title": "Ganot Hadar", "text": "Ganot Hadar\n\nGanot Hadar ( גַּנּוֹת הָדָר, doslova „\"Citrusové zahrady\"“, v oficiálním přepisu do angličtiny Gannot Hadar) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 47 metrů v hustě osídlené a zemědělsky intenzivně využívané pobřežní nížině, respektive Šaronské planině, na východním okraji města Netanja.\n\nObec se nachází 5 kilometrů od břehu Středozemního moře, cca 29 kilometrů severoseverovýchodně od centra Tel Avivu, cca 55 kilometrů jižně od centra Haify a 5 kilometrů východně od města Netanja. Ganot Hadar obývají Židé, přičemž osídlení v tomto regionu je etnicky převážně židovské.\n\nGanot Hadar je na dopravní síť napojen pomocí lokální silnice číslo 5702, jež severně od vesnice ústí do dálnice číslo 57. Východně od obce probíhá severojižním směrem dálnice číslo 4.\n\nGanot Hadar byl založen v roce 1964. K zřízení zdejšího osídlení ale došlo už roku 1954. Zakladateli byli Židé z USA. Původně šlo o součást nedaleké obce Bejt Jicchak. Když ale pak Bejt Jicchak přišel o status místní rady a vstoupil do Oblastní rady Emek Chefer, čtvrť Ganot Hadar se osamostatnila a vstoupila jako nezávislá vesnice do Oblastní rady Lev ha-Šaron.\n\nSprávní území obce dosahuje 900 dunamů (0,9 kilometru čtverečního). Většina obyvatel dojíždí za prací mimo obec.\n\nPodle údajů z roku 2014 tvořili naprostou většinu obyvatel v Ganot Hadar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 863 lidí. Během roku 2014 populace klesla o 1,4 %.\n\n\n"}
{"id": "563014", "url": "https://cs.wikipedia.org/wiki?curid=563014", "title": "Tanková výsadková loď", "text": "Tanková výsadková loď\n\nTanková výsadková loď (anglicky: \"Landing Ship, Tank\" – LST) je označením výsadkové lodi určené k přepravě tanků, vozidel, nákladu a vojáků a jejich vylodění přímo na pobřeží (bez nutnosti využití přístavu). Tankové výsadkové lodi byly vyvinuty k podpoře obojživelných operací za druhé světové války. Byly to největší spojenecké výsadkové lodě schopné vylodit těžkou techniku přímo na pláži. Naprostá většina tankových výsadkových lodí byla postavena za války v USA (více než 1000), menší množství ve Velké Británii a Kanadě. Přestože je za války jejich posádky přezdívali \"large slow target\", byla to nesmírně užitečná plavidla, kterých bylo ztraceno pouze 39 – z toho 26 přímo v boji. Poté co byly vyvinuty jaderné zbraně se soudilo, že k velkým vyloďovacím operacím již nebude docházet, čluny LST však prokázaly svou užitečnost v korejské válce. Přestože dnes již plně nevyhovují požadavkům na moderní výsadkové operace, jsou stále provozovány řadou námořnictev.\n\nU zrodu lodí LST stáli Britové, kteří museli po úspěšné německé invazi do Francie v roce 1940 spěšně evakuovat zbytky svých vojsk z přístavu Dunkerk. Jelikož tehdy neměli námořní lodě schopné přímo na pobřeží nalodit těžkou vojenskou techniku, museli v přístavu zanechat své tanky a další vybavení. Premiér Winston Churchill proto požadoval urychlené postavení lodí schopných oceánské plavby a následně výsadku přímo na břeh. Britové nejprve na LST přestavěli tři středně velké tankery s malým ponorem, které původně sloužily na jezeře Maracaibo. Technika z nich vyjížděla po rampě příďovými vraty. Přestavěné tankery, označené jako třída \"Maracaibo\", byly poprvé a relativně úspěšně nasazeny při vylodění v severozápadní Africe. Poté Britové postavili tři zcela nové tankové výsadkové lodě třídy \"Boxer\" – malá kapacita jejich loděnic však způsobila, že byla masová výroba výsadkových lodí, včetně LST, přesunuta do USA.\n\nAmeričané pro LST vytvořili zcela novou konstrukci, označovanou LST Mk2 či LST(2). Jejich konstruktérem byl John Niedermair. Lodě dlouhé téměř 100 metrů měly ploché dno, příďová vrata pro vylodění techniky a dvě nákladové paluby – na dolní palubě byly neseny tanky, zatímco na horní byla lehčí technika. Celkem unesly 2100 tun nákladu. Ubikace byly po stranách nákladních palub a na zádi byl lodní můstek. Pohon zajišťovaly dieselové motory. Jelikož lodě měly mít velký ponor pro plavbu přes oceán a zároveň malý ponor pro samotné vyloďování, byly vybaveny propracovaným balastním systémem, který umožňoval ponor měnit. Protiletadlovou výzbroj tvořilo menší množství 20 a 40mm kanónů.\n\nPrvní LST(2) vstoupil služby 27. října 1942 a za celou válku jich v USA bylo postaveno celkem 1051. Dobu stavby jedné lodě se podařilo postupně zkrátit až na dva měsíce. Britové od Američanů získali 113 LST(2) a další tolik potřebné lodě stavěli ve vlastních a kanadských loděnicích. Získali tak dalších 59 modifikovaných lodí LST Mk 3.\n\nČluny LST byly s velkým úspěchem používány při celé řadě výsadkových operací druhé světové války. Dočkaly se taky řady modifikací a byly používány nejen k přepravě tanků, ale rovněž jako lodě transportní, muniční, nemocniční, opravárenské a k četným jiným speciálním účelům. Premiérou typu LST(2) bylo vylodění na Šalomounových ostrovech. Následovaly například na Sicílii, v Itálii, v Normandii, v jižní Francii, při invazi na Filipíny, Iwo Jimu či Okinawu. Pokud na palubě nesly obojživelná vozidla DUKW či výsadková vozidla LVT-5, nemusely ani přirážet přímo ke břehu.\n\nPo skončení války byly přebytečné LST(2) vyřazovány a mnoho jich, po nejrůznějších modifikacích, sloužilo v komerčním sektoru.\n\nPoté co byly vyvinuty jaderné zbraně se soudilo, že k velkým vyloďovacím operacím již nebude docházet, čluny LST však prokázaly svou užitečnost v korejské válce. V USA tak byly i v následujících desetiletích stavěny menší série nových tankových výsadkových lodí tříd \"Terrebonne Parish\", \"De Soto County\" a \"Newport\". Americké námořnictvo je však již všechny vyřadilo a prodalo dalším zemím. Tankové výsadkové lodě tak ze služby vytlačily jiné typy lodí, zejména dokové výsadkové lodě a lodě kategorie amphibious transport dock. Ty jsou vybaveny dokem pro vznášedla Landing Craft Air Cushion a plošinou pro transportní vrtulníky. U nich tak odpadá nutnost přistát přímo u břehu, ale naopak mohou v bezpečí za horizontem vypouštět vznášedla pohybující se rychlostí až 40 uzlů.\n\n"}
{"id": "563024", "url": "https://cs.wikipedia.org/wiki?curid=563024", "title": "Městská knihovna Ostrov", "text": "Městská knihovna Ostrov\n\nMěstská knihovna Ostrov je veřejná knihovna ve městě Ostrov, které je i jejím zřizovatelem. Samostatnou organizační složkou je Kronika města Ostrov. Knihovní fond tvoří tyto sbírky: knihy, brožury, periodika, mapy, sbírky zákonů, audiovizuální dokumenty (CD, LP, MC, zvukové knihy), informační databáze. Jejím posláním je získávat, zpracovávat, uchovávat a poskytovat informace, literaturu a další druhy dokumentů. Poskytuje služby široké veřejnosti v přiměřeném rozsahu. Zvláštní důraz je kladen na služby pro děti, mládež a studenty, včetně role sociální (služby seniorům, sociálně slabým a handicapovaným). Knihovna sídlí v historické budově Paláce princů která dříve sloužila SPŠ Ostrov.\n\nMěstská lidová knihovna byla jedním z prvních kulturních zařízení v Ostrově fungujících po 2. světové válce. Svou činnost zahájila již v roce 1945 navazujíc na tradici české menšinové knihovny, která vznikla v roce 1928.\n\nV roce 1956 byla tato knihovna přemístěna z dosavadních prostor (ze zámku) do nového Domu kultury, kde měla k dispozici dvě místnosti. V roce 1959 zde bylo 7000 knih, knihovnu navštěvovalo 600 čtenářů a zaměstnány zde byly dvě knihovnice. O rok později čítal fond knihovny 12590 svazků. Stávající prostory nemohly vyhovět velkému nárůstu knihovního fondu, proto byla knihovna přemístěna do nové budovy, která byla adaptována z prostor užívaných obuvnickým družstvem. Dne 10. prosince 1961 zde byla slavnostně otevřena za přítomnosti spisovatele Vladimíra Neffa. Velikou zásluhu na otevření knihovny v tomto místě měla její ředitelka paní Dagmar Benešová. Po přestěhování z prostor Domu kultury a technické knihovny Jáchymovských dolů tvořilo knižní fond pouze 17 000 svazků.V roce 1963 bylo čtenářům k dispozici 28729 svazků.\n\nV roce 1965 byla otevřena pobočka v nemocnici, která poskytovala služby pouze dva roky. Po zrušení půjčovny v nemocnici byly zřízeny nové pobočky, jedna v Horním Žďáru a druhá na „Starém městě“. Pobočka v Horním Žďáru byla roku 1991 zrušena.\n\nV roce 1967 se stala ředitelkou paní Božena Straková. Ve stejném roce se začala v Ostrově také budovat středisková knihovna, která zahrnovala 16 místních lidových knihoven, později do ní byly začleněny ještě další 3 knihovny. V roce 1969 bylo budování střediskové knihovny ukončeno. Po ukončení zahrnovala celkem 19 knihoven (Boč, Bor, Damice, Hájek, Hluboký, Hroznětín, Jakubov, Kfely, Krásný Les, Květnová, Kyselka, Merklín, Nejda, Sadov, Stráž, Stružná, Šemnice, Velichov a Vojkovice). Od roku 1969 začala knihovna zastávat i funkci střediskové knihovny a přebrala fondy vesnických knihoven. Později se středisková knihovna rozdělila na střediskovou knihovnu město – 5 knihoven a na střediskovou knihovnu venkov-14 knihoven.Středisková knihovna venkov byla řízena karlovarskou knihovnou, stejně tak knihovna město. O několik let později se tyto dva celky opět spojily. V roce 1995 středisko spadající pod Karlovy Vary zahrnuje 10 místních lidových knihoven.\n\nV roce 1987 ukončila práci ve funkci vedoucí v městské knihovně v Ostrově paní Božena Straková. Novým vedoucím se stal PhDr. Pavel Hájek. Od srpna 1988 do ledna 2001 vedla knihovnu Mgr. Jitka Banzetová, kterou ve funkci do prosince 2001 vystřídala slečna Alice Havránková. Od ledna 2002 vede knihovnu Ing.Světlana Hančová, již jako samostatnou příspěvkovou organizaci, kterou zřídilo město Ostrov od července 2001. Od ledna 2002 spadá pod městskou knihovnu v Ostrově vedení Kroniky města Ostrova. V roce 2004 převzala vedení městské knihovny Mgr. Irena Leitnerová.\n\nV září 2005 dochází ke změně automatizovaného výpůjčního systému – ze systému LANius na systém Clavius (kvalitativně vyšší knihovnický systém). Mimo jiné nabízí svým uživatelům komfortnější online služby. K přechodu na nový AKS přispěla především dotace poskytnutá MK ČR ve výši 118.000,- Kč z grantového řízení VISK3.\n\nV březnu 2006 je vybudováno v původních suterénních prostorách knihovny nové oddělení – hudební. Vzniklo díky přispění několika sponzorů, hlavně Ostrovské teplárenské, a.s. V oddělení se půjčují všechny druhy hudebních nosičů a dokumenty související s hudbou. Je zde i 5 poslechových míst. V červnu 2006 byl dokončen (již několikátý) projekt na celkovou rekonstrukci budovy knihovny. Kapacita knihovny již dlouhou dobu neodpovídá počtu návštěvníků a novým službám, které knihovna poskytuje.\n\nZastupitelé města rozhodli o budoucím přemístění knihovny do prostor Paláce princů. Jedná se o historický objekt a jeho rekonstrukce byla financována z prostředků EU. Přípravy na projektu byly zahájeny již v únoru 2008. Fyzická realizace projektu byla zahájena v únoru 2009 a její dokončení je v červnu 2012.\n\nPokračuje rekonstrukce Paláce princů na městskou knihovnu. Knihovna získala grant Ministerstva kultury ČR z dotačního titulu VISK3 ve výši 200.000,- Kč na realizaci projektu „OPAC 2.0 a přechod na SQL verzi“. Další prostředky ve výši 76.280 Kč. poskytl zřizovatel (Město Ostrov).\n\nKnihovna získala další grant MK ČR ve výši 48.000,- Kč z kapitoly VISK8 na tvorbu a úpravu autoritních záznamů. Jsou dokončovány práce na rekonstrukci knihovny, termín předání stavby je 30. 6. 2011. Vlastní provoz pro veřejnost v nové knihovně je zahájen 1. 9. 2011.\n\nNová budova Městské knihovny vyhrála první místo v soutěži Stavby Karlovarského kraje 2012, a to hned ve dvou kategoriích - cena odborné poroty a cena veřejnosti.\n\nKnihovna v červnu 2012 spustila nové webové stránky pro mládež.\n\nKnihovna začala pracovat na nových webových stránkách, které mají sloučit všechny dosavadní weby a online služby knihovny. Veškeré počítače knihovny byly migrovány na Window 10, aby knihovna svým uživatelům nabídla nejaktuálnější operační systém, se kterým se mohou setkat.\n\n\n\n\n\n\nOranžerie Václava Havla neboli výstavní sál je podlouhlá vysoká místnost s prosklenou stěnou a pohledem do parku. Je vhodná pro pořádání výstav, koncertů, divadelních představení a jiných akcí. Místnost je vybavena závěsným systémem pro uchycení obrazů. Místnost je osvětlena několika pochozími světly, která míří na stěnu s obrazy a klasickými stropními svítidly. Její kapacita je 90 míst.\n\nPro výuku je k dispozici celkem 12 míst vybavených notebooky, lektor má k dispozici samostatný PC, interaktivní tabuli a dataprojektor. Uspořádání učebny je variabilní a může sloužit i jiným účelům – např. přednáškám, prezentacím atd.\n\n\nMěstská knihovna Ostrov, příspěvková organizace\nZámecký park 224\nOstrov 36301\n\n"}
{"id": "563038", "url": "https://cs.wikipedia.org/wiki?curid=563038", "title": "Amonit", "text": "Amonit\n\nAmonit může být: \n"}
{"id": "563043", "url": "https://cs.wikipedia.org/wiki?curid=563043", "title": "Žebříček IIHF 2009", "text": "Žebříček IIHF 2009\n\nŽebříček IIHF mužů pro rok 2009.\n"}
{"id": "563047", "url": "https://cs.wikipedia.org/wiki?curid=563047", "title": "DB Cargo", "text": "DB Cargo\n\nDB Cargo AG (do 1. března 2016 DB Schenker Rail AG, ještě dříve Railion) je německá společnost ze skupiny Deutsche Bahn (DB), které prostřednictvím svých dceřiných společností provozuje nákladní železniční dopravu v několika státech Evropy. Sídlí v Mohuči. 98 % akcií společnosti je v držení firmy DB Mobility Logistics AG.\n\nSpolečnost vlastní železniční dopravce nebo jiné firmy z oblasti nákladní železniční dopravy, které vznikly buď vyčleněním z mateřské společnosti DB, zakládáním společných podniků v zahraničí (tj. mimo Německo) nebo byly do skupiny začleněny po odkoupení dané firmy od jiného vlastníka.\n\nDo skupiny DB Cargo patří tito dopravci:\n\n"}
{"id": "563053", "url": "https://cs.wikipedia.org/wiki?curid=563053", "title": "Kenneth Waltz", "text": "Kenneth Waltz\n\nProf. Kenneth Neal Waltz, Ph.D., dr.h.c. mult. (8. června 1924 − 13. května 2013) byl americký politolog, emeritní profesor Kalifornské univerzity v Berkeley, vědec na Columbia University a jeden z nejvýznamnějších teoretiků mezinárodních vztahů, hlavní představitel neorealismu, směru který byl jedním z diskurzů v rámci tzv. první debaty na konci 70. let 20. století.\n\nPostgraduální studium ukončil v roce 1954 na Columbia University (Ph.D.). Pracoval jako profesor politologie na Kalifornské univerzitě v Berkeley a vědecký pracovník na Columbia University. V letech 1987-1988 působil ve funkci předsedy Americké politologické společnosti (American Political Science Association), byl také členem Americké akademie umění a věd.\n\nStal se nejvýznamnějším představitelem neorealismu v mezinárodních vztazích, a to především vydáním knihy \"Theory of International Politics\" v roce 1979. Neorealistický model postavil na prvcích realistů, kdy použil jejich koncept mezinárodní anarchie, tezi o státu jako jediném aktéru mezinárodního systému a tvůrci mezinárodní politiky, stejně jako fakt, že mocenská politika je hlavní charakteristikou anarchického systému států.\n\nStát se snaží o zajištění svého přežití a bezpečí. Nejvýraznějším rozdílem od realismu je pak náhled na \"úroveň analýzy\". Na rozdíl od Hanse Morgenthaua se nezaměřuje na studium lidské přirozenosti (pro realisty klíčový bod), ale směřuje k analýze struktury systému států, tj. považuje politiky za vězně, kteří jsou spoutáni systémem státu.\n\nNa několika vysokých školách obdržel titul \"„doctor honoris causa“\", a to na Kodaňské univerzitě, Oberlin College, Nankai University a Aberystwyth University.\n\n\n\n"}
{"id": "563058", "url": "https://cs.wikipedia.org/wiki?curid=563058", "title": "Zelení / Evropská svobodná aliance", "text": "Zelení / Evropská svobodná aliance\n\nZelení / Evropská svobodná aliance (zkráceně Zelení/ESA; anglicky: \"The Greens/European Free Alliance\", krátce \"Greens/EFA\"; francouzsky: \"Les Verts/Alliance Libre européenne\", krátce \"Verts/ALE\"; německy: \"Die Grünen/Freie Europäische Allianz\") je politická skupina v Evropském parlamentu (EP) Evropské Unie (EU). Zelení/ESA se zaměřuje na regionalismus, proevropskou a zelenou politiku.\n\nPrvní zástupci zelených stran se do Evropského parlamentu dostali ve volbách roku 1984 – sedm z Německa a po dvou z Belgie a Nizozemska. Nemohli však vytvořit samostatnou frakci, spojili se proto s dalšími poslanci do frakce Green Alternative European Link (GRAEL). Po volbách 1989 již v počtu 30 europoslanců vytvořili vlastní frakci. V roce 1994 se počet zastupitelů omezil na 23 – posílili němečtí, ztráty však zaznamenali francouzští, portugalští a další zelení. Ve volbách 1999 zástupci zelených stran posílili až na 38 mandátů a spojili se s dalšími 10 europoslanci Evropské svobodné aliance do společného celku, početně čtvrtého nejsilnějšího bloku v Evropském parlamentu. Tak vznikla parlamentní skupina Zelení / Evropská svobodná aliance.\n\n"}
{"id": "563063", "url": "https://cs.wikipedia.org/wiki?curid=563063", "title": "Dregoviči", "text": "Dregoviči\n\nDregoviči byl jeden z východoslovanských kmenů nebo spíše kmenových svazů, které se usadily na západě Východoevropské roviny, v dnešním Bělorusku během 8. a 9. století. Dregoviči se poprvé uvádějí v staroruské Povesti vremennych let (čes. Pověst o dávných dobách), známé též jako Nestorova kronika. Jejich nejdůležitějším centrem byl Turov (poprvé zmiňován v souvislosti s rokem 980). Jimi obývané území bylo ohraničeno na východě řekou Dněpr a na jihu překročili řeku Pripeť až přibližně k dnešní ukrajinsko-běloruské hranici. Dále hranici tvořily na západě západoběloruské močály, na severozápadě řeka Němen a na severu přibližně města Lahojsk a Borisov (severně od Minsku).\n\nSousedy Dregovičů byli převážně slovanské kmeny (ze severu, východu a jihu). Ze západu a severozápadu pak sousedili s baltským etnikem. Na severu od Dregovičů ležel kmenový svaz Krivičů, na východě je Dněpr odděloval od Radimičů, na jihovýchodě byli (východní) Polané a na jihu seděli Drevljané a poněkud západněji od Drevljanů Volyňané. Na západ od Dregovičů ležel baltský kmen Jatvingů a severozápadně na pravém břehu Němenu Litvané.\n\nPojem \"Dregoviči\" se v pramenech naposledy vyskytl v souvislosti s rokem 1149 (Srov. jejich sousedé Kriviči do r. 1162, Radimiči do r. 1169).\n\nPodobně jako jinde na Rusi, i u Dregovičů jsou počátky státnosti spojeny s příchodem severských Varjagů. Využíc tak tohoto kmenového svazu, založil knížectví Dregovičů, známé spíše pod názvem Turovské knížectví, Varjag \"Tur\". Stalo se tak během 9. století a ač zpočátku samostatné, bylo později podrobeno silnějšími sousedy. V 80. letech 10. století si je podřídil kyjevský kníže Vladimír Svjatoslavič a dosadil zde svého syna Svjatopolka. Od té doby se již Turovské knížectví dlouhodobě nikdy zcela neosamostatnilo a dostalo se pod vliv Kyjevské Rusi a poté, co se začala \"Kyjevská Rus\" drobit a r. 1162 byla mezi \"Kyjevem\" a \"Turovem\" podepsána dohoda o míru (což deklarovalo i samostatnost Turova) se země dostala na počátku 13. století pod nadvládu haličsko-volyňských knížat a později, během 14. století, pod vliv Litvy.\n\n"}
{"id": "563066", "url": "https://cs.wikipedia.org/wiki?curid=563066", "title": "John Shepherd-Barron", "text": "John Shepherd-Barron\n\nJohn Adrian Shepherd-Barron (23. června 1925 Šilaung, Ásám, Britská Indie – 15. května 2010 Inverness, Skotsko) byl skotský vynálezce bankomatu.\n\nJohn Adrian Shepherd-Barron studoval na Univerzitě v Edinburghu a na Univerzitě v Cambridgi. V 60.letech pracoval ve firmě De la rue Instruments a tam přišel na nápad samoobslužného přístroje, který by poskytoval bankovky 24 hodin denně. Přístroj nazval bankomat. První bankomat byl představen v pobočce Barclays Bank v Enfieldu (severní Londýn) v roce 1967. Podle ATM Industry Association je dnes na světě instalováno více než 1,7 miliónu bankomatů. V roce 2005 obdržel Řád britského impéria. Shepherd-Barron v rozhovoru pro BBC řekl, že ho na nápad bankomatu přivedl automat na prodej čokoládových tyčinek.\n\nV době představení Shepherdova-Barronova vynálezu ještě neexistovaly plastové platební karty. Bankomat proto přijímal speciální šeky opatřené chemickým zabezpečením. Po zadání osobního identifikačního kódu (PIN) dostali zákazníci peníze. PIN byl původně šestimístný, ale později byl předělán na čtyřmístný, aby bylo možné si ho snadněji zapamatovat.\n\nVynalezl i např. přístroj, který vydával zvuky kosatky dravé (velryby zabijáka), aby ochránil lososové farmy před tuleni.\n\n"}
{"id": "563070", "url": "https://cs.wikipedia.org/wiki?curid=563070", "title": "Savo Milošević", "text": "Savo Milošević\n\nSavo Milošević (: ) (2. září 1973 v Bijeljině, Jugoslávie) je bývalý srbský fotbalista, který hrál na pozici fotbalového útočníka.\n\nZa svou kariéru vystřídal mnoho fotbalových klubů z Anglie, Itálie, Ruska a především ze Španělska. Na klubové scéně odehrál celkově 476 utkání a vstřelil 197 branek.\n\nKvůli politické situaci na Balkáně hrál za tři různé reprezentační výběry: Jugoslávii reprezentoval na MS 98' a EURU 2000, kde se s pěti góly stal společně s Patrickem Kluivertem nejlepším střelcem turnaje. O šest let později, na MS 2006, už hrál za Srbsko a Černou Horu. Rozlučkový zápas s reprezentační kariérou odehrál už v dresu samostatného Srbska 19. listopadu 2008 v přátelském utkání proti Bulharsku. Za reprezentační výběry dohromady odehrál 102 utkání a vstřelil v nich 37 branek.\n\n\n"}
{"id": "563071", "url": "https://cs.wikipedia.org/wiki?curid=563071", "title": "Patrick Galbraith", "text": "Patrick Galbraith\n\nPatrick Galbraith (* 11. března 1986, Haderslev) je dánský hokejový brankář.\n\nOd sezóny 2005/06 je hráčem klubu SønderjyskE Ishockey v nejvyšší dánské soutěži AL-Bank Ligaen.\n\nDánský reprezentační trenér Mikael Lundstrøm ho nominoval na MS 2006 (Riga), všechny zápasy však odchytal Peter Hirsch. Zúčastnil se i MS 2008 v Kanadě, kde nastoupil ve čtyřech utkáních. Jeho posledním mezinárodním šampionátem je MS 2010.\n\n"}
{"id": "563072", "url": "https://cs.wikipedia.org/wiki?curid=563072", "title": "Edinburská univerzita", "text": "Edinburská univerzita\n\nEdinburská univerzita ( \"University of Edinburgh\", česky též někdy \"Univerzita v Edinburghu\" nesprávně pak \"Edinburghská univerzita\") je skotská vysoká škola založená v roce 1582 během období velkého a bouřlivého rozvoje města Edinburghu.\n\nJe jednou z nejstarších skotských univerzit (nejstarší je Univerzita v St Andrews), má ze všech skotských univerzit nejvíc studentů a patří mezi největší univerzity ve Spojeném království.\n\nUniverzita byla založena královskou výsadní listinou Jakuba I. Stuartovce (králem ve Skotsku pod jménem Jakub VI.) v roce 1582, čímž se lišila od většiny univerzit té doby, které bývaly zakládány papežskými bulami. Ale univerzita se také lišila způsobem financování, které jí bylo poskytnuto z městských fondů, což ji de facto činí první městskou univerzitou.\n\nByla čtvrtou skotskou univerzitou v době, kdy bohatší a lidnatější Anglie měla pouze dvě univerzity (Oxford a Cambridge). V průběhu 18. století byla jedním z hlavních center osvícenství a jednou z nejdůležitějších evropských institucí. Charakteristika, kterou si zachovala až do dnešních dnů. Důkazem jsou její velmi dobrá umístění v různých žebříčcích. Např. ve zprávě o vědeckých a technologických ukazatelích sestavené v roce 2004 Evropskou komisí se Edinburská univerzita umístila na 3. místě v rámci Spojeného království a na 5. místě v rámci Evropy v porovnání největšího citačního vlivu univerzit. Průvodce univerzitami deníku The Guardian umístil univerzitu na celkově na 15. místo ve Velké Británii.\n\n\n"}
{"id": "563085", "url": "https://cs.wikipedia.org/wiki?curid=563085", "title": "Morgenstern", "text": "Morgenstern\n\nPříjmení Morgenstern [\"morgnštern\"] nosí více osobností:\n\n"}
{"id": "563086", "url": "https://cs.wikipedia.org/wiki?curid=563086", "title": "Hrachoviště (rozcestník)", "text": "Hrachoviště (rozcestník)\n\nHrachoviště je název více míst:\n\n\n\n"}
{"id": "563091", "url": "https://cs.wikipedia.org/wiki?curid=563091", "title": "Jihočeské podniky pro automobilovou dopravu", "text": "Jihočeské podniky pro automobilovou dopravu\n\nJAS – Jihočeské podniky pro automobilovou dopravu, akciová společnost v Praze byl polostátní podnik, který (vedle Autodopravní akciové společnosti v Praze a státní Správy poštovní automobilové dopravy, roku 1934 včleněné do ČSD) byl jedním ze tří nejvýznamnějších československých meziměstských autobusových dopravců v období sklonku první československé republiky. Společnost vznikla roku 1931, působila i za druhé republiky a protektorátu a zanikla 11. října 1945 začleněním do Československých státních drah. Sídlo měla v Praze XVI (Smíchov), Zborovská tř. 28. Tato dopravní akciová společnost byla založena jihočeskými obcemi, okresy i činiteli jihočeského Národohospodářského sboru, majoritní účast ve společnosti měl československý stát, který prostřednictvím ministerstva železnic vlastnil 51 % akcií. Jejím cílem bylo provozovat periodickou i příležitostnou osobní i nákladní silniční dopravu, zejména doplnit jihočeskou veřejnou a silniční dopravu sítí autobusových spojů. Provozovala i dálkové linky z Prahy (z vyšehradského stanoviště a ze Smíchova) do jižních Čech i dopravu v jižní části středních Čech. Ve druhé polovině 30. let působila i v situaci, kdy státní regulace zvýhodňovala autobusové linky i železniční dopravu ČSD a ostatní dopravce odsouvala do doplňkové role. JAS provozoval zejména velké autobusy značky Škoda (například Škoda 404), kterých v letech 1938–1939 vlastnil 47. Firemními barvami autobusů byla modrá a bílá s oranžovým pruhem uprostřed. JAS byl členem Komorního gremia koncesovaných autobusových dopravců v Praze.\n\nPrůvodce JAS pro roky 1938–1939 uvádí kolem 43 linek, číslovaných převážně římskými čísly, někdy doplněnými písmenem a. Několik linek provozoval pro JAS subdodavatel (pachtýř).\n\nSeznam linek pro roky 1938–1939:\n\n\n"}
{"id": "563095", "url": "https://cs.wikipedia.org/wiki?curid=563095", "title": "David Mitrany", "text": "David Mitrany\n\nDavid Mitrany (1888 – 1975) byl britský politolog a historik narozený v Rumunsku, teoretik mezinárodních vztahů a hlavní představitel funkcionalismu.\n\nJako historik se zabýval dějinami Rumunska a Balkánu. Po druhé světové válce v rámci mezinárodních vztahů rozvinul koncepci funkcionalismu, která vycházela z Haaseho argumentu liberálních institucionalistů, že stát nadále nemůže využívat a přerozdělovat výdobytky blahobytu, protože se mezinárodní organizace staly jeho integrální součástí.\n\nFunkcionalismus navazoval na liberální přístup (Kanta, Wilsona aj.), prosazoval uspokojování potřeb obyvatel a řídil se heslem \"„Forma má odpovídat funkci.“\" Protože státy v tomto bodě selhávají, považují funkcionalisté řešení v nadnárodních institucích.\n\n\n\n"}
{"id": "563098", "url": "https://cs.wikipedia.org/wiki?curid=563098", "title": "DVA", "text": "DVA\n\nDVA je české hudební duo Báry Ungerové (*1981) a Jana Kratochvíla (*1976), kteří jsou známí taktéž z Divadla DNO. DVA vznikli roku 2006 a do širšího povědomí vstoupili po vydání úspěšné desky \"Fonók\" v září 2008, za kterou si vysloužili nominaci na cenu Anděl v kategorii alternativní hudby. \n\nSami DVA říkají, že hrají „tango, kabaret, cirkus, popsongy, kuchyňský beatbox, freakfolk, akustické elektro a elektrické akusto ve dvouvrstvém balení“. Své první album \"Fonók\" označují za „folklór neexistujících národů“, navazující album \"HU\" (2010) zase za „pop z neexistujících rádií“. Pro jejich hudbu jsou totiž typické texty ve vlastních vymyšlených jazycích (někdy připomínající například němčinu, maďarštinu, švédštinu,…). \n\nS úspěchy vystupovali v mnoha evropských zemích (Polsko, Norsko, Rusko, Německo, Francie, Itálie,…). Kromě běžných koncertů (často s videodoprovodem v podání Markéty Lisé a Magdaleny Hrubé ze skupiny Midi lidi) živě doprovázejí filmy (například \"Kabinet doktora Caligariho\") či divadla (například taneční představení \"Emigrantes\"). \n\nZvláště v počátcích se pro DVA stal důležitým jejich profil na komunitní síti MySpace. „Přes MySpace profil proběhla většina hraní první rok. A často nás díky profilu na MySpace osloví někdo ze zahraničí,“ říkají DVA.\n\nZáklady dua DVA byly položeny při nahrávání rozhlasové sci-fi hry \"Bezděčné vítězství\" (na motiv Isaaca Asimova) v roce 2005. DVA vznikli na jaře 2006 v Třebechovicích pod Orebem. Založili si vlastní Label HomeTable a hned vyprodukovali dvě CD-R minialba \"Nunovó Tango\" a \"Elektro a kusto\". 26. června poprvé doprovázeli film \"Kabinet doktora Caligariho\" a 6. prosince měla premiéru hra Divadla DNO \"Ledové techno, tedy lapohádky\", kde DVA živě hráli.\n\nV dubnu DVA vystupovali na petrohradském mezinárodním festivalu experimentální hudby SKIF 11 a v ruské televizi v pořadu \"Dámský klub\" (se sledovaností asi milion diváků). Vydali také soundtrack \"Lappop\" k představení \"Ledové techno, tedy lapohádky\" a desku \"Kapitán Demo\", kompilaci většiny jejich tvorby (minialb \"Nunovó Tango\" a \"Elektro a kusto\", \"Lappop\", hudby k filmu \"Kabinet doktora Caligariho\", zvonění k mobilním telefonům, atd.), kterou nabízeli na koncertech. Vystupovali v Maďarsku, Rusku, Slovensku a Rakousku, \n\nProjekci filmu \"Kabinet doktora Caligariho\" s hudbou kapely DVA zaštítil Projekt 100. 4. června DVA premiérově doprovázeli krátké filmy Georgese Mélièse. Na svém Labelu HomeTable vydali filmové soundtracky \"Mélies\" a \"Caligari\". U labelu Surreal Madrid vyšel soubor \"Zvonění do mobilních telefonů\". Vytvořili také zvuky k počítačové hře \"NaDraka\", hudbu k animovanému filmu Magdalény Bartákové \"Zahrada uzavřená\" a znělky k festivalům Letní filmová škola 2008 a Ostrovy/Islands 08. V červenci proběhlo nahrávání prvního „klasického“ (lisovaného) alba \"Fonók\", které vyšlo 30. září. DVA během roku hráli v Polsku, Rakousku, Slovensku, Norsku, Francii a Německu.\n\n8. června vyšlo album \"Kollektt8\", obsahuje soundtracky a hudbu k různým vedlejším projektům především z roku 2008 a je volně ke stažení. DVA také nahráli po jedné písni na alba \"For Semafor\" (cover verzi písně „Vyvěste fangle“) a \"Neuveriteľne smutný album\" (remix písně „Laco nikdy neklame“). Proběhlo mnoho koncertů jak v Česku, tak jinde: na Slovensku, v Polsku, Německu, Norsku, Rakousku, Francii, Maďarsku a Itálii.\n\n7. ledna mělo v Divadle Archa premiéru tanečně-divadelní představení skupiny VerTeDance \"Emigrantes\", které DVA živě hudebně doprovází. V dubnu vystupovali společně s Divadlem DNO na tropickém ostrově Réunion. Dále koncertovali, kromě Česka, na Slovensku, v Polsku, Španělsku, Maďarsku a Srbsku. V dubnu se motiv z písně „Nunovo Tango“ (album \"Fonók\") objevil v reklamě na Deutsche Telekom. 25. září vyšlo nové, v červenci nahrané album \"HU\". Po „folklóru neexistujících národů“ z \"Fonóku\" jde o „pop z neexistujících rádií“. DVA také složili hudbu k dokumentárním filmům \"Vše pro dobro světa a Nošovic\" (2010) Víta Klusáka a \"Medvědí ostrovy\" Martina Ryšavého (2010). Píseň Tatanc byla použita ve videoklipu pro prezentaci Palackého Univerzity.\n\nZa album HU získali ocenění v žánrových cenách Anděl v kategorii alternativní hudba.\n\nV tomto roce vytvořili soundtrack k počítačové hře Botanicula (2012) Jaromír Plachého ze studia Amanita Design. Za něj také získali cenu \"Excellence in Audio Award\" na Festivalu nezávislých her v San Francisku za nejlepší hudbu ke hře (tzv. „herní Oscar“). Hudebně také doprovodili inscenaci \"Simulante Bande\" taneční skupiny VerTeDance. Rovněž hojně koncertovali a v tomto roce uspořádali turné po Spojených státech amerických, Rumunsku a Rakousku.\n\n\n\n\n\nLabel HomeTable založili DVA v roce 2006 jako své vlastní „kuchyňské“ vydavatelství. Plánují vydávat i desky cizích kapel (podmínkou je nahrávat doma, ne ve studiu), zatím však vydali jen své vlastní. Na rok 2010 jsou plánovány i cizí tituly.\n\n"}
{"id": "563106", "url": "https://cs.wikipedia.org/wiki?curid=563106", "title": "Malūndaubė", "text": "Malūndaubė\n\nMalūndaubė je říčka v Litvě, v Žemaitsku. Teče v okrese Tauragė (Tauragėský kraj). Je to pravý přítok řeky Šunija, do které se vlévá 11,1 km od jejího ústí do řeky Jūra. Je 6,9 km dlouhá (pokud bychom považovali za nadřazený tok Karapolis, byla by její délka pouze kolem 2,2 km). Pramení 1 km na západ od vsi Šakvietis. Plocha povodí je 8,6 km². Není shoda v pojmenování a určení, která říčka je přítokem které říčky a která z nich je nadřazeným tokem. Některé zdroje, například Oficiální klasifikátor litevských řek uvádějí, že Karapolis je přítokem říčky Malūndaubė, jiné, například litevská wikipedie, autoatlas Litvy, obyvatelé přilehlých obcí, naopak, že Malūndaubė je přítokem Karapolisu nebo dokonce, že Malūndaubė je jen synonymní název Karapolisu. Oficiální klasifikátor litevských řek jako nadřazený tok uvádí Malūndaubė.\n\nPramení 1 km na západ od vsi Šakvietis. Ústí říčky je na jih od jejího pramene. Protože je dosti regulovaná, klikatí se jen táhlými oblouky a celkem sedmkrát mění povlovně směr toku. Ve vsi Pagirupis (součást Šakvietisu) je soutok s Karapolisem, dále společný tok protéká vsí Karapolis. Říčka protéká západním okrajem zahrádkářské kolonie obce Lomiai.\n\nNázev \"Malūndaubė\" lze přeložit přibližně jako Mlýnská Dolina; malūnas = mlýn, dauba = dolina, dolík. Tento složený název je v litevštině i češtině rodu ženského, číslo jednotné.\n\n"}
{"id": "563112", "url": "https://cs.wikipedia.org/wiki?curid=563112", "title": "Robert Keohane", "text": "Robert Keohane\n\nRobert Owen Keohane (* 3. října 1941 Chicago, Illinois) je americký politolog, teoretik mezinárodních vztahů, jeden z hlavních představitelů neoliberálního institucionalismu. Působí jako profesor politologie na Woodrow Wilson School Princetonské univerzity.\n\nNarodil se v chicagské univerzitní nemocnici. V deseti letech se rodina přestěhovala do Mount Carroll v Illinois. Bakalářský titul získal v roce 1961 na malé soukromé univerzitě Shimer College v Chicagu, kde přednášeli jeho rodiče. Postgraduální studium ukončil roku 1966 na Harvardu (Ph.D.), rok po odchodu z privátní univerzity Swarthmore College. Jeho školitelem byl harvardský profesor Stanley Hoffmann.\n\nPostupně vyučoval na Swarthmore College, Stanfordu, Brandeis University, Harvardu a Duke University. Na Harvardu je profesorem v oboru mezinárodního míru, na Dukeově univerzitě pak profesorem politologie.\n\nV letech 1974 až 1980 byl editorem odborného časopisu \"International Organization\", v období 1988-89 zastával funkci prezidenta International Studies Association, mezi lety 1999-2000 pak prezidentem Americké politologické společnosti (American Political Science Association).\n\nJe členem Americké akademie umění a věd. Roku 2005 obdržel\" Cenu Johana Skyttea\" pro obor politologie a stejného roku byl zvolen do Národní akademie věd Spojených států amerických. V roce 2005 byl také vybrán za nejvlivnějšího vědce v oblasti mezinárodních vztahů prestižním periodikem \"Foreign Policy\".\n\nJe ženatý s Nannerl O. Keohaneovou, bývalou rektorkou Dukeovy univerzity a hostující profesorkou veřejných záležitostí na Princeton University.\n\nV roce 1977 společně s Josephem S. Nyem vydali vlivnou knihu \"Power and Interdependence: World Politics in Transition\" (nejcitovanější dílo neoliberálního institucionalismu), která přispěla k rozvinutí tzv. třetí debaty mezinárodních vztahů mezi neorealismem/neoliberalismem a neomarxismem.\n\nJe představitelem neoliberálního institucionalismu, který v rámci studia mezinárodní politiky začal zkoumat nové, dosud opomíjené aktéry, a to nadnárodní korporace, vládní i nevládní mezinárodní organizace a nové typy vazeb – vzájemnou závislost (interdependenci) a integraci těchto hráčů na poli mezinárodního systému.\n\n\n\n"}
{"id": "563117", "url": "https://cs.wikipedia.org/wiki?curid=563117", "title": "Karapolis (řeka)", "text": "Karapolis (řeka)\n\nKarapolis je říčka v Litvě, v Žemaitsku. Teče v okrese Tauragė (Tauragėský kraj). Je to levý přítok říčky Malūndaubė, do které se vlévá 4,7 km od jejího ústí do řeky Šunija (). Je 3,4 km dlouhá (pokud bychom považovali Karapolis za nadřazený tok, byla by jeho délka celkem 8,2 km). Pramení 0,5 km na severovýchod od vsi Šakvietis. Není shoda v pojmenování a určení, která říčka je přítokem které říčky a která z nich je nadřazeným tokem. Některé zdroje, například Oficiální klasifikátor litevských řek uvádějí, že Karapolis je přítokem říčky Malūndaubė, jiné, například autoatlas Litvy, naopak, že Malūndaubė je přítokem Karapolisu. Oficiální klasifikátor litevských řek jako nadřazený tok uvádí Malūndaubė.\n\nPramení 0,5 km na severovýchod od vsi Šakvietis, kterou protéká. Ústí říčky je na jihojihozápad od jejího pramene. Klikatí se jen velmi táhlými oblouky a celkem čtyřikrát mění povlovně směr toku do soutoku s Malūndaubė, který je ve vsi Pagirupis.\n\nŘíčka nemá významné přítoky.\n\n"}
{"id": "563127", "url": "https://cs.wikipedia.org/wiki?curid=563127", "title": "Starokladrubský kůň", "text": "Starokladrubský kůň\n\nStarokladrubský kůň (dříve \"Equus bohemicus\") je nejstarší české plemeno, český chovatelský unikát, jehož původ sahá až na začátek novověku. Zároveň je to jediné plemeno koní vyšlechtěné speciálně pro ceremoniální účely panovníků. Do dnešních dnů si stále udržel barokní ráz. V současnosti se jedná o oblíbeného výstavního nebo rodinného koně, který je vhodný i pro vožení dětí. Využívá se i v hiporehabilitaci. Své jméno dostal podle hřebčína v Kladrubech nad Labem. Obecně se dělí na dva typy: starokladrubský bělouš a starokladrubský vraník.\n\nStarokladrubský vraník vznikl společně s běloušem. Vraníci ale zdědili více vlastností po tvrdých neapolských předcích, nebyli tak ustálení v exteriéru, tak byli bráni jako méně ušlechtilí. Byli u císařského dvora používáni především pro smuteční obřady a pro církevní hodnostáře, ale i k těžké práci v hospodářství, pro svou vytrvalost a tahavost byli oblíbeni mezi chovateli a rolníky.\n\nV roce 1579 založil Rudolf II. hřebčín v obci Kladruby nad Labem, který je v současné době jeden z nejstarších a zároveň fungujících hřebčínů na světě.\n\nZákladem chovu byly domácí klisny zkřížené s dovezenými starošpanělskými a staroitalskými (neapolskými) hřebci. Od 17. století byla vedena plemenná kniha, ve které bylo zaznamenáno přes 1 000 kusů starokladrubských koní. Někteří z nich měli údajně výšku v kohoutku 2 m, i když současní koně jsou menší. Během první poloviny 18. století, za vlády Karla VI., pak hřebčín zažil svůj největší rozkvět: chováno zde bylo přes tisíc koní.\n\nZa sedmileté války hřebčín vyhořel a přestože koně byli včas evakuováni, bylo zničeno mnoho dokumentů o šlechtění a chovu. Císařovna Marie Terezie pak hřebčín zrušila, pak jej ale Josef II. znovu obnovil. Po vzniku samostatného Československa se chov potýkal s mnoha problémy, protože koně byli vnímáni jako symbol habsburské monarchie.\nPůvod se vztahuje k vranému hřebci Pepoli, jeho potomek, hřebeček Imperatore byl otcem plemeníka jménem General. Ten měl 4 syny, kteří tvořili vlastní linie. Nejdůležitější byla linie Generale. Linie Generalissimus vyhynula roku 1929 a v budoucnu byla obnovena pouze jménem. Bělouši byli tedy chováni ve 2 liniích a 4 rodinách. Jedna rodina se rozštěpila na 3 další. Právě tato rodina má největší zastoupení a jména představitelek začínají písmeny E, A a P. Mezi další rodiny patří: C, R nebo nejmladší rodina S. V posledním desetiletí byla při křížení použita krev lipicánů, orlovských klusáků a arabských polokrevníků, protože křížení s anglickými plnokrevníky koncem 19. století skončilo.\n\nVraník stejně jako bělouš vznikl křížením domácích klisen se starošpanělskými a staroitalskými koňmi. Zakladateli stáda vraníků byly dva rody hřebců, Sacramoso a Napoleone, z nichž poslední jedinec z rodu Napoleone byl poslán na jatka roku 1924. Rod Sacramoso téměř také vyhynul, nakonec se ale udržel. Byl založen italsko-španělským hřebcem vraníkem Sacramoso, který se dostal do Kladrub z arcibiskupského solnohradského hřebčína Riess. I linie Sacramoso se dočkala konce, ale ne nadlouho; brzy byla obnovena a udržela se až do současnosti. Byla založena hřebcem Sacramoso narozeným 1800 a pocházejícím z hřebčína olomouckého arcibiskupství v Kroměříži.\n\nPo první světové válce z nenávisti ke všemu habsburskému, vznikl záměr zničit chov starokladrubských koní, protože byli bráni jako zdegenerovaní a jako přežitek staré doby. Ponechat se mohl pouze omezený počet bílých jedinců. Vraníci byli považováni za méně ušlechtilé, asi proto, že s oblibou byli používáni v zemědělství a tak se s likvidací začalo u nich, rozprodáváním koní sedlákům a na jatka. Pak se ale v roce 1938 zrodil plán v hlavě profesora Františka Bílka, zachránit a zregenerovat toto mohutné zvíře. Na počátku se podařilo shromáždit 3 hřebce z linie Sacramoso (Sacramoso XXVII – Aja 1917, Sacramoso XXVII 1917, Sacramoso XXXI – Solo 1927 – ten dal pak vzniknout nové linii Solo) a 11 klisen – pouze 2 z nich byly čistokrevné vranky. Regenerace probíhala nejprve v Průhonicích u Prahy. Poté se přestěhovala do výzkumné stanice pro chov koní ve Slatiňanech u Chrudimi. Chovná základna byla příliš malá a tak bylo nutno použít krom běloušů i hřebce nejvíce podobných plemen, především lipického koně, nejbližšího příbuzného plemene. Krom něj ale byli použití i fríští koně a orlovský klusák, Nonius… Tímto způsobem se podařilo starokladrubského vraníka zachránit. V roce 1973 byl proces regenerace prohlášen za úspěšně splněný a pokračovalo se v udržovacím šlechtění.\n\nSoučasný chov je založen na čtyřech základních liniích – pojmenovaných po hřebcích zakladatelích: Sacramoso, Solo, Siglavi Pakra (lipický kůň) a Romke (fríský kůň).\n\nStarokladrubský kůň patří mezi nejtěžší teplokrevníky. Jsou to koně velkého obdélníkového rámce s ušlechtilými proporcemi. Těžká hlava má klabonos typický pro starokladrubské koně, výrazné jsou i velké oči s živým a inteligentním výrazem. Jeho vysoko nasazený, mohutný, klenutý a středně dlouhý krk je i dobře osvalený. Kohoutek je méně výrazný. Kohoutková výška [KVH] se pohybuje v rozmezí 165–175 cm. Hrudník je hluboký a široký s přiměřeně dlouhou lopatkou, díky ní mají vysokou pohybovou akci. Obvod hrudi je okolo 205 cm. Záď je mohutná, široká, rovná nebo mírně skloněná. Původně byla záď střechovitá, ale přimícháním cizí krve se zakulatila. Mají delší a měkčí hřbet. Dobře kostnatý a suchý fundament. Nohy jsou silné, krátké se strmějšími spěnkami. Obvod holeně činí okolo 20–24 cm. Kopyta jsou tvrdá, dobře tvarovaná a prostorná. Charakteristická hustá hříva a ocas by se neměly stříhat ani jinak upravovat. Jejich elastické, kadencové a prostorné chody s vysokou akcí jsou pro ně typické a podtrhují majestátní vzhled tohoto koně. Hmotnost je okolo 700 kg.\n\nRozdíly mezi bělouši a vraníky nejsou valné, samozřejmě až na barvu srsti. Vraník je velmi tvrdý, mohutný teplokrevný kůň, méně robustní než bělouš. Trup je dlouhý, často válcovitý. Záď kratší a více skloněná než u běloušů. Mají výraznější klabonos. Velmi lesklá černá srst nepřipouští žádné bílé znaky. Chody jsou vysoké, energické, krátké, s rychlým klusem. Jejich krk je silný, nasazený výše než u běloušů.\n\nStarokladrubský kůň je vysoký, silný s impozantním vzhledem. Vyznačuje se pozdním dospíváním a velkou dlouhověkostí (až 30 let). Také velkou vytrvalostí. Klisny jsou dobře plodné. Toto plemeno má živý charakter a klidný vyrovnaný temperament. Povahou je laskavý a ochotný. Někdy jim trvá trochu déle než pochopí, co po nich jezdec chce, proto by se případní majitelé měli obrnit trpělivostí. Ačkoliv je to velké plemeno, vyznačuje se svou citlivostí a jemností. Jsou to milí a přátelští koně, vhodní i k vožení dětí.\n\nVraník je s běloušem ve vlastnostech velmi podobný; je přátelský, klidný a pracovitý. V práci je spolehlivý, vytrvalý a rychlý. Díky těmto vlastnostem a dobré ovladatelnosti byl často používán v zemědělství.\n\nZakladatelem stáda běloušů byl italsko-španělský hřebec Peppoli, od jehož potomků Imperatora, Generala a Generalissima se chov vyvíjel v těchto kmenech\nkmenové číslo — kmen – název (rok narození zakladatele)\n\n\nKmen Napoleone zanikl v r.1922. Původní kmen Generalissimus (1797) zanikl v roce 1929 úhynem hřebce Generalissimus XXII. Znovu byl obnoven v roce 1941 zařazením hřebce Generalissimus XXIII (po otci Generale XXIII z matky 407 Gss XXII) a v roce 1970 zařazením hřebce Generalissimus XXIX (po otci Favory IV z matky 817 Gss XXIII).\n\nStarokladrubští koně jsou uplatňováni jako koně tažní nebo kočároví. Díky tomu se proslavili po celé Evropě, nejčastěji ve čtyřspřeží. Zároveň stoupá jejich obliba v jízdě pod sedlem – v drezuře. Tito koně byli speciálně vyšlechtěni pro císařský dvůr. Dnes se díky svému vzhledu a reprezentativnímu chodu používají při přehlídkách a ceremoniálních akcích. Lidé si je také pořizují jako dobré společníky pro volný čas. V armádě se výborně osvědčil jako kyrysnický kůň. Pro jejich klidný a respekt vzbuzující pohled si je oblíbila i jízdní policie. Pro své výborné povahové vlastnosti se tito koně využívají v hipoterapii. Další využití starokladrubských koní je ve vozatajském sportu, kde dosahují vynikajících výsledků a jsou jedni z nejlepších.\n\nStarokladrubský kůň je světovým unikátem, nejen díky svému původu, ale i úspěšnou snahou chovatelů o vzkříšení původního českého plemene. V roce 1995 byl starokladrubský kůň přijat za kulturní památku a v roce 2002 byl za kulturní památku označen i hřebčín v Kladrubech. Díky tomu je starokladrubský kůň jediným živým tvorem na světě, který je pod památkářskou ochranou. Toto ocenění nemají ani lipicáni španělské školy ve Vídni. Toto plemeno bylo také přijato pod ochranu FAO, odborné organizace OSN.\n\n"}
{"id": "563129", "url": "https://cs.wikipedia.org/wiki?curid=563129", "title": "Rašínové z Rýzmburka", "text": "Rašínové z Rýzmburka\n\nRašínové z Rýzmburka byli starý český vladycký rod, který později povýšil do panského stavu. Přídomek odvozovali od hradu Rýzmburk na Náchodsku.\n\nPrvní zmínky o členech rodiny se objevují na konci 14. století, kdy se spojili s králem, aby bojovali proti panské jednotě. Jan působil jako krajský hejtman, jeho syn Petr sloužil od roku 1536 jako maršálek královského dvora. Drželi statky ve východních Čechách, např. Doubravany, Domousnice či Bošín. \n\nKoncem 16. století se rozdělili do tří větví, jedna vymírá zemským soudcem a hejtmanem Josefem Ignácem, který prohospodařil svá panství.\n\nJaroslav Sezima zdědil malý majetek, vstoupil do služeb Jana Rudolfa Trčky. Po porážce stavovského povstání se s ním nadále přátelil, odešel za ním do emigrace, vrátil se zpět se saským vojskem. Účastnil se tajného vyjednávání Švédů s Albrechtem z Valdštejna, po jehož zavraždění musel vypovídat před císařskou komisí. Poté, co o něm řekl, že to byl zrádce, dostal jako odměnu od císaře chotěbořské panství. V roce 1638 povýšil do panského stavu, avšak tentýž rok zemřel. Byl krutý ke svým poddaným. Podle pověstí musel za trest každou noc jezdit po Chotěboři v kočáře taženém trojspřežím ohnivých vraníků a strašit obyvatele. Nakonec mu někdo uťal hlavu a přízrak konečně zmizel. Po jeho smrti se vlastníkem chotěbořského panství stal jeho syn Rudolf Karel Rašín. I ten však byl ke svým poddaným krutý a vedl s městem řadu sporů.\n\nDalší linie se vystěhovaly z vlasti, poslední zmínky o členech rodu pocházejí z konce 18. století.\n\nVe znaku nosili zlatý třmen v modrém štítu. Při povýšení se ocitl uprostřed čtvrceného znaku.\n\nSpojili se s Kolovraty, Valdštejny, Vrabskými z Vrabí, Dohalskými, Sobětickými či Záruby z Hustířan.\n\n"}
{"id": "563134", "url": "https://cs.wikipedia.org/wiki?curid=563134", "title": "George Tupou V.", "text": "George Tupou V.\n\nGeorge Tupou V. (4. května 1948 – 18. března 2012 jako Siaosi Tāufa'āhau Manumataongo Tuku'aho Tupou V.) byl od 11. září 2006 do 18. března 2012 pátý král Tongy. Byl nejstarším synem bývalého krále George IV., který zemřel v roce 2006.\n\nGeorge V. se narodil 4. května 1948 na ostrově Tongatapu jako nejstarší syn zesnulého krále George IV. (1918 - 2006) a královny Halaevalu Mataʻaho ʻAhomeʻe (1926). 4. května 1966 byl jmenován korunním princem. V každodenním životě však byl lépe známý pod tradičním titulem \"Tupouto´a\".\n\nKrál navštěvoval základní školu ve Švýcarsku a střední školu na King's Collage v Aucklandu a The Leys School v Cambridge a pokračoval ve studiu na Oxfordské univerzitě a královské vojenské akademie Sandhurst v Anglii.\n\nJako korunní princ byl George V. významnou osobou v tonžské politice a v letech 1979 - 1998 byl ministrem zahraničních věcí. Tvoří důležitou roli v domácím i zahraničním podnikání a je předsedou Shoreline Group / Tonfön a zástupcem tonžského konzulátu v Hong Kongu.\n\n11. září 2006 se stal pátým tonžským králem a je také 23. držitelem tradičního titulu Tu'i Kanokupolu.\n\n1. srpna 2008 byl v zahradách královského paláce v Nuku'alofa slavnostně korunován tonžskými korunovačními klenoty.\n\nKrál byl již několikrát obviněný některými politiky, že nerespektuje tradiční zvyky království. Díky svému vzdělání na Novém Zélandu, ve Švýcarsku a Velké Británii byl považován za spojence západního světa. Jeho odmítnutí, aby se podřídil Sabbathu, jak vyžadují tonžské zákony, bylo předmětem kritiky.\n\nV roce 2006, na počátku své vlády, se musel vypořádat s lidovými nepokoji, organizovanými hnutím za demokracii.\n\n29. července 2008 se král rozhodl vzdát části svých pravomocí ve prospěch parlamentu, což znamenalo změnu z absolutní monarchie na konstituční.\n\n"}
{"id": "563136", "url": "https://cs.wikipedia.org/wiki?curid=563136", "title": "Džebel Achdar", "text": "Džebel Achdar\n\nDžebel Achdar (: , : \"Zelená hora\") je pohoří v Ománu. \n\nJe součástí horského hřebenu Al-Hadžar, který dosahuje délky 300 kilometrů od severozápadu k jihovýchodu. Od pobřeží, omývaného Ománským zálivem, je vzdálen 50 až 100 kilometrů. Jedná se o jednu z nejpůsobivějších oblastí Ománu. Nejvyšším bodem je Džabal aš-Šám (: \"Sluneční hora\") s výškou nad 3 000 metrů. Je nejen nejvyšším bodem Ománu, nýbrž i celé východní poloviny Arábie. Džebel Achdar zahrnuje centrální úsek pohoří al Hadžar a od hlavního města Maskat je vzdálen 150 kilometrů.\n\nÚzemí je z většiny pokryto pouští. Ve výše položených oblastech dosahuje množství srážek 300 mm, což stačí pro růst keřů a stromů a k podpoře zemědělství. Právě zemědělství je oním dárcem názvu pro tyto hory. Studená léta zajišťují návštěvníkům čerstvý vzduch. Oblast je od Nizwy vzdálena 2 hodiny jízdy. Známou se stala díky pěstování různorodých zemědělských plodů - granátových jablek, meruněk, broskví a ořešáků a pěstování květin, například růží. Tyto květiny mohou vyrůst jen na tomto místě zálivu, díky zdejšímu specifickému klimatu, způsobenému vysokou nadmořskou výškou. Pohoří Džebel je obydleno především pradávným arabským kmenem \"Baní Rijám\" (\"al Rijámy\"), jehož populace čítá přibližně 14 000 příslušníků. Nicméně, většina potomků kmene žije v nedalekých městech, jako jsou Ibra, Izki a již zmíněná Nizwa.\n\nDžebel Achdar byl v letech 1957 až 1959 svědkem boje mezi ozbrojenými silami Ománu oddanými sultánovi a podporovanými Brity a povstalci imámátu Omán podporovanými Saúdskými Araby. Tento konflikt je znám jako \"Džebelachdarská válka\".\n\n\n"}
{"id": "563137", "url": "https://cs.wikipedia.org/wiki?curid=563137", "title": "Rendlové z Oušavy", "text": "Rendlové z Oušavy\n\nRendlové z Oušavy (též Rendlové z Úšavy) byli český rytířský rod pocházejí z Tachovska.\nPrvní zmínky o rodu pocházejí z poloviny 15. století, kdy žil Jan Rendl se syny Vilémem a Albrechtem. Vilém se stal hejtmanem rožmberského vojska, pravděpodobně držel Tažovice u Rábí. \n\nAlbrecht († 1522) v dědictví obdržel mlýn blízko Vodňan, působil jako právník, sepsal \"Vladislavské zřízení zemské\". Od roku 1494 vykonával funkci pražského místopurkrabího a od roku 1496 post královského prokurátora. Zasedal v komisi, která měla pořídit nové znění zemských desk. V roce 1500 vypracoval nové pojetí zemského zřízení, který uznával panský a rytířský stav jako jediný zákonodárný orgán. Proti tomuto názoru se začala bouřit města, Albrecht změnil názor a ke konci života se s měšťanstvem sblížil. Držel Komorní Hrádek, Zlenice, Ježov a dva domy v Praze. Vladislavskému zřízení zemskému se v té době říkalo posměšně Rendlova práva, z čehož vyšel tehdy hojně užívaný pojem zrendlovat, znamenající svévolně padělat právo. Narážkou na zděděný mlýn, který byl jedinou nemovitostí, kterou v tu dobu vlastnil, jej často nazývali \"Rendl ze mlejna\".\n\nSvým synům Janovi, Albrechtovi, Vilému a Mikuláši zanechal písemné \"Naučení p. Albrechta Rendla z Oušavy synům dané\". Synům patřily Křtěnov, Slavětice, Velhartice, Dětenice a i v Praze měli několik menších domů.\n\nKoncem 16. století o nich již nejsou žádné zmínky.\n\nVe znaku nosili bílou pilu na červeném podkladu.\n\nSpojili se s Počepickými, Dvořeckými či Čabelickými ze Soutic.\n\n"}
{"id": "563141", "url": "https://cs.wikipedia.org/wiki?curid=563141", "title": "Krajem Chrudimky", "text": "Krajem Chrudimky\n\nVlastivědná stezka Krajem Chrudimky je typ naučné stezky s přírodovědnými a kulturně zajímavými místy v povodí řeky Chrudimky, trasa 82 km dlouhá začíná u Filipovského pramene řeky, až do Škrovádu vede krajinou Sečské vrchoviny v pohoří Železných hor, v závěrečném úseku ze Slatiňan do Chrudimi v krajinné oblasti Chrudimské tabule ve Svitavské pahorkatině. \n\nNaučná stezka má celkem jednatřicet informačních tabulí seznamujících návštěvníky s krajinou v povodí řeky Chrudimky, výchozí místo – „Filipovský pramen” je na informační tabuli označené číslem 1, posledním místem s číslem 31 je „Chrudim” (od názvu města odvozeno jméno řeky, do 17. století nazývané Kamenice). \n\nTrasa je celoročně průchozí, kromě mimořádných událostí v době například kalamitní situace, vysoké sněhové pokrývky, rozbahněného terénu apod. \n\nOd Filipovského pramene, přibližně 750 m severozápadně (312°) od nejvyššího vrcholu Železných hor s názvem U oběšeného (737,4 m n. m.), na rozhraní katastrálních území obcí Krouna a Svratouch je vlastivědná stezka vedena Chráněnou krajinnou oblastí Žďárské vrchy (s délkou vodního toku Chrudimky 27,9 km) po turistické trase do Trhové Kamenice, k silničnímu mostu přes Chrudimku v Havlíčkově ulici. \n\nV centru města Hlinsko prochází okrajem památkové rezervace lidové architektury Betlém, v urbanistickém celku s venkovskými domy sídlí Muzeum v přírodě Vysočina, součást Národního muzea v přírodě. Muzeum národopisného charakteru má dvě ucelené expozice lidové architektury a technického stavitelství (Betlém ve městě Hlinsko a Veselý Kopec ve stejnojmenné malé vesnici v obci Vysočina), muzeum do 10. prosince 2018 pod názvem Soubor lidových staveb Vysočina, lidově nazývané „skanzen”. \n\nZ Trhové Kamenice (křižovatka ulic Havlíčkova a Husova) pokračuje turistická trasa Chráněnou krajinnou oblastí Železné hory až k silnici I/37 u odbočky na Drahotice. Dále směřuje Sečskou vrchovinou do Škrovádu a krajinou Chrudimské tabule ze Slatiňan do Chrudimi. \n\nStezka vybudována v letech 1972–1973, v 90. letech 20. století upravena, v roce 2009 rekonstruována Českým svazem ochránců přírody, základní organizací Nasavrky. Finanční podporu na rekonstrukci poskytlo Ministerstvo životního prostředí České republiky z programu „Obnova přirozených funkcí krajiny“, prostřednictvím Správy Chráněné krajinné oblasti Železné hory. \n\nVlastivědná stezka s výškovým převýšením 390 m využívá dvou značených turistických tras Klubu českých turistů:\nTuristické trasy s vlastivědnou stezkou uvedeny na mapách:\n\nInformační stanoviště (označená číslem) tvoří:\n\nFotografie informačních tabulí pro turisty na jednotlivých stanovištích, bližší informace výše, viz Informační stanoviště.\n\n\n"}
{"id": "563142", "url": "https://cs.wikipedia.org/wiki?curid=563142", "title": "Zbenické Zlákovice", "text": "Zbenické Zlákovice\n\nZbenické Zlákovice (též Zbenické Zlakovice) je bývalá osada zatopená Orlickou přehradou, dnes katastrální území v obci Bohostice v okrese Příbram.\n\nNachází se na levé straně Vltavy, v okolí ústí potoka Čistá, naproti katastrálnímu území bývalé větší vesničky Orlické Zlákovice a Přednímu Chlumu spadajícím dnes do obce Milešov. Na území Zbenických Zlákovic i Orlických Zlákovic leží také hráz Orlické přehrady, budované v letech 1954–1961, jejíž nádrž obojí Zlákovice zatopila; do Zbenických Zlákovic spadá i levobřežní zástavba a příjezdové silnice poblíž hráze. Na pravém břehu potoka Čisté spadá do Zbenických Zlákovic východní úbočí kopce Čistá (506 m n. m.), při pravé straně laguny u ústí Čisté leží tábořiště Spálenka s kapacitou asi 120 osob. Na sever sahá území Zbenických Zlákovic až k vrcholu kopce Bukovice (506 m n. m.).\n\nV roce 1921 zde bylo evidováno 12 domů a 56 obyvatel. Při Vltavě stával mlýn Vlachý.\n\nV padesátých letech byla osada zlikvidována při výstavbě Orlické přehrady a zatopena. Dnes leží její zbytky v hloubce asi 70 metrů pod hladinou.\n\nKoncem 30. let 20. století sem jezdila autobusová linka XXX. dopravce JAS z Milína od nádraží. Vltavu zde překonával přívoz Zbenické Zlákovice – Orlické Zlákovice.\n\nVltava od nepaměti sloužila intenzivní voroplavbě, která sloužila nejen k přepravě dřeva, ale i dalšího zboží a osob. V letech 1904–1907 byla střední Vltava zregulována pro plavbu lodí, úsek v oblasti Zbenických a Orlických Zlákovic patřil z celé střední Vltavy mezi nejvíce upravované. Po napuštění Slapské přehrady končily vory u Vesteckého mostu, později na staveništi Kamýcké přehrady a na staveništi Orlické přehrady, poslední vory připluly na staveniště u Orlických a Zbenických Zlákovic 12. září 1960, čímž prakticky voroplavba v Čechách skončila.\n\n1. července 1958 byl zahájen provoz na železniční vlečce Tochovice – Orlík, která sloužila k výstavbě přehrady a jejíž koncové výkladiště. Přehrada i východní část překladiště Lavičky ležely na katastrálním území Zbenických Zlákovic, některé z objektů sloužily až do roku 1990 jako vojenská skladiště.\n\nLinka osobní lodní dopravy na Orlické nádrži má na území Zbenických Zlákovic přístaviště „Orlík, přehrada“, na některých mapách je zobrazeno přistávání i na Spálence, avšak jízdní řády společnosti Quarter zastavení na Spálence neuváději.\n\nNapříč katastrálním území prochází žlutě značená pěší turistická trasa z Bohostic kolem hráze Orlické přehrady směrem do Solenic, po hrázi Vltavu přechází dálková cyklotrasa Greenways Praha – Wien.\n\n\n"}
{"id": "563144", "url": "https://cs.wikipedia.org/wiki?curid=563144", "title": "Zubří (přírodní rezervace)", "text": "Zubří (přírodní rezervace)\n\nPřírodní rezervace Zubří se nachází podél naučné stezky \"Krajem Chrudimky\" mezi obcemi Zubří a Hluboká. Rozloha: 25 ha. Datum vyhlášení: 1990. Rezervace zahrnuje smilkové a bezkolencové louky a přechodová rašeliniště na jižních svazích. Jedná se o dříve běžná společenstva Vysočiny, nyní vzácná kvůli předchozí intenzivní, převážně zemědělské činnosti. PR byla vyhlášena pro výskyt ohrožených druhů rostlin (rosnatka okrouhlolistá, kruštík bahenní, vachta trojlistá, prstnatec májový, všivec lesní, vzácně i hořeček český, vřes obecný a jalovec obecný) a živočichů (ještěrka živorodá, užovka obojková, zmije obecná, cvrčilka zelená, linduška lesní a luční, bramborníček hnědý a ťuhýk obecný). Převládá snaha o extenzivní hospodaření, zejména vypásání.\n\nBěhem výzkumu v roce 2000 bylo v rezervaci zjištěno 550 druhů motýlů.\n\n"}
{"id": "563147", "url": "https://cs.wikipedia.org/wiki?curid=563147", "title": "Lysohlávka mexická", "text": "Lysohlávka mexická\n\nLysohlávka mexická je druhem psychedelické houby. Byl to první druh, z něhož byl Albertem Hofmannem izolovány aktivní látky psilocybin a psilocin.\n\n\nLysohlávka mexická vytváří sklerocia, která ji pomáhají přečkat nepříznivá období.\n\nRoste samostatně nebo v menších skupinkách v mechu podél cest, vlhkých loukách nebo kukuřičných polích, zejména v oblastech na kraji listnatých lesů a vápencových oblastech. Běžná nadmořská výška je 1000-1800 metrů nad mořem, výjimečně i níže. Byla pozorována pouze v subtropických oblastech Mexika a Guatemaly.\n\nRituální užívání lysohlávky mexické bylo blízké původním obyvatelům střední Ameriky. Aztékové ji nazývali \"teonanácatl\", tedy tělo bohů. Po dobytí Mexika však křesťané, kteří to považovali za obcování s ďáblem, začali s represí proti houbovému kultu, který se musel stáhnout, a nadále se houby užívaly pouze tajně. Dlouhou dobu bylo rituální užívání hub za zcela vymýcené nebo dokonce nikdy neexistující. Teprve roku 1957 R. G. Wasson publikoval článek o užívání lysohlávky mexické u zapadlých indiánských kmenů, kde se používá dodnes. Následně z lysohlávky mexické Albert Hofmann izoloval hlavní účinné látky, což vedlo jejich masovějšímu využití v psychiatrii a psychologii a zároveň užívání jako psychedelické drogy. Brzy na to však byly houby i látky z nich izolované opět zakázány. Dnes se občas lysohlávka mexická kultivuje. Aktivní látky obsahují i sklerocia.\n"}
{"id": "563149", "url": "https://cs.wikipedia.org/wiki?curid=563149", "title": "Sršeň žlutavá", "text": "Sršeň žlutavá\n\nSršeň žlutavá (\"Vespa simillima\") je východoasijským zástupcem jedovatého sociálního blanokřídlého hmyzu z čeledi sršňovitých.\n\nSršeň žlutavá je malá až středně velká sršeň. Dělnice měří nejčastěji okolo 20 mm, královna až 28 mm. Vzhledem připomíná, podobně jako druh \"Dolichovespula media\", sršeň obecnou. Mezi očima ji prochází černá páska. Hruď je zbarvená podobně jako u sršně obecné. U dělnice je zadeček téměř celý žlutý, u královny stejně jako u samečka je pokryt malými proužky. Tykadla samečka, podobně jako u ostatních vos a sršní, jsou zakřivena do tvaru turecké šavle. Sameček postrádá žihadlo, lze jej bez obav vzít na ruku.\n\nSršeň žlutavá není útočná, pouze při napadení nebo podráždění se brání bodnutím. Hnízda zavěšená na větvi mohou budit obavy, ve skutečnosti však nejsou tak nebezpečná. Sršně dráždí, když jim člověk stříká vodu či jinou látku do hnízda, brání jim ve výletu, anebo je provokuje blýskáním různých předmětů – zrcadly, brýlemi, sklem, kapesní svítilnou, bleskem fotoaparátu. Sršně se nejprve pokoušejí nepřítele zastrašit rychlým a krouživým nalétáváním pro zrak jen těžko sledovatelným. Je-li zastrašování vetřelce neúčinné, dojde na žihadla. Zůstává dosud nevysvětleno, proč se cílem sršních žihadel nejčastěji stává kořen palce. Také pach lidského potu dráždí sršně k útoku.\nSršně jsou dravci a jejich častou kořistí se stávají včely. Z hospodářského hlediska se proto jeví jako škůdci. Zdrojem potravy jsou však pro ně i sladké rostlinné šťávy.\n\nVýznamným konkurentem a přirozeným nepřítelem sršně žlutavé je rodově příbuzná sršeň mandarínská. Sršně mandarínské často na sršně žlutavé útočí hromadně. Většinou zvítězí sršně mandarínské. Často sršně žlutavé vypouštějí poplašné feromony, které svolají ostatní sršně z kolonie na pomoc.\n\nParazitem v hnízdech sršně žlutavé bývá agresivní sršeň \"Vespa dybowskii\".\n\nKamčatka, okolí řeky Amur, Sachalin, Korea, Kurilské ostrovy, Japonsko. V Japonsku jde o nejběžnější sršeň.\n\n"}
{"id": "563150", "url": "https://cs.wikipedia.org/wiki?curid=563150", "title": "Jamestown (Svatá Helena)", "text": "Jamestown (Svatá Helena)\n\nJamestown je hlavní a největší město zámořského území Spojeného království Svatá Helena, Ascension a Tristan da Cunha. Nachází se na severozápadě ostrova. Žije zde přibližně 1500 obyvatel, hlavně míšenců, kteří jsou převážně náboženství protestanského ( hlavně anglikáni ). Město bylo založeno roku 1659. Největšího rozkvětu dosáhlo před otevřením Suezského průplavu v roce 1869. Po otevření zájem o město i celý ostrov Svatá Helena upadá.\n"}
{"id": "563155", "url": "https://cs.wikipedia.org/wiki?curid=563155", "title": "Ománské národní muzeum", "text": "Ománské národní muzeum\n\nOmánské národní muzeum je národní muzeum Ománu, nacházející se ve městě Ruwi. Otevřeno bylo v roce 1978. Obsahuje několik sekcí. V hlavní síni se nachází množství exponátů, například měděné nástroje, náramky, prsteny, přívěsky a věci ze života Ománců. Následující sekce je vyhrazena pro vystavení osobního majetku Saída bin Sultána, skládající se z různých stříbrných předmětů (např. přívěsků). V další části je možné zhlédnout exempláře historických ománských lodí a listin. \n\n\n"}
{"id": "563158", "url": "https://cs.wikipedia.org/wiki?curid=563158", "title": "Mlžný les", "text": "Mlžný les\n\nMlžný les ( \"Cloud forest\" či \"Fog forest\") je obvykle tropický či subtropický stálezelený horský les charakteristický téměř neustálým závojem mlhy či pokryvem nízké oblačnosti, jejíž mraky se vytrvale, často anebo sezónně téměř dotýkají korun stromů.\n\nV mlžných lesích se nesmírně daří mechům, jež pokrývají půdu i vegetaci, proto se jim někdy říká „mechové lesy“. Takové lesy, kde je prakticky každá větev pokryta silnou vrstvou mechů a lišejníků, se obvykle tvoří v horských sedlech, v nichž je lépe zadržována vlhkost pocházející z mraků.\n"}
{"id": "563169", "url": "https://cs.wikipedia.org/wiki?curid=563169", "title": "Basketbal na Letních olympijských hrách 1948", "text": "Basketbal na Letních olympijských hrách 1948\n\nTurnaj se odehrál v rámci XIV. olympijských her ve dnech 30. července – 13. srpna 1948 v Londýně.\n\nTurnaje se zúčastnilo 23 mužstev, rozdělených do tří šestičlenných a jedné pětičlenné skupiny. První dva celky postoupily do bojů o medaile, týmy na třetím a čtvrtém místě hrály o 9. - 16. místo a týmy na pátém a šestém místě hrály o 17. - 23. místo. Zápasy o umístění se hrály vylučovacím způsobem. Olympijským vítězem se stal podruhé celek USA.\n\n Francie - Chile 53:52pp (18:25, 42:42)\n\n9. srpna 1948 - Londýn (Harringay Arena)\n\n9. srpna 1948 - Londýn (Harringay Arena)\n\n9. srpna 1948 - Londýn (Harringay Arena)\n\n9. srpna 1948 - Londýn (Harringay Arena)\n USA – Mexiko 71:40 (30:15)\n\n11. srpna 1948 - Londýn (Harringay Arena)\n\n11. srpna 1948 - Londýn (Harringay Arena)\n USA – Francie 65:21 (28:9)\n\n13. srpna 1948 - Londýn (Harringay Arena)\n Brazílie – Mexiko 52:37 (17:25) \n\n13. srpna 1948 - Londýn (Harringay Arena)\n Chile – Československo 38:36 (14:13)\n\n12. srpna 1948 - Londýn (Harringay Arena)\n\n12. srpna 1948 - Londýn (Harringay Arena)\n Uruguay – Chile 50:32 (21:15)\n\n13. srpna 1948 - Londýn (Harringay Arena)\n Československo – Jižní Korea 39:38 (13:23)\n\n13. srpna 1948 - Londýn (Harringay Arena)\n Belgie - Maďarsko 2:0\n\n11. srpna 1948 - Londýn (Harringay Arena)\n\n11. srpna 1948 - Londýn (Harringay Arena)\n\n11. srpna 1948 - Londýn (Harringay Arena)\n\n11. srpna 1948 - Londýn (Harringay Arena)\n Kanada - Belgie 45:40 (20:25)\n\n12. srpna 1948 - Londýn (Harringay Arena)\n\n12. srpna 1948 - Londýn (Harringay Arena)\n Kanada - Peru 49:43 (26:16)\n\n13. srpna 1948 - Londýn (Harringay Arena)\n Belgie - Filipíny 38:34 (16:16)\n\n13. srpna 1948 - Londýn (Harringay Arena)\n Írán - Maďarsko 2:0\n\n12. srpna 1948 - Londýn (Harringay Arena)\n\n12. srpna 1948 - Londýn (Harringay Arena)\n Kuba - Írán 70:36 (32:11)\n\n13. srpna 1948 - Londýn (Harringay Arena)\n Argentina - Maďarsko 2:0\n\n13. srpna 1948 - Londýn (Harringay Arena)\n Čína - Švýcarsko 42:34 (25:20)\n\n11. srpna 1948 - Londýn (Harringay Arena)\n\n11. srpna 1948 - Londýn (Harringay Arena)\n\n11. srpna 1948 - Londýn (Harringay Arena)\n\n Čína - Velká Británie 54:25 (23:14)\n\n12. srpna 1948 - Londýn (Harringay Arena)\n\n12. srpna 1948 - Londýn (Harringay Arena)\n Itálie - Čína 54:38 (25:21)\n\n13. srpna 1948 - Londýn (Harringay Arena)\n Egypt - Velká Británie 50:18 (22:9)\n\n13. srpna 1948 - Londýn (Harringay Arena)\n Švýcarsko - Irsko 55:12 (31:3)\n\n12. srpna 1948 - Londýn (Harringay Arena)\n\n Švýcarsko - Irák 2:0\n\n13. srpna 1948 - Londýn (Harringay Arena)\n1. USA\nCliff Barker, Don Barksdale, Ralph Beard, Lew Beck, Vince Boryla, Gordon Carpenter, Alex Groza, Wallace Jones, Bob Kurland, Ray Lumpp, R. C. Pitts, Jesse Renick, Jack Robinson, Kenny Rollins.\n\n2. Francie\nAndré Barrais, Michel Bonnevie, André Buffière, René Chocat, René Dérency, Maurice Desaymonet, André Even, Maurice Girardot, Fernand Guillou, Raymond Offner, Jacques Perrier, Yvan Quénin, Lucien Rebuffic, Pierre Thiolon.\n\n3. Brazílie\nAlgodão, Bráz, Marcus Vinícius Dias, Afonso Évora, Ruy de Freitas, Alexandre Gemignani, Alberto Marson, Alfredo da Motta, Nilton Pacheco, Massinet Sorcinelli.\n4. Mexiko\nAlberto Bienvenu, Mudo Acuña, Emilio López, Fernando Rojas, Francisco Galindo, Héctor \"Tarzán\" Guerrero, Ignacio Romo, Isaac Alfaro, Jorge Cardiel, Jorge Gudiño, José Cabrera, José Rojas, Josué \"Neri\" Santos, Rodolfo Díaz.\n\n5. Uruguay\nAdesio Lombardo, Carlos Roselló, Eduardo Folle, Eduardo Gordon, Gustavo Magariños, Héctor García, Héctor Ruíz, Martín Acosta y Lara, Miguel Diab, Nelson Demarco, Néstor Antón, Roberto Lovera, Víctor Cieslinskas.\n\n6. Chile \nAndrés Mitrovic, Eduardo Cordero, Eduardo Kapstein, Exequiel Figueroa, Hernán Raffo, Juan José Gallo, Luis Marmentini, Manuel Ledesma, Marcos Sánchez, Roberto Hammer, Victor Mahaña.\n\n7. Československo\nCtirad Benáček, Ivan Mrázek, Jan Kozák, Jiří Drvota, Jiří Siegel, Josef Bělohradský, Josef Ezr, Jozef Kalina, Josef Křepela, Josef Toms, Ladislav Trpkoš, Václav Krása, Zdeněk Chlup, Zoltán Krenický.\n\n8. Jižní Korea \nAn Byeong-Seok, Bang Won-Sun, Chang Ri-Jin, Jo Deuk-Jun, Gang Bong-Hyeon, Kim Jeong-Sin, Lee Jun-Yeong, Lee Sang-Hun, O Su-Cheol.\n9. Kanada\nBennie Lands, Doodie Bloomfield, Dave Campbell, Nev Munro, Harry Kermode, Reid Mitchell, Mendy Morein, Murray Waxman, Ole Bakken, Pat McGeer, Bob Scarr, Cy Strulovitch, Sol Tolchinsky, William Bell.\n\n10. Peru\nAlberto Fernández, Arturo Ferreyros, Carlos Alegre, David Descalso, Eduardo Fiestas, Guillermo Ahrens, Juan Vizcarra, Luis Sánchez, Rodolfo Salas, Rodolfo Soracco, Virgilio Drago.\n\n11. Belgie\nArmand Van Wambeke, Augustin Bernaer, Émile Kets, François De Pauw, Georges Baert, Gustave Poppe, Henri Coosemans, Henri Hermans, Julien Meuris, Léon Lampo, Louis Van De Goor, René Steurbaut • Alexander Hollanders, Henri Hollanders.\n\n12. Filipíny\nAndy de la Cruz, Eddie Decena, Eduardo Fulgencio, Francisco Vestil, Felicisimo Fajardo, Gabriel Fajardo, Lauro Mumar, Manuel Araneta, Primitivo Martínez, Ramón Campos.\n13. Kuba\nCasimiro García, Fabio Ruíz, Fico López, Frank Lavernia, José Llanusa, Mario Aguero, Mario Quintero, Miguel Llaneras, Ramón Wiltz, Raúl García, Alfredo Faget, Juan García, Pedro Otero.\n\n14. Írán\nAbolfazl Salabi, Asghar Ehssassi, Fereidoun Esfandiary, Ferydoun Sadeghi, Hussain Jabbar Zadegan, Hossein Karandish, Houshang Rafat Jah, Hossein Soudipour, Hossein Hashemi, Hossein Soroudi, Kazem Ashtari, Ziaeddin Shademan, Farhang Mohtadi.\n\n15. Argentina\nArturo Ruffa, Bruno Varani, Jorge Nure, Juan Uder, León Martinetti, Leopoldo Contarbio, Manuel Guerrero, Oscar Pérez, Oscar Furlong, Raúl Calvo, Rafael Lledo, Ricardo González, Rubén Menini, Tomás Vio.\n\n16. Maďarsko\nAntal Bánkuti, Attila Timár-Geng, Ede Vadászi, Géza Kardos, György Nagy, István Timár-Geng, János Halász, József Kozma László Novakovszky, Tibor Mezőfi, Tibor Zsiros, István Lovrics.\n\n17. Itálie\nCarlo Cerioni, Ezio Mantelli, Federico Marietti, Giancarlo Marinelli, Giancarlo Primo, Gianfranco Bersani, Giovanni Nesti, Luigi Rapini, Renzo Ranuzzi, Romeo Romanutti, Sergio Ferriani, Sergio Stefanini, Valentino Pellarini, Vittorio Tracuzzi.\n\n18. Čína\nChia Chungchang, Chua Bonhua, Kya Iskyun, Edward Lee, Lee Tsuntung, Pao John, Wee Tian Siak, Woo Chengchang, Yee Jin, Yu Saichang.\n19. Egypt\nAhmed Nessim, Albert Fahmy Tadros, Armand Catafago, Fouad Abdel El-Kheir, Hassan Moawad, Hussain Kamal Montassir, Mohamed Youssef Medhat, Mohamed Habib, Mohamed Soliman, Robert Magzoumieh, Youssef Mohamed Abou Ouf, Abdel Rahman Ismail Hafez.\n\n20. Velká Británie\nFrank Cole, Trevor Davies, Alex Eke, Malcolm Finlay, Colin Hunt, Douglas Legg, Ronald Legg, Stanley McMeekan, Sydney McMeekan, Robert Norris, Lionel Price, Harry Weston, Stanley Weston.\n\n21. Švýcarsko\nBernard Dutoit, Claude Chevalley, Gérald Piaget, Georges Stockly, Hans Gujer, Henri Baumann. Jean Tribolet, Jean Pare, Claude Landini, Jean Pollet, Marcos Bossy, Maurice Chollet. Pierre Albrecht, Robert Geiser.\n\n22. Irák\nJalil Hashim, Awni Kanaan, Kadir Irfan, Ali Salman, Faras Saleh, George Hanna, Hamid Ahmed, Khalil Wadoou, Mahdi Salman, Yonan Emile.\n23. Irsko\nChristy Walsh, Daniel Reddin, Donald O'Donovan, Donald Sheriff, Frank O'Connor, Harry Boland, Jim Flynn, Jimmy McGee, Paddy Crehan, Paddy Sheriff, Tommy Keenan, Tommy Malone, Bill Jackson.\n\n"}
{"id": "563171", "url": "https://cs.wikipedia.org/wiki?curid=563171", "title": "Lewisuchus", "text": "Lewisuchus\n\nLewisuchus (\"Lewisův krokodýl\") byl vývojově primitivním dinosauriformem. Tento poměrně pokročilý archosaurus žil v období středního až pozdního triasu (asi před 235 miliony let) na území dnešní Argentiny (fauna souvrství Los Chañares). Množství nových informací poskytl objev dalšího exempláře, předběžně formálně popsaného v srpnu roku 2019.\n\nŠlo o pohyblivého a lehce stavěného plaza o délce asi 1,2 metru. Patřil ke skupině, z níž vznikli také první praví dinosauři. Je pravděpodobné, že velmi podobný a ve stejné době žijící tvor, pojmenovaný jako \"Pseudolagosuchus\", je ve skutečnosti stejným zvířetem.\n\n\n"}
{"id": "563180", "url": "https://cs.wikipedia.org/wiki?curid=563180", "title": "Hnutie za demokraciu", "text": "Hnutie za demokraciu\n\nHnutie za demokracii (HZD, čes. \"Hnutí za demokraci\"), je neparlamentní politická strana působící na Slovensku. Předseda strany je Jozef Grapa.\n\nStrana byla založena v roce 2002. Jedním ze zakladatelů strany a jejím prvním předsedou byl Ivan Gašparovič. Poté, co byl v roce 2004 s podporou HZD zvolen v přímé volbě občany za prezidenta Slovenské republiky, se předsedou strany stal Jozef Grapa.\n\nPředstavitelé strany se rozhodli, že po neúspěšných jednáních se Směrem-SD o fúzí, která probíhala na konci roku 2009, bude strana po březnovém republikovém sjezdu rozpuštěna. Zároveň chtějí sympatizantům HZD doporučit, aby v nadcházejících parlamentních volbách podpořili stranu Směr-SD.\n\nVedení HZD zvoleno na kongresu strany 18. února 2006:\n\n\n\nVolební výsledky z voleb do Národní rady SR a Evropského parlamentu, v kterých sa zúčastnila strana HZD.\n\nVolební preference strany v procentech podle Statistického úřadu SR do března 2009. (\"Pozn.: Od července 2006 do dubna 2007 se zkoumaly sympatie k politické straně.\") Od dubna 2009 preference podle agentury Focus. \nTučně vyznačené preference znamenají překročení hranice 5% potřebné na vstup do parlamentu.\n"}
{"id": "563190", "url": "https://cs.wikipedia.org/wiki?curid=563190", "title": "Pneumocystis", "text": "Pneumocystis\n\nPneumocystis je rod jednobuněčných parazitických hub. Až výzkumy DNA potvrdily, že se jedná o vřeckovýtrusnou houbu, a to ve vlastním řádu Pneumocystidales. Několik známých druhů napadá různé druhy savců a způsobuje u nich pneumocystózu. U lidí je infekce vzácná, ale u jedinců se sníženou imunitou (AIDS, nádorová či transplantační léčba) je riziko vyšší. Houba napadá plicní sklípky.\n\nK zástupcům tohoto rodu patří zejména druh napadající člověka – \"Pneumocystis jirovecii\" – pojmenovaný podle Otty Jírovce, u potkanů a krys to je \"P. carinii\", u rejsků \"P. soricina\" a u koní \"P. equina\".\n"}
{"id": "563205", "url": "https://cs.wikipedia.org/wiki?curid=563205", "title": "Cur Moše", "text": "Cur Moše\n\nCur Moše ( צוּר מֹשֶׁה, doslova „\"Mošeho skála\"“, v oficiálním přepisu do angličtiny Zur Moshe, přepisováno též Tzur Moshe) je vesnice typu mošav v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 56 metrů v hustě osídlené a zemědělsky intenzivně využívané pobřežní nížině, respektive Šaronské planině, na jižním okraji města Pardesija.\n\nObec se nachází 7 kilometrů od břehu Středozemního moře, cca 27 kilometrů severoseverovýchodně od centra Tel Avivu, cca 57 kilometrů jižně od centra Haify a 6 kilometrů jihovýchodně od města Netanja. Cur Moše obývají Židé, přičemž osídlení v tomto regionu je etnicky převážně židovské.\n\nCur Moše je na dopravní síť napojen pomocí lokální silnice číslo 5613, jež západně od vesnice ústí do severojižní dálnice číslo 4.\n\nCur Moše byl založen v roce 1937. K zřízení vesnice došlo 13. září 1937. Šlo o opevněnou osadu typu Hradba a věž. Pojmenována byla podle sionistického politika a organizátora z Řecka Mošeho Kofinase. Slovo „Cur“ v názvu vesnice odkazuje na starověké židovské sídlo Coran.\n\nZakladateli mošavu byla skupina Židů z Řecka. Původně jim Židovský národní fond přislíbil pozemky poblíž města Bejt Še'an, ale nakonec jim bylo vyhlédnuto místo v nynější lokalitě. Zpočátku byly podmínky k životu v osadě mimořádně těžké, Chyběl zdroj vody. K zřízení studny došlo až roku 1939. V první fázi nepřekračoval počet osadníků 25. Roku 1940 místní populaci posílila skupina Židů z Bulharska.\n\nPřed koncem 40. let 20. století měl mošav rozlohu 1280 dunamů (1,28 kilometru čtverečního). Správní území obce dosahuje v současnosti 3245 dunamů (3,245 kilometru čtverečního). Místní ekonomika je orientována na zemědělství (chov drůbeže, pěstování květin a citrusů). V obci funguje oblastní základní škola a regionální knihovna.\n\nVesnice prošla zejména od počátku 21. století výraznou stavební expanzí. Vyrostly zde zcela nové obytné čtvrti Giv'at Moše (גבעת משה) a Bustan ha-Kfar (בוסתן הכפר), které původní zemědělské sídlo územně propojily se sousedním městem Pardesija a změnily na rezidenční obec.\n\nPodle údajů z roku 2014 tvořili naprostou většinu obyvatel v Cur Moše Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo, které se ale mění z vesnického na městský typ osídlení, s dlouhodobě výrazně rostoucí populací. K 31. prosinci 2014 zde žilo 3086 lidí. Během roku 2014 populace klesla o 6,9 %.\n\n\n"}
{"id": "563209", "url": "https://cs.wikipedia.org/wiki?curid=563209", "title": "Pastvinská vrchovina", "text": "Pastvinská vrchovina\n\nPastvinská vrchovina je geomorfologický okrsek Orlických hor, nacházející se u hranic mezi Českou republikou a Polskem v okresu Ústí nad Orlicí.\n\nPastvinská vrchovina leží jižně od Zemské brány. Na západě ji od Podorlické pahorkatiny odděluje tok Divoké Orlice, na jihu je jejím posledním vrcholem Faltusův kopec (637 m). Východní hranice s Bukovohorskou hornatinou sleduje tok Tiché Orlice a mezi obcemi Těchonín a Sobkovice pak silnici II/311. Na severovýchodě vrchovina v prostoru vsi Kamieńczyk zasahuje do Polska a navazuje na Bystřické hory a Kladskou kotlinu. Vrchovina má tvar jednoho hlavního severojižního hřebenu s výraznou východně směřující rozsochou navazující v prostoru nejvyššího vrcholu vrchoviny - Adamu (765 m). Rozsocha bývá některými prameny zařazována již do Bystřických hor.\n\n\nVýchodní rozsocha Pastvinské vrchoviny tvoří hlavní evropské rozvodí Severního a Baltského moře. Její severní svah odvodňují levé přítoky Kladské Nisy. Zbytek Pastvinské vrchoviny spadá do povodí Tiché a Divoké Orlice. Tichá odvodňuje východní svahy a část ležící východně od jejího toku. Na Divoké Orlici, která odvodňuje západní stranu, se nachází vodní nádrž Pastviny.\n\nRozsáhlejší lesní porosty se nacházejí v okolí vrcholů Adam a Studený a v prostoru přilehlém k Zemské bráně. Jinde se nevelké lesy střídají s polemi a loukami.\n\nNejdůležitější komunikací procházející přes vrchovinu je silnice II/312 ze Žamberku do Králík, kterou v Mladkově křižuje silnice II/311 přicházející z Jablonného nad Orlicí a překračující východní rozsochu směrem na hlavní část Orlických hor. Údolím Tiché Orlice prochází železniční trať Ústí nad Orlicí - Lichkov - Štíty/Międzylesie. Zvláštním případem je pevnostní silnice spojující obec Pastviny s dělostřeleckou tvrzí Adam.\n\nPřímo na hlavním hřebenu se nacházejí vsi České Petrovice, Vlčkovice, Sobkovice a Studené.\n\nJedinou významnou turistickou chatou je Kašparova chata severovýchodně od vrcholu Adamu nedaleko silnice Mladkov - České Petrovice.\n\nVětší část hlavního hřebenu pokrývá množství objektů opevnění budovaného před druhou světovou válkou proti Německu. Nejdůležitějším z nich je dělostřelecká tvrz Adam nacházející se na povrchu a v útrobách nejvyššího vrcholu vrchoviny. Tvrz je veřejnosti nepřístupná.\n\nPo celé délce hřebenu vede červená turistická značka, kterou z části kopíruje Jiráskova cesta. Z ní odbočuje několik tras sestupujících do bočních údolí.\n\nV prostoru Patvinské vrchoviny se nacházejí dvě významnější lyžařská střediska. Obě jsou na svazích nejvyššího vrcholu Adamu. Na jeho severním svahu je to areál v Českých Petrovicích, na jihovýchodním svahu v Mladkově - Petrovičkách.\n"}
{"id": "563212", "url": "https://cs.wikipedia.org/wiki?curid=563212", "title": "Petr Lotar", "text": "Petr Lotar\n\nPetr Lotar, vlastním jménem Lothar Chitz (12. února 1910, Praha – 12. července 1986, Ennetbaden, Švýcarsko), byl český herec, překladatel a spisovatel.\n\nNarodil se v Praze, v německé židovské rodině. Maturoval v roce 1928 na Československé obchodní akademii v Resslově ulici v Praze. V letech 1928–1930 navštěvoval Reinhardtovu dramatickou akademii v Berlíně, v roce 1930 získal angažmá u režiséra Erwina Piscatora v Berlíně. V letech 1931–1932 byl členem městských divadel ve Vratislavi. V roce 1933 hostoval v pražském Národním divadle.\n\nV roce 1933 přišel na základě pozvání režiséra Jana Bora do pražského Městského divadla na Královských Vinohradech, kde působil do roku 1939, kdy odešel před nastupujícím fašismem do Švýcarska. Na Vinohradech vystupoval jako herec především ve hrách režírovaných Janem Borem, Bohušem Stejskalem a Františkem Salzerem. V roce 1937 Petr Lotar režíroval úspěšně na scéně Komorního divadla, které patřilo k Vinohradskému divadlu, hru \"Modrý pondělek\". \nPo odchodu do zahraničí přijal v roce 1939 angažmá v Městském divadle v Basileji. V letech 1939–1945 byl hercem a režisérem Spojených městských divadel v Solothurnu a Bielu. Ve Švýcarsku uváděl českou dramatickou tvorbu (Karel Čapek, František Langer, Olga Scheinpflugová, Frank Tetauer aj.) a propagoval českou kulturu v článcích, podepisovaných jménem „Jan Ohneland“. \n\nV roce 1943 uvedl v Londýně hru „\"Pravda vítězí\"“ o tragédii Československa. \nTato divadelní hra byla na programu v roce 1945 i v divadle v Solothurnu, v hlavní roli s Petrem Lotarem. \n\nV období války, v letech 1939–1945 spolupracoval s československým odbojem a podílel se na publikační činnosti o situaci v Protektorátu.\nPo válce přijížděl do Prahy v letech 1945–1947 jen na krátké návštěvy.\n\nV období 1946–1949 byl dramaturgem v Basileji, kde spolupracoval např. s Maxem Frischem a Friedrichem Dürrenmattem.\n\nŠvýcarské státní občanství získal v roce 1948.\nPo roce 1950 se věnoval již jen literární tvorbě, publikační činnosti (např. v Neue Zürcher Zeitung vycházela na pokračování studie „\"Divadlo a drama Čechů\"“) a vytvořil také téměř 30 rozhlasových a televizních her, překládal též verše (Johann Wolfgang Goethe a Heinrich Heine).\n\n\n\n\n\n"}
{"id": "563215", "url": "https://cs.wikipedia.org/wiki?curid=563215", "title": "Kfar Avoda", "text": "Kfar Avoda\n\nKfar Avoda ( כפר עבודה, doslova „\"Vesnice práce\"“, v oficiálním přepisu do angličtiny Kefar Avoda) je komplex sociální péče a obec v Izraeli, v Centrálním distriktu, v Oblastní radě Lev ha-Šaron.\n\nLeží v nadmořské výšce 73 metrů v hustě osídlené a zemědělsky intenzivně využívané pobřežní nížině, respektive Šaronské planině, na východním okraji města Tel Mond.\n\nObec se nachází 10 kilometrů od břehu Středozemního moře, cca 25 kilometrů severoseverovýchodně od centra Tel Avivu, cca 62 kilometrů jižně od centra Haify a 12 kilometrů jihovýchodně od města Netanja. Kfar Avoda obývají Židé, přičemž osídlení v tomto regionu je etnicky převážně židovské. Severovýchodně a jihovýchodně od osady ale začíná skupina měst, která obývají izraelští Arabové (takzvaný Trojúhelník). Nejblíže je to město Tira, necelé 2 kilometry odtud. Kfar Avoda je na dopravní síť napojen pomocí lokální silnice číslo 553.\n\nObec Kfar Avoda byla založena v roce 1942. Alternativně bývá nazývána též Chevrat Ne'urim (חברת נעורים).\n\nPodle údajů z roku 2014 tvořili naprostou většinu obyvatel v Kfar Avoda Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo. K 31. prosinci 2014 zde žilo 264 lidí. Během roku 2014 populace klesla o 7,4 %.\n\n\n"}
{"id": "563218", "url": "https://cs.wikipedia.org/wiki?curid=563218", "title": "Geomorfologický podcelek", "text": "Geomorfologický podcelek\n\nGeomorfologický podcelek je jednotka sedmé úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologický celek, podřazenou geomorfologický okrsek.\n\nPříklady: Šumavské pláně, Trojmezenská hornatina, Sečská vrchovina, Chvaletická pahorkatina.\n\n\n"}
{"id": "563220", "url": "https://cs.wikipedia.org/wiki?curid=563220", "title": "Geomorfologický okrsek", "text": "Geomorfologický okrsek\n\nGeomorfologický okrsek je jednotka osmé úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologický podcelek, podřazenou geomorfologický podokrsek.\n\nPříklady: Ondřejník, Pastvinská vrchovina, Rýchory.\n\n"}
{"id": "563221", "url": "https://cs.wikipedia.org/wiki?curid=563221", "title": "Geomorfologický podokrsek", "text": "Geomorfologický podokrsek\n\nGeomorfologický podokrsek je jednotka deváté úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologický okrsek, podřazenou Část geomorfologické jednotky.\n\nPříklady: Broumovské stěny, Provodínské kameny, Rašovský hřbet.\n\n\n"}
{"id": "563223", "url": "https://cs.wikipedia.org/wiki?curid=563223", "title": "Apchisit Vedžadžíva", "text": "Apchisit Vedžadžíva\n\nApchisit Vedžadžíva ( , * 3. srpna 1964, Newcastle upon Tyne, Spojené království) je thajský politik, od 17. prosince 2008 do 5. srpna 2011 byl premiérem Thajska. Od února 2005 je také šéfem Demokratické strany.\n\nVystudoval Eton College a posléze získal bakalářský titul z filosofie a politologie a magisterský titul z ekonomie na Oxfordské univerzitě. Je ženatý a má dvě děti.\n\n\n"}
{"id": "563226", "url": "https://cs.wikipedia.org/wiki?curid=563226", "title": "Část geomorfologické jednotky", "text": "Část geomorfologické jednotky\n\nČást geomorfologické jednotky je jednotka desáté úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Její nadřazenou jednotkou bývá obvykle geomorfologický podokrsek nebo geomorfologický okrsek, méně častěji i jednotky vyššího řádu. Obvykle se vyznačuje zvláštními znaky, které jí odlišují od okolního reliéfu vyšší jednotky.\n\nPříklady: Tiské stěny, Kunětická hora, Říp.\n"}
{"id": "563229", "url": "https://cs.wikipedia.org/wiki?curid=563229", "title": "Charles Nègre", "text": "Charles Nègre\n\nCharles Nègre (9. května 1820 Grasse – 16. ledna 1880, tamtéž) byl francouzský malíř a průkopník fotografie.\n\nVe svých 19. letech přišel do Paříže s úmyslem učit se uměleckému řemeslu. Studoval u malíře Paula Delaroche, Ingrese a Drollinga. Poté si otevřel své vlastní studio na 21 Bourbon Quai na Île Saint-Louis v Paříži. Delaroche jej povzbudil k tomu, aby fotografii využíval jako technickou pomůcku při malbě. Nègre nejdříve začal s procesem daguerrotypie a poté přešel na kalotypii a heliografii. Jeho fotografické práce jsou publikovány v knihách, ale sám se nikdy nevzdal malířství. Na konci svého života se odstěhoval do Nice, kde maloval portréty tamějších disidentů.\n\nZemřel zapomenutý v roce 1880 v Grasse.\n\nNègre je známý svými snímky architektury Paříže a Chartres a krajinářskou fotografií.\n\nDokumentoval také památky a umělecká díla. Portrétoval lidi, které potkával na ulicích – žebráky, chudé, dokumentoval život ve městě, například na trzích. Díky svým fotografiím pořízeným před rokem 1850 je považován za předchůdce francouzské fotografie. Jeho vztah k malířství a fotografii je popsán v úvodu nevydané knihy v roce 1854:\"Umění je poetický výklad přírody, zatímco fotografie jejím přesným obrazem\".\n\n\n\n"}
{"id": "563231", "url": "https://cs.wikipedia.org/wiki?curid=563231", "title": "Henri Le Secq", "text": "Henri Le Secq\n\nHenri Le Secq (18. srpna 1818, Paříž – 26. prosince 1882, Paříž) byl francouzský malíř a průkopník fotografie.\n\nV roce 1851 byl Le Secq jedním z pěti vybraných fotografů (Gustave Le Gray, Auguste Mestral, Édouard Baldus, Hippolyte Bayard a Henri Le Secq), kteří dostali zakázku nazvanou Mission héliographique. Jejich úkolem bylo vytvoření fotografické dokumentace francouzské architektury vyhlášené vládní organizací \"Úřad historických památek\" (\"Commission des Monuments Historiques\").\n\n\n\n"}
{"id": "563233", "url": "https://cs.wikipedia.org/wiki?curid=563233", "title": "Oblastní rada Drom ha-Šaron", "text": "Oblastní rada Drom ha-Šaron\n\n  \nOblastní rada Drom ha-Šaron ( , \"Mo'aca ezorit Drom ha-Šaron\", doslova „\"Oblastní rada Jih Šaronu\"“) je oblastní rada v Centrálním distriktu v Izraeli.\n\nRozkládá se v povodí řeky Jarkon, v hustě osídlené a zemědělsky intenzivně využívané pobřežní nížině respektive Šaronské planině na severovýchodním okraji aglomerace Tel Avivu, v okolí měst Kfar Saba, Hod ha-Šaron a Petach Tikva (jež ale pod jurisdikci oblastní rady nespadají), a dále k východu, směrem k Zelené linii.\n\nNovověké židovské osídlení v této oblasti začalo vznikat již za mandátní Palestiny. Již během 20.–40. let 20. století se zde vytvořila kompaktní oblast židovského zemědělského osídlení. Sídelní síť se pak dotvořila po vzniku státu Izrael, tedy po roce 1948. Během války za nezávislost v roce 1948 opustila zároveň pobřežní nížinu zbylá arabská populace.\n\nOblastní rada Drom ha-Šaron vznikla 30. března 1980 sloučením tří dosavadních oblastních rad a to Oblastní rady Jarkon a Oblastní rady Mif'alot Afek a Oblastní rady ha-Šaron ha-tichon. Ve znaku nově vzniklého územního celku se pak objevily symboly všech tří zaniklých oblastních rad (řeka Jarkon, citrusový strom a starověké stavby v Antipatris). Sídlem nové oblastní rady se stal Kfar Malal, teprve počátkem 21. století byl dobudován nový administrativní komplex poblíž vesnice Neve Jarak.\n\nSídlo úřadů oblastní rady leží v komplexu u vesnice Neve Jarak, poblíž dálnice číslo 40. Starostou rady je מוטי דלג'ו – Moti Daldžo. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Drom ha-Šaron sdružuje celkem 31 sídel. Z toho je sedm kibuců, devatenáct mošavů, tři společné osady a dvě další sídla.\n\nK 31. prosinci 2014 žilo v Oblastní radě Drom ha-Šaron 30 200 obyvatel. Z celkové populace bylo 29 700 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 30 100.\n\n"}
{"id": "563251", "url": "https://cs.wikipedia.org/wiki?curid=563251", "title": "Tchaksin Šinavatra", "text": "Tchaksin Šinavatra\n\nTchaksin Šinavatra ( , * 26. července 1949, Thajsko) je thajský politik. Byl thajským premiérem od 9. února 2001 do roku 19. září 2006, kdy byl v době své nepřítomnosti v zemi odstaven vojenským pučem.\n\nJe považovaný za jednoho z nejbohatších Thajců, v letech 2007 až 2008 například vlastnil fotbalový klub Manchester City FC.\n\nMá také občanství Černé Hory.\n\nPozději se stala premiérkou jeho sestra Jinglak Šinavatrová.\n\n"}
{"id": "563257", "url": "https://cs.wikipedia.org/wiki?curid=563257", "title": "Ceny Benois de la danse", "text": "Ceny Benois de la danse\n\nCeny Benois de la danse (též jako ) jsou mezinárodní výroční ceny, které uděluje nekomerční centrum Benois se sídlem v Moskvě baletním umělcům, zejména choreografům a tanečníkům a tanečnicím.\n\nCeny Benois de la danse byly založeny v roce 1991 v Moskvě na zasedání Mezinárodní taneční asociace (nyní Mezinárodní taneční unie). Vzorem byly americké filmové ceny Oscar, také proto bývají označovány za \"Baletní Oskary\".\n\nV porotě cen usedají významní světoví choreografové, v jejím čele je tradičně Jurij Grigorovič. Porotci jednotlivě nominují kandidáty na ceny, společně pak vybírají laureáty.\n\nOd roku 2004 se ceny předávají na galakoncertech ve Velkém divadle, na nichž vystupují významní tanečníci včetně laureátů ceny a tanečníků nominovaných v příslušném roce. V roce 2009 se moskevský galakoncert nekonal z důvodu finančních potíží organizátorů. Proběhl ale galaprogram v italské Vicenze.\n\nCena dostala své jméno podle ruského uměleckého kritika a výtvarníka Alexandra Benoise, člena rozsáhlé rodiny Benois, patřící k ruské inteligenci přelomu 19. a 20. století, jenž mimo jiné v první polovině 20. století významně ovlivnil tzv. Ruské sezóny v Paříži včetně vystoupení Ruského baletu Sergeje Ďagileva, pro něž tvořil i návrhy scén.\n\nCenou je soška představující dvě proti sobě stojící postavy s rozpřaženýma rukama, jako kdyby si chtěly padnout do náruče. Autorem sochy je Igor Ustinov, Benoisův potomek.\n\nTato cena nese oficiální název \"Za život v umění\" ().\n\n\nOlexandr Rjabko získal v roce 2016 zvláštní cenu za umění partnerství.\n\nTanečnice Jekatěrina Krysanovová získala v roce 2016 zvláštní společnou cenu Benois-Moskva-Mjasin-Positano, kterou jí společně s porotou moskevských cen udělila jury italské Ceny Leonida Mjasina.\n\n\n\n"}
{"id": "563259", "url": "https://cs.wikipedia.org/wiki?curid=563259", "title": "Arrondissement Neufchâteau (Francie)", "text": "Arrondissement Neufchâteau (Francie)\n\nArrondissement Neufchâteau je správní územní jednotka ležící v regionu Lotrinsko ve Francii. Člení se dále na 7 kantonů a 174 obcí.\n\n"}
{"id": "563261", "url": "https://cs.wikipedia.org/wiki?curid=563261", "title": "Mistrovství Evropy v basketbalu mužů 1935", "text": "Mistrovství Evropy v basketbalu mužů 1935\n\n1. mistrovství Evropy v basketbale proběhlo v dnech 2. – 4. května v Ženevě ve Švýcarsku.\n\nTurnaje se zúčastnilo 10 mužstev. Hrálo se vylučovacím způsobem. Mistrem Evropy se stalo družstvo Lotyšska.\n\n1. Lotyšsko\n\nTrenér: Valdemārs Baumanis.\n\n2. Španělsko\n\nTrenér: Mariano Manent.\n\n3. ČSR\n\nTrenér: Čestmír Škarda\n\n4. Švýcarsko\n5. Francie\n\n\n6. Belgie\n7. Itálie\n8. Bulharsko\n\n\n9. Maďarsko\n\n\n10. Rumunsko\n\n\n"}
{"id": "563263", "url": "https://cs.wikipedia.org/wiki?curid=563263", "title": "Joseph Nye", "text": "Joseph Nye\n\nJoseph Nye (* 19. ledna 1937 South Orange, New Jersey) je americký politolog, teoretik mezinárodních vztahů, jeden z hlavních představitelů neoliberálního institucionalismu. Působí jako profesor mezinárodních vztahů na John F. Kennedy School of Government\nHarvardovy univerzity, jejímž byl děkanem.\n\nV roce 1990 zavedl do mezinárodních vztahů pojem \"měkké moci\", který se poprvé objevil jeho v knize \"Bound to Lead: The Changing Nature of American Power\". Její koncept pak rozvinul v díle \"Soft Power: The Means to Success in World Politics\" z roku 2004. Toto sousloví se stalo často užívané z řad členů Clintonovy a Obamovy vlády.\n\nPrůzkum \"The 2008 TRIP\" mezi 1 700 akademiky v oboru mezinárodních vztahů jej zařadil na 6. místo v žebříčku nejvlivnějších vědců posledních 20 let a označil ho za nejvlivnějšího amerického vědce v tomto oboru.\n\nS vyznamenáním absolvoval Princeton University, poté studoval filosofii, politologii a ekonomii na Exeter College Oxfordské univerzity a titul Ph.D. z politologie získal na Harvardu. V newjerseyském Morristownu navštěvoval soukromou střední školu Morristown-Beard School, kterou ukončil v roce 1954.\n\nOd roku 1964 vedl Středisko pro mezinárodní vztahy na Harvardu, kde byl nejdříve proděkanem, poté děkanem. V letech 1977-1979 předsedal skupině pro nešíření jaderných zbraní Rady pro národní bezpečnost USA.\n\nV letech 1993 až 1994 byl předsedou Federální zpravodajské rady, která má v gesci návrhy rozpočtů zpravodajských služeb pro prezidenta. Za Clintonovy administrativy také pracoval jako zvláštní poradce ministra obrany pro otázky mezinárodní bezpečnosti a mnohými byl považován za možného příštího poradce pro národní bezpečnost demokratického prezidentského kandidáta Johna Kerryho ve volbách 2004. Patří mezi hlavní liberální myslitele v oblasti zahraniční politiky a na Harvardu je protiváhou významnému konzervativci Samuelu P. Huntingtonovi.\n\nRoku 2005 byl zvolen mezi deset nejvlivnějších amerických akademiků v oblasti mezinárodních vztahů.\n\nV roce 1977 společně s Robertem Keohanem vydali vlivnou knihu \"Power and Interdependence: World Politics in Transition\" (nejcitovanější dílo neoliberálního institucionalismu), která přispěla k rozvinutí tzv. třetí debaty mezinárodních vztahů mezi neorealismem/neoliberalismem a neomarxismem.\n\nJako představitel neoliberálního institucionalismu začal v rámci studia mezinárodní politiky zkoumat nové, dosud opomíjené aktéry, a to nadnárodní korporace, vládní i nevládní mezinárodní organizace a nové typy vazeb – vzájemnou závislost (interdependenci) a integraci těchto hráčů na poli mezinárodního systému.¨Jeho hlavní oblastí zájmu jsou globalizace, mezinárodní bezpečnost a interdependence.\n\nJe ženatý s Molly Hardingovou Nyeovou, mají spolu tři syny.\n\nZískal Cenu Woodrowa Wilsona Princetonské univerzity a Humphreyho cenu Americké politologické společnosti. V roce 2005 byl oceněn čestnou funkcí \"Honorary Patronage\" studentské společnosti University Philosophical Society na Trinity College Dublin Univerzity v Dublinu a roku 2007 obdržel čestný doktorát od King's College London.\n\nPublikuje v odborných periodikách, vydává knihy. Mimo jiné je autorem \"Understanding International Conflicts, 7th ed\" (2009), \"The Power Game: A Washington Novel\" (2004), \"Soft Power: The Means to Success in World Politics\" (2004) nebo \"The Paradox of American Power\" (2002).\n\n\n\n"}
{"id": "563268", "url": "https://cs.wikipedia.org/wiki?curid=563268", "title": "Řízený let do terénu", "text": "Řízený let do terénu\n\nŘízený let do terénu (v originále , zkráceně CFIT) je termín označující situaci, kdy je provozuschopné letadlo plně pod kontrolou svých pilotů neúmyslně navedeno do země, hory nebo jiné překážky. Posádka si tuto skutečnost uvědomí až v okamžiku, kdy je pozdě.\n\nTermín zavedli inženýři firmy Boeing koncem sedmdesátých let, když zjistili, že jde o nejčastější situaci, kdy dojde k smrtící letecké nehodě. Od zavedení tryskových motorů v osobní přepravě už došlo v souvislosti s kontrolovaným letem do terénu k více než 9000 úmrtí.\n\nPříkladem takového letu je letecká katastrofa slovenského An-24 v roce 2006, při níž zahynulo 42 osob a jedna přežila.\n\nPro zabránění těchto nehod se na palubě dopravních letounů osazují varovné elektronické systémy TAWS. Pokud jsou řádně nastaveny a posádka signály neignoruje, je účinnost moderních systémů prakticky stoprocentní. Příkladem nedbání varování a následné nehody je havárie polského prezidentského speciálu u Smolenska.\n"}
{"id": "563272", "url": "https://cs.wikipedia.org/wiki?curid=563272", "title": "Akrolein", "text": "Akrolein\n\nAkrolein, též označovaný jako akrylaldehyd (systematický název \"prop-2-enal\") je nejjednodušší nenasycený aldehyd. Je produkován ve velkém množství, ovšem nejčastěji vzhledem k jeho nestabilitě hned reaguje s jinými látkami. Má ostrý, štiplavý, nepříjemný zápach podobný přepálenému tuku, protože při vysoké teplotě se tuky rozloží na mastné kyseliny, akrolein a vodu.\n\nAkrolein se průmyslově připravuje oxidací propenu (propylenu). Je snaha používat jako syntézní surovinu propan, je to však obtížnější. Ročně se ve světě vyrobí miliony tun akroleinu.\n\nGlycerol zahřívaný na 280 °C se rozkládá za vzniku akroleinu.<ref name=\"http://membership.acs.org/c/ccs/pubs/CLIPS/JCE20030025.pdf\">http://membership.acs.org/c/ccs/pubs/CLIPS/JCE20030025.pdf</ref> Akrolein lze v laboratoři připravovat také reakcí hydrogensíranu draselného s glycerolem.\n\nAkrolein se používá pro výrobu polyesterových pryskyřic, polyuretanu, propylenglykolu, kyseliny akrylové, akrylonitrilu a glycerolu. Má tendenci polymerizovat již při pokojové teplotě a zanechává gumovitý nažloutlý zbytek hnilobného zápachu. O akroleinu se uvažuje jako o surovině pro Skraupovu syntézu chinolinů, používá se však zřídka kvůli své nestabilitě.\n\nNěkdy se akrolein používá jako fixativ biologických vzorků pro elektronovou mikroskopii. Používá se i jako kontaktní herbicid pro ponořený a plovoucí plevel a pro řasy v zavlažovacích kanálech.\n\nAkrolein prudce dráždí plíce a způsobuje slzení. Byl použit jako chemická zbraň během 1. světové války. Není však zakázán Úmluvou o chemických zbraních. Na kůži způsobuje akrolein těžké poleptání. Koncentrace nad 2 ppm jsou bezprostředně škodlivé.\n\nAkrolein není podezírán z karcinogenity pro člověka; nebyly provedeny žádné studie karcinogenních účinků u člověka, nicméně studie na potkanech ukázaly zvýšený výskyt zhoubných nádorů při požívání akroleinu, avšak ne při inhalaci. V říjnu 2006 našli vědci spojení mezi akroleinem v kouři z tabákových cigaret a rizikem rakoviny plic. Akrolein je navíc toxickým metabolitem cyklofosfamidu, cytotoxického chemoterapeutika, a způsobuje hemorrhagickou cystitidu. Jako protijedy proti akroleinu se používají N-acetylcystein a mesna.\n\nPro měření obsahu akroleinu v průmyslových a komunálních odpadních vodách byla navržena metoda EPA 603.\n\nAkroleinový test je test na přítomnost glycerolu nebo tuků. Vzorek se zahřívá s hydrogensíranem draselným; uvolňuje-li se akrolein, je test pozitivní. Pokud se tuk silně zahřívá za přítomnosti dehydratačního činidla, jako je hydrogensíran draselný, glycerolová část molekuly je dehydratována do podoby nenasyceného aldehydu, akroleinu (CH=CH-CHO), který se projeví specifickým zápachem.\n"}
{"id": "563275", "url": "https://cs.wikipedia.org/wiki?curid=563275", "title": "Tetrabrombisfenol A", "text": "Tetrabrombisfenol A\n\nTetrabrombisfenol A (TBBPA) je bromovaná organická sloučenina používaná převážně jako zpomalovač hoření.\n\nTBBPA je derivát bisfenolu A, ze kterého se také vyrábí. Většina komerčně dostupného TBBPA má poměrně nízkou čistotu, v podstatě jde o směsi do různé míry bromovaných produktů. To se obecně nepovažuje za nevýhodu, protože u většiny aplikací této látky (tj. jako zpomalovač hoření) je důležitý průměrný procentuální obsah bromu. Směs získaná bromací bisfenolu A se proto nečistí, takže lze dosáhnout nižší ceny.\n\nTBBPA se používá jako reaktivní a aditivní zpomalovač hoření. V reaktivní aplikaci je chemicky vázán na polymery. Hlavní oblastí použití jsou epoxidové pryskyřice na deskách tištěných spojů. Jako aditivní zpomalovač hoření se používá v ABS, například v televizorech. Roční světová spotřeba se odhaduje na 119 600 tun (2001), z toho 11 600 tun v Evropě.\n\nVětšina studií se shoduje na tom že TBBPA neohrožuje lidské zdraví a kontakt s výrobky které jej obsahují nepřispívá k jeho příjmu do organismu protože je v polymerech silně vázán.\n\n"}
{"id": "563278", "url": "https://cs.wikipedia.org/wiki?curid=563278", "title": "Barbora Petrová", "text": "Barbora Petrová\n\nBarbora Petrová Šťastná (* 21. prosince 1985, Karlovy Vary) je česká herečka. Hraje převážně v divadle, ale objevila se i v televizi. Její nejznámější televizní rolí je postava \"Lenky Váchové\" v seriálu \"Ordinace v růžové zahradě\".\n\nJejí starší sestra Kateřina Petrová chodila na základní škole do ochotnického divadelního kroužku, od 5. třídy ho navštěvovala i Barbora. V divadle měla úspěch a vyhrála i několik recitačních soutěží. Několik postav si zahrála v karlovarském divadle Dagmar. Po základní školní docházce byla přijata na Pražskou konzervatoř v Praze 1. Začala hrát v rámci \"Májových večerů\" postavu \"Julie\" v divadle Jakuba Špalka na hradě Kašperk ve hře \"Májový Shakespeare\", inspirované Shakespearovými hrami \"Romeo a Julie\", \"Othello, benátský mouřenín\" a \"Sen noci svatojánské\". Krátce nato začala hrát také ve Švandově divadle ve hře \"Oko za oko\" na motivy hry Williama Shakespeara \"Veta za vetu\". V 17 letech začala hrát ve Vinohradském divadle, objevila se ve hře \"To pravé\" od Toma Stopparda jako \"Debbie\".\n\nV roce 2005 se po úspěšném absolvování Pražské konzervatoře přihlásila na casting televize Nova do seriálu \"Ordinace v růžové zahradě\". Byla vybrána do role \"Lenky Váchové\". V představení \"Májový Shakespeare\" účinkuje pravidelně v Divadle v Celetné a na hradech a zámcích. Ve Strašnickém divadle účinkuje v dramatu \"Dobrodružství Toma Sawyera\".\n\nPozději začala hrát ve Vinohradském divadle s Janou Hlaváčovou, Václavem Postráneckým a Viktorem Preissem v dramatu \"Král se baví\" od Victora Huga. Dále hraje v muzikálu \"Donaha\". V Divadle u hasičů hraje ve hře \"Cyrano v Buffalu\" a později i v pohádkové hře \"Dobro a zlo\", kde hraje trojroli.\n\nJejí první setkání s filmem bylo v době, kdy se přihlásila do konkurzů na české filmy \"Divoké kachny\", \"Úhel pohledu\", \"Slepá bába\". Všechny tři konkurzy vyhrála, ale pro nedostatek financí z natáčení filmů sešlo. Jejím prvním filmem byl nakonec \"Crash Road\" od Kryštofa Hanzlíka z roku 2006. V březnu a dubnu 2008 hrála ve snímku Martina Kotíka nazvaného \"„Vy nám taky, šéfe!“\". V Divadle na Vinohradech hraje s Viktorem Preissem v inscenaci \"Shakespeare v Hollywoodu\". Někdy také hraje v pražské Agentuře Harlekýn v komedii \"Věrní abonenti\". Dostala i malou roli sekretářky v seriálu televize Nova Pojišťovna štěstí.\n\nZačala studovat na FAMU. Jednou by chtěla kromě hraní dělat také režisérku.\n\nV roce 2011 se na zámku Konopiště provdala za herce Jana Šťastného. Svatbu oba považují za pouhou formalitu, místo tradičních snubních prstenů si předali jen kožené náramky. Ke svému příjmení si přidala jméno manžela – Šťastná.\n\nDne 11. listopadu 2011 se jim narodil syn Ondřej.\n\n"}
{"id": "563280", "url": "https://cs.wikipedia.org/wiki?curid=563280", "title": "Mistrovství Evropy v basketbalu žen 1938", "text": "Mistrovství Evropy v basketbalu žen 1938\n\n1. mistrovství Evropy v basketbale žen proběhlo v dnech 12. – 16. 10. v Římě v Itálii.\n\nTurnaje se zúčastnilo pět družstev. Hrálo systémem každý s každým. Mistrem Evropy se stalo družstvo Itálie.\n\n1. Itálie\n3. Polsko\n"}
{"id": "563282", "url": "https://cs.wikipedia.org/wiki?curid=563282", "title": "Ramat ha-Koveš", "text": "Ramat ha-Koveš\n\nRamat ha-Koveš ( רָמַת הַכּוֹבֵשׁ, doslova „\"Výšina dobyvatele\"“, v oficiálním přepisu do angličtiny Ramat HaKovesh) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 64 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Poblíž obce začíná vádí Nachal Poleg.\n\nObec se nachází 12 kilometrů od břehu Středozemního moře, cca 22 kilometrů severovýchodně od centra Tel Avivu, cca 65 kilometrů jižně od centra Haify a 5 kilometrů severovýchodně od města Kfar Saba. Ramat ha-Koveš obývají Židé, přičemž osídlení v tomto regionu je etnicky smíšené. Západním a jižním směrem v pobřežní nížině je osídlení ryze židovské. Na severovýchod od kibucu ovšem začíná část pásu měst a vesnic obývaných izraelskými Araby - takzvaný Trojúhelník. Konkrétně jde o město Tira necelé 2 kilometry odtud. 4 kilometry jihovýchodním směrem pak za Zelenou linií leží palestinské arabské město Kalkílija.\n\nRamat ha-Koveš je na dopravní síť napojen pomocí místní silnice číslo 554.\n\nRamat ha-Koveš byl založen v roce 1932. Jméno získal podle osadnické skupiny ha-Koveš (הכובש), která se zformovala v roce 1925 v Petach Tikva z řad členů organizace he-Chaluc. V srpnu 1932 se tato skupina usadila v nynější lokalitě na pozemcích, které získal Židovský národní fond. Šlo tehdy o první židovskou osadu v tomto regionu mezi arabskými městy Tira a Kalkílija.\n\nV dubnu 1936, na počátku arabského povstání v tehdejší mandátní Palestině, byl kibuc napaden Araby. Ozbrojené incidenty tu pokračovaly i v následujících letech. V srpnu 1938 zemřelo 8 Židů poté, co narazili na minu položenou zde arabskými ozbrojenci. Celkem při povstání zahynulo 15 členů kibucu. V listopadu 1943 byl kibuc terčem britské razie, zaměřené na vyhledávání tajných židovských skladišť zbraní. Členové kibucu razii fyzicky bránili a došlo ke střetu s britskými silami, při kterých byl jeden obyvatel kibucu zabit a několik zraněno. Hebrejský tisk reagoval na tuto konfrontaci jedenáctidenní stávkou, během které odmítal uveřejnit oficiální britskou zprávu o razii. Mandátní úřady reagovaly hrozbou trvalého pozastavení vydávání novin Davar a ha-Boker.\n\nPo druhé světové válce kibuc přijal 25 židovských dětí, které přežily holokaust. Během války za nezávislost v roce 1948 se osada ve frontové linii a po několik měsíců byla vystavena ostřelování z nedalekých arabských pozic. Arabská sídla tehdy obklopovala kibuc daleko výrazněji než v současnosti. Až do války v roce 1948 totiž stávala i cca 1 kilometr západně od kibucu arabská vesnice Miska. Byla založena během arabské expanze v raném středověku. Roku 1931 měla Miska 635 obyvatel a 123 domů. Stála tu mešita a základní škola. Počátkem války v dubnu 1948 byla tato oblast ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou objektů školy a mešity.\n\nPřed koncem 40. let 20. století měl kibuc Ramat ha-Koveš pod svou správou území o ploše 1395 dunamů (1,395 kilometru čtverečního). Po roce 1965 měla osada prosperující citrusové plantáže a velkou pekárnu. Správní území kibucu v současnosti dosahuje 4500 dunamů (4,5 kilometru čtverečního). Místní ekonomika je založena na zemědělství a průmyslu (gumárenská firma).\n\nPodle údajů z roku 2014 tvořili naprostou většinu obyvatel v Ramat ha-Koveš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1029 lidí. Během roku 2014 populace stoupla o 2,3 %.\n\n"}
{"id": "563284", "url": "https://cs.wikipedia.org/wiki?curid=563284", "title": "Sydney FC", "text": "Sydney FC\n\nSydney Football Club je fotbalový klub z australského Sydney. Byl založen v roce 2004, své domácí zápasy hraje na stadionu Sydney Football Stadium.\n\nV letech 2009 až 2011 vedl klub český trenér Vítězslav Lavička, který dosáhl v sezoně 2009/10 největšího úspěchu v krátkých dějinách klubu, když vyhrál základní část i play-off australské nejvyšší soutěže A-League. Klub si tím vysloužil účast v nadcházejícím ročníku asijské ligy mistrů.\nDříve zde působil i německý kouč Pierre Littbarski.\n"}
{"id": "563286", "url": "https://cs.wikipedia.org/wiki?curid=563286", "title": "Sergej Vladimirovič Antufjev", "text": "Sergej Vladimirovič Antufjev\n\nSergej Vladimirovič Antufjev ( , * 22. září 1955, Kostanajská oblast, Kazašská sovětská socialistická republika) je ruský politik. Od roku 2007 je gubernátorem Smolenské oblasti.\n"}
{"id": "563288", "url": "https://cs.wikipedia.org/wiki?curid=563288", "title": "Ejal (vesnice)", "text": "Ejal (vesnice)\n\nEjal ( אֱיָל, doslova „\"Jelen\"“, v oficiálním přepisu do angličtiny Eyal) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 72 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 15 kilometrů od břehu Středozemního moře, cca 24 kilometrů severovýchodně od centra Tel Avivu, cca 66 kilometrů jižně od centra Haify a 7 kilometrů severovýchodně od města Kfar Saba. Ejal obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na severu ke kibucu přiléhá rovněž židovské město Kochav Jair. Na severovýchod a severozápad od kibucu ovšem začíná část pásu měst a vesnic obývaných izraelskými Araby - takzvaný Trojúhelník. Nejblíže je to město Tira 3 kilometry odtud. Kibuc leží přímo na Zelené linii, za ní pak 2 kilometry jižním směrem leží velké palestinské arabské město Kalkílija. Východně od Ejal ovšem do Západního břehu Jordánu proniká blok s židovskou osadou Cofim. Arabské části Západního břehu byly počátkem 21. století odděleny od vlastního Izraele pomocí bezpečnostní bariéry.\n\nEjal je na dopravní síť napojen pomocí místní silnice číslo 444. Z ní k východu do vesnice Cofim odbočuje lokální silnice číslo 5504. Západně od kibucu probíhá severojižním směrem dálnice číslo 6 (takzvaná Transizraelská dálnice).\n\nEjal byl založen v roce 1949. Ke zřízení došlo 1. listopadu 1949. Kibuc vznikl jako polovojenská hraniční osada typu Nachal. Jeho zakladatelé původně pobývali v Horní Galileji, ale během války za nezávislost v roce 1948 museli své místo opustit a přesídlili sem. Tato zakladatelská skupina se ale brzy rozpadla a vesnice byla dosídlena příchodem nových židovských imigrantů.\n\nSprávní území kibucu dosahuje 2006 dunamů (2,006 kilometru čtverečního). Místní ekonomika je založena na zemědělství a průmyslu (elektrotechnický a optický průmysl).\n\nPodle údajů z roku 2014 tvořili naprostou většinu obyvatel v Ejal Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 474 lidí. Během roku 2014 populace klesla o 0,2 %.\n\n\n"}
{"id": "563296", "url": "https://cs.wikipedia.org/wiki?curid=563296", "title": "Jeffree Star", "text": "Jeffree Star\n\nJeffree Star (narozen jako Jeffrey Lynn Steininger) je americký youtuber, podnikatel, vizážista a zpěvák přebývající ve městě Calabasas (Los Angeles).\n\nNarodil se 15. listopadu roku 1985 v Orange County v Kalifornii (USA). Otec mu brzy zemřel, vyrůstal tedy s matkou, které v době její účasti na módních přehlídkách bral líčidla a různě s nimi experimentoval. To přerostlo k celoživotní vášni. Začal chodit do školy nalíčený, v době svého dospívání postupně změnil svůj image, začal se oblékat a upravovat do ženského vzezření a přiznal svou bisexuální orientaci.\n\nV osmnácti letech krátce pracoval v jednom z butiků kosmetické značky MAC.\n\nNa začátku éry MySpace založil punk-rockovou skupinu a začal vystupovat pod jménem Jeffree Star. Brzy mu MySpace začal generovat dostatečně velké příjmy na to, aby se hudbě mohl věnovat profesionálně – v době jeho největší slávy byl jeho největší hvězdou. Koncertoval v USA; v jednom jeho videoklipu spoluúčinkovala v té době ještě ne tolik slavná Nicki Minaj. Stylizoval se do divy s výrazným líčením, barvenými vlasy, tetováním; jeho zevnějšek stejně jako jeho koncerty byly extravagantní, energické a živé. Kolem roku 2008 se spřátelil se zpěvákem a hudebním producentem Akonem, který mj. objevil Lady Gaga a seznámil Stara např. s Ke$hou, Miley Cyrus a dalšími předními populárními interprety. Akon o něm tehdy řekl, že Jeffree Star bude nová Lady Gaga, a chtěl s ním otevřít další spolupráci (Steininger do té doby vydával nezávisle nebo pod nakladatelstvím Popsicle Records). Nedlouho poté ale Akon procházel několika kontroverzemi, soudním procesy, byl vláčen médii, která rozebírala jeho texty atd. a ze spolupráce nakonec sešlo. Ve stejné době popularita MySpace rapidně klesala a Steininger rychle ztrácel peníze, krátkodobě se dostal dokonce do dluhů.\n\nV roce 2014 Star založil svou kosmetickou značku s názvem Jeffree Star Cosmetics a místo rozjeté hudební kariéry se začal věnovat podnikání v oboru make-upu. Přibližně ve stejné době si legálně změnil své jméno na Jefree Star a expandoval na sociální sítě, které využívá pro propagaci svých produktů. Make-up vyrábí v Kalifornii, kde vlastní výrobní haly, sklady, studio pro reklamu a propagaci a další prostory. Zejména posledních několik let pro něj bylo převážně období růstu a zisku. Star dále změnil své vzezření, stylizoval se do role luxusní divy, stal se tváří kosmetických výrobků, které vyrábí; prodělal rekonstrukci zubů, zbavil se obočí, získal další tetování… Dle jeho slov v roce 2018 zažila jeho kosmetická společnost 700% růst. Podle Money Inc. se Star stal člověkem s nejvyššími příjmy na síti YouTube s 75 miliony dolarů, 16,4 miliony fanoušků a 1,7 mld. shlédnutí jeho videí a statusem internetové celebrity. Na Instagramu jej (ke konci roku 2019) sleduje 14,9 milionů a jeho značku 6,8 milionů lidí.\n\nV současnosti kromě make-upu Star navrhuje módní doplňky, také řídí import reklamních předmětů populárních osobností investuje do nemovitostí a marihuanového průmyslu. Jeho majetek se odhaduje na 200 až 350 milionů dolarů.\n\nOd března 2019 Star prostřednictvím dokumentárních videí jiného YouTubera, Shanea Dawsona odhalil několik informací ze svého života, jak z hudební kariéry, zákulisí výroby make-upu či jeho intimního života.\n\nV současnosti žije Jefree Star v Calabasas v Kalifornii s modelem Nathanem Schwandtem v pompézním sídle za 3,6 milionu dolarů.\n\n"}
{"id": "563298", "url": "https://cs.wikipedia.org/wiki?curid=563298", "title": "Sergej Šojgu", "text": "Sergej Šojgu\n\nSergej Kužugetovič Šojgu ( , tuvinsky , * 21. května 1955, Čadan, Tuva) je ruský politik po otci tuvinského původu. V letech 1991–2012 byl ruským ministrem pro mimořádné situace. Po krátkém působení v roli gubernátora Moskevské oblasti se v listopadu 2012 stal ruským ministrem obrany. Má hodnost armádního generála a je také držitelem ocenění Hrdina Ruské federace. Je členem strany Jednotné Rusko.\n\nKoncem února 2014 Šojgu navrhl výrazné posílení ruské vojenské přítomnosti ve světě pomocí zjednodušení podmínek kotvení lodí, umožnění natankování letadel a budování nových základen ve státech jako jsou Singapur, Venezuela, Kuba, Nikaragua nebo Vietnam či Seychely. Šojgu je považován za strůjce probíhající reformy ruských ozbrojených sil a po svém jmenování získal pozornost jak svým osobním vystupováním (namísto uniformy běžně obléká koženou bundu), tak například utajenými prověrkami bojové pohotovosti, na něž se velitelé nemohou připravit, aby zlepšili výsledky svých útvarů.\n\n"}
{"id": "563299", "url": "https://cs.wikipedia.org/wiki?curid=563299", "title": "Saul Kripke", "text": "Saul Kripke\n\nSaul Aaron Kripke (* 13. listopadu 1940 Omaha, Nebraska) je americko-židovský filosof a logik, emeritní profesor university Princeton, jeden z nejvýznamnějších žijících filosofů, alespoň v anglosaském světě a analytické filosofii.\n\nKripkeho významné příspěvky k filosofii jsou:\n\n\n"}
{"id": "563311", "url": "https://cs.wikipedia.org/wiki?curid=563311", "title": "Simeonův chvalozpěv", "text": "Simeonův chvalozpěv\n\nSimeonův chvalozpěv či Simeonovo kantikum, nazývané také Nunc dimittis (\"Nyní propouštíš\") podle prvních slov v latinském znění, je novozákonní chvalozpěv obsažený v Lukášově evangeliu (2.kapitola, 29. až 32. verš.). Simeon byl podle evangelia prorok neboli zbožný žid, kterému Duch svatý přislíbil, že nezemře, dokud nespatří Mesiáše. Simeon spatřil novorozeného Ježíše Krista v náručí jeho matky Marie, jak jej nesla doprovázena manželem Josefem poprvé do chrámu. Simeon poznal v Ježíškovi příchozího Mesiáše a zazpíval tento chvalozpěv. V katolické církvi je hlavní součástí kompletáře, v anglikánské církvi jde o součást večerní modlitby. V některých protestantských církvích se zpívá po přijetí eucharistie.\n\nνῦν ἀπολύεις τὸν δοῦλόν σου, δέσποτα, κατὰ τὸ ῥῆμά σου ἐν εἰρήνῃ·\nὅτι εἶδον οἱ ὀφθαλμοί μου τὸ σωτήριόν σου,\nὃ ἡτοίμασας κατὰ πρόσωπον πάντων τῶν λαῶν,\nφῶς εἰς αποκάλυψιν ἐθνῶν καὶ δόξαν λαοῦ σου Ἰσραήλ. \n\nНыне отпущаеши раба Твоего, Владыко, по глаголу Твоему, с миром;\nяко видеста очи мои спасение Твое,\nеже еси уготовал пред лицем всех людей,\nсвет во откровение языком, и славу людей Твоих Израиля. \n\nNunc dimittis servum tuum, Domine, secundum verbum tuum in pace:\nQuia viderunt oculi mei salutare tuum\nQuod parasti ante faciem omnium populorum:\nLumen ad revelationem gentium, et gloriam plebis tuae Israel. \n\nNyní propouštíš v pokoji svého služebníka, Pane, \npodle svého slova, neboť mé oči viděly tvé spasení, \nkteré jsi připravil přede všemi národy - světlo, \njež bude zjevením pohanům, slávu pro tvůj lid Izrael.\n\nNyní můžeš, Pane, propustit svého služebníka\npodle svého slova v pokoji,\nneboť moje oči uviděly tvou spásu, \nkterou jsi připravil pro všechny národy:\nsvětlo k osvícení pohanům, \na k slávě tvého izraelského lidu.\n"}
{"id": "563316", "url": "https://cs.wikipedia.org/wiki?curid=563316", "title": "Micka", "text": "Micka\n\nSlovo micka či Micka má několik významů.\n\nPříjmení Micka nebo Mička je zdrobnělina příjmení Mica, které vzniklo z osobního jména Mikuláš nebo Michal příponou \"„-ca“\". Ženskou variantou je Micková.\n\n\n\nMicka může být použito také jako:\n\n\n"}
{"id": "563332", "url": "https://cs.wikipedia.org/wiki?curid=563332", "title": "Nir Elijahu", "text": "Nir Elijahu\n\nNir Elijahu ( נִיר אֵלִיָּהוּ, doslova „\"Elijahuova louka\"“, v oficiálním přepisu do angličtiny Nir Eliyyahu, přepisováno též Nir Eliyahu) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 59 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 13 kilometrů od břehu Středozemního moře, cca 21 kilometrů severovýchodně od centra Tel Avivu, cca 68 kilometrů jižně od centra Haify a 4 kilometry severovýchodně od města Kfar Saba. Nir Elijahu obývají Židé, přičemž osídlení v tomto regionu je etnicky smíšené. Západním a jižním směrem v pobřežní nížině je osídlení ryze židovské. Na sever od kibucu ovšem začíná část pásu měst a vesnic obývaných izraelskými Araby – takzvaný Trojúhelník. Nejblíže je to město Tira 3 kilometry odtud. Kibuc leží přímo na Zelené linii, za ní pak necelé 2 kilometry východním směrem leží velké palestinské arabské město Kalkílija.\n\nNir Elijahu je na dopravní síť napojen pomocí místní silnice číslo 5503. Východně od kibucu probíhá severojižním směrem dálnice číslo 6 (takzvaná Transizraelská dálnice).\n\nNir Elijahu byl založen v roce 1950. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu.\n\nKe zřízení osady došlo 27. července 1950. Vznik této vesnice měl i strategické motivy, coby posílení pásu židovského osídlení podél Zelené linie, v bezprostřední blízkosti tehdy jordánského města Kalkílija. Pojmenována je podle Elijahu Golomba, jednoho ze zakladatelů Hagany. Zakladateli kibucu byla skupina Židů z Rumunska, Turecka a Polska napojených na mládežnickou sionistickou organizaci Alija mládeže (\"Alijat ha-no'ar\"). Tato zakladatelská skupina předtím procházela odborným výcvikem v již etablovaných kibucech Kfar Gil'adi, Ejn Charod, Gal'ed a Ašdot Ja'akov.\n\nBěhem šestidenní války v roce 1967 byla vesnice ostřelována z jordánských pozic v okolí Kalkílije. Během druhé intifády v roce 2002 byly arabské části Západního břehu odděleny pomocí bezpečnostní bariéry. Ta v tomto úseku sleduje trasu původní Zelené linie a na izraelské straně k ní přiléhá linie dálnice číslo 6, kvůli bezpečnosti jejíchž cestujících byla v tomto úseku bariéra pojata jako robustní betonová zeď o výšce 8 metrů, doplněná dalšími bezpečnostními technologiemi.\n\nSprávní území kibucu dosahuje cca 3600 dunamů (3,6 kilometru čtverečního). Místní ekonomika je založena na zemědělství a průmyslu (firma na obaly).\n\nPodle údajů z roku 2014 tvořili naprostou většinu obyvatel v Nir Elijahu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 452 lidí. Během roku 2014 populace stoupla o 19,6 %.\n\n\n"}
{"id": "563335", "url": "https://cs.wikipedia.org/wiki?curid=563335", "title": "Lukáš Evžen Martinec", "text": "Lukáš Evžen Martinec\n\nLukáš Evžen Martinec (* 1. dubna 1958 Gottwaldov), občanským jménem Evžen Martinec, je český manažer a římskokatolický kněz, v letech 1997–2015 jedenáctý opat starobrněnského augustiniánského kláštera. Od roku 2018 je ředitelem Muzea Brněnska.\n\nDětství prožil v Pozlovicích u Luhačovic. Roku 1977 maturoval na Střední průmyslové škole stavební ve Zlíně, 1977-82 studoval Stavební fakultu Vysokého učení technického v Brně. Do roku 1989 pracoval jako stavební inženýr v Ostravě.\n\n3. října 1988 byl tajně vysvěcen na kněze v chorvatském Djakovu. Tajně vstoupil do augustiniánského řádu a přijal jméno Lukáš. V letech 1990–1991 spravoval farnost Hutisko-Solanec na severní Moravě. V letech 1991–1995 studoval na Papežské univerzitě Gregoriana v Římě. Roku 1995 se stal farářem na Starém Brně a v letech 1997–2015 byl infulovaným 11. opatem tamního Augustiniánského opatství sv. Tomáše, což je na základě privilegia papeže Benedikta XIV. z roku 1752 jediné augustiniánské opatství na světě (ostatní augustiniánští představení kláštera jsou provinciálové). Ke dni 1. února 2015 ukončil úřad opata na Starém Brně a současně úřad představeného komunity augustiniánů při tomto opatství a posléze byl generálem řádu destinován jako člen komunity v Londýně.\n\nDo roku 2017 byl členem předsednictva Konference vyšších představených mužských řeholí v Čechách, na Moravě a ve Slezsku. Byl předsedou Správní rady Masarykovy univerzity v Brně, je členem Správní rady Veterinární a farmaceutické univerzity v Brně, Správní rady Janáčkovy akademie múzických umění v Brně a Správní rady Vysokého učení technického v Brně.\n\nS účinností od 1. října 2018 byl jmenován ředitelem Muzea Brněnska.\n\n\n"}
{"id": "563339", "url": "https://cs.wikipedia.org/wiki?curid=563339", "title": "MOS Technology 6502", "text": "MOS Technology 6502\n\nMOS Technology 6502 je osmibitový mikroprocesor, který navrhli Chuck Peddle a Bill Mensch pro firmu MOS Technology v roce 1975. V té době se jednalo o nejlevnější plně vybavený mikroprocesor na trhu. Stál okolo 20 $, což bylo méně než šestina ceny konkurenčních návrhů z větších společností, jako např. Motorola a Intel. Byl s nimi plně srovnatelný a stejně jako Z80 Zilog uvedený na trh v roce 1976 vyvolal řadu počítačových projektů, které nakonec vedly k éře domácích počítačů v 80. letech. 6502 měl 4528 tranzistorů (3510 zesilovacích a 1018 zatěžovacích) a byl vyráběn i v provedení pro embedded systémy.\n\nProcesor 6502 nemá implementován pipelining, tato vlastnost se objevila až u procesorů 6509 a 6510. Zásobník procesoru je pevně svázán s konkrétním blokem paměti o velikosti 256 byte.\n\nMikroprocesor MOS 6502 byl použit v počítačích Apple I, Apple II či Atari 800XE/XL.\n\n6502 je osmibitový mikroprocesor s 16bitovou adresní sběrnicí. Původní verze byly vyráběny pomocí technologie NMOS 8 µm s velikostí čipu 153 x 168 mils (3,9 x 4,3 mm).\n\nPřestože 6502 pracoval s poměrně nízkým hodinovým kmitočtem (typicky okolo 1 až 2 MHz), jeho výkonnost byla srovnatelná s procesory pracujícími s mnohem rychlejšími hodinami. Příčinou byla\nInterní logika pracuje na stejném kmitočtu jako externí hodiny, a i přes jejich nízký kmitočet (typicky okolo 1 až 2 MHz) byla výkonnost 6502 srovnatelná s jinými tehdejšími procesory pracujícími s mnohem rychlejšími hodinami. Zčásti je to způsobeno jednoduchým řadičem implementovaným do větší míry kombinační logikou (neřízenou hodinami) než u mnoha jiných procesorů; dvoufázové hodiny (dodávající dvě synchronizace v jednom cyklu) tak mohly řídit celý \"strojový\" cyklus přímo. Typické instrukci na 6502 tak mohl stačit jen poloviční počet cyklů v porovnání s jinými tehdejšími mikroprocesory. Stejně jako u většiny jednoduchých procesorů té doby, dynamický čip 6502 není řízen mikrokódem, ale používá PLA (zabírající asi 15 procent plochy čipu) pro dekódování a provádění instrukcí. Jako většina osmibitových mikroprocesorů obvod prováděl omezené překrývání načítání a provádění instrukcí.\n\nNízký kmitočet hodin zmírňoval požadavky na rychlost paměti a periferních zařízení připojených k CPU, protože přistupovat k paměti bylo možné přibližně jen v polovině hodinového cyklu (kvůli asynchronnímu návrhu se tento zlomek výrazně měnil podle verze čipu). To bylo v době, kdy dostupné paměti měly časy přístupu v rozsahu 250-450 ns, velmi důležité. Původní 6502 byl minimalisticky navržen a efektivně vyroben a proto byl levný, což je důležitý faktor úspěchu na poli herních konzolí a domácích počítačů, které je velmi citlivé na cenu.\nStejně jako jeho předchůdce, Motorola 6800, má 6502 jen několik registrů. V době, kdy byl procesor navrhován, byl počet tranzistorů, které mohly být umístěny na čip, velmi omezen (na několik tisíc), takže dávalo smysl využít paměť RAM místo nákladné plochy NMOS čipu pro registry CPU.\n\nSada registrů 6502 zahrnuje jeden osmibitový akumulátor (A), dva osmibitové indexregistry (X a Y), osmibitový registr příznaků procesoru (P), osmibitový ukazatel zásobníku (S) a 16bitový programový čítač (PC). Zásobník je vždy umístěn na adresách $0100–$01FF (256–511), protože ukazatel zásobníku je jen osmibitový a jako horní byte adresy se vždy používá hodnota 1. Instrukce pro přístup k zásobníku využívají čtyři implicitní režimy adresování, které umožňují uložení nebo vyzvednutí obsahu akumulátoru nebo stavového registru procesoru. Zásobník se používá také pro ukládání návratových adres z podprogramů v instrukcích JSR (Jump to Subroutine) a RTS (Return from Subroutine) a pro zpracovávání přerušení.\n\n6502 používá efektivně indexregistry a ukazatel zásobníku ve spojení s několika režimy adresování, včetně rychlého režimu „přímé“ nebo „nulté stránky“ podobnému adresování na PDP-8, který pro přístup na libovolnou adresu v paměti používá jedinou osmibitovou adresu 0 až 255, na níž je uložena dvoubytová adresa skutečného operandu (což šetří hodinové cykly normálně nutné pro načtení vyššího bytu adresy). 6502 používá nultou stránku prakticky podobně jako jiné procesory používají registry. Některé operační systémy však používají větší část nulté stránky a ponechávají pro uživatele pouze několik málo lokací.\n\nRežimy adresování jsou: \"implicitní\" (jednobytové instrukce); \"absolutní\" (tříbytové); \"indexované absolutní\" (tříbytové); \"indexované nultou stránkou\" (dvoubytové); \"relativní\" (dvoubytové); \"akumulátorové\" (jednobytové); \"nepřímé s registrem x\" a \"nepřímé s registrem y\" (dvoubytové); a \"bezprostřední\" (dvoubytové). Absolutní režim je víceúčelový režim. Instrukce skoku používají osmibitové posunutí se znaménkem od začátku další instrukce; rozsah -128..127 proto se převádí na rozsah 128 bytů zpět nebo 127 byty dopředu od instrukce následující za skokem (což je 126 bytů zpět až 129 bytů za začátkem instrukce skoku). Režim akumulátoru používá obsah akumulátoru jako efektivní adresu a nepotřebuje žádnou bezprostřední hodnotu pro přístup k operandu. Režim immediate používá jako operand osmibitový literál.\n\nNepřímé režimy jsou užitečné pro práci s poli a používání cyklů. U režimu „(indirect),y“, který trvá 5 nebo 6 cyklů hodin, je osmibitový registr Y přičten k 16bitové bázové adrese přečtené z nulové stránky z adresy, která je uvedena v bytu za operačním kódem. Registr Y je proto \"index\"-registr v tom smyslu, že obsahuje skutečný \"index\" (oproti registru X v 6800 kde je bázová adresa přímo uložena a, na které bezprostřední posunutí by mohlo být přidala). Inkrementování indexregistru při procházení jednotlivých bytů v poli trvá pouze dva hodinové cykly. Spolu s méně často používaným režimem „(indirect,x)“, u kterého se efektivní adresa operandu získá načtením dvou bytů z nulté stránky z adresy tvořené přičtením druhého bytu instrukce k obsahu registru X. Díky použití indexovaných režimů funguje nultá stránka jako sada 128 přídavných (i když velmi pomalých) adresních registrů.\n\n6502 dovoluje sčítat a odčítat binární i BCD čísla. Přepnutí CPU do BCD režimu provádí instrukce SED (nastav příznak D). $99 + $01 pak dává výsledek $00 a nastavuje příznak přenosu (C). V binárním režimu (do něhož se přepíná instrukcí CLD, smaž příznak D) stejná operace dává výsledek $9A s vynulovaným příznakem přenosu. Kromě Atari BASICu se BCD režim používal výjimečně v aplikacích domácích počítačů.\n\nNásledující zdrojový kód v jazyce symbolických adres 6502 je procedura codice_1 pro kopírování bloku dat zadané délky z jednoho místa v paměti na jiné.\n\n\n"}
{"id": "563347", "url": "https://cs.wikipedia.org/wiki?curid=563347", "title": "Cofit", "text": "Cofit\n\nCofit ( צוֹפִית, v oficiálním přepisu do angličtiny Zofit, přepisováno též Tzofit) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 72 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 10 kilometrů od břehu Středozemního moře, cca 19 kilometrů severovýchodně od centra Tel Avivu, cca 68 kilometrů jižně od centra Haify a 2 kilometry severně od města Kfar Saba. Cofit obývají Židé, přičemž osídlení v tomto regionu je etnicky převážně židovské. Pouze 5 kilometrů severovýchodním směrem ovšem leží město Tira, které je součástí pásu měst a vesnic obývaných izraelskými Araby - takzvaný Trojúhelník. 4 kilometry na východ od mošavu se za Zelenou linií oddělující vlastní Izrael v mezinárodně uznávaných hranicích od okupovaného Západního břehu Jordánu rozkládá velké palestinské arabské město Kalkílija.\n\nCofit je na dopravní síť napojen pomocí místních silnic číslo 554 a 5503.\n\nCofit byl založen v roce 1933. Zakladateli vesnice byla skupina 33 Židů z města Petach Tikva, kteří se rozhodli pro zemědělské podnikání v této oblasti. Šlo o součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině. Během arabského povstání v Palestině v roce 1936 byl jeden člen vesnice zabit při arabském útoku.\n\nPřed rokem 1949 měl Cofit rozlohu katastrálního území 708 dunamů (0,708 kilometru čtverečního). Po válce za nezávislost v roce 1948 vesnice přijala větší množství nových židovských přistěhovalců (32 rodin) a plocha pod správou mošavu byla rozšířena. Jeho správní území tak v současnosti dosahuje 3010 dunamů (3,01 kilometru čtverečního). Místní ekonomika je založena na zemědělství (pěstování citrusů, květin, zeleniny a chov drůbeže). Velká část obyvatel již ale za prací dojíždí mimo obec.\n\nVesnice prochází od roku 1998 stavební expanzí, při které vyrostl nový obytný okrsek, tvořený již ryze obytnými domy, bez vazby na zemědělství.\n\nPodle údajů z roku 2014 tvořili naprostou většinu obyvatel v Cofit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1290 lidí. Během roku 2014 populace klesla o 1,0 %.\n\n\n"}
{"id": "563352", "url": "https://cs.wikipedia.org/wiki?curid=563352", "title": "Výsadková doková loď", "text": "Výsadková doková loď\n\nVýsadková doková loď (anglicky: \"Dock landing ship\" – LSD) je označením výsadkové lodi nesoucí na palubě bojovou techniku, vojáky a vybavené dokem s výsadkovými čluny k jejich vylodění. Výsadkové dokové lodi byly vyvinuty k podpoře obojživelných operací za druhé světové války. Britové totiž potřebovali lodě, které by výsadkové čluny s vojáky a technikou převezly oceánem, pro jehož překonání byly příliš malé, až na samotné místo výsadku. Později se nad jejich dokem objevila paluba pro operace vrtulníků a nejnovější americké výsadkové dokové lodi provádějí výsadek pomocí kombinace rychlých vznášedel LCAC a těžkých transportních vrtulníků. Přímo do vody mohou vysazovat obojživelná bojová vozidla Amphibious Assault Vehicle (AAV).\n\nKategorií blízkou výsadkovým dokovým lodím jsou tzv. Amphibious Transport Dock (americké označení je LPD – \"Landing Platform Dock\"). Tato plavidla jsou rovněž vybavena prostorným dokem a palubou pro provoz vrtulníků, je u nich ale upřednostněna letecká složka a jsou vybaveny hangárem. Rovněž nesou méně nákladu, méně vozidel a naopak více vojáků. Výsadkové lodě typu Amphibious Transport Dock jsou v současnosti značně rozšířenější, než klasické výsadkové dokové lodě.\n\nKonstrukce výsadkových dokových lodí byla inspirována konstrukcí plovoucích suchých doků. Lodě kategorie LSD měly v přední části nástavbu, prostory pro posádku a náklad, zatímco v jejich zadní části byl nekrytý dok, uzavíratelný velkými vraty. Díky balastním nádržím záď klesla, dok se naplnil vodou a mohly do něj vplout výsadkové čluny či vozidla. Pak byla voda vyčerpána a náklad zůstal stát na podlaze doku. V bočních stěnách doku pak byly mimo jiné dílny pro opravy menších vyloďovacích člunů.\n\nVůbec první lodě kategorie LSD představovala třída \"Ashland\", jejíchž osm jednotek vstoupilo do služby v letech 1943-1944. Na ně navázalo 19 jednotek třídy \"Casa Grande\" dokončených v letech 1943-1946. Čtyři z nich byly předány Royal Navy. U většiny lodí třídy \"Casa Grande\" bylo možné nad dokem postavit pomocné paluby, na kterých mohla být nesena především obojživelná vozidla DUKW či výsadková vozidla LVT-5, která do vody sjížděla po rampě na zádi. Pomocná paluba se vyvinula v přistávací plošinu pro vrtulníky. Obě tyto třídy byly za druhé světové války nasazeny v řadě výsadkových operací a byly ceněny pro svou univerzálnost a odolnost.\n\nStavbu a vývoj nových generací dokových výsadkových lodí nezastavil ani konec světové války. Díky své velikosti totiž byly schopny přepravovat stále těžší tanky a po instalaci přistávací paluby pro vrtulníky bylo jejich využití flexibilnější. Jelikož ale nejsou vybaveny hangárem, primárně tyto vrtulníky operují z jiných plavidel expedičního svazu. Původní lehké protiletadlové kanóny u novějších tříd nahradily 76mm kanóny a ještě později obranné systémy jako je Phalanx CIWS, RIM-116 Rolling Airframe Missile či vrhače klamných cílů SRBOC. Doplňují je 25mm kanóny a 12,7mm kulomety. \n\nV polovině 50. let bylo postaveno osm nových lodí třídy \"Thomaston\", na které v letech 1967–1972 navázalo pět jednotek třídy \"Anchorage\". V současnosti americké námořnictvo provozuje dvanáct výsadkových dokových lodí tříd \"Whidbey Island\" a \"Harpers Ferry\", navržených speciálně pro nesení vznášedel LCAC. Část starších amerických lodí přitom byla prodána do zahraničí.\n\nJedinou zemí mimo USA, která postavila vlastní výsadkové dokové lodě, je Velká Británie. Royal Navy od roku 2006 provozuje čtyři jednotky třída \"Bay\".\n\n"}
{"id": "563353", "url": "https://cs.wikipedia.org/wiki?curid=563353", "title": "Reichsheer", "text": "Reichsheer\n\nSlovo Reichsheer může označovat:\n\n"}
{"id": "563354", "url": "https://cs.wikipedia.org/wiki?curid=563354", "title": "Phoenix Technologies", "text": "Phoenix Technologies\n\nPhoenix Technologies je americká firma, zabývající se především tvorbou a šířením své vlastní verze systému BIOS (Phoenix BIOS). Ta je v současné době nainstalována na přibližně 80% osobních počítačů na světě a ročně doinstalovávána na 100 milionech počítačů. Hlavní sídlo je v Milpitas v Kalifornii. Společnost také poskytuje školení, poradenství, údržbu a inženýrské služby svým zákazníkům.\n\n"}
{"id": "563356", "url": "https://cs.wikipedia.org/wiki?curid=563356", "title": "Německá armáda (Německé císařství)", "text": "Německá armáda (Německé císařství)\n\nNěmecká armáda (německy \"Deutsches Heer\") bylo oficiální označení pozemních ozbrojených sil Německého císařství podle zákona č. 60 Říšské ústavy z roku 1871. (Často bývá nesprávně označován jako \"Císařské vojsko – Kaiserliches Heer\" nebo \"Císařská armáda – Kaiserliche Armee\".)\n\nNěmecká armáda stála v době války i míru pod vrchním velením císaře. Byla složená z vojsk spolkových států Pruska, Bavorska, Saska a Württemberska.\n\nVojenské oddíly ostatních spolkových států spadaly na základě vojenských dohod pod pruské velení nebo byly s pruskými vojsky sloučeny. Bavorské, saské a württemberské jednotky byly v době míru podřízeny vlastnímu veliteli. Jejich velení podléhalo jednotlivým ministerstvům obrany. Bavorské vojsko bylo jako výlučně číslovaný kontingent začleněn do německé armády, saské a württemberské vojsko tvořily samostatné uzavřené armádní sbory v rámci německé armády. Také kontingenty zbylých německých států tvořily uzavřené jednotky, například regimenty nebo jako v případě Knížectví Lippe to byl batalion. Württembersko vyčlenilo k výcviku pruského vojska důstojníky.\n\nPod stálým nejvyšším velením císaře a říšské vlády zůstaly obranná vojska a námořnictvo. Císař měl i v době míru právo, určovat množství, stav garnizony, obsazení opevnění a právo a povinnost určovat jednotlivou organizaci a formace, výzbroj a velení, jakož i starost o utváření mužstva a kvalifikaci důstojnictva. Armádní rozpočet byl určován parlamenty jednotlivých spolkových zemí.\n"}
{"id": "563358", "url": "https://cs.wikipedia.org/wiki?curid=563358", "title": "Železniční trať Svor – Jablonné v Podještědí", "text": "Železniční trať Svor – Jablonné v Podještědí\n\nŽelezniční trať Svor - Jablonné v Podještědí je bývalá železniční trať na severu České republiky, v Libereckém kraji, v okrese Česká Lípa o délce 17,1 km.\n\nTrať byla vybudována Českou severní dráhou po dvou etapách. Úsek ze Svoru do Cvikova o délce 4,5 km byl zprovozněn 1. září 1886. Úsek ze Cvikova do Jablonného v Podještědí byl zprovozněn 7. října 1905.\n\nNa trati byly stanice a zastávky od Svoru: Cvikov, Lindava, Kunratice u Cvikova, Heřmanice.\n\nJeště v 70. letech 20. století se úsek Cvikov - Jablonné v Podještědí dočkal pokládky nových kolejí. Trať se stala obětí rušení neefektivních tratí v 70. letech 20. století. V její neprospěch rozhodla velká sklonová náročnost se stoupáními a spády až 25 promile a hustá autobusová doprava ve stejném úseku. Osobní doprava byla zrušena dne 28. května 1973 se změnou jízdního řádu. Úsek Svor - Cvikov byl zrušen a byly z něj sneseny koleje v souvislosti se stavbou obchvatu Svoru v roce 1977. Úsek Cvikov - Jablonné v Podještědí byl do 31. května 1986 provozován jako vlečka.\n\nDo současné doby je zachováno traťové těleso kromě úseku u Svoru, kde je přerušené silničním obchvatem. Stojí též původní nádražní budovy ve Cvikově, Lindavě a v Kunraticích.\n\nV průběhu let se označení spolu se změnami celé sítě tratí měnilo. V období 1939-1945 měla trať v jízdním řádu číslo 162, před zrušením osobní dopravy 8n.\n\n"}
{"id": "563381", "url": "https://cs.wikipedia.org/wiki?curid=563381", "title": "RNA svět", "text": "RNA svět\n\nRNA svět je hypotetická představa o jedné z fází vzniku života na Zemi. Reaguje na problematický způsob vzniku živých organismů vzhledem k jejich genetickému kódu. Replikaci současných organismů totiž zajišťuje molekula DNA. Ta předává informaci proteinům (enzymům), ale bez jejich existence a katalýzy sama nemůže vznikat, replikovat se. DNA a proteiny proto mohou při přenosu informace fungovat pouze společně, není možné říci, co se vyvinulo dřív. Přímý vznik živé buňky s takto složitým systémem replikace je ve smyslu moderní vědecké abiogeneze nemyslitelný. Řešení problému se proto hledalo s předpokladem, že dnešnímu životu, kódovanému pomocí DNA, předcházely organismy s jednodušším replikačním systémem. Tento způsob navrhli nezávisle na sobě v 60. letech 20. století Carl Woese, Francis Crick a Leslie Orgel. Přelomem se stal až v 80. letech 20. století objev katalytických funkcí informační molekuly RNA. Systém přenosu informací v prvních živých organismech by tak mohl být založen pouze na RNA, která by v sobě spojovala vlastnosti nukleové kyseliny i proteinů. Termín \"RNA svět\" poprvé použil Walter Gilbert v roce 1986.\nPodle teorie RNA světa tvořily první živé systémy na Zemi \"nahé\" samoreplikující se molekuly RNA bez membrány. Ribonukleová kyselina zajišťovala současně přenos genetické informace i katalýzu biochemických reakcí. Během dalšího vývoje byla nahrazena dokonalejším systémem DNA a proteinů. RNA poté zůstalo vyhrazeno množství drobných, ale zásadních funkcí. Původní katalytická funkce ribonukleové kyseliny se dodnes zachovala jako ribozymy, které „překládají požadavky DNA proteinům“.\n\nAčkoliv teorie RNA světa je v současnosti všeobecně uznávaná, přijímaná a hojně rozvíjená, stále má citelné slabiny. K prokázání pravdivosti této hypotézy chybí jakékoliv nálezy prvotních organismů v geologickém záznamu. Mnohé laboratorní experimenty byly úspěšné, odhalily však zatím jen zlomky možných reakcí. Dosud nejsou známé ani žádné organismy, které by mohly v RNA světě fungovat. Tehdejší metabolismus musel být zcela odlišný od současných mechanismů. Stále také panují velké nejasnosti o vzniku molekul RNA v prebiotickém světě. Jejich syntéza by byla v tehdejším prostředí podle současných poznatků velmi komplikovaná.\n\nDoslova Achillovou patou teorie RNA světa je však velmi malá stabilita molekul ribonukleové kyseliny. Existence nechráněných molekul je v prostředí rané Země téměř vyloučená. I kdyby jejich syntéza proběhla, velmi rychle by se opět rozložily, zejména pod vlivem silného ultrafialového záření necloněného ozónem.\n\nDalší námitky (byť nemusí být tak podstatné) existují v souvislosti s přechodem mezi RNA a DNA světem. Molekuly kombinující stavební prvky RNA a DNA (ribózu a deoxyribózu) jsou málo stabilní (Phys.org, česky: Osel, Sciencemag).\n\nDosud se rovněž nepodařilo připravit plně funkční molekulu RNA, která by zvládla svou replikaci - dokázala by sama autokatalyticky složit svou kopii ze základních jednotek RNA (nukleotidů).\n\nI tak je RNA svět zřejmě převládající teorií, pokud jde o popis toho, jak vznikl současný systém s DNA a proteiny. Sporné ovšem je, zda RNA svět existoval v nějak čisté podobě, zda už např. i v něm nehrály proteiny nějakou roli.\n\nŽivot ale také mohl vznikat už z RNA a DNA. Molekula 2-thiouridin, která je modifikací uridinu z RNA, může přejít fotoredukcí na 2′-deoxy-2-thiouridin. Z něj může v prebiotických podmínkách také vzniknout 2-deoxyribóza a 2′-deoxyadenosin, které jsou základem DNA. Na vývoji se mohla podílet i ANA.\n\nŘešení problému vzniku RNA světa se hledá v existenci jednodušších polymerů, které mohly v prebiotickém prostředí snáze vznikat a být stabilní, zároveň však měly podobné schopnosti jako RNA – možnost přenosu informací a autoreplikace. To znamená, že RNA světu předcházel pre-RNA svět. Dosud však není uspokojivě vyřešen charakter takové pre-RNA sloučeniny. V současných organismech po ní není dochovaná žádná jasně patrná stopa a také mechanismus pozdější přeměny pre-RNA světa v RNA svět je velmi nejasný. Podobně problematické je i pozdější převzetí úlohy replikace molekulou DNA.\n\nNejčastěji se za předchůdce ribonukleové kyseliny považuje peptidová nukleová kyselina (PNA). Možnost vzniku aminokyselin z abiotických sloučenin na rané Zemi byla dostatečně prokázána a z těchto monomerů pak mohly vznikat krátké polymery – peptidy. Právě peptidy jsou rovněž schopné přenášet informaci, ale mohly být na dávné Zemi stabilnější než RNA. Sice nejsou tak efektivní jako RNA a DNA, ale v podmínkách rané Země mohly mít proti současným nukleovým kyselinám nesporné přednosti.\n\nKromě PNA existují i další alternativy – mezi častěji uvažované molekuly patří threosová nukleová kyselina (TNA) nebo pyranosyl-RNA. Všechny dosud navržené sloučeniny však mají nějaká negativa.\n\n"}
{"id": "563398", "url": "https://cs.wikipedia.org/wiki?curid=563398", "title": "Bejt Berl", "text": "Bejt Berl\n\nBejt Berl ( בֵּית בֶּרְל, doslova „\"Berlův dům\"“, v oficiálním přepisu do angličtiny Bet Berl, přepisováno též Beit Berl) je vzdělávací komplex a obec v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 74 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 10 kilometrů od břehu Středozemního moře, cca 20 kilometrů severovýchodně od centra Tel Avivu, cca 67 kilometrů jižně od centra Haify a 3 kilometry severně od města Kfar Saba. Bejt Berl obývají Židé, přičemž osídlení v tomto regionu je etnicky převážně židovské. Pouze 4 kilometry severovýchodním směrem ovšem leží město Tira, které je součástí pásu měst a vesnic obývaných izraelskými Araby - takzvaný Trojúhelník. 3 kilometry na východ od Bejt Berl se za Zelenou linií oddělující vlastní Izrael v mezinárodně uznávaných hranicích od okupovaného Západního břehu Jordánu rozkládá velké palestinské arabské město Kalkílija.\n\nBejt Berl je na dopravní síť napojen pomocí místních silnic číslo 554 a 5503.\n\nBejt Berl byl založen v roce 1947. Pojmenován je podle sionistického aktivisty Berla Kacnelsona. Jde o rozsáhlý vzdělávací komplex nadregionálního významu s vysokoškolským zaměřením, který získal nynější podobu v 70. letech 20. století. Předtím šlo o školící centrum určené pro mládež z izraelských kibuců, napojených na dominantní středolevou stranu Mapaj. Vychovávali se zde instruktoři, učitelé a funkcionáři kibuců. Později se posiloval důraz na vzdělávání učitelů. Uvažovalo se dokonce o proměně Bejt Berl na univerzitu. Nakonec zde byla zřízena vyšší škola, která je největší svého druhu v Izraeli (cca 8000 studentů). V sousedním komplexu Kalmanija (קלמניה) je umístěn institut pro vzdělávání arabských učitelů. Stojí tu rovněž regionální základní škola Ami Asaf (עמי אסף) určená pro vesnice z Oblastní rady Drom ha-Šaron. Součástí komplexu je i umělecká škola a škola zaměřená na vládní a sociální politiku.\n\nSprávní území obce současnosti dosahuje 1080 dunamů (1,08 kilometru čtverečního).\n\nPodle údajů z roku 2014 tvořili naprostou většinu obyvatel v Bejt Berl Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo s dlouhodobě klesající populací. K 31. prosinci 2014 zde žilo 109 lidí. Během roku 2014 populace stoupla o 34,6 %.\n\n\n"}
{"id": "563401", "url": "https://cs.wikipedia.org/wiki?curid=563401", "title": "Zara (firma)", "text": "Zara (firma)\n\nZara je síť značkových obchodů s oděvy, patřící skupině Inditex Group, kterou založil španělský podnikatel Amancio Ortega. První obchod Zara byl otevřen roku 1975. Síť nabízí směs klasických, trendy či volnočasových modelů pro všechny věkové kategorie. Jednotlivé módní kolekce s sebou přinášejí také množství doplňků a kosmetiku. Zakladatel Ortega se i přes svůj pokročilý věk stále podílí na tvorbě nových kolekcí – sám schvaluje nebo zamítá nové modely.\n\nOd 9. března 2016 je v České republice spuštěn také internetový prodej on-line.\n"}
{"id": "563402", "url": "https://cs.wikipedia.org/wiki?curid=563402", "title": "Gan Chajim", "text": "Gan Chajim\n\nGan Chajim ( גַּן חַיִּים, doslova „\"Chajimova zahrada\"“, v oficiálním přepisu do angličtiny Gan Hayyim, přepisováno též Gan Haim) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 63 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 9 kilometrů od břehu Středozemního moře, cca 19 kilometrů severovýchodně od centra Tel Avivu, cca 68 kilometrů jižně od centra Haify a 2 kilometry severně od města Kfar Saba, s nímž je stavebně prakticky propojen. Gan Chajim obývají Židé, přičemž osídlení v tomto regionu je etnicky převážně židovské. Pouze 5 kilometrů severovýchodním směrem ovšem leží město Tira, které je součástí pásu měst a vesnic obývaných izraelskými Araby – takzvaný Trojúhelník. 5 kilometrů na východ od mošavu se za Zelenou linií oddělující vlastní Izrael v mezinárodně uznávaných hranicích od okupovaného Západního břehu Jordánu rozkládá velké palestinské arabské město Kalkílija.\n\nGan Chajim je na dopravní síť napojen pomocí místní silnice číslo 554.\n\nGan Chajim byl založen v roce 1935 jako jedna z deseti nových židovských osad zřízených onoho roku v tehdejší mandátní Palestině. Pojmenován byl podle sionistického aktivisty a politika (a později i prvního prezidenta Izraele) Chajima Weizmanna. Zakladateli vesnice byla skupina zemědělských dělníků s předchozí zkušeností s hospodařením.\n\nPřed rokem 1949 měl Gan Chajim rozlohu katastrálního území 480 dunamů (0,48 kilometru čtverečního). Správní území obce v současnosti dosahuje 1500 dunamů (1,5 kilometru čtverečního). Místní ekonomika je založena na zemědělství (pěstování citrusů a zeleniny a chov drůbeže).\n\nPodle údajů z roku 2014 tvořili naprostou většinu obyvatel v Gan Chajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 836 lidí. Během roku 2014 populace klesla o 2,1 %.\n\n\n"}
{"id": "563426", "url": "https://cs.wikipedia.org/wiki?curid=563426", "title": "Sde Warburg", "text": "Sde Warburg\n\nSde Warburg ( שְׂדֵה וַרְבּוּרְג, doslova „\"Warbugrovo pole\"“, v oficiálním přepisu do angličtiny Sede Warburg) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 51 metrů v hustě osídlené a zemědělsky intenzivně využívané pobřežní nížině, respektive Šaronské planině. Severně od obce prochází vádí Nachal Poleg.\n\nObec se nachází 9 kilometrů od břehu Středozemního moře, cca 20 kilometrů severovýchodně od centra Tel Avivu, cca 67 kilometrů jižně od centra Haify a 3 kilometry severně od města Kfar Saba. Sde Warburg obývají Židé, přičemž osídlení v tomto regionu je etnicky převážně židovské. Pouze 5 kilometrů severovýchodním směrem ovšem leží město Tira, které je součástí pásu měst a vesnic obývaných izraelskými Araby – takzvaný Trojúhelník. 6 kilometrů na jihovýchod od mošavu se za Zelenou linií oddělující vlastní Izrael v mezinárodně uznávaných hranicích od okupovaného Západního břehu Jordánu rozkládá velké palestinské arabské město Kalkílija.\n\nSde Warburg je na dopravní síť napojen pomocí místní silnice číslo 554.\n\nSde Warburg byl založen v roce 1938. K usazení prvních obyvatel zde došlo v květnu 1938. Šlo o opevněnou osadu typu Hradba a věž. Pojmenována byla podle německého sionistického předáka Otto Warburga. Zakladateli vesnice byla skupina 30 židovských rodin z Německa. Osadnickou skupinu zorganizovala a výstavbu vesnice v počátcích prováděla organizace Rassco. Šlo o výsledek dohody, která umožnila německým Židům opustit nacistickou Říši. Výstavba prvních trvalých obydlí byla dokončena roku 1940. Během války za nezávislost v roce 1948 probíhaly v okolí mošavu těžké boje, přičemž opěrnými body Arabů byly vesnice Miska (později vysídlena) a Tira. O invazní průlom směrem k pobřeží Středozemního moře se v tomto úseku pokoušela irácká armáda. V průběhu bojů byly z mošavu evakuovány děti a ženy.\n\nPo válce do vesnice dorazila skupina židovských imigrantů z Československa a Polska. V letech 1950-1957 posílil místní populaci příchod další skupiny Židů z Polska. V této době vedení mošavu rozhodlo, že jediným jazykem komunikace zde bude hebrejština, což vedlo k rezignaci některých předáků mošavu, kteří si stále udržovali výlučně znalost němčiny.\n\nPřed rokem 1949 měl Sde Warburg rozlohu katastrálního území 700 dunamů (0,7 kilometru čtverečního). Správní území obce v současnosti dosahuje 2900 dunamů (2,9 kilometru čtverečního). Místní ekonomika je založena na zemědělství (pěstování citrusů, květin a zeleniny a chov drůbeže).\n\nVesnice prochází stavební expanzí. Její první fáze byla dokončena roku 1992 (21 domů), druhá roku 1997 (43 domů) a třetí roku 2005 (72 domů). Zčásti šlo o výstavbu pro mladou generaci zdejších usedlíků, zčásti o domy pro nové rezidenty. Původní zemědělský charakter obce tak ustupuje do pozadí.\n\nPodle údajů z roku 2014 tvořili naprostou většinu obyvatel v Sde Warburg Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1485 lidí. Během roku 2014 populace stoupla o 1,2 %.\n\n\n"}
{"id": "563431", "url": "https://cs.wikipedia.org/wiki?curid=563431", "title": "Aetodactylus halli", "text": "Aetodactylus halli\n\nAetodactylus halli (\"orlí prst\") byl druh ptakoještěra, žijícího na území dnešních Spojených států (Texas) v době rané svrchní křídy (asi před 97 miliony let). Je znám pouze na základě objevu fragmentární spodní čelisti a jedná se teprve o druhého ornitocheiridního ptakoještěra, objeveného na území dnešní Severní Ameriky. Fosílie byla objevena v roce 2006 Lancem Hallem, podle kterého je dosud jediný známý druh \"A. halli\" pojmenován. Byl popsán Timothy S. Myersem v roce 2010. Čelist měří na délku 38,4 cm a obsahuje také 28 párů zubů. Na rozdíl od některých dalších zástupců čeledi (\"Ornithocheirus\", \"Coloborhynchus\", \"Anhanguera\") není na spodní čelisti žádný hrbolek či hřeben. Zuby jsou jehlicovité a pravděpodobně sloužily k lovu ryb. \"Aetodactylus\" patřil ke středně velkým ptakoještěrům s asi třímetrovým rozpětím křídel.\n\n\n\n"}
{"id": "563435", "url": "https://cs.wikipedia.org/wiki?curid=563435", "title": "Marijština", "text": "Marijština\n\nMarijština (lužnomarijsky \"марий йылме\" – „marij jylme“, horskomarijsky \"мары йӹлмӹ\" – „mary jÿlmÿ“, rusky \"марийский язык\") je ugrofinský jazyk patřící do skupiny finsko-volžských jazyků. Mluví jím okolo 560 000 lidí žijících zejména v autonomní republice Marijsko v Ruské federaci, kde je také vedle ruštiny úředním jazykem, a na povodí řeky Vjatky směrem na východ k Uralu. Mluvčí marijštiny, Marijci, se nachází také v Tatarstánu, Udmurtsku a Permském kraji.\n\nMarijština má v současné době jednotnou standardní formu s dvěma variantami – lužní (ve starší literatuře též „východní“) a horskou (ve starší literatuře též „západní“) marijštinu. Používání dvou „variant“ jazyka místo dvou „jazyků“ bylo dlouho tématem vášnivých diskusí. Na jedné straně Marijci uznali jednotnost své etnické skupiny, na druhé straně jsou rozdíly mezi oběma variantami větší než mezi češtinou a slovenštinou (nejsou vzájemně srozumitelné). Obě varianty používají upravenou verzi cyrilice.\n"}
{"id": "563439", "url": "https://cs.wikipedia.org/wiki?curid=563439", "title": "Amphibious Transport Dock", "text": "Amphibious Transport Dock\n\nAmphibious Transport Dock (americké označení je LPD – \"Landing Platform Dock\") je označením výsadkové lodi nesoucí na palubě bojovou techniku a vojáky, vybavené palubním hangárem a palubou pro provoz vrtulníků či letounů VTOL a zároveň dokem s výsadkovými vznášedly či čluny k jejich vylodění. Nejmodernější americké lodě této kategorie kombinují rychlá výsadková vznášedla LCAC s vrtulníky a letouny s překlopnými rotory V-22 Osprey. Přímo do vody mohou vysazovat obojživelná bojová vozidla Amphibious Assault Vehicle (AAV). Slouží též jako sekundární operační platformy pro letecké operace výsadkových svazů.\n\nKategorií blízkou lodím LPD jsou výsadkové dokové lodě (americké označení je LSD – \"Landing Ship Dock\"). Tato plavidla jsou rovněž vybavena prostorným dokem a palubou pro provoz vrtulníků, nesou více výsadkových plavidel, nákladu a méně vojáků. Naopak u kategorie LPD je upřednostněna letecká složka. Jsou proto vybaveny hangárem. Navíc nesou více vojáků.\n\n\n\n\n\n\n\n\n\n"}
{"id": "563449", "url": "https://cs.wikipedia.org/wiki?curid=563449", "title": "Daniel Telecký", "text": "Daniel Telecký\n\nJUDr. Daniel Telecký je český právník. Do širšího povědomí se dostal jako předseda akademického senátu Právnické fakulty Západočeské univerzity v Plzni v době skandálu s neoprávněným udělováním akademických titulů tzv. turbostudentům. Na fakultě působí jako pedagog na katedře finančního práva.\n\nObdobí od srpna 1995 do června 1997 strávil ve vazebních věznicích v Litoměřicích a v Ostrově nad Ohří pro podezření z daňových deliktů. Později bylo stíhání zastaveno.\n\nZa kritická vyjádření na vedení plzeňské právnické fakulty zažaloval předsedkyni akreditační komise Vladimíru Dvořákovou a požadoval omluvu a odškodnění 100 tisíc korun. Městský soud však žalobu zamítnul a toto rozhodnutí potvrdil i odvolací vrchní soud, když její kritika měla mít reálné a pravdivé základy.\n\nV roce 2011 mu byl spolu s Milanem Kindlem, Jaroslavem Zachariášem a Ivanem Tomažičem udělen Českým klubem skeptiků Sisyfos zlatý Bludný balvan v kategorii družstev za „příkladné zviditelnění jména své fakulty doma i v zahraničí“.\n\n"}
{"id": "563452", "url": "https://cs.wikipedia.org/wiki?curid=563452", "title": "Generální ředitelství", "text": "Generální ředitelství\n\nGenerální ředitelství (zkratkou GŘ či DG, anglicky \"Directorate-General\", francouzsky \"Direction générale\") je odborná administrativní jednotka instituce Evropské unie. Ve vztahu k Evropské komisi odpovídají generální ředitelství zhruba ministerstvům. Každé z nich přísluší jednomu nebo několika Evropským komisařům, naopak každý z komisařů pracuje s jedním nebo několika ředitelstvími. Svá vlastní generální ředitelství má však také Evropský patentový úřad (EPO) a Sekretariát Evropského parlamentu.\n\nOd reformy v roce 1999 má Evropská komise 36 generálních ředitelství, která se už nečíslují, nýbrž označují zkratkami. V čele každého stojí generální ředitel. Každé generální ředitelství se dělí na ředitelství a tato dále na jednotky (\"units\"). Generální ředitelství se označují podle náplně své činnosti jako „Politiky a služby“ a dělí se do čtyř skupin:\n\n\n\n\n\n"}
{"id": "563453", "url": "https://cs.wikipedia.org/wiki?curid=563453", "title": "Matějovský", "text": "Matějovský\n\nPříjmení Matějovský nosí více různých osobností:\n\n"}
{"id": "563454", "url": "https://cs.wikipedia.org/wiki?curid=563454", "title": "Giv'at Chen", "text": "Giv'at Chen\n\nGiv'at Chen ( גִּבְעַת חֵ\"ן, v oficiálním přepisu do angličtiny Giv'at Hen) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 65 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 7 kilometrů od břehu Středozemního moře, cca 14 kilometrů severovýchodně od centra Tel Avivu a cca 71 kilometrů jihojihozápadně od centra Haify. Leží v silně urbanizované krajině, ve které na sebe plynule navazují okolní města Kfar Saba, Ra'anana, Herzlija a Hod ha-Šaron, která pak tvoří součást aglomerace Tel Avivu (takzvaný Guš Dan). Mošav tvoří jakousi enklávu na pomezí všech výše uvedených měst, s torzovitě zachovanou zemědělskou krajinou. Giv'at Chen obývají Židé, přičemž osídlení v tomto regionu je etnicky převážně židovské.\n\nGiv'at Chen je na dopravní síť napojen pomocí místních komunikací v rámci okolní aglomerace.\n\nGiv'at Chen byl založen v roce 1933. Jeho název je akronymem jména hebrejského básníka Chajima Nachmana Bialika - Chajim Nachman. Zakladateli mošavu byla skupina Židů z východní Evropy.\n\nMošav byl založen jako součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině. Zpočátku se zde usadilo 41 rodin. Mnoho prvních osadníků ale brzy vesnici opustilo kvůli těžkým hospodářským poměrům. Pokračoval ale příliv nových obyvatel z řad židovských přistěhovalců z Ruska, Litvy a Polska, později sem dorazili i Židé z Německa. V době arabského povstání po roce 1936 byli obyvatelé nuceni svou vesnici trvale hlídat.\n\nPřed rokem 1949 měl Giv'at Chen rozlohu katastrálního území 684 dunamů (0,684 kilometru čtverečního). Správní území obce v současnosti dosahuje 1300 dunamů (1,300 kilometru čtverečního). Místní ekonomika je stále zčásti založena na zemědělství (pěstování citrusů a květin).\n\nPodle údajů z roku 2014 tvořili naprostou většinu obyvatel v Giv'at Chen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 373 lidí. Během roku 2014 populace klesla o 2,1 %.\n\n\n"}
{"id": "563462", "url": "https://cs.wikipedia.org/wiki?curid=563462", "title": "Semjon Varlamov", "text": "Semjon Varlamov\n\nSemjon Aleksandrovič Varlamov (Rusky: Семён Александрович Варламов, * 27. dubna 1988, Samara) je ruský hokejový brankář působící v New York Islanders. Draftovaný byl v roce 2006 Washingtonem Capitals na 23. místě v prvním kole.\n\nS hokejem začal ve věku osmi let. Hrával v juniorském klubu Jaroslavl-2 ve třetí ruské hokejové lize. V sezóně 2004/05 byl přeřazený do prvního týmu Lokomotiv Jaroslavl, kde působil jako náhradník za Ivana Kaustina. V létě 2005 odešel Kaustin z klubu pryč a tak pozici brankářské jedničky dostal Varlamov. V roce 2008 výrazně pomohol postupu Jaroslavli do finále ruské ligy. V sezóně 2008/09 se z Jaroslavli přesunul do farmářského klubu Washingtonu Capitals Hershey Bears v AHL. V Hersey Bears odehrál 27 zápasů a v NHL odchytal 6 zápasů. Na konci základní části se zranil Brent Johnson a na pozici brankářské dvojky ve Washingtonu byl povolaný z AHL Varlamov. Zlom v jeho kariéře přišel po prvním zápase play-off s New Yorkem Rangers, kdy po nepřesvědčivém výkonu Josého Théodora dostal šanci chytat v druhém zápase. Od té doby nepustil Joseho Theodora do brány. Až v sedmém zápase v sérii proti Pittsburghu byl donucen vystřídat po čtvrtém inkasovaném gólu. Před sezónou 2009/10 ho trenér Bruce Boudreau vyhlásil za brankářskou dvojku. V sezóně 2010/11 začal jako brankářská jednička v Capitals, ale jen do chvíle kdy se zranil. Do branky se tak dostal Michal Neuvirth, který ukázal skvělé výkony v Capitals. Po uzdravení se Varlamov nejprve rozchytával na farmě v Hershey Bears, ale do návratu v Capitals ho kouč Bruce Boudreau vyhlásil brankářskou dvojku. Později se rozhodl, že v Capitals nebude pokračovat a příjme nižší nabídku. Zájem o něho projevil ruský tým SKA Petrohrad, který mu nabízel plat čtyři milióny dolarů za sezónu . V Capitals dohrál sezónu, se kterým měl platnou smlouvu a 2. července 2011 byl vyměněn do týmu Colorado Avalanche za první volbu v příštím draftu a právo výběru ve druhém kole – buď v roce 2012 nebo 2013 .\n\n"}
{"id": "563463", "url": "https://cs.wikipedia.org/wiki?curid=563463", "title": "Višnuismus", "text": "Višnuismus\n\nVaišnavismus je náboženský směr založený na bhakti joze, oddané službě Nejvyšší Osobnosti Božství, svrchovaného všemocného Boha sestupujícího do hmotného světa v tisíci ruzných podobách a mající nesčetně mnoho jmen jako Hari, Kršna, Višnu, Ráma, Narájána, Vásudeva atd.. Učení vaišnavismu vychází z védské tradice. Vaišnavové následují védskou filozofii, která sestupuje \"paramparou\", přímou učednickou posloupností, od Nejvyšší Osobnosti Božství, coby příčiny všech příčin a prvotního duchoního učitele všech živých bytostí. Ten ve stěžejním védském textu Bhagavat-gítě (Zpěvu Vznešeného) v 10. kapitole, 10. sloce vysvětluje: „Těm, kteří jsou Mi neustále oddáni a s láskou Mě uctívají, dávám poznání, s jehož pomocí ke Mně mohou dospět.“\n\nBhagavad-gítá je součástí védských náboženských textů, mezi něž dále patří i další významné dílo zvané \"Védánta sútra\", pro srozumitelnost lidem dnešní doby Védy shrnující Šrímad Bhágavatam, který pro hlubší pochopení rozšiřuje filozofii Bhagavad-gíty a její konečný závěr, \"bhakti\", oddanost Bohu, jako konečný nejvyšší cíl existence všech živých bytostí.\n\nV Bhagavad-gítě Nejvyšší Osobnost Božství vysvětluje:\n\nsamo ham sarva-bhútešu na me dvešjo 'sti na prijahá\n\nje bhadžanti tu mám bhaktjá maji te tešu čápy aham\n\nVůči nikomu nechovám zášť a nikomu nestraním. Jsem stejně nakloněn všem.\n\nAle každý, kdo Mi oddaně slouží, je Můj přítel – je u Mě – a Já jsem také přítelem jemu.\n\nje jathá mám prapadjante\n\ntáms tathaiva bhadžámy aham\n\nO každého se starám do té míry, do jaké se mi odevzdává.\n\ntešám satata-juktánám bhadžatám príti-púrvakam\n\ndadámi budhi-jogam tam jena mám upajánti te\n\nTěm, kteří jsou Mi neustále oddáni a s láskou Mě uctívají, dávám poznání, s jehož pomocí ke Mně mohou dospět.\n\nbhaktjá mám abhidžánáti jáván jaš čásmi tatvataha\n\ntato mám tattvato jňátvá  višate tad anantaram\n\nPouze oddanou službou je možné pochopit Nejvyššího Pána takového, jaký je. A ten, kdo si je na základě takové oddanosti plně vědom Nejvyšší Osobnosti Božství, může vstoupit do království Boha.\n\nVe Šrímad Bhágavatamu (11.3.21) se dovídáme: „Každý, kdo má vážný zájem dosáhnout skutečného štěstí, musí vyhledat pravého duchovního mistra a přijmout u něho útočiště prostřednictvím zasvěcení. Kvalifikací duchovního mistra je, že na základě úvah a diskuzí zrealizoval závěry písem a je schopen o nich přesvědčit ostatní. Takové velké osobnosti, které daly stranou všechny hmotné ohledy a zcela se odevzdaly Bohu, je třeba přijímat jako pravé duchovní mistry.“\n\nExistují čtyři učednické posloupnosti sahající k Nejvyšší Osobnosti Božství. Název učednických linií je odvozen od význačných osobností dané učednické posloupnosti. Brahma sampradája pochází od Pána Brahmy, první živé bytosti, stvořitele hmotného světa, které, jak dokládají védská písma a potvrzují duchovní autority, po podstoupení tisícileté askeze zjevila Védy do srdce Nejvyšší Osobnost Božství. V rámci dané sampradáji, posloupnosti duchovních učitelů přijímajících poznání prostřednictvím oddané služby svému duchovnímu učiteli, který sloužil stejným způsobem misi svého gurua a tak dále a dále zpět k Nejvyššímu Pánu, mezi duchovními učiteli existují výjimečné osobnosti, \"áčárjové\", které se zasloužily o zesrozumitelnění rozsáhlých Véd pro lidi dané doby. Brahma-Madhva… apod..\n\nK vaišnavismu se podle indického sčítání v roce 2001 hlásilo 580 miliónů následovníků.\n\nVedle \"bhakti-jogy\", oddané služby, existují v podstatě tři hlavní okruhy lidských činností vedoucích k seberealizaci: karma-joga, džňána-joga a aštanga-joga.\n\nKarma- joga se vyznačuje dodržováním předepsaných povinností (nejen náboženských) s cílem získat hospodářskou prosperitu vedoucí k uspokojení smyslového požitku, na jejímž konci přichází osvobození v podobě smrti a přijetí podmínek dalšího života, coby odpovídající reakce na činnosti v předešlém životě. Po zániku hrubého těla se plánů ujme mysl a živá bytost dostává milostí Pána příležitost uskutečnit je v příštím životě. To je zákon karmy. Dokud je mysl pohroužena v zákonech karmy, živá bytost musí přijmout v dalším životě určité tělo. Karma je souhrn plodonosných činností vykonávaných za účelem vytvoření příjemné či nepříjemné situace pro toto tělo. Po zániku hrubého těla si živá bytost nese své plány sebou v jemném těle, složeném z mysli, inteligence a ega.\n\nDžňána-joga je charakterizována filozofickým studiem materiálního světa a projevů nesčetně mnoha energií Boha, k nimž náleží též ateistická věda, a přináší uskopokojení na úrovni mysli, ega a inteligence.\n\nAštánga-joga je systém osmistupňové jogy vedoucí postupováním očisty vědomí k \"samádhi, nirváně, mukti atd.\", což jsou různá označení pro pojem osvobození z hmotných podmínek. Konečným cílem tohoto systému je splynutí s neosobní září Nejvyšší Osobnosti Božství. V dnešním věku Kali, věku svárů a hádek, se však nedoporučuje praktikovat. Zaujímání ásán, které je v dnešní době velmi rozšířené, je výsledkem nepochopení tohoto procesu duchovní seberealizace určeného pro živé bytosti žijících v dobách, kdy pro tento způsob seberealizace byly vhodné podmínky. Zaujímání ásán je vytrženo z kontextu tohoto systému jogy, protože se v dnešní době provozuje až od třetí úrovně seberealizace, jíž předchází úrovně jama a nijama, realizace zákazů a příkazů. Nicméně cvičení ásán jako znouzecnost je vedle tai chi či podobných meditací v pohybu jedno z nejlepších cvičení kultivující alespoň materiální život člověka.\n\nHlavním důvodem jakýchkoliv utrpení v materiálních podmínkách je mylné pojetí osobní totožnosti. Lidé se v důsledku podmínění energiemi hmotné přírody mají tendenci ztotožňovat se svým materiálním tělem, které je tvořeno z hrubé (tvořené z pěti prvků éteru, vzduchu, ohně, vody a země) a jemné neboli subtilní hmoty, tvořené z mysli ega a inteligence. Nejčastější chybou je, že lidé za duchovní považují záležitosti týkající se mysli, ega a inteligence. Jedná se však jen o subtilní projev materiálního těla, jak bylo vysvětleno výše. Duchovní aspekt člověka se týká výlučně duše, která má individuální totožnost věčného služebníka Nejvyššího Pána, pokleslá do hmoty obývá materiální tělo, oživuje ho a šíří se v něm vědomím. Šríla Prabhupáda, jeden z nejvýznačnějších duchovních mistrů dnešní doby, říká: \"Tělesné pojetí je základním principem utrpení v hmotné existenci. Zvláště v Kali juze jsou lidé tak nevzdělaní, že ani nedokáží pochopit skutečnost, že tělo se mění každým okamžikem a že konečná změna se nazývá smrt. V tomto životě může být živá bytost králem, v dalším životě psem, podle toho, jaká je její karma. Duše trpí hlubokým spánkem způsobeným silou hmotné přírody a vždy je uvedena do určitého stavu, který se opět změní v jiný. Živá bytost prodlužuje svůj podmíněný život bez seberealizace a poznání a falešně se prohlašuje za krále, služebníka, kočku či psa, což jsou pouze různé proměny způsobené vyšším řízením. Takovými dočasnými tělesnými pojetími bychom se neměli nechat zmást. Nikdo ve skutečnosti není v tomto hmotném světě pánem, neboť vše podléhá hmotné přírodě, která je pod vládou Nejvyšší Osobnosti Božství, Svrchovaným Pánem. Naše zapomnění vztahu s Nejvyšším Pánem je příčinou našeho utrpení v hmotném světě.\"\n\nBhakti-joga v sobě zahrnuje jak dodržování předepsaných náboženských povinností, tak studium filozofie, stejně tak podstupování procesu očisty vědomí, a stojí tak na vrcholu všech činností. Oddaná služba služebníku služebníka jeho služebníka Nejvyšší Osobnosti Božství je duchovní činností sama o sobě. Osvobození při podstupování procesu každodenního praktikování \"bhakti\" oddané služby je pouze průvodním jevem. Oproti předešlým způsobům seberealizace proces bhakti-jogy umožňuje zaměstnávat se činnostmi oddané služby nepřetržitě 24 hodin denně i v rámci materiálních podmínek. V okamžiku smrti takto realizovaná duše pouze opustí nefunkční, dál se životem neslučitelné materiální tělo, přijímá tělo duchovní a vrací se zpět do duchovního světa, Božího království, do služeb Nejvyššího Svrchovaného Pána.\n\nDžívera svarúpa haja-kršnera nitja dása\n\nKaždá živá bytost je ve svém přirozeném postavení věčným služebníkem Nejvyšší Osobnosti Božství.\n\nJedna z nejvýznamnějších osobností vaišnavismu dnešní doby Šrí Šrímad A.Č. Bhaktivedanta Swami Prabhupáda prohlásil: „Mým posláním je oživit v lidech vědomí Boha. Bůh je otcem všech živých bytostí v tisíci různých formách. Lidský život představuje v evoluci stupeň dokonalosti. Jestliže toto poslání nenaplníme, budeme se muset znovu do tohoto procesu vrátit.“ V komentáři Šrímad Bhágavatamu 5. zpěvu, 10. kapitole 14. sloce vysvětluje: Vznešený oddaný Pána si o sobě nikdy nemyslí, že je \"paramahamsa\" či osvobozená duše. Neustále zůstává pokorným služebníkem Pána. Za jakýchkoliv nepříznivých okolností vždy souhlasí s tím, že si vytrpí výsledky svého minulého života. Nikdy neviní Pána, že ho do takové strastiplné situace přivedl. To jsou příznaky vznešeného oddaného. \"Tat te ´nukampám susamíkšamánah\". Když oddaný trpí nějakými nepříznivými podmínkami, vždy to přijímá tak, že Pán zmírňuje jeho zasloužené utrpení. Nikdy se na svého Pána nezlobí, je spokojený s jakýmkolvi postavením, které mu Pán dá. V každém případě pokračuje s plněním svých povinností v oddané službě. Takový oddaný má zaručený návrat domů, zpátky k Bohu. Šrímad Bhagavatam (10.14.8) uvádí: \"Můj milý Pane, ten, kdo neustále čeká, až mu udělíš Svou bezpříčinnou milost, kdo snáší reakce za své minulé nesprávné jednání a z hloubi srdce Ti přitom vzdává uctivé poklony, je nepochybně způsobilý pro osvobození, neboť se stalo jeho právoplatným nárokem.\"\n\n1.      šravanam naslouchání\n\n2.      kírtanam opěvování\n\n3.      višnoh smaranam vzpomínání\n\n4.      páda sevanam osobní služba\n\n5.      arčanam uctívání múrti\n\n6.      vandanam oslavování\n\n7.      dásjam sloužení\n\n8.      sákhjam přátelení se\n\n9.      átmá-nivedanam odevzdání se v nejdůvěrnější extatické lásce k Bohu\n"}
{"id": "563465", "url": "https://cs.wikipedia.org/wiki?curid=563465", "title": "Inzell", "text": "Inzell\n\nInzell je německá obec v jižní části zemského okresu Traunstein, ve správním obvodu Horní Bavory a spolkové zemi Bavorsko. K 31. prosinci 2008 měla 4484 obyvatel. Inzell je známý jako lázeňské místo i jako sportovní centrum především díky rychlobruslařské dráze.\n\nPrvní písemná zmínka o Inzellu pochází z roku 1177, kdy arcibiskup Konrád Salcburský věnoval nově vzniklému klášteru v Bad Reichenhallu „zboží a les zvaný Inzella“. V roce 1195 se díky stavbě kostela svatého Michaela stal Inzell centrem nové farností (předtím byl přifařen k Vachendorfu) a samostatným panstvím. Místní zámek byl zbořen v roce 1811 během sekularizace. Roku 1818 se Inzell při správní reformě stal samostatnou politickou obcí.\n\nV letech 1959 a 1960 bylo blízké jezero Frillensee upraveno pro bruslení. Na tento čin navázala v letech 1963 až 1965 výstavba otevřené rychlobruslařské dráhy známé jako Eisstadion Inzell, Ludwig-Schwabl-Stadion a nyní Max Aicher Arena. Na tomto stadionu jsou pořádány oficiální rychlobruslařské závody, včetně mistrovství světa či Evropy. Pro mistrovství světa na jednotlivých tratích 2011 byla v období podzim 2009 – zima 2010 postavena nová krytá dráha na místě staré otevřené.\n"}
{"id": "563471", "url": "https://cs.wikipedia.org/wiki?curid=563471", "title": "Michaela Hejnová", "text": "Michaela Hejnová\n\nMichaela Hejnová (* 10. dubna 1980, Liberec) je bývalá česká atletka, vícebojařka.\n\nPrvní úspěch zaznamenala v roce 1998 na juniorském mistrovství světa v Annecy, kde skončila na pátém místě. O rok později získala na mistrovství Evropy juniorů v lotyšské Rize stříbrnou medaili (5 786 bodů). V roce 2002 obsadila na mistrovství Evropy v Mnichově sedmé místo, když v sedmiboji nasbírala celkově 6 032 bodů. Dalšího úspěchu dosáhla na světové letní univerziádě 2003 v jihokorejském Tegu, kde vybojovala bronzovou medaili (5 795 bodů). Na předchozí univerziádě v Pekingu v roce 2001 skončila pátá.\n\nV roce 2004 reprezentovala na letních olympijských hrách v Athénách, kde skončila na 26. místě s počtem 5 716 bodů. Svůj poslední sedmiboj absolvovala ve dnech 18. a 19. června 2008 na kladenském mítinku TNT - Fortuna Meeting.\n\nJejí mladší sestra Zuzana se rovněž věnuje atletice.\n\n"}
{"id": "563488", "url": "https://cs.wikipedia.org/wiki?curid=563488", "title": "Palagruža", "text": "Palagruža\n\nPalagruža (it. \"Pelagosa\", z řeckého \"πέλαγος\" 'moře' ) je malé odlehlé dolomitové souostroví uprostřed Jaderského moře patřící Chorvatsku. Souostroví sestává z hlavního ostrova Velká Palagruža (', '), menšího ostrova Malá Palagruža (', ') a řady dalších útesů a skalisek. Na Velké Palagruži stojí maják. Souostroví je domovem mnoha mořských ptáků. Rostou zde endemické rostliny a byl zde popsán minerál pelagosit. Za první světové války o Palagružu bojovala Itálie s Rakousko-Uherskem. Palagruža připadla Jugoslávii po podepsání tzv. Pařížských mírových smluv v roce 1947.\n\nZ ekologického hlediska je ostrov unikátní v celém Chorvatsku, a to vzhledem k velmi mírnému klimatu a zanedbatelnému množství srážek. Jejich úhrn činí ročně pouze 270 mm. Na ostrově nemrzne. Průměrná lednová teplota činí 11,5° C a průměrná červencová 24,4° C. Proto je ostrov Palagruža jediným místem v Chorvatsku, kde se dobře daří pravé subtropické vegetaci, kterou by mráz zničil. Většinou se ostrov zazelená mírně na podzim a v zimě, léta jsou suchá a horká. Srovnatelná vegetace jako na Palagruži se nachází na Kypru, Maltě nebo v Izraeli.\n\n"}
{"id": "563492", "url": "https://cs.wikipedia.org/wiki?curid=563492", "title": "Zemský archiv v Opavě", "text": "Zemský archiv v Opavě\n\nZemský archiv v Opavě (v odborné literatuře citován ve zkratce ZAO) funguje v současné síti jako jeden ze státních oblastních archivů, které spadají přímo pod ministerstvo vnitra ČR. Nad rámec zbývajících oblastních archivů opavský archiv shromažďuje archiválie samostatné zemské správy Slezska a Moravskoslezské země (část spravuje také Moravský zemský archiv v Brně). Archiv má hlavní sídlo v Opavě a pobočku v Olomouci. Pod jeho pravomoc spadá Moravskoslezský a Olomoucký kraj, deset státních okresních archivů. Jako rok vzniku je považován rok 1901.\n\nPočátek archivu, i když ještě ne jeho oficiální založení, lze položit do roku 1849, kdy slezský veřejný konvent pověřil Franze Tillera k pořádání archivních fondů. Jednalo se zejména o písemnosti opavského a krnovského knížectví. V roce 1888 podal návrh na nové pořádání archivu pedagog opavského gymnasia Gottlieb Kürschner podpořený Vincencem Praskem. V roce 1901 byl Kürschner po schválení zemským výborem ustanoven zemským archivářem. V roce 1921 se po Kürschnerovi stal ředitelem Václav Hauer, který archivu dopomohl k prvním odborným pracovníkům. Jedním z nich byl Leopold Peřich, jenž se po Václavu Hauerovi stal následujícím ředitelem archivu.\n\nZa německé okupace v letech 1938 až 1945 se opavský archiv stal důležitým říšským archivem pro oblast českého Slezska, okupované části severní Moravy a části východních Čech. Při bombardování Opavy na jaře roku 1945 byla velká část uložených fondů nenávratně zničena. Všechny archiválie umístěny v přízemí archivní budovy shořely, mezi nimi zejména velmi cenná stará gymnasiální knihovna se středověkými a raně novověkými rukopisy a větší část liechtensteinského depozita.\n\nPo zavedení krajů v roce 1949 se opavský archiv stal krajským archivem pro nově zřízený Ostravský kraj.\n\n\n"}
{"id": "563496", "url": "https://cs.wikipedia.org/wiki?curid=563496", "title": "Tiskařský lis", "text": "Tiskařský lis\n\nTiskařský lis je stroj na potiskování papíru a jiných plochých materiálů, a to z ploché tiskové formy, nejčastěji knihtiskem, tiskem z výšky.\n\nRuční tiskařský lis je šroubový lis s portálem, který vynalezl kolem roku 1440 mohučský tiskař Johannes Gutenberg. Dříve se tisklo tak, že na nabarvenou formu se položil papír a ručně po celé ploše postupně přitiskoval hladítkem. Naproti tomu Gutenbergův lis vytiskl celý arch najednou, což způsobilo revoluci v tištění knih. Gutenbergův lis byl odvozen od starších lisů na víno a na olivy, jaké se užívaly už ve starověku, a běžně se používal až do 19. století. Skládá se z podstavce, často posuvného stolu, na nějž se umísťuje tisková forma (sazba), a z můstku na dvou sloupech, v němž je uprostřed umístěn šroub. K otáčení šroubu slouží dlouhá rukojeť. Lisy stejné konstrukce se později dělaly i z kovu, čímž se zejména snížilo tření šroubu a tím zvýšil tlak.\n\nRoku 1810 představil německý vynálezce Friedrich König novou konstrukci rychlolisu, kde se tlak na papír a tiskovou formu nevyvozoval šroubem, nýbrž pákovým mechanismem. Lis mohl pak pracovat podstatně rychleji. V 19. století vzniklo mnoho různých konstrukcí, kde tisková forma byla umístěna i svisle nebo šikmo, k nanášení barvy se užívaly válečky a stroj se poháněl rukou, nohama nebo motorem. I když se vyráběly rychlolisy až do formátu A3, většina sloužila k tisku drobných příležitostných tisků, jako vizitky, oznámení, programy a podobně. Počátkem 20. století vznikly i automatické rychlolisy s podáváním papíru a navalováním barvy.\n\nTaké menší a přenosné šroubové lisy, jaké používají knihaři, mohou sloužit k otiskování linorytů a dřevorytů.\n\n"}
{"id": "563501", "url": "https://cs.wikipedia.org/wiki?curid=563501", "title": "Štěpán Bočkaj", "text": "Štěpán Bočkaj\n\nŠtěpán Bočkaj (maďarsky \"Bocskai István\" případně ve staré maďarštině \"Bocskay\") (1. ledna 1557 Kluž – 29. prosince 1606 Košice) byl příslušník bohaté sedmihradské magnátské rodiny, vůdce jednoho z uherských protihabsburských stavovských povstání, sedmihradský kníže a uherský protikrál.\n\nNarodil se v roce 1557 v Kluži (rumunsky Cluj) ve vězení, kam uvrhnul jeho otce Juraje (Györgyho) a matku (Krisztinu Sulyok) sedmihradský vojvoda Jan Zikmund Zápolský za to, že prosazoval zájmy Habsburků v Sedmihradsku. Štěpán byl poté vychován na císařském dvoře ve Vídni a později v Praze.\n\nJeho bratranec Zikmund Báthory jmenoval Bočkaje za varadinského hlavního kapitána (1592-1598), čímž se stal jedním z nejvýznamnějších sedmihradských politiků.\n\nV roce 1598 se Zikmund Báthory zřekl trůnu a zemi navzdory protestu velké části sedmihradské šlechty přenechal Habsburkům včetně bočkajovských statků.\n\nPři taktizování Báthoryovců mezi Habsburky a Turky, na kterém se Bočkaj osobně podílel, se nakonec dostal do politické izolace. V roce 1603 odešel do Prahy, aby se osobně omluvil císaři Rudolfovi, ten ho však uvrhnnul do „ctihodného vězení“. Po návratu se stáhl na své bihorské statky.\n\nV roce 1604 Štěpán Bočkaj zahájil na území Slovenska rozsáhlé povstání proti Habsburkům, které v konečném důsledku umožnilo Turkům znovu dobýt některé z území (Pešť, Ostřihom), které těsně předtím ztratili. Jedním z důvodů povstání bylo zvýšení daní a konfiskace majetku protestantů Habsburky v Uhrách. Konfiskace ze týkaly zejména Štěpána Illesházyho na Slovensku, který v roce 1603 uprchnul do Polska a později pomáhal Bočkajovi. Druhým bezprostředním důvodem byly akce proti protestantům v slovenských svobodných královských městech – například v Košicích jim sebrali katedrálu a věnovali ji katolíkům a císař Rudolf II. na sněmu v Bratislavě obnovil staré zákony proti protestantům. Třetí důvod byl v Sedmihradsku. Tento stát tradičně inklinující víc k Turkům než k Habsburkům se v letech 1597-1598 a 1602-1604 stal součástí Uher (tedy habsburského území) a u místních šlechticů kvůli tomu docházelo ke vzpourám. Generálové císařských vojsk Giorgio Basta a hrabě Jan Jakub Barbiano Belgiojoso d´Este proto pustošili Sedmihradsko v letech 1602 až 1604. jedna skupina vzbouřenců pod vedením M. Sékelyho utekla před habsburskými vojsky na turecké území a v roce 1604 přesvědčila magnáta Štěpána Bočkaje, bývalého spojence Habsburků, aby jim pomohl proti nim.\n\nV září 1604 se velitel habsburských vojsk v Sedmihradsku tajně dozvěděl, že Bočkaj se má stát vůdcem vzpoury a přikázal košickému kapitánovi Belgiosovi, aby zkonfiskoval bočkajovské majetky na východním Slovensku. Nato Bočkaj v říjnu 1604 započal s tažením na východní Slovensko proti Habsburkům, porazil Belgiosa, který utekl na severní Slovensko.\n\nBočkaj obsadil Košice a poté celé východní Slovensko a z Košic udělal své hlavní sídlo. Část Bočkajových vojsk porazil v Ožďanech v listopadu Giorgio Basta, který však nedobyl Košice a na zimu se musel stáhnout. 20. listopadu Bočkaj uzavřel spojenectví s Turky, kteří ho uznali za sedmihradského knížete a uherského krále. V prosinci 1604 Bočkaj s podporou Turků a slovenských šlechticů dobyl města na jihu středního Slovenska (Fiľakovo, Krupina, Ďarmoty).\n\nPo zimě, v dubnu až říjnu 1605, dobyl Bočkaj skoro celé Slovensko, kromě hlavního města Uherska Bratislavy a v květnu a červnu podnikal výpady do Rakouska a na Moravu. Na západě ho zastavily moravské stavy a habsburská vojska. Už v listopadu 1605 však šlechtici kteří se zúčastnili na povstání začali vést s Habsburky jednání o míru. To pramenilo z obav, že by si Turci jako bočkajovi spojenci mohli ponechat dobytá města a pevnosti. Bočka s jednáním souhlasil z obavy, aby mír nebyl uzavřen bez něj.\n\nV únoru 1606 bylo uzavřeno příměří a 23. června 1606 byl nakonec podepsán Vídeňský mír, podle kterého Bočkaj získal Sedmihradský trůn a tří uherské stolice na hranicích se Sedmihradskem (které se měly vrátit po jeho smrti). Uherští šlechtici získali zpět svá předcházející politická a náboženská privilegia. Mír však měl nabýt účinnost až poté, kdy dojde k uzavření míru mezi Habsburky a Turky. Císař Rudolf II. však s Vídeňským mírem nesouhlasil.\n\nV listopadu 1606 byl nakonec u Hurbanova uzavřen dvacetiletý mír mezi arcivévodou Matyášem Habsburským, Turky a Štěpánem Bočkajem, který tak ukončil patnáctiletou válku, jakož i Bočkajovo povstání. Byla zrušena nařízení, která vydal Rudolf II. proti nekatolíkům, Bočkaj byl uznán za sedmihradského knížete, nejjižnější Slovensko se znovu stalo součástí habsburského území a Habsburkové zaplatili Turkům jednorázovou sumu 20 000 tolarů. Samotný císař Rudolf II. s mírem opět nesouhlasil, čehož nakonec roku 1608 využil arcivévoda Matyáš, aby ho sesadil z rakouského a uherského (na však českého) trůnu a stal se novým králem a později císařem.\n\nBočkaj zemřel zanedlouho v Košicích. Hajduci byli přesvědčení, že byl otráven svým kancléřem Michalem Káthayem, proto byl jimi poté zabit. Nástupcem Štěpána Bočkaje na sedmihradském trůně se stal 1. února 1607 Zikmund I. Rákóczi.\n\n"}
{"id": "563502", "url": "https://cs.wikipedia.org/wiki?curid=563502", "title": "Ernst von Starhemberg", "text": "Ernst von Starhemberg\n\nErnst Rüdiger Camillo von Starhemberg (10. května 1899, Eferding, Rakousko-Uhersko – 15. března 1956, Schruns, Rakousko) byl rakouský politik za Rakouské první republiky.\nErnst von Starhemberg se narodil v rakouské knížecí rodině jako syn Ernsta Rüdigera von Starhemberg a jeho ženy Franzisky roz. von Larisch-Mönnich. Za první světové války sloužil na italské frontě a v roce 1921 se stal členem Freikorps Oberland.\n\nStarhemberg cestoval po Německu a získal kontakty s rodící se NSDAP. Adolf Hitler jej aktivně využíval jakožto Rakušana pro přitáhnutí bohatých a vlivných podporovatelů. Po neúspěchu Pivního puče roku 1923 byl Starhemberg z nacismu rozčarován a vrátil se do Rakouska, kde spolu s majorem Emilem Feyem založil polovojenskou organizaci Heimwehr.\n\nRoku 1930 byl Starhemberg jmenován ministrem vnitra. V roce 1934 se stal vicekancléřem Engelberta Dollfusse. Když byl Dollfuss 25. července téhož roku zastřelen, stal se Starhemberg vůdcem Vaterländische Front. I přesto však měl pozici vicekancléře během vlády Kurta Schuschnigga.\n\nPo anšlusu Rakouska v roce 1938 uprchl Starhemberg do Švýcarska, pak sloužil na začátku druhé světové války v britské a francouzské armádě. V roce 1942 odcestoval do Argentiny, kde žil až do roku 1955, kdy se vrátil do Rakouska.\n\nZemřel v Schrunsu roku 1956.\n"}
{"id": "563503", "url": "https://cs.wikipedia.org/wiki?curid=563503", "title": "Mistrovství světa v ledním hokeji 2015", "text": "Mistrovství světa v ledním hokeji 2015\n\n79. mistrovství světa v ledním hokeji se konalo od 1. do 17. května 2015. Pořadatelskou zemí bylo Česko. Rozhodl o tom kongres IIHF v Kolíně nad Rýnem 21. května 2010. Turnaj se odehrával v Praze a Ostravě. MS se v Praze pořádalo už po desáté (1933, 1938, 1947, 1959, 1972, 1978, 1985, 1992, 2004), v Ostravě potřetí (1959, 2004).\n\nTurnaje se zúčastnilo celkem 16 týmů, 14 nejlepších z minulého mistrovství a 2 postupující z minulého ročníku skupiny A divize 1 - Slovinsko a Rakousko.\n\nŠampionát vyhrála Kanada, která vstřelila soupeřům celkem 66 branek. Kanada zároveň získala speciální prémii milion franků za to, že na turnaji vyhrála všechny zápasy v základní hrací době. Druhé místo obsadilo Rusko a třetí USA. Český tým skončil, stejně jako na MS 2014 v Minsku, čtvrtý.\n\nO pořádání 79. ročníku Mistrovství světa v ledním hokeji právě v Česku bylo rozhodnuto na základě hlasování kongresu Mezinárodní hokejové federace (IIHF) 21. května 2010 v Kolíně nad Rýnem. Jediným protikandidátem Česka v kandidatuře byla Ukrajina, která ovšem prohrála výrazným poměrem hlasů 84 ku 22.\n\nKandidující státy:\n\nPořadatelé šampionátu v roce 2015 vybrali pro pořádání pražskou O arenu a ČEZ Arénu v Ostravě stejně jako při pořádání MS 2004.\n\nMaskoty turnaje byli králíci z klobouku Bob a Bobek. Populární večerníčkovou dvojici poprvé představili zástupci Českého svazu ledního hokeje 9. září 2014 na tiskové konferenci v hotelu Clarion v Praze. Prezident Českého svazu ledního hokeje Tomáš Král vysvětlil výběr maskotů takto: „\"Maskot je pro vyznění akce jednou ze stěžejních záležitostí, které jsme se v rámci organizačního výboru intenzivně věnovali. Chtěli jsme, aby něco vypovídal o České republice, a aby zároveň něco říkal našim lidem.\"“\n\nPůvodně však chtělo vedení ČSLH za maskota šampionátu světoznámého Krtečka, kterého tvůrcem je český autor Zdeněk Miler. Tenhle návrh ale nakonec kvůli složitým jednáním ohledně autorských práv s vnučkou Zdeňka Milera neprošel. Prezident svazu Tomáš Král k tomu poznamenal: „\"Je tam tak složitá situace s majiteli práv, že to padlo.\"“\n\nCelý proces schvalování oficiálního maskota zabral téměř celý rok, schválit výběr totiž vzápětí musela ještě Mezinárodní federace ledního hokeje a sportovní marketingová agentura Infront. Práva na použití Boba a Bobka vlastní Česká televize, s jejímiž zástupci se vedení ČSLH bez větších problémů domluvilo. Představitelé svazu mohli vybírat z mnoha variant a zpočátku se zdálo, že se maskotem stane tradičně lev, který už jim byl při šampionátech v roce 1985, 1992 i 2004. „\"Samozřejmě jsme přemýšleli o lvu, který je s českým hokejem neodmyslitelně spojen. Chtěli jsme však, aby ten maskot byl příjemný a milý. Chtěli jsme, aby se lidi bavili, k čemuž maskot patří,\"“ dodal k tomuto tématu Král. O hokejový vzhled Boba a Bobka se postaral výtvarník a scénograf Alex Dowis, který vycházel z originálního provedení od kreslíře Vladimíra Jiránka.\n\nUž před oficiálním začátkem prodeje vstupenek vyhlásili pořadatelé, že prodej bude probíhat ve dvou fázích. V první fázi od listopadu 2014 si fanoušci mohli koupit jenom denní balíčky na dva respektive tři zápasy v jednom dějišti. V druhé fázi od února 2015 si pak mohli koupit vstupenky na jednotlivá utkání. Oficiálním prodejcem vstupenek je akciová společnost Sazka Ticket.\n\nDne 19. srpna 2014 zveřejnil Organizační výbor mistrovství světa cenové kategorie vstupenek, způsob a časový harmonogram jejich prodeje. Ceny vstupenek na jeden zápas základní skupiny se pohybovaly od 190 Kč na méně atraktivní jednotlivé zápasy až do 1 690 Kč. Čtvrtfinálové zápasy bylo možné zakoupit v cenových relacích 2 390 až 2 990 korun českých. Vstupenky na semifinále v pražské O areně byly v hodnotě 4 690 Kč a 5 790 Kč, ceny vstupenek na zápas o 3. místo byly 4 290 Kč a 5 390 Kč. Vstupenka na finálový zápas pak vyšla na 7 190 Kč resp. 8 990 Kč. Prezident ČSLH JUDr. Tomáš Král k ceně vstupenek uvedl: „\"Snahou organizátorů bylo zohlednit v cenách vstupenek program a konkrétní rozlosování šampionátu. Ačkoliv je výnos ze vstupenek hlavním zdrojem příjmů do rozpočtu šampionátu, který musí pokrýt veškeré výdaje spojené s organizací šampionátu, chtěli jsme zejména zápasy základních skupin zpřístupnit místním fanouškům.\"“ Objevily se však i názory, že ceny vstupenek jsou předražené, například trenér české hokejová reprezentace Vladimír Růžička uvedl, že na české poměry jsou vstupenky dražší.\n\nPrvní vlna prodeje vstupenek začala 4. listopadu 2014 od 08:00 hodin SEČ na terminálech společnosti Sazka, na internetových stránkách Sazky a také v pokladnách obou dějišť, O areny v Praze a ČEZ Arény v Ostravě. Před oběma halami se první zájemci o lístky postavili do fronty už v noci den před začátkem prodeje. Hlavní nápor lidí však přišel brzo ráno, kdy v hlavním městě začalo jezdit metro. Fronty se tvořily i proto, že samotný prodej šel pomalu a většina lidí kupovala větší množství vstupenek. Už za pět hodin po zahájení prodeje vstupenek bylo podle informací organizátorů v rezervaci 88 860 balíčků vstupenek a zaplaceno jich bylo 22 957. Všechny vstupenky na utkání domácího mužstva byly již před 15. hodinou rezervovány. Šéfka ticketingu Radka Bařtipánová však dodala, že fanoušci, na které se nedostalo nemusí zoufat: „\"V další fázi se ještě mohou dostat do prodeje vstupenky z aktuálních rezervací, které nebudou uhrazeny ve stanoveném časovém limitu. V druhé vlně prodeje vstupenek, která začne v únoru, je navíc reálné uvolnění vstupenek z blokací pro IIHF, marketingovou společnost Infront a jejich partnery a dalších technických blokací.\"“\n\nNa konci ledna pak organizátoři šampionátu oznámili, že je na celý šampionát prozatím prodáno 43 % vstupenek, což mírně převyšovalo jejich odhady.\nGenerální sekretář Českého svazu ledního hokeje Martin Urban přiblížil podrobnosti: „\"Prodejní kapacita pro celé mistrovství světa je 723 678 vstupenek. Ke včerejšku jich bylo prodáno 311 718 a těchto 43 procent už je skutečně natvrdo prodaných a zaplacených.\"“ V první vlně bylo nakonec prodáno zhruba 50 % lístků z celkové kapacity 723 tisíc.\n\nDruhá vlna prodeje vstupenek začala 12. února 2015 od 13:00 hodin SEČ a probíhala stejným způsobem jako vlna první. Do prodeje se dostalo i zhruba 1 200 zbývajících vstupenek na zápasy českého mužstva v základní skupině i v případném čtvrtfinále. Jednalo se o lístky z takzvaných technických rezervací. Lístky na zápasy českého týmu v základní skupině nakonec byly vyprodané po 50 minutách prodeje. Generální sekretář ČSLH Martin Urban k tomu řekl: „\"Stejně jako v první vlně prodeje byl největší zájem o vstupenky na zápas České republiky a Kanady, které zmizely z prodeje po devíti minutách. O tři minuty déle vydržely v systému vstupenky na zápas českého týmu se Švédskem.\"“\n\nNěkolik dní před začátkem šampionátu oznámili organizátoři, že je prodáno 495 tisíc vstupenek (tedy 68 % z celkové kapacity). Organizátoři navíc vyčlenili 35 tisíc vstupenek pro školáky a 10 tisíc lístků pro mladé hokejisty do 14 let.\n\nMS v hokeji v Praze a Ostravě navštívilo na 64 zápasech 741 690 diváků, což je historicky největší návštěva na mistrovství světa v hokeji. Toto mistrovství také překonalo rekord v průměrné návštěvnosti na zápas, který činí 11 589 diváků.\n\nNasazení týmů (čísla v závorkách) vzniklo podle žebříčku IIHF, vydaného po mistrovství světa v Bělorusku 2014. Pořadatelé šampionátu měli možnost využít přesunutí jednoho z týmů z jeho původní přidělené skupiny do druhé. Tuto možnost využili hned po oznámení složení skupin, když záměrně zařadili Slovensko do ostravské skupiny, protože zde to slovenští fanoušci mají daleko blíže, zatímco do Prahy se namísto nich přesunuli Švýcaři. Slovensko totiž původně mělo být ve skupině s Českem, což pořadatelé nechtěli připustit hlavně z ekonomických důvodů, ale i pro atraktivitu celého turnaje.\n\nKaždý národní tým musí mít družstvo složené z nejméně 17 hráčů (15 bruslařů a 2 brankářů) a nejvíce z 25 hráčů (22 bruslařů a 3 brankářů). Všechna zúčastněná mužstva, musí skrze potvrzení svých příslušných národních asociací, předložit potvrzenou soupisku prvně ředitelství IIHF, která ji následně schválí.\n\nMezinárodní federace ledního hokeje nominovala na Mistrovství světa 16 hlavních rozhodčích a stejný počet čárových sudích. Největší zastoupení rozhodčích na šampionátu mělo Česko spolu se Švédskem. Česko reprezentoval rekordní počet hned pěti českých rozhodčích, dvou hlavních a třech čárových. Švédové měli na turnaji tři hlavní a dva čárové sudí. Po čtyřech rozhodčích mělo Finsko a Rusko, po třech Spojené státy americké a Švýcarsko, po dvou Německo a Slovensko a po jednom Bělorusko, Estonsko, Kanada a Norsko.\n\nZ šestnácti hlavních sudí rozhodovala pětice na této úrovni vůbec poprvé. Ovšem dva z nich, Švýcaři Daniel Stricker a Tobias Wehrli již na MS působili, a to jako čároví sudí. Nejzkušenějším hlavním rozhodčím byl Vladimír Šindler z Česka, který pískal už na jedenácti světových šampionátech a dvou zimních olympijských hrách. Hned sedm čárových rozhodčích působilo na seniorském světovém šampionátu úplně poprvé. Nejzkušenějším čárovým sudím byl Estonec Anton Semjonov, který se účastnil už osmi světových šampionátů.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Případné prodloužení následovalo po krátké 3 minutové přestávce, a hrálo se v základní hrací části pouze 5 minut. Z každé skupiny postoupila čtveřice týmů s nejvyšším počtem bodů do čtvrtfinále playoff. Pro týmy na pátých až sedmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Rusko, pořadatele MS 2016).\n\nPokud měly po konci základních skupin dva týmy stejný počet bodů, rozhodoval o postupujícím nebo o lépe nasazeném týmu pro čtvrtfinále výsledek jejich vzájemného zápasu. Pokud rovnost nastala mezi třemi nebo více týmy, postupovalo se podle následujících kritérií, dokud nezbyly dva týmy, mezi nimiž rozhodl výsledek ze vzájemného zápasu:\n\nV průběhu základních skupin, kdy ještě nebyly sehrány všechny zápasy, rozhodovala v případě bodové rovnosti tato kritéria:\n\nČtvrtfinále bylo sehráno křížovým systémem (tj. 1. tým ze skupiny A proti 4. týmu ze skupiny B, 2. tým ze skupiny A proti 3. týmu ze skupiny B, 1. tým ze skupiny B proti 4. týmu ze skupiny A a 2. tým ze skupiny B proti 3. týmu ze skupiny A). Vítězové čtvrtfinále postoupili do semifinále, pro poražené čtvrtfinalisty turnaj skončil. V semifinále se dvojice utkaly v následujícím vzorci: vítěz utkání mezi 1A - 4B vs vítěz 2B - 3A, vítěz 1B - 4A vs vítěz 2A - 3B. Oba semifinálové zápasy se odehrály ve větší O areně. Vítězní semifinalisté postoupili do finále, kde se rozhodlo o držitelích zlatých a stříbrných medailí, zatímco poražení semifinalisté se střetli v zápase o bronzové medaile.\n\nV případě vyrovnaného stavu i po šedesáti minutách čtvrtfinále, semifinále nebo zápasu o třetí místo se zápas prodlužoval o deset minut, a to po krátké tříminutové přestávce. V zápase o zlaté medaile by následovalo dvacetiminutové prodloužení, před kterým by proběhla patnáctiminutová přestávka s úpravou ledové plochy. Jestliže by během prodloužení ani jeden z týmů nedosáhl branky, na řadu by se dostaly samostatné nájezdy, které by určily vítěze utkání.\n\nPořadí na prvních čtyřech místech určil výsledek finálového zápasu a utkání o bronz. O konečném umístění na 5. až 16. místě rozhodovala tato kritéria:\n\n\n\"Poznámka: Poražení čtvrtfinalisté zaujali automaticky 5. až 8. místo a byli seřazeni podle výsledků v základních skupinách dle kritérií uvedených výše.\"\n\nToto je seznam vysvětlivek použitých v souhrnech odehraných zápasů.\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\nToto je pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPořadí nejlepších pěti brankářů podle úspěšnosti zásahů v procentech. Brankář musel mít odehráno minimálně 40% hrací doby za svůj tým.\n\n\"Záp. = Odehrané zápasy; Čas = Čas na ledě (minuty/sekundy); OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů; POG = Průměr obdržených gólů na zápas\"\n\nNáhledy\n\nDomácí výběr se na úvod světového šampionátu střetl s hokejovou reprezentací Švédska. Dramatickou bitvu před vyprodaným stadionem český hokejový tým prohrál 5:6 po samostatných nájezdech. Následující den se domácí reprezentace utkala s Lotyši, které Češi udolali 4:2 v základní hrací době. Třetí zápas, tentokrát s Kanadou, český výběr prohrál 3:6. Dalším testem prošel domácí výběr v zápase s Francií, který Česko nakonec vyhrálo 5:1 v základní hrací době. Následující den Češi porazili reprezentaci Rakouska 4:0 v základní hrací době. V předposledním zápase skupiny A si Češi výhrou 4:2 nad Německem zajistili postup do čtvrtfinále. Poslední utkání se Švýcarskem česká sestava vyhrála 2:1 po samostatných nájezdech. Čtvrtfinálový zápas s Finskem Česko ve vypjaté atmosféře vyhrálo 5:3 a postoupilo do semifinále turnaje. V semifinále Češi podlehli favorizovanému výběru Kanady 2:0. V tomto zápase ovšem reprezentanti Česka gól dali, avšak rozhodčí Bulanov gól neuznal. V zápase o bronzové medaile sice Češi přestříleli v poměru 39 ku 16 ale přesto podlehli výběru USA 3:0 v základní hrací době. Česká republika tak skončila na celkovém čtvrtém místě.\n\n\n"}
{"id": "563504", "url": "https://cs.wikipedia.org/wiki?curid=563504", "title": "Infekční synovitida drůbeže", "text": "Infekční synovitida drůbeže\n\nInfekční synovitida je nakažlivé onemocnění hrabavé drůbeže vyvolávané bakterií \"Mycoplasma synoviae\" a postihující synoviální blánu kloubů a šlachových pochev. Často se projevuje jako subklinická infekce horních cest dýchacích anebo v kombinaci s konkurentními infekcemi (Newcastleská nemoc, infekční bronchitida, \"E. coli\") způsobuje zánět vzdušných vaků.\n\nSynovitida (zánět synoviální blanky kloubu) byla poprvé pozorována Olsonem et al. (1954) u mladých kuřat ve věku 4-16 týdnů. Později bylo prokázáno, že může probíhat také jako subklinická chronická infekce respiračního traktu u nosnic nebo v kombinaci s Newcastleskou nemocí a infekční bronchitidou jako zánět vzdušných vaků. Krůty postihuje onemocnění nejčastěji ve věku 10-24 týdnů. Rozšíření je celosvětové; v některých zemích již existují hejna prostá infekce, zejména rozmnožovací chovy.\n\nIdentifikace \"Mycoplasma synoviae\" (MS) je založena na charakterizaci typických koloniích a buněčné morfologii, biochemických vlastnostech, speciálních požadavcích pro růst a sérologii. Rychlá identifikace kolonií se provádí imunofluorescenčními technikami.\n\nPo obarvení Giemsou se jeví jako pleomorfní kokoidní tělíska velikosti 0,2 µm. Buňky jsou kulaté s granulárními ribosomy, dosahují velikosti 300-500 nm, nemají buněčnou stěnu a jsou obaleny 3vrstevnou membránou.\n\nMS vyžaduje pro svůj růst přítomnost nikotinamid adenin dinukleotidu (NAD) a prasečí sérum. Optimální teplota pro růst je 37 °C. Primoizolace se provádějí do bujónu nebo na agar, kde vznikají kolonie velké 1-3 mm za 4-5 dní. MS je citlivá na nízké pH, proto jsou nutné časté pasáže. Pomnožuje se také v 5-7denních kuřecích embryích.\n\nMS fermentuje glukózu i maltózu s produkcí kyseliny, ale bez plynu. Nefermentuje laktózu, dulcitol, salicin ani trehalózu. Je fosfatáza negativní. Některé kmeny \"M. synoviae\" hemaglutinují erytrocyty kura domácího a krůt. Schopnost redukovat sole tetrazolia je omezená.\n\nCitlivost MS k dezinfekčním prostředkům je přibližně stejná jako u jiných mykoplasmat. \n\nTypizace MS se provádí pomocí sklíčkové aglutinace se sérem, zkumavkovou aglutinací, hemaglutinací, imunodifuzí a ELISA testem. Podle dosavadních informací existuje pouze jeden sérotyp.\n\nJednotlivé kmeny MS se liší virulencí; pasážováním in vitro se jejich patogenita snižuje. Izoláty ze vzdušných vaků vyvolávají častěji aerosakulitidu (zánět vzdušných vaků), podobně izoláty ze synovie zase častěji způsobují synovitidu. \n\nInfekční synovitida se vyskytuje u kura domácího, krůt a perliček; přirozeně infikovány mohou být také kachny, husy, holubi, japonské křepelky a orebice rudá. Domácí vrabci mohou být experimentálně infikováni, ale k onemocnění jsou zcela rezistentní. Králíci, krysy, morčata, myši, prasata a jehňata jsou k infekci refrakterní.\n\nPrimární význam u kura a krůt má vertikální přenos \"M. synoviae\". Infekce rozmnožovacích chovů (RCH) způsobuje snížení oplozenosti násadových vajec i zvýšený embryonální úhyn. Kuřata pocházející z takových hejn mohou obsahovat MS v průdušnici již 1. den po vylíhnutí. Infekce RCH v průběhu snášky vyvolává její pokles. Frekvence transovariálního přenosu je nejvyšší v prvních 4-6 týdnech po infekci, potom postupně klesá, ale vylučování přetrvává.\n\nHorizontálně se infekce rychle šíří přímým kontaktem (vzduchem) nebo nepřímo přes prostředí kontaminované odměšky dýchacích cest (např. pitná voda). Časté jsou latentní infekce respiračního traktu s celoživotní perzistencí a vylučováním původce, přičemž výskyt onemocnění může být minimální. K propuknutí (exacerbaci) a klinické manifestaci synovitidy dochází nejčastěji v důsledku interkurentních infekcí kloubů a horních cest dýchacích. \"M. synoviae\" se šíří v hejnu mnohem rychleji než \"M. gallisepticum\".\n\nInkubační doba (ID) po vertikální infekci je poměrně krátká, synovitida byla pozorována již u 6denních kuřat. Po kontaktní infekci je ID rozdílná, uvádí se v rozmezí 5-24 dní, ale záleží na velikosti infekční dávky, virulenci původce a při experimentální infekci také na způsobu inokulace. Protilátky jsou detekovatelné již před výskytem klinických příznaků.\n\nOnemocnění se zpravidla vyskytuje nejčastěji u kuřat ve 4.-16. týdnu, u krůťat v 10.-24. týdnu věku. Promořenost hejn může být až 100 %; nemocnost obvykle kolísá mezi 5-15 % a mortalita mezi 1-10 %. U krůťat bývá morbidita kolem 1-20 %, ale mortalita může být někdy značná (kanibalismus, ušlapání aj.). Hmotnostní přírůstky a konverze krmiva u infikovaných zvířat jsou nižší, procento konfiskátů na porážce vyšší. Respirační příznaky většinou chybějí, ale u experimentálně infikovaných se objevují až u 90-100 % zvířat, podle způsobu inokulace a velikostí dávky. Akutní průběh nemoci zpravidla přechází v subklinickou, chronickou infekci respiračního traktu.\n\nKuřata. Prvním příznakem v hejnu postiženém synovitidou je bledý hřebínek, slabost a zpomalení růstu. S postupující nemocí se objevují načepýřené peří, svraštělý anebo namodralý hřebínek, zduření kloubů (primárně hleznový kloub), prstních polštářků a burzy v oblasti prsní kosti (otlaky). Postižení kloubů má za následek pohybové potíže, kulhání. Jindy může být generalizovaná infekce bez postižení kloubů. Drůbež je slabá, dehydratovaná a vyhublá, bez zájmu o krmivo i vodu. Může se vyskytovat nazelenalý průjem, obsahující větší množství urátů. Postižení vzdušných vaků se zpravidla zjišťuje až na porážce.\n\nKrůťata vykazují obdobné příznaky jako kuřata; dominují tělesná slabost, zduření kloubů, zvětšení sternální burzy a snížení růstu i hmotnosti. Respirační příznaky většinou chybí. Simultánní infekce \"M. gallisepticum\" a \"M. synoviae\" zhoršují průběh sinusitidy. \n\nPitevní nález je v akutní fázi nemoci charakterizován šedozelenými okrskovými nekrózami ve zduřelé slezině, ledvinách a játrech, podkožním edémem, šedožlutým hlenovitým až zapáchajícím kaseózním (sýrovitým) exsudátem ve sternální burze, kloubech hlezna, pochvách šlachových a prstních polštářcích anebo fibrinózním zánětem vzdušných vaků. \n\nImunita vzniká po přirozené i umělé infekci. Aglutinační protilátky se objevují v krvi za 2-4 týdny po infekci. Krůty po infekci respirační cestou reagují nižší produkcí protilátek, takže výsledky aglutinace nemusí vždy odpovídat skutečnému stavu infekce v hejnu.\n\nDiagnóza se stanovuje na základě klinického, pitevního a histologického vyšetření, potvrzeného izolací a identifikací původce. Sérologické vyšetření spočívá v průkazu aglutinačních nebo hemaglutinačně inhibičních protilátek.\nDiferenciální diagnostika. Nutno odlišit reovirovou artritidu, koliseptikémii, infekce \"M. gallisepticum\" a \"M. meleagridis\", choleru, salmonelózy, stafylokokózu a streptokokózu.\n\nLéčebná i preventivní opatření jsou podobná jako při infekci \"M. gallisepticum\". Na rozdíl od MG je \"M. synoviae\" rezistentní na erytromycin. Také se pozoruje snižování vnímavosti k chlortetracyklinu v porovnání se staršími izoláty MS.\n\nMedikamentózní léčba snižuje výskyt zánětu vzdušných vaků i synovitidy, ale na již existující změny je méně účinná. Antibiotika také neeliminují M. synoviae z hejna. Názory na používání komerčně vyráběné inaktivované vakcíny se různí.\n\n\n"}
{"id": "563505", "url": "https://cs.wikipedia.org/wiki?curid=563505", "title": "Rosa von Praunheim", "text": "Rosa von Praunheim\n\nRosa von Praunheim (vlastním jménem Holger Bernhard Bruno Mischwitzky, narozený jako Holger Radtke 25. listopadu 1942 v Rize, Lotyšsko) je německý filmový režisér je představitel postmoderní německé kinematografie. Svým dokumentárním filmem z roku 1970 \"Perverzní není homosexuál, ale situace, ve které žije\", se stal veřejným průkopníkem a jedním ze zakladatelů politického gay a lesbického hnutí ve Spolkové republice Německo.\n\nPraunheim se narodil v roce 1942 během německé okupace v lotyšské Rize v centrální věznici. Jeho vlastní matka zemřela v roce 1946 na psychiatrické klinice v Berlíně. Po narození byl Holger Radtke předán k adopci. O této skutečnosti se dověděl až v roce 2000 od své adoptivní matky, Gertrudy Mischwitzky a okolnosti smrti své biologické matky zjistil až po dlouhém pátrání v roce 2006. Své hledání zdokumentoval v roce 2007 ve filmu \"Moje matka - hledání stop v Rize\".\n\nVyrůstal jako Holger Mischwitzky nejprve ve východním Berlíně. V roce 1953 rodina emigrovala do západního Německa, nejprve do Porýní, pak se přestěhovala do Frankfurtu nad Mohanem.\n\nVe Frankfurtu studoval Praunheim na gymnáziu, odkud přešel na uměleckou školu ve městě Offenbach am Main. Později studoval na vysoké škole výtvarných umění v západním Berlíně obor volná malba, který však nedokončil.\n\nV 60. letech debutoval s experimentálními a krátkými filmy pod pseudonymem \"Samuel Beckett\". V roce 1969 se oženil s herečkou Carlou Egerer, v roce 1971 se rozvedli. V polovině 60. let přijal umělecké jméno \"Rosa von Praunheim\". Rosa je reminiscence na růžový trojúhelník, který museli nosit homosexuální muži v nacistických koncentračních táborech. Praunheim je název městské čtvrti ve Frankfurtu, kde jako mladý vyrůstal.\n\nPraunheim natočil svůj první celovečerní film v roce 1970 – \"Die Bettwurst\", ke kterému v roce 1973 natočil pokračování \"Berliner Bettwurst\". Právě v roce 1970 způsobil Praunheim pozdvižení svým dokumentárním filmem \"Nicht der Homosexuelle ist pervers, sondern die Situation, in der er lebt\" (Perverzní není homosexuál, ale situace, ve které žije), který přispěl k založení několika homosexuálních iniciativ. Během 30 let natočil Praunheim přes 50 filmů. Vedle homosexuality jsou jeho námětem ženy a od pozdních 80. let také nemoc AIDS a její prevence.\n\nV roce 1979 obdržel Německou filmovou cenu za film \"Tally Brown, New York\". Film \"Wunderbares Wrodow\" z roku 1999 získal Mediální cenu Roberta Geisendörfera. V roce 2008 získal v Osnabrücku cenu \"Rosa-Courage-Preis\" a filmovou cenu města Hofu.\n\nRosa von Praunheim byl do roku 2006 docentem filmové režie na Vysoké škole filmu a televize v Postupimi-Babelsbergu. Žije v Berlíně.\n\n\n\n"}
{"id": "563516", "url": "https://cs.wikipedia.org/wiki?curid=563516", "title": "Babuše", "text": "Babuše\n\nBabuše je dřevěná chata v moravské části pohoří Králický Sněžník, která se nachází v sedle jihovýchodně od hory Podbělka. V projektu \"Tisícovky Čech, Moravy a Slezska\" tak byla pojmenována kóta mezi horami Podbělka a Souš, pro kterou dosud nebyl název. Nadmořská výška je 1245 m někdy je udáváno 1244 m. Celá hora leží v Olomouckém kraji. Hora je součástí hřbetu, který vybíhá jižně až jihovýchodně od hory Podbělka. Od kóty pojmenované Babuše pokračuje hřbet k jihu až jihovýchodu přes další sedlo k hoře Souš. Ze svahů hory odtéká voda do přítoků Malé Moravy a Prudkého potoka.\nVe vrcholové části se nachází horské smrčiny. Maloplošně se zde vyskytují podmáčená až zrašelinělá místa, na nich najdeme podmáčené smrčiny. Místy se nacházejí větší či menší kalamitní holiny pomalu zarůstající mlazinami.\n\nOblast vrcholu hory v NPR Králický Sněžník a EVL Králický Sněžník, ale leží už mimo Ptačí oblasti Králický Sněžník.\n\n"}
{"id": "563520", "url": "https://cs.wikipedia.org/wiki?curid=563520", "title": "Růžový trojúhelník", "text": "Růžový trojúhelník\n\nRůžový trojúhelník byl jeden ze symbolů, kterým se během nacistického období označovali vězni v koncentračních táborech. Tímto trojúhelníkem byli identifikováni muži, kteří byli do táborů deportováni za porušení § 175 trestajícího homosexuální pohlavní styk. V 70. letech 20. století se růžový trojúhelník stal rovněž jedním ze symbolů homosexuálního hnutí.\n\nRůžový trojúhelník nosilo podle odhadů zhruba 5-15 tisíc mužů. U těch, kteří byli takto označeni, činila úmrtnost nadprůměrných 60 procent. Vězni s růžovým trojúhelníkem nebyli po válce odškodněni německou vládou. § 175 totiž zůstal v platnosti i v poválečném období (byť prošel denacifikací, takže zpřísněné pasáže z roku 1935 byly vypuštěny). Na území NDR platil v přísnější verzi do roku 1968, v SRN byl zrušen dokonce až 11. června 1994.\n\nV srpnu 2011 přinesla média zprávu, že ve Francii zemřel poslední známý přeživší gay z koncentračních táborů. Byl jím Rudolf Brazda, rodilý Němec českého původu, který zesnul 3. srpna 2011 ve věku 98 let.\n\nRůžový trojúhelník se v pozdějších letech stal jedním ze symbolů mezinárodního gay hnutí. K tomu došlo především v Evropě v polovině 70. let. V roce 1975 bylo založeno nakladatelství \"Verlag Rosa Winkel\" (Nakladatelství Růžový trojúhelník), první nakladatelství pro homosexuály v německy mluvících zemích, které si záměrně vzalo do názvu tento symbol. Rovněž německý režisér Rosa von Praunheim přijal umělecké jméno inspirované tímto symbolem.\n\nV USA byl růžový trojúhelník použit v 80. letech jako znamení skupiny aktivistů \"Act UP\" bojující proti nemoci AIDS. Znak tvořil růžový trojúhelník směřující špicí nahoru, který byl doplněn sloganem \"Silence = Death\" (\"Ticho = Smrt\").\n\nV průběhu let se ze Spojených států přeneslo do Evropy užívání duhové vlajky jako symbolu homosexuálního hnutí. Tato vlajka pak částečně v 80. a zcela pak v 90. letech nahradila trojúhelník jako univerzální symbol LGBT hnutí.\n\n\n\n"}
{"id": "563524", "url": "https://cs.wikipedia.org/wiki?curid=563524", "title": "FarmVille", "text": "FarmVille\n\nFarmVille je flashová síťová hra vytvořená společností Zynga, která je nabízena též na sociální síti Facebook.\n\nVe hře se stanete rolníkem, který se musí starat o své hospodářství, pěstovat rostliny a chovat zvířata. Svůj statek si můžete zkrášlit pomocí dekorací. K nakupování věcí slouží \"coins\" (mince), které vyděláváte při sklízení plodin a péči o zvířata. Další možností jsou \"FVcash\" (bankovky), které lze zakoupit za vaše skutečné peníze. Některé dekorace a zvířata jsou dostupné pouze za \"FVcash\", ty tak tvoří jediný zdroj příjmu vývojářů FarmVille. Tato funkce byla také využita jinak - po zemětřesení na Haiti byla přidána plodina, při jejímž nákupu byly peníze věnovány k charitativním účelům. Během výše zmiňovaných činností získáváte také tzv. body zkušenosti (\"experience\"). Při dosažení určitých bodů zkušenosti se dostanete do další úrovně (\"levelu\"), který vám odemyká více možností (nové plodiny a dekorace). Ve hře je kladen velký důraz na vaše přátele. Můžete jim pomáhat a získat tak další mince, posílat si mezi sebou dárky, ale také díky nim můžete svůj statek rozšiřovat. Postupně vývojáři do hry přidávají nové funkce (např. sbírání stužek (\"ribbons\"), sbírání speciálních předmětů, spolupráce a další). Také jsou do hry přidávány nové dekorace, rostliny a zvířata, většinou v tematických limitovaných edicích. Rovněž lze \"hospodařit\" na více statcích zároveň.\n\n\n\n\n"}
{"id": "563530", "url": "https://cs.wikipedia.org/wiki?curid=563530", "title": "Tarvos (měsíc)", "text": "Tarvos (měsíc)\n\nTarvos (vyslovováno /ˈtɑrvɵs/) je malý měsíc planety Saturn. Objeven byl 23. září 2000 vědeckým týmem vedeným John J. Kavelaarsem a po svém objevu dostal dočasné označení S/2000 S 4. V srpnu 2003 byl definitivně nazván Tarvos, po gallském bohu jménem Tarvos Trigaranus. Dalším jeho názvem je Saturn XXI.\n\nTarvos patří do skupiny Saturnových měsíců nazvaných Gallové.\n\nPředpokládá se, že průměr měsíce Tarvos je přibližně 15 kilometrů (odvozeno z jeho albeda). Barva povrchu měsíce se zdá být světle červená. \n\nTarvos obíhá Saturn po prográdní dráze v průměrné vzdálenosti 18 milionů kilometrů. Má nejvíce excentrickou dráhu ze všech doposud známých saturnových měsíců. Oběžná doba je 926 dní. \n\nOrbita je velmi podobná oběžné dráze dalšího Saturnova měsíce nazvaného Albiorix. Protože má i podobnou barvu, zdá se, že tyto měsíce mají společný původ, nebo že Tarvos je úlomkem měsíce Albiorix.\n"}
{"id": "563535", "url": "https://cs.wikipedia.org/wiki?curid=563535", "title": "Robmhapové ze Suché", "text": "Robmhapové ze Suché\n\nRobmhapové ze Suché (též Romhápové) byli starý český vladycký rod, původním jménem Rabenhaupt.\n\nPravděpodobně pocházeli z Českých Budějovic. Koncem 14. století získali tvrz Suchá z Hluboké. Kašpar Robmhap dostal za službu císaři Karlu V. v Burgundsku polepšení do erbu, Jiří vlastnil Čejkovice, působil jako purkrabí na Rožmberku. Mikuláš od roku 1525 vykonával funkci dolnorakouského kancléře, jednal ve službách arciknížete Ferdinanda s českými stavy o jeho zvolení českým králem. Za tyto služby obdržel statky v Rakousku a povýšil do panského stavu. Založil vlastní větev rodu, která vymřela v 17. století. Václav zastával post místopísaře Českého království.\n\nRodina se rozrostla, držela statky jak v Rakousku, tak na Moravě. V Čechách jim patřily Myškovice, Lichtemburk, Krchleby, Třemošnice či Moravany. O některé statky v pobělohorské konfiskaci přišli.\n\nFerdinand Robmhap ze Suché pocházel ze čtyř bratrů, po porážce na Bílé hoře začal jeho vzestup. Získal mnoho statků, např. Šintlochy či Krchleby. Ferdinandovým majestátem v roce 1644 povýšil do panského stavu. Svůj majetek odkázal svému bratru Karlovi, který sloužil jako generálporučík v Nizozemí, ovšem za podmínky, že se vrátí do vlasti a přestoupí na katolickou víru.\n\nRod vyhynul v 18. století, když poslední příslušník rodu, Jan Josef, zemřel v roce 1761. Svoje jmění odkázal Václavu Františku Obyteckému z Obytče.\n\nPodle dřívějšího jména \"Rabenhaupt\" (něm. havraní, krkavčí hlava) měli v modrém štítu na šikmém zlatém pruhu tři černé krkavčí hlavy. Po povýšení do panského stavu přibyla ještě jedna krkavčí hlava a do srdečního štítu přijali černého orla.\n\nSpojili se s Lažanskými z Bukové, Hýrzly z Chodů, Klenovskými z Ptení či Kolovraty.\n\n"}
{"id": "563540", "url": "https://cs.wikipedia.org/wiki?curid=563540", "title": "Králíkárna", "text": "Králíkárna\n\nKrálíkárna je druh klece, která je určená pro chov a odchov králíků, někdy i morčat a dalších druhů hlodavců. Králíkárny se nejčastěji vyrábějí ze dřeva, bývají i patrové, složené z jednotlivých kójí (kotců) s přední stranou potaženou pletivem. Podlaha může být tvořena kovovým nebo dřevěným roštem. Na ni se klade podestýlka, nejčastěji sláma, nebo seno, jíž je nutné každý den měnit. Součástí kójí jsou napáječky a krmítka - jesle na objemové krmivo (tráva, seno, letnina) a korýtko na dužnaté a jadrné krmivo (zrní, granule, zelenina). Napáječky mohou být pouhé misky s vodou, lahve se sací trubičkou, napáječky ventilové nebo tlačítkové. V každé kóji žije jedno nebo více zvířat. \n"}
{"id": "563541", "url": "https://cs.wikipedia.org/wiki?curid=563541", "title": "Pražská plošina", "text": "Pražská plošina\n\nPražská plošina je geomorfologický celek (podsoustava), která se rozkládá ve středních Čechách, zhruba na území hlavního města Prahy a v jeho západním a jihovýchodním okolí. Rozloha celku činí 1 128 km² její nadmořská výška se pohybuje od 170 metrů (údolí Vltavy před Kralupami u Chvatěrub) po 435 metrů (lesnatá planina \"Na rovinách\" asi ½ km severovýchodně od Srb na západním Kladensku). Základ reliéfu představuje tabule, protnutá úzkým a hlubokým údolím řeky Vltavy, které se v jejím středu otevírá v Pražskou kotlinu. Zatímco okrajové části Pražské plošiny jsou charakteristické malou členitostí s výškovými rozdíly nejvýše desítek metrů, směrem k Vltavě drobné potoky vytvořily síť výrazně se zahlubujících úzkých údolí s převýšeními přesahujícími 100 m. Na území celku leží převážná část Prahy (vyjma okrajových severovýchodních čtvrtí a Zbraslavi), z dalších významnějších sídel pak např. Kladno, Slaný, Roztoky, Hostivice, Říčany a Úvaly. Z velkoplošných chráněných území zasahuje na jihozápad Pražské plošiny CHKO Český kras.\n\nPražská plošina se z hlediska českého geomorfologického členění dělí na dva podcelky a osm okrsků:\n\n\"(přibližný průběh hranice geomorfologického celku ve směru hodinových ručiček počínaje od severozápadu; místa uvedená bez bližšího upřesnění leží uvnitř hranic Pražské plošiny, případně jimi hranice probíhá)\"\n\nJižní okraj Jedomělic \"(zde trojmezí se Džbánem a Dolnooharskou tabulí)\" – Byseňský potok – Želevčice – Dolín – návrší severně Vítova – Vítov – Drnov – severní okraj Zvoleněvsi – Knovízský potok – jižní okraj Kralup nad Vltavou – Vltava na úrovni železničního mostu – Chvatěruby \"(zde trojmezí s Dolnooharskou tabulí a Středolabskou tabulí)\" – severně Zlončic – jižně Postřižína – Odolena Voda – Panenské Břežany – Sedlec – Zdiby – východní okraj Ďáblic – mezi Kobylisy a Letňany – mezi Střížkovem a Prosekem – severní okraj Vysočan – severní okraj Hloubětína – mezi Černým Mostem a Chvaly – Xaverov – mezi Újezdem nad Lesy a Klánovicemi – napříč Klánovickým lesem – Horoušánky – Tlustovousy – severozápadní okraj Břežan II – Týnický potok západně Rostoklat – Limuzy \"(zde trojmezí se Středolabskou tabulí a Benešovskou pahorkatinou)\" – severní okraj Přišimas – Škvorec – Zlatá – severní okraj Babického lesa – potok Výmola – Březí – Říčany (vyjma Olivovny) – Modletice – Jesenice – Psáry – Zahořanský potok až k ústí do Vltavy naproti Davli – pravý břeh Vltavy přes Vrané nad Vltavou \"(zde trojmezí s Benešovskou pahorkatinou a Brdskou vrchovinou)\" – ústí Károvského údolí – mezi Lhotou a hradištěm Závist – Točná – severovýchodní úpatí vrchu \"Čihadlo\" \"(skupina Čihadlo, Šance a Závist patří k Brdské vrchovině)\" – pravý břeh Vltavy naproti Zbraslavi \"(zde trojmezí s Brdskou vrchovinou a Hořovickou pahorkatinou)\" – pravý břeh Vltavy – Modřany – Velká Chuchle – úpatí vrchů podél severozápadních okrajů Radotína a Černošic – severní okraj Karlíka – východní okraj Hlásné Třebaně \"(zde trojmezí s Hořovickou pahorkatinou a Křivoklátskou vrchovinou)\" – mezi vrchy \"Políčko\" a \"Haknová\" – východní okraj Mořiny – mezi Trněným Újezdem a Kozolupy – severozápadně Kuchaře – Mezouň – Krahulov – Drahelčice – Úhonice – Červený Újezd – severovýchodní okraj Unhoště – Pletený Újezd – severovýchodní úpatí Kožovy hory u žst. Kladno – mezi Kladnem a Velkou Dobrou – mezi Rozdělovem a Doksy – severní okraj Srb \"(zde trojmezí se Křivoklátskou vrchovinou a Džbánem)\" – vlečka dolu Schöller – Libušínský potok – Svinařov – mezi Smečnem a Novou Vsí – Ledce – návrší severozápadně Přelíce – jižní okraj Malíkovic – mezi Malíkovicemi a Martinicemi – Hvězda – jižní okraj Jedomělic.\n\nZ hlediska územněsprávního členění se v Pražské plošině nachází většina hlavního města Prahy i okresu Praha-západ a velká část okresu Kladno. Dále pak menší části okresu Praha-východ a okrajové zlomky okresů Beroun, Mělník a Kolín.\n\n\nPražská plošina zaujímá území při dolním toku řeky Vltavy, která je jediným větším tokem na tomto území a do jejíhož přímého povodí převážná část Pražské plošiny spadá. Celek odvodňují drobné potoky, které zejména na severozápadě v Kladenské tabuli vytvářejí soustavu rovnoběžných údolí, sledujících základní orientaci terénu ve směru jihozápad – severovýchod. Z levostranných přítoků Vltavy je nejvýznamnější Zákolanský potok, z pravostranných Botič a Rokytka. Na jihozápadě náleží menší díl Třebotovské plošiny do povodí Berounky (zejm. Radotínský potok). Východní okraj území kolem Úval odvodňuje přímo do Labe potok Výmola. Prostřednictvím Vltavy pak k povodí Labe nepřímo náleží celá Pražská plošina.\n\nLabe\n\nÚzemí Pražské plošiny lze charakterizovat jako krajinu otevřenou, od prehistorických dob intenzivně zemědělsky využívanou, v centrální části dnes silně urbanizovanou, s velmi malým podílem lesů; zejména Slánsko, východní Kladensko, severní a jihovýchodní okolí Prahy rozsáhlejší lesní porosty prakticky postrádají. Naopak poměrně lesnatý je členitý terén Českého krasu na jihozápadě, údolí Vltavy a jejích přítoků na jihu. Nejvýznamnější zlomky zalesnění představují např. prstenec lesů kolem Kladna, Klánovický les či Kunratický les.\n\nÚzemí náleží ke staré sídelní oblasti, prakticky souvisle obývané po tisíciletí. Vyvýšená místa jako např. Slánská hora, Homolka u Stehelčevsi, Řivnáč, Šárka, Butovice či Zámky u Bohnic bývala významnými středisky v předhistorických dobách. V Pražské plošině se nacházejí eponymní lokality kultur řivnáčské a knovízské. Otevřená Pražská kotlina přitahovala osídlení odedávna. Díky tomu, že umožňovala pozvolný přístup do jinak strmého údolí řeky Vltavy a snadný brod přes řeku se stala křižovatkou dálkových obchodních cest a postupně i politickým centrem země.\n\nPražská plošina představuje vlastní jádrovou oblast českého státu; nejstarší přemyslovská hradiště, výšinného typu, se rozkládala na zdejších ostrožnách (Levý Hradec nad levým břehem Vltavy) a Budeč nad soutokem Zákolanského a Týneckého potoka). Též Praha (tj. Pražský hrad), založená jen o málo později, využila přirozeného návrší, dnes zvaného Opyš. Z pozdějších přemyslovských hradišť se v popisované oblasti nacházejí též Vyšehrad (na ostrožně mezi Vltavou a Botičem) a Libušín (na ostrožně mezi Knovízským a Libušínským potokem).\n\n"}
{"id": "563547", "url": "https://cs.wikipedia.org/wiki?curid=563547", "title": "Albiorix (měsíc)", "text": "Albiorix (měsíc)\n\nAlbiorix (vyslovováno /ˌælbiːˈɔrɨks/) je malý měsíc planety Saturn. Objeven byl v roce 2000 vědeckým týmem vedeným Matthew J. Holmanem a po svém objevu dostal dočasné označení S/2000 S 11. V srpnu 2003 byl definitivně nazván Albiorix, po gallském obru, „který byl považován za panovníka světa“. Jméno je známé z nápisu nalezeného blízko francouzského města Sablet, který ho ztotožňuje s římským bohem Marsem. Dalším jeho názvem je Saturn XXVI.\n\nAlbiorix patří do skupiny Saturnových měsíců nazvaných Gallové, je jeho největším členem.\n\nPředpokládá se, že průměr měsíce Albiorix je přibližně 32 kilometrů (odvozeno z jeho albeda). Barva povrchu měsíce se zdá být světle červená.\n\nProtože se zdá, že se během rotace měsíce barva povrchu mění, předpokládá se, že na povrchu je rozsáhlý kráter. Ten by potvrzoval teorii, že další měsíce patřící do skupiny Gallů, Erriapus a Tarvos, jsou úlomky z Albiorixu vzniklé při kolizi s jiným tělesem.\n\nAlbiorix obíhá Saturn po prográdní dráze v průměrné vzdálenosti 16 milionů kilometrů. Oběžná doba je 783 dní. \n"}
{"id": "563555", "url": "https://cs.wikipedia.org/wiki?curid=563555", "title": "Ramot ha-Šavim", "text": "Ramot ha-Šavim\n\nRamot ha-Šavim ( רָמוֹת הַשָּׁבִים, doslova „\"Výšiny navrátilců\"“, v oficiálním přepisu do angličtiny Ramot HaShavim) je vesnice v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 62 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 7 kilometrů od břehu Středozemního moře, cca 14 kilometrů severovýchodně od centra Tel Avivu a cca 71 kilometrů jihojihozápadně od centra Haify. Leží v silně urbanizované krajině, ve které na sebe plynule navazují okolní města Kfar Saba, Ra'anana, Herzlija a Hod ha-Šaron, která pak tvoří součást aglomerace Tel Avivu (takzvaný Guš Dan). Obec leží na severozápadním okraji města Hod ha-Šaron a sousedí s fragmentem zachované zemědělské krajiny při mošavu Giv'at Chen. Ramot ha-Šavim obývají Židé, přičemž osídlení v tomto regionu je etnicky převážně židovské.\n\nRamot ha-Šavim je na dopravní síť napojen pomocí místních komunikací v rámci okolní aglomerace včetně dálnice číslo 4, která probíhá po západním okraji obce.\n\nRamot ha-Šavim byl založen v roce 1933. Jeho zakladateli byla skupina Židů z Německa.\n\nPřed rokem 1949 měl Ramot ha-Šavim (tehdy ještě uváděn jako zemědělské sídlo typu mošav) rozlohu katastrálního území 400 dunamů (0,4 kilometru čtverečního). Správní území obce v současnosti dosahuje 2300 dunamů (2,3 kilometru čtverečního). Místní ekonomika je už jen z malé části založena na zemědělství, většina obyvatel pracuje v jiných oborech.\n\nRoku 1951 získala obec status místní rady (malého města). Očekávání ale nenaplnila a po zbytek 20. století zůstala menším sídlem vesnického typu. V roce 2004, v rámci vládních úsporných opatření v oblasti územní správy a samosprávy, byla místní rada zrušena a obec klesla na pouhou vesnici, jež byla začleněna do Oblastní rady Drom ha-Šaron.\n\nPodle údajů z roku 2014 tvořili naprostou většinu obyvatel v Ramot ha-Šavim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 1643 lidí. Během roku 2014 populace klesla o 1,0 %.\n\n\n"}
{"id": "563569", "url": "https://cs.wikipedia.org/wiki?curid=563569", "title": "Jarkona", "text": "Jarkona\n\nJarkona ( יַרְקוֹנָה, v oficiálním přepisu do angličtiny Yarqona, přepisováno též Yarkona) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 10 kilometrů od břehu Středozemního moře, cca 13 kilometrů severovýchodně od centra Tel Avivu a cca 74 kilometrů jihojihozápadně od centra Haify. Leží v silně urbanizované krajině, v místech, kde na jižním okraji města Hod ha-Šaron začíná fragment zachované zemědělské krajiny podél toku řeky Jarkon, který je na jihu omezen zastavěným územím města Petach Tikva. Jarkonu obývají Židé, přičemž osídlení v tomto regionu je etnicky převážně židovské. Výjimkou je město Džaldžulja cca 5 kilometrů na severovýchod, které je součástí takzvaného Trojúhelníku obývaného izraelskými Araby.\n\nJarkona je na dopravní síť napojena pomocí lokální silnice číslo 402 a dalších místních komunikací v rámci okolní aglomerace.\n\nJarkona byla založena v roce 1932. Pojmenována je podle nedalekého toku řeky Jarkon. Zakladateli mošavu byla skupina 33 rodin, zčásti z řad dlouhodobějších obyvatel Palestiny, kteří se rozhodli pro změnu životního stylu z městského na venkovský. Mošav byl založen jako součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině. Během arabského povstání v Palestině, které propuklo po roce 1936, byla obec vystavena opakovaným útokům. V mošavu měly svou základnu židovské jednotky Palmach.\n\nPřed rokem 1949 měla Jarkona rozlohu katastrálního území 580 dunamů (0,58 kilometru čtverečního). Správní území obce v současnosti dosahuje 1250 dunamů (1,25 kilometru čtverečního). Místní ekonomika je zčásti založena na zemědělství (pěstování zeleniny, květin, chov drůbeže).\n\nPodle údajů z roku 2014 tvořili naprostou většinu obyvatel v Jarkoně Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 413 lidí. Během roku 2014 populace stoupla o 1,5 %.\n\n\n"}
{"id": "563576", "url": "https://cs.wikipedia.org/wiki?curid=563576", "title": "Ganej Am", "text": "Ganej Am\n\nGanej Am ( גני עם, doslova „\"Zahrady národa\"“,v oficiálním přepisu do angličtiny Ganne Am, přepisováno též Ganei Am) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 35 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 10 kilometrů od břehu Středozemního moře, cca 13 kilometrů severovýchodně od centra Tel Avivu a cca 74 kilometrů jihojihozápadně od centra Haify. Leží v silně urbanizované krajině, v místech, kde na jižním okraji města Hod ha-Šaron začíná fragment zachované zemědělské krajiny podél toku řeky Jarkon, který je na jihu omezen zastavěným územím města Petach Tikva. Ganej Am obývají Židé, přičemž osídlení v tomto regionu je etnicky převážně židovské. Výjimkou je město Džaldžulja cca 5 kilometrů na východ, které je součástí takzvaného Trojúhelníku obývaného izraelskými Araby.\n\nGanej Am je na dopravní síť napojen pomocí místních komunikací v rámci okolní aglomerace.\n\nGanej Am byl založen v roce 1934. Podle jiného zdroje došlo ke zřízení vesnice již roku 1932, kdy se tu v říjnu onoho roku usadily první rodiny, následované počátkem roku 1933 dalšími 30 rodinami. Mošav byl založen jako součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině.\n\nPůvodně se vesnice nazývala Irgun Magdi'el (ארגון מגדיאל), protože vyrostla jako satelitní obec při již existující osadě Magdi'el (dnes součást Hod ha-Šaron), teprve po nějaké době získala nynější jméno. První osadníci obdrželi po 6 dunamech (60 arech) půdy. Zástavba sestávala z jednoduchých obytných domů. Roku 1938 zde vyrostla nová čtvrť určená pro židovské přistěhovalce z Německa. Během arabského povstání v Palestině, které propuklo po roce 1936, byla obec vystavena opakovaným útokům.\n\nPřed rokem 1949 měl Ganej Am rozlohu katastrálního území 230 dunamů (0,23 kilometru čtverečního). Správní území obce v současnosti dosahuje 350 dunamů (0,35 kilometru čtverečního). Místní ekonomika je zčásti založena na zemědělství (pěstování citrusů a květin).\n\nPodle údajů z roku 2014 tvořili naprostou většinu obyvatel v Ganej Am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 242 lidí. Během roku 2014 populace klesla o 4,7 %.\n\n\n"}
{"id": "563579", "url": "https://cs.wikipedia.org/wiki?curid=563579", "title": "Erriapus (měsíc)", "text": "Erriapus (měsíc)\n\nErriapus (vyslovováno /ˌɛriˈæpəs/ nebo jako latinsky Erriapus) je malý měsíc planety Saturn. Objeven byl v roce 2000 vědeckým týmem vedeným Brettem Gladmanem a John J. Kavelaarsem a po svém objevu dostal dočasné označení S/2000 S 10. V srpnu 2003 byl nazván Erriapo, po obrovi v galské mytologii, v roce 2007 byl jeho název změněn na definitivní Erriapus. Dalším jeho názvem je Saturn XXVIII. \n\nErriapus patří do skupiny Saturnových měsíců nazvaných Gallové.\n\nPředpokládá se, že průměr měsíce Erriapus je přibližně 10 kilometrů (odvozeno z jeho albeda). Barva povrchu měsíce se zdá být světle červená.\n\nErriapus obíhá Saturn po prográdní dráze v průměrné vzdálenosti 17,3 milionů kilometrů. Oběžná doba je 871 dní. \n\nOrbita je velmi podobná oběžné dráze dalšího Saturnova měsíce nazvaného Albiorix. Protože má i podobnou barvu, zdá se, že tyto měsíce mají společný původ, nebo že Erriapus je úlomkem měsíce Albiorix.\n"}
{"id": "563581", "url": "https://cs.wikipedia.org/wiki?curid=563581", "title": "Bebhionn (měsíc)", "text": "Bebhionn (měsíc)\n\nBebhionn (vyslovováno /ˈbɛviːn/) je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 9. březnem 2005. Po svém objevu dostal dočasné označení S/2004 S 11. V dubnu 2007 byl nazván Bebhionn, po bohyni zrození Bébinn, patřící do rané irské mytologie. Dalším jeho názvem je Saturn XXXVII.\n\nBebhionn patří do skupiny Saturnových měsíců nazvaných Gallové.\n\nPředpokládá se, že průměr měsíce Bebhionn je přibližně 6 kilometrů (odvozeno z jeho albeda).\n\nBebhionn obíhá Saturn po prográdní dráze v průměrné vzdálenosti 16,9 milionů kilometrů. Oběžná doba je 820 dní.\n"}
{"id": "563585", "url": "https://cs.wikipedia.org/wiki?curid=563585", "title": "Aegir (měsíc)", "text": "Aegir (měsíc)\n\nAegir (vyslovováno /ˈaɪ.ɪər/) je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 11. březnem 2005. Po svém objevu dostal dočasné označení S/2004 S 10. V dubnu 2007 byl nazván po obru Ægirovi z norské mytologie, který mírní bouře, personifikaci klidných moří. Dalším jeho názvem je Saturn XXXVI. \n\nAegir patří do skupiny Saturnových měsíců nazvaných Norové.\n\nPředpokládá se, že průměr měsíce Aegir je přibližně 6 kilometrů (odvozeno z jeho albeda).\n\nAegir obíhá Saturn po retrográdní dráze v průměrné vzdálenosti 19,6 milionů kilometrů. Oběžná doba je 1025,9 dní. \n"}
{"id": "563586", "url": "https://cs.wikipedia.org/wiki?curid=563586", "title": "Bergelmir (měsíc)", "text": "Bergelmir (měsíc)\n\nBergelmir (vyslovováno /bɛərˈjɛlmɪər/) je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 9. březnem 2005. Po svém objevu dostal dočasné označení S/2004 S 15. V dubnu 2007 byl nazván Bergelmir, po obru z norské mytologie. Dalším jeho názvem je Saturn XXXVIII.\n\nBergelmir patří do skupiny Saturnových měsíců nazvaných Norové.\n\nPředpokládá se, že průměr měsíce Bergelmir je přibližně 5 kilometrů (odvozeno z jeho albeda).\n\nBergelmir obíhá Saturn po retrográdní dráze v průměrné vzdálenosti 19,3 milionů kilometrů. Oběžná doba je 1006,7 dní.\n"}
{"id": "563588", "url": "https://cs.wikipedia.org/wiki?curid=563588", "title": "Bestla (měsíc)", "text": "Bestla (měsíc)\n\nBestla (vyslovováno /ˈbɛstlə/) je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 13. prosincem 2004 a 5. březnem 2005. Po svém objevu dostal dočasné označení S/2004 S 18. V dubnu 2007 byl nazván Bestla, po obryni z norské mytologie, matky Odina. Dalším jeho názvem je Saturn XXXIX. \n\nBestla patří do skupiny Saturnových měsíců nazvaných Norové.\n\nPředpokládá se, že průměr měsíce Bestla je přibližně 7 kilometrů (odvozeno z jeho albeda).\n\nBestla obíhá Saturn po retrográdní dráze v průměrné vzdálenosti 20,2 milionů kilometrů. Oběžná doba je 1088 dní. \n"}
{"id": "563589", "url": "https://cs.wikipedia.org/wiki?curid=563589", "title": "Gulf Railway", "text": "Gulf Railway\n\nGulf Railway je navrhovaný projekt, jehož účelem má být železniční propojení všech šesti členských států Rady pro spolupráci arabských států v Zálivu (GCC). Celková délka tratí má údajně dosahovat 1 940 km. Členské státy GCC usilují o zahájení provozu v roce 2017. Plánuje se využití vlaků o rychlosti 200 km/h, které mají cestovat přes hranice a podpořit tak zahraniční obchod. Předpokládané náklady, 25 miliard USD, budou rozděleny mezi zmíněnou šestici států, jejichž výši určí délka tratí v každé ze zemí.\n\nStáty, účastnící se projektu Gulf Railway:\n\nŽeleznice mají být prodlouženy z Ománu až do Jemenu.\n\n"}
{"id": "563592", "url": "https://cs.wikipedia.org/wiki?curid=563592", "title": "Farbauti (měsíc)", "text": "Farbauti (měsíc)\n\nFarbauti (vyslovováno /fɑrˈbaʊti/) je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 9. březnem 2005. Po svém objevu dostal dočasné označení S/2004 S 9. V dubnu 2007 byl nazván Farbauti, po obrovi bouří Fárbautim z norské mytologie, otcovi Lokiho. Dalším jeho názvem je Saturn XL. \n\nFarbauti patří do skupiny Saturnových měsíců nazvaných Norové.\n\nPředpokládá se, že průměr měsíce Farbauti je přibližně 5 kilometrů (odvozeno z jeho albeda).\n\nFarbauti obíhá Saturn po retrográdní dráze v průměrné vzdálenosti 20,3 milionů kilometrů. Oběžná doba je 1079 dní. \n"}
{"id": "563594", "url": "https://cs.wikipedia.org/wiki?curid=563594", "title": "Elišama", "text": "Elišama\n\nElišama ( אֱלִישָׁמָע, v oficiálním přepisu do angličtiny Elishama) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině, respektive Šaronské planině. Podél východní strany vesnice teče vádí Nachal Kana, na západní straně je to Nachal Hadas.\n\nObec se nachází 12 kilometrů od břehu Středozemního moře, cca 17 kilometrů severovýchodně od centra Tel Avivu a cca 73 kilometrů jižně od centra Haify. Leží v silně urbanizované krajině, v místech, kde na jihovýchodním okraji města Hod ha-Šaron začíná fragment zachované zemědělské krajiny podél toku řeky Jarkon, který je na jihu omezen zastavěným územím města Petach Tikva. Elišamu obývají Židé, přičemž osídlení v tomto regionu je etnicky převážně židovské. Výjimkou je město Džaldžulja cca 2 kilometry na východ, které je součástí takzvaného Trojúhelníku obývaného izraelskými Araby.\n\nElišama je na dopravní síť napojena pomocí dálnice číslo 40. Ta se tu kříží s novou dálnicí číslo 531.\n\nElišama byla založena v roce 1951. Původně se nazývala Mizrach Jarkona (מזרח ירקונה). Pak byla osada pojmenována podle Elišama ben Amichuda - zmiňovaného v bibli jako předáka kmene Efraim. Zakladateli mošavu byla skupina Židů původem z Tripolska (Libye).\n\nSprávní území obce dosahuje 1600 dunamů (1,6 kilometru čtverečního). Místní ekonomika je založena na zemědělství (pěstování citrusů, zeleniny a květin a chov dobytka).\n\nAž do roku 1948 stála cca 1 kilometr severozápadně od nynějšího mošavu arabská vesnice Bijar Adas. V roce 1931 v ní žilo 161 lidí a stálo tu 38 domů. Během války za nezávislost roku 1948 byla ovládnuta izraelskými silami a arabské osídlení tu skončilo. Podle palestinských zdrojů při dobývání vesnice zabili příslušníci jednotek Hagany 15 arabských obyvatel. Zástavba vesnice pak byla na příkaz funkcionáře Židovského národní fondu Josefa Weitze zbořena a plocha vesnice proměněna na zemědělské pozemky (později stavebně využita při rozrůstání aglomerace Hod ha-Šaron.\n\nPodle údajů z roku 2014 tvořili naprostou většinu obyvatel v obci Elišama Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1204 lidí. Během roku 2014 populace stoupla o 2,8 %.\n\n\n"}
{"id": "563596", "url": "https://cs.wikipedia.org/wiki?curid=563596", "title": "Greip (měsíc)", "text": "Greip (měsíc)\n\nGreip (vyslovováno /ˈɡreɪp/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 5. lednem a 1. květnem 2006. Po svém objevu dostal dočasné označení S/2006 S 4. V září 2007 byl nazván Greip, po obryni z norské mytologie. Dalším jeho názvem je Saturn LI. \n\nGreip patří do skupiny Saturnových měsíců nazvaných Norové.\n\nPředpokládá se, že průměr měsíce Greip je přibližně 6 kilometrů (odvozeno z jeho albeda).\n\nGreip obíhá Saturn po retrográdní dráze v průměrné vzdálenosti 18 milionů kilometrů. Oběžná doba je 906,6 dní. \n"}
{"id": "563599", "url": "https://cs.wikipedia.org/wiki?curid=563599", "title": "Stanislav Moša", "text": "Stanislav Moša\n\nStanislav Moša (* 12. února 1956 Nový Jičín) je český režisér, textař, libretista a od roku 1992 ředitel Městského divadla Brno.\n\nVystudoval hudebně-dramatický obor Státní konzervatoře v Ostravě. Dále studoval činoherní režii na brněnské JAMU. V roce 1990 se stal uměleckým šéfem a v roce 1992 ředitelem Městského divadla Brno. Režíroval více než 120 inscenací a působil i v zahraničí, např. v Německu, Itálii nebo Slovinsku. Je vynikajícím autorem nejen libreta, ale i textů. Jeho nápadem byla realizace Soudobé hudební scény Městského divadla Brno.\n\nV roce 2007 bydlel v Brně-Útěchově.\n\n\n\n"}
{"id": "563600", "url": "https://cs.wikipedia.org/wiki?curid=563600", "title": "Hati (měsíc)", "text": "Hati (měsíc)\n\nHati (vyslovováno /ˈhɑːti/) je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 9. březnem 2005. Po svém objevu dostal dočasné označení S/2004 S 14. V dubnu 2007 byl nazván Hati, po obrovi z norské mytologie. Dalším jeho názvem je Saturn XLIII. \n\nHati patří do skupiny Saturnových měsíců nazvaných Norové.\n\nPředpokládá se, že průměr měsíce Hati je přibližně 6 kilometrů (odvozeno z jeho albeda).\n\nHati obíhá Saturn po retrográdní dráze v průměrné vzdálenosti 20,3 milionů kilometrů. Oběžná doba je 1080 dní. \n"}
{"id": "563605", "url": "https://cs.wikipedia.org/wiki?curid=563605", "title": "Hyrrokkin (měsíc)", "text": "Hyrrokkin (měsíc)\n\nHyrrokkin (vyslovováno /ˌhɪˈrɒkɨn/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 30. dubnem 2006. Po svém objevu dostal dočasné označení S/2004 S 19. V roce 2007 byl nazván Hyrrokkin, po obryni z norské mytologie. Dalším jeho názvem je Saturn XLIV.\n\nHyrrokkin patří do skupiny Saturnových měsíců nazvaných Norové.\n\nPředpokládá se, že průměr měsíce Hyrrokkin je přibližně 8 kilometrů (odvozeno z jeho albeda).\n\nHyrrokkin obíhá Saturn po retrográdní dráze v průměrné vzdálenosti 18,2 milionů kilometrů. Oběžná doba je 914,3 dní.\n"}
{"id": "563607", "url": "https://cs.wikipedia.org/wiki?curid=563607", "title": "Jarnsaxa (měsíc)", "text": "Jarnsaxa (měsíc)\n\nJarnsaxa (vyslovováno /jɑrnˈsæksə/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 5. lednem a 29. dubnem 2006. Po svém objevu dostal dočasné označení S/2006 S 6. V dubnu 2007 byl nazván Jarnsaxa, po obryni jménem Járnsaxa z norské mytologie. Dalším jeho názvem je Saturn L. \n\nJarnsaxa patří do skupiny Saturnových měsíců nazvaných Norové.\n\nPředpokládá se, že průměr měsíce Jarnsaxa je přibližně 6 kilometrů (odvozeno z jeho albeda).\n\nJarnsaxa obíhá Saturn po retrográdní dráze v průměrné vzdálenosti 18,6 milionů kilometrů. Oběžná doba je 943,8 dní. \n"}
{"id": "563609", "url": "https://cs.wikipedia.org/wiki?curid=563609", "title": "Mundilfari (měsíc)", "text": "Mundilfari (měsíc)\n\nMundilfari (vyslovováno /ˈmʊndɨlˈvɛəri/) je malý měsíc planety Saturn. Byl objeven v roce 2000 vědeckým týmem vedeným John J. Kavelaarsem. Po svém objevu dostal dočasné označení S/2000 S 9. V dubnu 2007 byl nazván po norském bohovi jménem Mundilfari – otci bohyně Sól a boha Mani. Dalším jeho názvem je Saturn XXV. \n\nMundilfari patří do skupiny Saturnových měsíců nazvaných Norové.\n\nPředpokládá se, že průměr měsíce Mundilfari je přibližně 5,6 kilometrů (odvozeno z jeho albeda).\n\nMundilfari obíhá Saturn po retrográdní dráze v průměrné vzdálenosti 18,4 milionů kilometrů. Oběžná doba je 928,8 dní. \n"}
{"id": "563610", "url": "https://cs.wikipedia.org/wiki?curid=563610", "title": "Mistrovství Evropy ve volejbale žen 1950", "text": "Mistrovství Evropy ve volejbale žen 1950\n\n2. mistrovství Evropy ve volejbale žen proběhlo v dnech 14. – 23. října v Sofii v Bulharsku.\n\nTurnaje se zúčastnilo šest družstev. Hrálo systémem každý s každým. Mistrem Evropy se stalo družstvo Sovětského svazu.\n\n Polsko - Bulharsko 3:0 (12, 7, 7,)\n\n14. října 1950 - Sofie\n\n15. října 1950 - Sofie\n\n15. října 1950 - Sofie\n\n16. října 1950 - Sofie\n\n16. října 1950 - Sofie\n\n17. října 1950 - Sofie\n\n18. října 1950 - Sofie\n\n18. října 1950 - Sofie\n\n19. října 1950 - Sofie\n\n20. října 1950 - Sofie\n\n20. října 1950 - Sofie\n\n21. října 1950 - Sofie\n\n22. října 1950 - Sofie\n\n22. října 1950 - Sofie\n\n22. října 1950 - Sofie\n1. SSSR\n2. Polsko\n3. Československo\n"}
{"id": "563611", "url": "https://cs.wikipedia.org/wiki?curid=563611", "title": "Narvi (měsíc)", "text": "Narvi (měsíc)\n\nNarvi (vyslovováno /ˈnɑrvi/) je malý měsíc planety Saturn. Byl objeven v roce 2003 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Po svém objevu dostal dočasné označení S/2003 S 1. V lednu 2005 byl nazván norském bohovi jménem Narvi, nazývaném také Narfi nebo Nari, synovi Lokiho. Dalším jeho názvem je Saturn XXXI. \n\nNarvi patří do skupiny Saturnových měsíců nazvaných Norové.\n\nPředpokládá se, že průměr měsíce Narvi je přibližně 6,4 kilometrů (odvozeno z jeho albeda).\n\nNarvi obíhá Saturn po retrográdní dráze v průměrné vzdálenosti 15,6 milionů kilometrů. Oběžná doba je 725,8 dní. \n"}
{"id": "563612", "url": "https://cs.wikipedia.org/wiki?curid=563612", "title": "Teddy Boys", "text": "Teddy Boys\n\nTeddy Boys je název pro členy subkultury dělnické mládeže, vzniklé v 50. letech ve Velké Británii. Ti nosili obleky inspirované eduardovským obdobím a poslouchali převážně americký rock and roll. \n\nOblíbené oblečení zahrnovalo dlouhé kabáty, vázanky, nízké boty (často semišové) a zkrácené kalhoty, které daly vyniknout často barevným ponožkám. Teddy boys nosili delší vlasy, které s pomocí pomády tvarovali do účesu zvaného \"quiff\" (pompadour, patka). Dívky (\"Teddy Girls\") nosily dlouhé sukně, později též toreadorské kalhoty (jednalo se o americký trend), vlasy do copu a slaměné klobouky.\nMnoho teddy boys se družovalo do vzájemně znepřátelených gangů páchajících drobnou kriminalitu. V rámci tohoto hnutí získaly určitou popularitu názory Oswalda Mosleyho, předválečného vůdce Britské unie fašistů, který se výrazně vyslovoval proti imigrantům („Británie musí zůstat bílá“, anglicky „Keep Britain White“) a propagoval panevropský nacionalimus. Jeho stoupenci se zúčastnili v září 1958 rasových nepokojů v londýnské čtvrti Notting Hill.\n\nČeskou verzí anglických teddy boys byli takzvaní páskové. Oblečení a celkový vzhled, stejně jako vliv rock and rollu byly u obou skupin prakticky identické.\n\nPodobná subkultura se v Británii znovu objevila na konci 70. let, byť tehdy už byla silně poznamenaná glam rockem. Tato generace původními teddy boys opovrhovala punkery a často s nimi vyhledávala násilná střetnutí.\n\nDnes subkultura přežívá především mezi příznivci rockabilly.\n\n"}
{"id": "563614", "url": "https://cs.wikipedia.org/wiki?curid=563614", "title": "Skathi (měsíc)", "text": "Skathi (měsíc)\n\nSkathi (vyslovováno /ˈskɑːði/) je malý měsíc planety Saturn. Byl objeven v roce 2000 vědeckým týmem vedeným John J. Kavelaarsem. Po svém objevu dostal dočasné označení S/2000 S 8. V 2003 byl nazván norské bohyni jménem Skaði, jako Skadi, protože zápis v originále s norským písmenem ð (čteno eth), by činil problémy a znak pro písmeno d se podobá znaku pro písmeno ð. Později, v roce 2005, byl název upraven na Skathi, aby zůstala podobná výslovnost, jako je výslovnost jména bohyně Skaði. Dalším jeho názvem je Saturn XXXI. \n\nSkathi patří do skupiny Saturnových měsíců nazvaných Norové.\n\nPředpokládá se, že průměr měsíce Skathi je přibližně 6,6 kilometrů (odvozeno z jeho albeda).\n\nSkathi obíhá Saturn po retrográdní dráze v průměrné vzdálenosti 19,3 milionů kilometrů. Oběžná doba je 1006,5 dní. \n"}
{"id": "563615", "url": "https://cs.wikipedia.org/wiki?curid=563615", "title": "Jeyawati", "text": "Jeyawati\n\nJeyawati (\"rozmělňovací zub\") byl rod býložravého hadrosauroidního dinosaura, žijícího v období rané svrchní křídy (stupeň turon, asi před 94 až 90 miliony let) na území dnešních USA (Nové Mexiko) v souvrství Moreno Hills. Holotyp má katalogové označení MSM P4166. Typovým druhem je \"J. rugoculus\", popsaný roku 2010. Kladistická analýza naznačuje, že \"Jeyawati\" byl vývojově primitivnějším hadrosauroidem než rody \"Shuangmiaosaurus\", \"Telmatosaurus\" a \"Bactrosaurus\" a naopak odvozenějším než rody \"Eolambia\", \"Probactrosaurus\" a \"Protohadros\". Délka tohoto dinosaura činila zhruba 5,5 metru.\n\n"}
{"id": "563617", "url": "https://cs.wikipedia.org/wiki?curid=563617", "title": "Crystal Island", "text": "Crystal Island\n\nCrystal Island (česky \"Křišťálový ostrov\") je navržená budova architekta Normana Fostera, která byla vyprojektována pro Moskvu. Podle projektu se má půdorys budovy rozprostírat na ploše dvou a půl milionu čtverečních metrů a dosahovat výšky 450 metrů. Svým tvarem má připomínat květ leknínu. Je projektována v ekologickém stylu – stejně jako většina prací Normana Fostera. V zimě má mít jen minimální ztráty tepla a v létě zase bude schopná udržet uvnitř chladný vzduch. Má sloužit jako výstaviště, hotel a škola pro cizí studenty. Elektřinu mají zajišťovat solární články a větrné elektrárny.\n\nV současné době byl projekt postižen ekonomickou krizí a zatím není jasné, zda projekt bude či nebude realizován.\n"}
{"id": "563618", "url": "https://cs.wikipedia.org/wiki?curid=563618", "title": "Josef Merhaut", "text": "Josef Merhaut\n\nJosef Merhaut (13. října 1863 Švabín u Zbiroha – 5. září 1907 Brno) byl český spisovatel, novinář a divadelní kritik.\n\nMerhaut se narodil jako syn pivovarského sládka ve Švabíně, který je dnes součástí města Zbiroh. Když měl Josef půl roku, zemřela mu matka. Jeho otec jej proto svěřil do péče strýce ve Zdicích, později žil mladý Josef u tety Marie v Praze. Zde do roku 1881 chodil na Malostranské gymnázium, nesložil však maturitu. Následně jistý čas putoval s kočovnou divadelní společností, poté studoval na právnické fakultě pražské univerzity, kam se zapsal jako mimořádný posluchač. Z finančních důvodů však toto studium nedokončil.\n\nSvoji novinářskou kariéru zahájil v roce 1884, kdy začal pracovat jako pomocný redaktor v pražských novinách \"Pokrok\". O rok později však přesídlil do Brna, jemuž zůstal věrný celý svůj následující život. Zde působil v novinách \"Moravská orlice\" jako divadelní referent, později zde pracoval i jako fejetonista nebo vedoucí kulturní rubriky. Od roku 1891 do své smrti v roce 1907 byl šéfredaktorem tohoto listu. Merhaut jako divadelní referent začal podporovat kulturní život v Brně, díky němu se pozvedla úroveň místní činoherní scény, sám také „objevil“ některé talenty (Eduard Vojan, Hana Kvapilová) a rovněž se podílel na rozvoji brněnského Národního divadla. Přátelil se s Františkem Roháčem (s nímž založil časopis \"Niva\") a s Františkem Marešem (spolu se podíleli na založení Klubu přátel umění).\n\nSám Merhaut nebyl příliš společenský člověk, životem pro něj byla především rodina a práce. Těžce na něj dolehlo neúspěšné manželství a smrt jeho dvou synů. Po úmrtí Bohumila v roce 1905 se jeho zdraví začalo zhoršovat, prožíval psychické krize. Zemřel na následky cukrovky 5. září 1907, pohřben byl na Ústředním hřbitově v Brně.\n\nJeho jméno nese ulice v Brně-Černých Polích.\n\nJosef Merhaut je považován za zakladatele brněnského románu a brněnské povídky. Jeho prvními díly jsou básně ovlivněné Jaroslavem Vrchlickým. Hlavní část jeho tvorby ale zabírají povídky a romány, ve kterých naturalisticky vylíčil národnostní a sociální problémy života v Brně na přelomu 19. a 20. století, do kterých promítl zážitky ze svého dětství v chudobě. V jeho pozdějších dílech se objevují i náznaky impresionismu a symbolismu. Některé z jeho textů zhudebnili skladatelé, jako byli např. Josef Bohuslav Foerster, Vítězslav Novák nebo Jaroslav Kvapil. Podle Merhautova románu \"Andělská sonáta\" chtěl Leoš Janáček napsat operu, v roce 1903 ale pouze načrtl část libreta.\n\n\n\n\n\n"}
{"id": "563625", "url": "https://cs.wikipedia.org/wiki?curid=563625", "title": "Hector Guimard", "text": "Hector Guimard\n\nHector Guimard (10. března 1867 v Lyonu – 20. května 1942 v New Yorku) byl francouzský architekt secesního slohu. Působil na přelomu 19. a 20. století v Paříži, kde vytvořil mnoho staveb. K nejznámějším jeho dílům patří vstupy do stanic zdejšího metra.\n\nV letech 1882-1885 studoval architekturu v Paříži na \"École des arts décoratifs\" a poté do roku 1889 na \"École nationale supérieure des beaux-arts\". V roce 1891 se Guimard stal profesorem na \"École des arts décoratifs\", kde působil až do roku 1900. V roce 1895 se setkal s architektem Victorem Hortou, který ovlivnil jeho tvorbu. V roce 1938 se Guimard se svou manželkou Adeline rozenou Oppenheimovou přestěhovali do New Yorku.\n\n\n"}
{"id": "563627", "url": "https://cs.wikipedia.org/wiki?curid=563627", "title": "Zdymadlo a vodní elektrárna v Poděbradech", "text": "Zdymadlo a vodní elektrárna v Poděbradech\n\nZdymadlo a vodní elektrárna v Poděbradech jsou součástí regulace řeky Labe v Poděbradech, nachází se jižně od náměstí Anežky České a naproti poděbradskému zámku. Jmenovitá poloha plavební komory je na říčním kilometru 904,57 (původní říční kilometr 67,123). O vybudování skupiny staveb, z nichž nejvýznamnější jsou jez, plavební komora a malá vodní elektrárna bylo rozhodnuto v roce 1900 v souvislosti s celkovou regulací Labe. Projekt stavby vypracoval architekt Antonín Engel. V roce 1914 začala stavba zdymadla a o rok později hydroelektrárny. Realizace projektu se protáhla kvůli vypuknutí první světové války. Kompletně byla stavba dokončena roku 1923. Poděbradská vodní elektrárna patří k nejstarším stavbám svého druhu na Labi.\n\nHydroelektrárna se zdymadlem nadále slouží i po téměř sto letech provozu. Současným provozovatelem elektrárny je společnost 1. elektrárenská s.r.o. České Budějovice, zatímco plavební komoru vlastní státní podnik Povodí Labe. Původní most pro pěší, zbouraný v 70. letech, nahradila nová lávka pro pěší a cyklisty, postavená v roce 2002. Veřejnosti byl rovněž zpřístupněn ostrov mezi zdymadlem a plavební komorou. Roku 2017 byla hydroelektrárna prohlášena národní kulturní památkou České republiky.\n\nV roce 1900 bylo rozhodnuto o regulaci řeky Labe v oblasti Poděbrad. Důvodem bylo jak zlepšení a zlevnění lodní dopravy, tak omezení častých povodní a valících se ledových ker, působících zde nemalé škody. Projekt regulace vypracovala bývalá pražská expozitura Ředitelství pro stavbu vodních cest. Regulační práce byly v okolí města zahájeny v roce 1903. Jejich prvním krokem bylo narovnání koryta řeky a úprava nábřeží. Řeka přitom byla mírně odkloněna od města a na místě jejího původního koryta je dnes slepé říční rameno Labe zvané Skupice (, spojené s řekou vyústěním se dvěma mosty. \n\nSoučástí projektu bylo vybudování jezu, hydroelektrárny a plavební komory. Projekt roku 1913 vypracoval poděbradský rodák, architekt Antonín Engel, pozdější rektor ČVUT. Ten navrhl elektrárnu v novoklasicistním stylu, u které se silně uplatnily též prvky kubismu. Stavba zdymadla byla zahájena v roce 1914 a stavba elektrárny v roce následujícím. Stavební práce prováděly firmy Zdenko Kruliš, A. Lanna, Ing. Jaroslav Hanauer, Ing. Vladimír Vlček a Ing. Karel Herzán. Železné konstrukce a strojní součásti dodaly firmy První Českomoravská továrna na stroje v Praze, bratři Prášilové v Libni, Josef Prokop a synové v Pardubicích a Železoprůmysl v Přelouči. Elektrická zařízení pak dodala firma Křižíkovy závody v Karlíně. Na stavbě zdymadla a elektrárny přitom pracovalo také okolo 50 italských válečných zajatců.\n\nZdymadlo bylo hotové za jediný rok, dokončení ostatních budov se kvůli vypuknutí první světové války poněkud zdrželo. V roce 1919 byly v elektrárně spuštěny dvě ze čtyř plánovaných Francisových turbín. Budova strojovny tehdy byla ještě provizorně částečně ze dřeva. Celá stavba byla dokončena zkolaudováním plavební komory v roce 1923. Toho roku navštívil elektrárnu i prezident Masaryk.\n\nElektrárnu po dokončení provozovala společnost ESSO, která vlastnila též vodní elektrárnu v Nymburce a uhelnou elektrárnu ESSO v Kolíně – dílo Engelova žáka Jaroslava Fragnera.\n\nRoku 2016 se objevily úvahy na prohlášení vodní elektrárny za národní kulturní památku České republiky. K prohlášení pak Vláda ČR v roce 2017 skutečně přikročila.\n\nLevobřežní hydroelektrárna, stojící mimo původní říční koryto, se dělí na dvě budovy – strojovnu a manipulační budovu, kde byly umístěny rozvaděče, transformátor a další potřebná provozní zařízení. Budovy mají Engelův charakteristický rukopis s výraznou tektonikou a dekorem. Budova vodní elektrárny byla – vzhledem k výskytu tekoucích písků ve stavební jámě – zakládána na betonových pilířích až 8 m vysokých. Na střeše manipulační budovy je vysoká osmiboká polygonální věž, která je míněna jako protiváha věže poděbradského zámku. Ve vodní elektrárně jsou stále v provozu celkem čtyři Francisovy turbíny s hltností 15 m/s a celkovým výkonem 1 MW při spádu 2,7 m., dodané společností Josefa Prokopa synové Pardubice a uvedené do provozu roku 1923, stejně jako původní generátory, vyrobené společností Fr. Křižík Praha.\n\nJez byl zakládán na slínovcovém poloskalním podloží. Základem zdymadla se staly čtyři železobetonové jezové pilíře široké 3,4 m a dlouhé 16,25 m. Pilíře jsou pod vodou obloženy žulou, nad vodou vrstvou z mramorové drti. Uvnitř mají tři horizontální plošiny, spojené schody, pro přístup ke konstrukčním a provozním částem. V pilířích byly umístěny strojovny ovládající stavidla jezu. Spojuje je železobetonová jezová lávka o šířce 2,73 m (dnes přístupná veřejnosti). Jez má dvě hlavní pole o světlosti 22 m a výšce stupně 1,74 m, hrazené horizontálními příhradovými nosníky Stoneova typu. Třetí pole u elektrárny o rozpětí 8 m je štěrková propust, hrazená ocelovým trojbokým stavidlem, a jalová propust. V jezu je zabudován i rybí komůrkový přechod. Stavidla zavěšená na Gallových řetězech pojíždějí v pilířových drážkách po válečkových podvozcích. Váha hradících konstrukcí je 151 tun a zdvihacích mechanismů 57 tun.\n\nPlavební komora o rozměrech 85×12×3,5 metru je od jezu oddělena ostrovem širokým až 40 metrů. Stojí v místě původního koryta řeky. Nad komorou mohli pěší původně projít po ocelovém sklápěcím mostě, který byl veřejnou komunikací. Most však byl v 70. letech odstraněn a až do let devadesátých byl celý areál pro veřejnost uzavřen.\n\nLávka má kruhovou rampu na levém břehu, 13 polí a délku 122 metrů. Hlavní pole přes plavební kanál o rozpětí 31 m je částečně předepjaté. Lávku podpírá ocelové vzpěradlo. Lávka slouží nejen lázeňským hostům a obyvatelům města při cestě k městským jezerům, ale spojuje též cyklotrasu č. 0019 (Poděbrady – Nymburk) s cyklotrasou č. 24 (Vysoká nad Labem – Mělník). Lávka získala ocenění \"Titul vynikající betonová konstrukce\" v kategorii \"Tunely a ostatní inženýrské stavby\"a \"Mostní dílo roku 2002\" v kategorii \"I\".\n\n"}
{"id": "563636", "url": "https://cs.wikipedia.org/wiki?curid=563636", "title": "Černý panter", "text": "Černý panter\n\nČerný panter je černě zbarvený jedinec velké kočkovité šelmy. Zbarvení černých pardálů je důsledkem rozsáhlého výskytu tmavého pigmentu melaninu v kůži a srsti, způsobeného recesivním genem.\n\nČerní panteři jsou melanicky zbarvené velké kočkovité šelmy z více druhů:\n\nMenší kočkovité šelmy (např. ocelot, margay, serval, kočka Temminckova) mohou mít rovněž černé zbarvení.\n\nU pum a tygrů nebyl melanismus dosud uspokojivě prokázán, ačkoliv kolují lidové zkazky o černých formách i těchto druhů.\n\nMelanismus je častější u koček žijících v oblasti rovníku v tropických deštných pralesích, než u těch ze stepí, savan a polopouští.\n"}
{"id": "563637", "url": "https://cs.wikipedia.org/wiki?curid=563637", "title": "Neve Jamin", "text": "Neve Jamin\n\nNeve Jamin ( נְוֵה יָמִין, v oficiálním přepisu do angličtiny Newe Yamin, přepisováno též Neve Yamin) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 34 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Poblíž obce protéká vádí Nachal Hadas.\n\nObec se nachází 13 kilometrů od břehu Středozemního moře, cca 19 kilometrů severovýchodně od centra Tel Avivu a cca 72 kilometrů jižně od centra Haify. Leží v silně urbanizované krajině, na východním okraji města Kfar Saba. Neve Jamin obývají Židé, přičemž osídlení v tomto regionu je etnicky smíšené. V pobřežní nížině na západní a severní straně převládá židovské obyvatelstvo. Jen 2 kilometry jihovýchodním směrem odtud leží město Džaldžulja, které je součástí takzvaného Trojúhelníku obývaného izraelskými Araby. 3 kilometry severovýchodním směrem pak za Zelenou linií leží palestinské arabské město Kalkílija.\n\nNeve Jamin je na dopravní síť napojen pomocí dálnice číslo 55.\n\nNeve Jamin byl založen v roce 1949. Zakladateli osady byla skupina židovských přistěhovalců z dnešní Libye, Řecka, Iráku, Íránu a severní Afriky.\n\nSprávní území obce dosahuje 3300 dunamů (3,3 kilometru čtverečního). Místní ekonomika je založena na zemědělství (pěstování citrusů, zeleniny a chov drůbeže). Vzhledem ke krizi v zemědělství ale vzrostl podíl obyvatel zaměstnaných v jiných oborech.\n\nNázev vesnice Neve Jamin je hebraizovanou variantou staršího arabského místního jména Nabi Jamin (נבי ימין). Jde o muslimskou svatyni stojící nedaleko nynějšího mošavu, ve které je podle tradice pohřben biblický Benjamin. Podle jiných teorií jde pouze o hrobku arabského šejka. Budova svatyně vznikla pravděpodobně v mamlúckém období, ale obklopují ji starší stavební pozůstatky z římského a byzantského období. Tato hrobka je jedním z mála pozůstatků arabské vesnice Kafr Saba, jež tu stála až do roku 1948. Navazovala na starší osídlení. Římané ji nazývali \"Kapharseb\", křižáci \"Caphar Saba\". V roce 1931 v ní žilo 765 lidí. Počátkem války za nezávislost v květnu 1948 ji ovládly izraelské síly a arabské osídlení tu skončilo. Zástavba vesnice pak byla téměř zcela zbořena (s výjimkou svatyně a několika dalších budov).\n\nPodle údajů z roku 2014 tvořili naprostou většinu obyvatel v Neve Jamin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1135 lidí. Během roku 2014 populace stoupla o 0,6 %.\n\n\n"}
{"id": "563641", "url": "https://cs.wikipedia.org/wiki?curid=563641", "title": "Iva Lukšová", "text": "Iva Lukšová\n\nIva Lukšová (* 4. února 1971) je česká architektka a designérka, zaměřující se ve svých pracích především na interiér. Od roku 2003 spolupracuje s Českou televizí, kde se podílí na tvorbě pořadu \"Bydlení je hra\" a \"Chalupa je hra\". V osobním životě je trenérkou v sjezdovém lyžování a trenerkou biatlonu. Sportu se aktivně věnuje od mládí. Manžel je Martin Lukš.\n\nLukšová v roce 1989 vystudovala střední průmyslovou školu a dále pokračovala na Vysoké škole báňské v Ostravě, kterou dokončila roku 1994. O osm let později na téže škole úspěšně dokončila i doktorské studium.\n\nV pořadu \"Bydlení je hra\" zpracovala Lukšová bytové prostory, tedy především obývací či dětské pokoje, dále koupelny, kuchyně a předsíně.\n\nPracovala však i na realizacích například:\n\n"}
{"id": "563649", "url": "https://cs.wikipedia.org/wiki?curid=563649", "title": "Jarchiv", "text": "Jarchiv\n\nJarchiv ( יַרְחִיב, v oficiálním přepisu do angličtiny Yarhiv) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 60 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Jižně od obce protéká vádí Nachal Kana.\n\nObec se nachází 16 kilometrů od břehu Středozemního moře, cca 20 kilometrů severovýchodně od centra Tel Avivu a cca 73 kilometrů jižně od centra Haify. Stavebně je propojena se sousedním sídlem Matan. Jarchiv obývají Židé, přičemž osídlení v tomto regionu je etnicky smíšené. V pobřežní nížině na západní straně převládá židovské obyvatelstvo. Necelé 2 kilometry západním směrem odtud ale leží i město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží jižně odtud (Kafr Bara a Kafr Kasim). Mošav leží necelý kilometr od Zelené linie, za kterou leží další arabská (palestinská) sídla.\n\nJarchiv je na dopravní síť napojen pomocí lokální silnice číslo 5233. Západně od vesnice prochází severojižním směrem dálnice číslo 6.\n\nJarchiv byl založen v roce 1949. Zakladateli osady byla skupina židovských válečných veteránů. Na počátečním osidlování vesnice se podílelo 18 Židů původem z Jemenu. Do roku 1952 vesnice trpěla početnými odchody osadníků. Situace se pak stabilizovala. Každá rodina dostala 2 dunamy (20 arů) pozemků. Roku 1954 populaci posílilo 40 rodin z Kfar Chošen v Galileji.\n\nJméno vesnice je inspirováno citátem z biblické Knihy Deuteronomium 12,20 - „\"Až Hospodin, tvůj Bůh, rozšíří tvé území\"“\n\nSprávní území obce dosahuje 3000 dunamů (3 kilometry čtvereční). Místní ekonomika je založena na zemědělství (pěstování citrusů, zeleniny a chov dobytka). V důsledku druhé intifády počátkem 21. století byly arabské části Západního břehu odděleny od vlastního Izraele pomocí bezpečnostní bariéry.\n\nPodle údajů z roku 2014 tvořili naprostou většinu obyvatel v Jarchiv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 923 lidí. Během roku 2014 populace klesla o 0,1 %.\n\n\n"}
{"id": "563653", "url": "https://cs.wikipedia.org/wiki?curid=563653", "title": "Mistrovství Evropy ve volejbale žen 1949", "text": "Mistrovství Evropy ve volejbale žen 1949\n\n1. mistrovství Evropy ve volejbale žen proběhlo v dnech 10. – 18. září v Praze v Československu.\n\nTurnaje se zúčastnilo sedm družstev. Hrálo systémem každý s každým. Mistrem Evropy se stalo družstvo Sovětského svazu.\n\n Československo - Francie 3:0 (3, 0, 9)\n\n10. září 1949 - Praha\n\n10. září 1949 - Praha\n\n10. září 1949 - Praha\n\n11. září 1949 - Praha\n\n11. září 1949 - Praha\n\n12. září 1949 - Praha\n\n13. září 1949 - Praha\n\n13. září 1949 - Praha\n\n13. září 1949 - Praha\n\n14. září 1949 - Praha\n\n14. září 1949 - Praha\n\n14. září 1949 - Praha\n\n15. září 1949 - Praha\n\n15. září 1949 - Praha\n\n16. září 1949 - Praha\n\n16. září 1949 - Praha\n\n16. září 1949 - Praha\n\n17. září 1949 - Praha\n\n17. září 1949 - Praha\n\n18. září 1949 - Praha\n\n18. září 1949 - Praha\n1. SSSR\n2. Československo\n3. Polsko\n"}
{"id": "563656", "url": "https://cs.wikipedia.org/wiki?curid=563656", "title": "Matan (Izrael)", "text": "Matan (Izrael)\n\nMatan ( מתן, doslova „\"Dar\"“, v oficiálním přepisu do angličtiny Mattan) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 70 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 16 kilometrů od břehu Středozemního moře, cca 20 kilometrů severovýchodně od centra Tel Avivu a cca 73 kilometrů jižně od centra Haify. Stavebně je propojena se sousedním sídlem Jarchiv. Matan obývají Židé, přičemž osídlení v tomto regionu je etnicky smíšené. V pobřežní nížině na západní straně převládá židovské obyvatelstvo. Necelé 2 kilometry západním směrem odtud ale leží i město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží jižně odtud (Kafr Bara a Kafr Kasim). Obec leží přímo na Zelené linii, za kterou leží další arabská (palestinská) sídla.\n\nMatan je na dopravní síť napojen pomocí lokální silnice číslo 5233. Západně od vesnice prochází severojižním směrem dálnice číslo 6.\n\nMatan byl založen v roce 1995. Šlo o jedno z nově budovaných židovských sídel městského typu budovaných koncem 20. století podél Zelené linie v rámci programu Jišuvej ha-Kochavim. První obyvatelé se sem nastěhovali roku 1995. Následoval strmý nárůst. Jméno vesnice je inspirováno citátem z biblické Knihy přísloví 18,16 - „\"Dar otvírá člověku dveře, uvádí ho i k velmožům\"“\n\nSprávní území obce dosahuje 570 dunamů (0,57 kilometru čtverečního). Fungují tu mateřské školy, základní škola, společenské centrum, obchodní zóna, poštovní úřad, policejní stanice, synagoga, veterinární ordinace.\n\nV důsledku druhé intifády počátkem 21. století byly arabské části Západního břehu odděleny od vlastního Izraele pomocí bezpečnostní bariéry.\n\nPodle údajů z roku 2014 tvořili naprostou většinu obyvatel v Matan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec, která ale vykazuje rysy sídla městského typu, s dlouhodobě rostoucí populací. K 31. prosinci 2014 zde žilo 3600 lidí. Během roku 2014 populace stoupla o 0,8 %.\n\n\n"}
{"id": "563660", "url": "https://cs.wikipedia.org/wiki?curid=563660", "title": "Van Hool", "text": "Van Hool\n\nVan Hool () je belgický výrobce autobusů, trolejbusů a přívěsů. Firma byla založena v roce 1947 Bernardem Van Hoolem ve vesnici Koningshooikt poblíž belgického města Lier. V počátcích se podnik prosazoval v Evropě, v 80. letech 20. století však společnost pronikla i na severoamerický trh, kde je nyní důležitým importérem.\n\nV letech 1957 až 1981 spolupracoval Van Hool s italským Fiatem, který mu dodával své motory a další mechanické komponenty (převodovky, nápravy, apod.). Takovéto autobusy byly označeny jako Van Hool-Fiat. V současnosti jsou do autobusů Van Hool zabudovávány motory a nápravy značek Caterpillar, Cummins, DAF a MAN a převodovky ZF nebo Voith. Část produkce Van Hoolu také sestává z montáže karoserií na podvozky dodané Volvem nebo Scanií.\n\nVan Hool zaměstnává po celém světě celkem 4500 zaměstnanců. Ročně vyrobí a prodá přes 1700 autobusů a 5000 přívěsů.\n"}
{"id": "563662", "url": "https://cs.wikipedia.org/wiki?curid=563662", "title": "Nirit", "text": "Nirit\n\nNirit ( נִירִית, v oficiálním přepisu do angličtiny Nirit) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 114 metrů v kopcovitých oblastech na úpatí Samařska podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu, nedaleko od hustě osídlené a zemědělsky intenzivně využívané pobřežní nížiny, respektive Šaronské planiny. Jižně od obce protéká vádí Nachal Kana.\n\nObec se nachází 18 kilometrů od břehu Středozemního moře, cca 21 kilometrů severovýchodně od centra Tel Avivu a cca 73 kilometrů jižně od centra Haify. Nirit obývají Židé, přičemž osídlení v tomto regionu je etnicky smíšené. V pobřežní nížině na západní straně převládá židovské obyvatelstvo. 3 kilometry severozápadním směrem odtud ale leží i město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží jižně odtud (Kafr Bara a Kafr Kasim). Obec leží přímo na Zelené linii, za kterou leží další arabská (palestinská) sídla. Za Zelenou linii tu ale proniká i židovské osídlení (město Oranit 2 kilometry jihovýchodně odtud).\n\nNirit je na dopravní síť napojen pomocí lokální silnice číslo 5233. Západně od vesnice prochází severojižním směrem dálnice číslo 6.\n\nNirit byl založen v roce 1982. První obyvatelé se sem nastěhovali 19. ledna 1982. Podle jiného zdroje byla obec založena již v roce 1981. V roce 1986 a opětovně v roce 2000 prošla stavebním rozšířením. Až do roku 1986 šlo jen o malou osadu obývanou 15 rodinami pobývajícími v provizorních obydlích. Pojmenována byla podle místního druhu rostliny Ridolfie osenní (\"Ridolfia segetum\").\n\nV důsledku druhé intifády počátkem 21. století byly arabské části Západního břehu nedaleko od vesnice Nirit odděleny od vlastního Izraele pomocí bezpečnostní bariéry.\n\nPodle údajů z roku 2014 tvořili naprostou většinu obyvatel v Nirit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 1191 lidí. Během roku 2014 populace klesla o 1,8 %.\n\n\n"}
{"id": "563666", "url": "https://cs.wikipedia.org/wiki?curid=563666", "title": "Chorešim", "text": "Chorešim\n\nChorešim ( חוֹרְשִׁים, doslova „\"Oráči\"“, v oficiálním přepisu do angličtiny Horeshim, přepisováno též Horshim) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 85 metrů na pomezí zalesněných kopcovitých oblastí na úpatí Samařska podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu, a hustě osídlené a zemědělsky intenzivně využívané pobřežní nížiny, respektive Šaronské planiny. Severně od obce protéká v údolí vádí Nachal Kana. Svahy údolí byly osázeny lesem.\n\nObec se nachází 17 kilometrů od břehu Středozemního moře, cca 21 kilometrů severovýchodně od centra Tel Avivu a cca 73 kilometrů jižně od centra Haify. Chorešim obývají Židé, přičemž osídlení v tomto regionu je etnicky smíšené. V pobřežní nížině na západní straně převládá židovské obyvatelstvo. 2 kilometry severozápadním směrem odtud ale leží i město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží jižně odtud (Kafr Bara a Kafr Kasim). Obec leží necelé 2 kilometry od Zelené linie, za kterou leží další arabská (palestinská) sídla. Za Zelenou linii tu ale proniká i židovské osídlení (město Oranit jihovýchodně odtud).\n\nChorešim je na dopravní síť napojen pomocí lokální silnice číslo 5233. Západně od vesnice prochází severojižním směrem dálnice číslo 6, která se zde kříží s novou dálnicí číslo 531.\n\nChorešim byl založen v roce 1955. Její jméno je hebraizovanou podobou staršího arabského místního názvu Chirbet Chariš (חירבת חריש). Zakladateli kibucu byla osadnická skupina ha-Jovel (היובל), kterou později posílili Židé z Francie a Jižní Ameriky.\n\nSprávní území obce dosahuje 2000 dunamů (2 kilometry čtvereční). Místní ekonomika je založena na zemědělství (chov dobytka, drůbeže, pěstování polních plodin a avokáda). Kromě toto zde funguje průmyslová zóna.\n\nPodle údajů z roku 2014 tvořili naprostou většinu obyvatel v Chorešim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 300 lidí. Během roku 2014 populace stoupla o 1,0 %.\n\n\n"}
{"id": "563672", "url": "https://cs.wikipedia.org/wiki?curid=563672", "title": "Kolektivní smlouva", "text": "Kolektivní smlouva\n\nKolektivní smlouva je dvoustranný pracovněprávní úkon uzavíraný mezi odborovou organizací a zaměstnavatelem, jejíž obsahem jsou mzdové a další pracovní podmínky pro zaměstnance.\n\nRozlišujeme dva druhy kolektivních smluv:\n\nKolektivní smlouva musí být uzavřena písemně a podepsána účastníky na téže listině – jinak je neplatná.\nÚčastníci jsou povinni nejpozději do 15 dnů od podepsání seznámit s jejím obsahem zaměstnance. Smlouva se uzavírá na dobu \"určitou\", nebo \"neurčitou\". Výpovědní doba je 6 měsíců.\n\nSubjekty v širším pojetí jsou všichni na něž se konkrétní kolektivní smlouva vztahuje – tedy komu na základě kolektivní smlouvy vznikají práva a povinnosti. Subjekty v užším pojetí jsou odborová organizace a zaměstnavatel.\n"}
{"id": "563674", "url": "https://cs.wikipedia.org/wiki?curid=563674", "title": "Hillsův oblak", "text": "Hillsův oblak\n\nHillsův oblak, též označovaný jako vnitřní Oortův oblak, je hypotetické mračno komet obíhajících kolem Slunce ve vzdálenosti 3000 až 5000 astronomických jednotek. Předpokládá se, že obsahuje mnohem více těles než vzdálenější vnější části Oortova oblaku. Za jeho první známé členy byla některými astronomy považována tělesa (90377) Sedna a (148209) 2000 CR, ovšem později byla tato tělesa zařazena mezi tzv. oddělené objekty.\n\n"}
{"id": "563683", "url": "https://cs.wikipedia.org/wiki?curid=563683", "title": "Václav Šturc", "text": "Václav Šturc\n\nVáclav Šturc, psán též Sturz (21. srpna 1858 Litovice – 21. února 1939 Praha), byl český a československý politik, člen Českoslovanské sociálně demokratické strany dělnické, pak první předseda Komunistické strany Československa a senátor za KSČ, později za odštěpeneckou formaci Komunistická strana Československa (leninovci). V roce 1927 byl protikandidátem T. G. Masaryka na presidenta republiky.\nNarodil se v rodině krejčovského mistra a domkáře Karla Šturce a jeho manželky Barbory, rozené Stádníkové. Od roku 1885 byl funkcionářem sociální demokracie a redaktorem stranického deníku \"Právo lidu\". Do zániku Kobylis jako samostatné obce k 1. 1. 1921 byl jejich starostou.\n\nBěhem rozkolu v sociální demokracii počátkem 20. let 20. století změnil stranickou příslušnost. Aktivně se podílel na přípravě a vzniku Komunistické strany Československa. Ustavující sjezd KSČ se konal ve dnech 14. až 16. května 1921 ve Velkém sále Národního domu na Vinohradech, za účasti 569 delegátů, kteří zastupovali zhruba 350 tisíc levicových sociálních demokratů. Nový výkonný výbor na své schůzi 16. května 1921 zvolil Václava Šturce prvním předsedou, místopředsedou Bohumíra Šmerala a druhým místopředsedou Václava Bolena. Předsedou kontrolní komise byl zvolen František Hovorka a pokladníkem Josef Skála. Ve funkci předsedy výkonného výboru strany setrval do září 1922, kdy ho říšská konference KSČ odvolala a nahradil ho Alois Muna. Patřil tehdy spolu s Bolenem k levicové frakci, jejíž vliv ve straně byl oslaben a její exponenti vyloučeni z KSČ. Už koncem roku 1922 bylo ovšem toto rozhodnutí revidováno a Šturc i Bolen se do strany vrátili.\n\nV parlamentních volbách v roce 1925 získal za KSČ senátorské křeslo v Národním shromáždění. Za KSČ byl tehdy navržen jako jediný protikandidát T. G. Masaryka při volbě prezidenta v květnu 1927 (obdržel 54 hlasů proti 274 hlasů Masaryka). V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného \"Komunistická strana Československa (leninovci)\". V senátu zasedal do roku 1929. V roce 1932 se vrátil do sociálně demokratické strany.\n\nK roku 1925 byl uváděn jako penzista, bytem v Praze-Kobylisích.\n\nDenní (i nelevicový) tisk zaznamenal jeho osmdesátiny. \n\nS manželkou Viktorii, rozenou Oplovou (1858–??) měl dva syny a dvě dcery. Nedatovaná poznámka v policejní přihlášce uváděla, že manželka žila s dětmi v Humpolci.\n\nDne 1. ledna 1922, když byly Kobylisy začleněny do Velké Prahy a přestaly být samostatnou obcí, nechal vyvěsit tehdejší starosta Václav Šturc na radnici černý prapor a prohlásil, že tak nechal učinit „...na znamení smutku nad bídným zahynutím demokracie.“\n\n\n"}
{"id": "563685", "url": "https://cs.wikipedia.org/wiki?curid=563685", "title": "Lokomotiva L30H", "text": "Lokomotiva L30H\n\nL30H je označení rumunských úzkorozchodných dieselových lokomotiv vyráběných v letech 1973–1983 v Závodech 23. srpna v Bukurešti. Mezi největší odběratele patřily Egypt a Polsko. Lokomotivy jsou známy i pod polským označením Lyd2, v Česku jim bylo přiděleno označení TU 38.0.\n\n"}
{"id": "563689", "url": "https://cs.wikipedia.org/wiki?curid=563689", "title": "Jason Blake", "text": "Jason Blake\n\nJason Blake (* 2. září 1973) je bývalý americký hokejista. Účastník zimních olympijských her v Turíně.\n\nJason se po vystudování školy pokoušel prosadit do NHL. Čtyři roky hrál v nižších soutěžích. První zápas v NHL hrál v sezóně 1998–1999. Los Angeles jej po třech sezónách vyměnili za páté kolo draftu do New York Islanders. Zde posbíral mnoho zkušeností. Výsledkem byly čtyři sezóny, ve kterých nastřílel přes dvacet branek a stal se oporou týmu. To vše se mu podařilo až po třicítce. Mezi jeho soupeři patří k těm méně oblíbeným pro svou hru, která nenechá hráče soupeře v klidu. Jeho držení hokejky je orientované nalevo.\n\nV roce 2007 zjistili lékaři Jasonovi vzácnou formu leukémie, která je podle lékařů dobře vyléčitelná a neměla by přerušit jeho kariéru.\n\n\n\n"}
{"id": "563693", "url": "https://cs.wikipedia.org/wiki?curid=563693", "title": "Petr Štěpán", "text": "Petr Štěpán\n\nPetr Štěpán (* 20. května 1974, Šumperk) je český herec a dabér.\n\nV letech 1992–1996 vystudoval činoherní herectví na brněnské JAMU. Po několika rolích mu Stanislav Moša nabídl stálé angažmá v Městském divadle Brno. Hostuje také na jevišti Divadla pod Palmovkou v Praze v inscenacích \"Gazdina roba\" a \"Přelet nad kukaččím hnízdem\". V televizi vystupoval v seriálech \"Ošklivka Katka\", \"Ordinace v růžové zahradě 2\" (role Hynka Páleníka) a \"Cesty domů\" (role Mikuláše Navrátila). Také se věnuje dabingu. Dabuje postavu Spikea v seriálu \"Buffy, přemožitelka upírů\".\n\n\n\n\nV letech 1999–2000 se s Městským divadlem Brno na chvíli rozloučil. Ale do sezóny 2001–2002 se zase vrátil.\n\nZa roli Darryla van Horna v muzikálu Čarodějky z Eastwicku získal Cenu Thálie 2007 v kategorii opereta, muzikál.\n\n"}
{"id": "563694", "url": "https://cs.wikipedia.org/wiki?curid=563694", "title": "Burgundsko-Ivrejská dynastie", "text": "Burgundsko-Ivrejská dynastie\n\nBurgundsko-Ivrejská dynastie (\" \", \" \") nebo jen Ivrejská dynastie, někdy také Anscaridové (\" \") byla královská dynastie v Kastilii v letech 1126–1368 a skrz vedlejší linii do roku 1516. V letech 1412-1516 vládla sekundogenitura této vedlejší (nemanželské) linie také Aragonii a zemích s nimi spojených (Sicílie, León, Barcelona, Valencie, atd.).\n\nNemanželský syn kastilského krále Alfonse XI., hrabě z Trastámary a pozdější kastilský a leónský král Jindřich II. založil vedlejší nemanželskou linii Trastámarů, která po vymření hlavní linie získala v roce 1369 kastilský trůn. Volbou získala její sekundogenitura v roce 1412 také trůn aragonský. Tyto dvě linie Trastámarů stály u zrodu dnešního Španělska.\n\n\n\n\n\n\nRodokmen rozvětné dynastie včetně části prvních Kapetovců a dědiců z jiných dynastií\n\n"}
{"id": "563695", "url": "https://cs.wikipedia.org/wiki?curid=563695", "title": "Vítkovice (loď)", "text": "Vítkovice (loď)\n\nVítkovice byla největší československá obchodní loď. Dovážela zejména rudu a plavila se po celém světě pod čsl. vlajkou v letech 1966 až 1987. Její posádku tvořilo 34 mužů.\n\nVítkovice postavila loděnice v britském Glasgowě. Byla dlouhá 209,8 metru, hrubá prostornost 24 326 BRT, nosnost 41 207 DWT, ponor až 11,6 metru. Byla poháněná jedním vznětovým motorem značky Sulzer se spotřebou 60 tun nafty denně a výkonem 12 940 kW. Dokázala vyvinout cestovní rychlost 15,8 uzlu. Prostředky na stavbu lodi byly získány protihodnotou za důl na železnou rudu v Etiopii, který byl prodán Spojenému království.\n\nByla postavena se záměrem dovážet potřebné suroviny pro hutě v Československu. Později vozila i jiný náklad, např. kovový šrot pro japonské hutě či 500 tun těžkou platformu k přečerpávání nafty do obřích tankerů na otevřeném moři. V letech 1976 až 1981 podnikla řadu plaveb do Grónska, absolvovala řadu plaveb do Jižní Ameriky, SSSR.\n\nBěhem plavby z anglického přístavu Tilbury do Grónska, loď v Baffinově moři narazila čelně do plavajícího kusu ledu. Kolize vytvořila v levé přední části trupu v otvor o velikosti 4 x 5 m. V grónském přístavu bylo poškození provizorně opraveno.\n\nV březnu 1987 byla loď předána k sešrotování na Taiwanu, kde byla cena šrotu výhodnější, než v Evropě.\n\n"}
{"id": "563697", "url": "https://cs.wikipedia.org/wiki?curid=563697", "title": "Selkupština", "text": "Selkupština\n\nSelkupština se řadí do uralské jazykové rodiny, konkrétněji do skupiny samojedských jazyků, které se dále rozdělují na severní a jižní samojedské jazyky. Do severních se řadí nganasanština, enečtina a něnečtina, a z jižních dnes zůstává živá pouze selkupština.  „\"Selkupštinou se mluví na území Sibiře kolem řeky Taz a mezi řekami Ob a Jenisej“.\"\n\nK selkupskému etniku se dle sčítání lidu z roku 2010 hlásilo 3 900 osob. Centrálním dialektem (na základě sčítání z roku 2007) hovořilo 200, severním 1 000 - 1 500 a jižním méně než 100 osob. „\"V selkupštině rozlišujeme tři základní dialekty - tazovský (severní), tymský (centrální) a keťský (jižní).“\"\n\nAbeceda je v selkupštině složena z dvaceti pěti grafémů pro vokály a šestnácti grafémů pro konsonanty.\n\nPřehled vokálů \n\nPřehled konsonantů \nSelkupština patří mezi aglutinační jazyky, stejně jako většina uralských jazyků.\n\nPříklad aglutinace můžeme vidět např. při tvoření kondicionálu přidáním sufixu mmä u slovesa qo.\n\nPříkladem flexe jsou např. koncovky osob u časování sloves, které označují nejen osobu, ale zároveň i číslo. Ukázka na minulém času slovesa qo.\n\nPříkladem izolace je používání postpozic.\n\npoo-n ïlqïn      pod stromem\n\nSubstantiva\n\n\"„Substantiva nerozlišují rod, jejich hlavní rozdělení je na živá a neživá. Těm, která označují životnost, chybí tvary lokativu a elativu.\"\" Například v jednom ze sub dialektů severní selkupštiny (Midlle Taz) je tato absence jediné morfologické rozlišení mezi životností a neživotností. „\"Deklinačními kategoriemi jsou číslo (singulár, duál, plurál), pád a posesivita.“\" \"„Posesivní tvary rozlišují vlastníka ve 3 osobách a 3 číslech pomocí posesivních sufixů ve dvou sériích, jedna se používá ve spojení s nominativem, druhá se všemi objektovými pády.“\"\n\nPosesivní sufixy\nPády\nSlovesa\n\nSlovesa rozlišují číslo – singulár, duál a plurál, a osoby – první, druhou, třetí, které se tvoří pomocí flexe, a to přidáváním příslušných koncovek. Slovesa také rozlišují dva typy konjugace – subjektivní a objektivní. To znamená, že tvary sloves se mění v závislosti na tom, zda je ve větě objekt nebo ne. \"„Konjugačními kategoriemi jsou osoba, číslo, čas, způsob a typ konjugace\".“\n\nSlovesné způsoby\nV selkupštině se rozlišuje přítomný, budoucí a dva minulé časy. Tvoří se pomocí sufixů, které se připojují ke kmeni slovesa. Přítomný čas nemá svůj zvláštní sufix, ale mezi kmen a koncovku osoby se vkládá \"-n-\" /-\"ŋ-.\" „\"Znakem minulého času je sufix -s, pro vyprávěcí minulý čas se používají sufixy -mp po konsonantním kmeni a -p po vokalickém kmeni\".“\"„Sufixy pro budoucí čas jsou -t, -nt, -ɛnt, -tɛnt a jejich volba závisí na fonetické stavbě kmene, ke kterému se připojují.“\" Nejprve se ke kmeni připojují sufixy způsobu, za ně sufixy značící čas a za nimi následují koncovky příslušné osoby.\n\nPř.: Časování slovesa qo v indikativu présentu v singuláru (objektivní časování je ve všech osobách) \n\nPř.: Časování slovesa qo v indikativu présentu v duálu (objektivní časování pouze ve 3. osobě) \n\nPř.: Časování slovesa qo v indikativu présentu v plurálu \nDerivace se používá při tvorbě tranzitivních a intranzitivních, kauzativních (sufixy =RALTÏ-, \"=TALTÏ-, =LLALTÏ-, =ALLALT\") či reflexivních tvarů sloves (sufixy =Ï-, =ČÏ-, =II-, =ILČÏ-). Také se používá pro vyjádření způsobu slovesného děje (Aktionsart).\n\nKromě určitých (finitních) tvarů sloves má selkupština i neurčité (nefinitní) tvary, do nichž se řadí infinitivy, participia či verbální substantiva.\n\n\"„Pro tvoření záporu v selkupštině existují 4 záporné částice (ašša, ɨkɨ, čääɳka, ńetu) a 2 záporná slovesa (čääɳkigo, tačalqo).\" \"To, která z možností se použije, závisí na typu věty.“\"\n\n\"„Nejběžnější slovní pořádek ve větě je ve složení subjekt – objekt – verbum.“\"\n\nFinitní a nefinitní věty se liší tvarem subjektu, „\"ve finitní větě je subjekt v nominativu, kdežto v nefinitní větě v genitivu. Přímý objekt je buď v akuzativu, nebo nominativu\".“\n\n"}
{"id": "563699", "url": "https://cs.wikipedia.org/wiki?curid=563699", "title": "Taphrinomycotina", "text": "Taphrinomycotina\n\nTaphrinomycotina je primitivní podkmen hub z oddělení vřeckovýtrusných. Zahrnuje různé primitivní askomycety, jako je palcatka broskvoňová (\"Taphrina deformans\", známá kadeřavost broskvoně), dále bizarní rod \"Neolecta\" či rod \"Pneumocystis\" nebo kvasinka \"Schizosaccharomyces\". Podle novějších studií by mohlo jít o bazální skupinu, sesterskou ke všem ostatním vřeckovýtrusným.\n"}
{"id": "563702", "url": "https://cs.wikipedia.org/wiki?curid=563702", "title": "Lastovo", "text": "Lastovo\n\nLastovo je chorvatský ostrov v Jaderském moři, asi 14 km jižně od Korčuly. Na ostrově se nachází vesnice Lastovo s asi 450 obyvateli a menší sídla Uble, Pasadur, Zaklopatica, Skrivena Luka a Lučica. Od roku 2006 je Lastovo spolu s přilehlými ostrůvky chráněno jako přírodní park (\"\") .\n"}
{"id": "563703", "url": "https://cs.wikipedia.org/wiki?curid=563703", "title": "Plzeňské povstání (1945)", "text": "Plzeňské povstání (1945)\n\nPlzeňské povstání bylo ozbrojeným vystoupením obyvatel Plzně proti německým okupantům v závěru druhé světové války. Bylo lokální částí Květnového povstání českého lidu, které zasáhlo nejen samotnou Plzeň, ale i blízké plzeňské okolí. Povstání vypuklo v časných ranních hodinách 5. května 1945. Do čela povstání se postavil plzeňský Revoluční národní výbor reprezentovaný plukovníkem Jindřichem Krejčíkem, velitelem plzeňské odbojové organizace 2. lehká tajná divize. Do povstání se zapojily všechny odbojové organizace z Plzně i blízkého okolí.\n\nPlzeňské povstání ukončil příjezd amerických vojáků Třetí armády generála Pattona v ranních hodinách 6. května 1945, kteří zlikvidovali poslední odpor některých německých fanatiků. Díky práci plzeňských povstalců a zájmu německých vojáků dostat se do amerického zajetí, nedošlo v Plzni k většímu krveprolití a většina německých vojáků vyčkala příjezdu americké armády v kasárnách.\n\nAmerické 16. obrněné divizi velel brigádní generál John L. Pierce. Oddílu Combat Comand B, který do Plzně dorazil jako první plukovník Charles Noble.\n\n"}
{"id": "563707", "url": "https://cs.wikipedia.org/wiki?curid=563707", "title": "Čchonan (PCC-772)", "text": "Čchonan (PCC-772)\n\nČchonan (PCC-772) byla jihokorejská námořní korveta třídy \"Pchohang\". Celá třída je určena především k hlídkování a pobřežní obraně. Tvoří ji celkem 24 jednotek. Dne 26. března 2010 korveta vykonávala strážní službu poblíž severozápadní hranice země. Po podhladinovém výbuchu se rozlomila na dvě části a potopila se ztrátou 46 mužů. Dalších 58 se zachránilo. Mezinárodní vyšetřovací komise dospěla k závěru, že loď zasáhlo torpédo ze severokorejské miniponorky. Korveta přitom před svým potopením neměla zapnutý sonar, takže ponorka unikla její pozornosti.\n\nTřída \"Pchohang\" je jihokorejskou domácí konstrukcí. Celá série se stavěla v letech 1984–1993. Všechny jednotky jsou pojmenovány po jihokorejských městech. \"Čchonan\" je čtrnáctou dokončenou jednotkou a do služby vstoupila v roce 1989. Výzbroj tvoří dva 76mm kanóny OTO Melara, dva 40mm kanóny a dva trojhlavňové 324mm protiponorkové torpédomety. Pohon je typu CODOG. Při plavbě ekonomickou rychlostí loď pohánějí dva dieselové motory MTU 12V 956 TB 82, zatímco v bojové situaci jsou diesely vypnuty a korvetu pohání plynová turbína General Electric LM-2500. Lodní šrouby jsou dva. Nejvyšší rychlost je 32 uzlů.\n\nK potopení lodě došlo při rutinní hlídce nedaleko ostrova Pengnjong ve Žlutém moři, v místech kde obě Koreje vedou spory o přesné vymezení hranice. V té době bylo na palubě 104 námořníků. Po potopení bylo zachráněno 58 námořníků (z toho 13 raněných), dalších 46 bylo nezvěstných. Po vyzvednutí vraku bylo v zadní části objeveno 22 těl a v přední části dalších 17, čímž počet pohřešovaných (a pravděpodobně mrtvých) klesl na sedm. Během záchranných operací zemřel navíc jeden potápěč.\n\nVrak lodě byl vyzvednut (nejprve záď a až později příď) a poté ho zkoumal mezinárodní expertní tým (JIG ~ \"Joint civilian–military Investigation Group\") složený ze zástupců Jižní Koreje, USA, Velké Británie, Švédska a Austrálie. Nabídka účasti expertů ze Severní Koreje byla Jižní Koreou zamítnuta.\n\nUž po ohledání vyzvednuté zadní části trupu lodě komise usoudila, že potopení způsobil vnější výbuch, pravděpodobně bludná námořní mina či torpédo. Naopak vnitřní výbuch byl vyloučen.\n\nDne 20. května 2010 JIG zveřejnila svoji zprávu. Podle ní byl důvodem katastrofy severokorejský útok a \"Čchonan\" mělo zasáhnout samonaváděné torpédo CHT-02D odpálené ze severokorejské ponorky. Podle závěrečné zprávy komise byly nalezeny úlomky torpéda, které se podařilo jednoznačně identifikovat. Jakoukoliv jinou příčinu potopení zpráva JIG zamítla. Pchjongjang obvinění z útoku odmítl a naopak pohrozil, že na případné sankce může odpovědět i válkou.\n\nAčkoliv oficiální zpráva označila torpédo ze severokorejské ponorky za jasného a jediného přípustného viníka tragédie, existují pochybnosti o tom, co se vlastně stalo – v českém prostředí na ně upozornil například Ivan Zajac v měsíčníku ATM. Podezřelé je nejenom to, že Jižní Korea zamítla návrh Severokorejců o podílu na vyšetřování, ale i některé další aspekty této kauzy:\n\nAmerický prezident Barack Obama útok označil za akt agrese a porušení příměří z roku 1953, které ukončilo Korejskou válku. Velká Británie severokorejský útok odsoudila za zjevné pohrdání mezinárodními závazky. Generální tajemník OSN Pan Ki-mun uvedl, že předložená fakta jsou nanejvýš znepokojivá. Naopak Čína, tradiční spojenec KLDR, vyzvala obě strany k umírněnosti a celou záležitost chce vyšetřovat samostatně.\n\nNěkolik dní po zveřejnění zprávy vyšetřovací komise Jižní Korea uvedla, že přeruší obchodní výměnu se severem, uzavře své výsostné vody pro severokorejská plavidla a s případem se též obrátí na Radu bezpečnosti OSN. Jihokorejský prezident I Mjong-bak zároveň vyzval KLDR k omluvě.\n\n"}
{"id": "563708", "url": "https://cs.wikipedia.org/wiki?curid=563708", "title": "Ten Years After", "text": "Ten Years After\n\nTen Years After je anglická blues-rocková skupina, která byla populární koncem 60. a začátkem 70. let. Mezi lety 1968 a 1973 se Ten Years After se svými alby umístili osmkrát v Top 40 v UK Albums Chart. V USA, v žebříčku Billboard 200, měli dokonce dvanáct alb a nejvíce je proslavily písně \"I'm Going Home\", \"Hear Me Calling\", \"I'd Love To Change the World\" a \"Love Like a Man\".\n\n\n\n"}
{"id": "563711", "url": "https://cs.wikipedia.org/wiki?curid=563711", "title": "Petr Gazdík (herec)", "text": "Petr Gazdík (herec)\n\nPetr Gazdík (* 6. července 1975 Brno) je český herec, zpěvák a divadelní režisér. Je šéfem muzikálové sekce Městského divadla Brno.\n\nK divadlu se dostal velice brzy asi ve svých 4 letech, kdy hrál v několika menších rolích jako v \"Macbethovi\". Rozhodl se studovat na konzervatoři a později i na JAMU – muzikálové herectví. Ještě jako studentovi mu Stanislav Moša svěřil první velké role: např. rytíře Des Grieuxe v \"Manon Lescaut\" nebo třeba Essexe v \"Alžbětě Anglické\". V roce 2009 režíroval nový český muzikál \"Singoalla\". V témže roce získal cenu Thálie za roli Jeana Valjeana v muzikálu \"Bídníci\".\n\nJeho životní partnerkou je Ivana Vaňková, taktéž členka souboru Městského divadla Brno.\n\n\n\n"}
{"id": "563712", "url": "https://cs.wikipedia.org/wiki?curid=563712", "title": "Chagor", "text": "Chagor\n\nChagor ( חָגוֹר, v oficiálním přepisu do angličtiny Hagor) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 39 metrů v hustě osídlené a zemědělsky intenzivně využívané pobřežní nížině, respektive Šaronské planině, nedaleko od okraje kopcovitých oblastí na úpatí Samařska podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Severně od obce protéká vádí Nachal Kana.\n\nObec se nachází 15 kilometrů od břehu Středozemního moře, cca 17 kilometrů severovýchodně od centra Tel Avivu, cca 75 kilometrů jižně od centra Haify a 5 kilometrů severně od Roš ha-Ajin. Chagor obývají Židé, přičemž osídlení v tomto regionu je etnicky smíšené. V pobřežní nížině na západní a jižní straně převládá židovské obyvatelstvo. 2 kilometry severním směrem odtud ale leží i město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží jihovýchodně odtud (Kafr Bara a Kafr Kasim). Obec leží necelé 4 kilometry od Zelené linie, za kterou leží další arabská (palestinská) sídla. Za Zelenou linii tu ale proniká i židovské osídlení (město Oranit východně odtud).\n\nChagor je na dopravní síť napojen pomocí lokálních silnic číslo 444 a 531. Východně od vesnice prochází severojižním směrem dálnice číslo 6.\n\nChagor byl založen v roce 1949. Zakladateli mošavu bylo 9 veteránů bojových jednotek Palmach. Původně se nová osada nazývala Gedud 9 ve-Cafon Roš ha-Ajin (גדוד 9 וצפון ראש העין). Současný název je odvozen od citátu z biblické Knihy žalmů 45,4 - „\"Boky si opásej, bohatýre, mečem, svou velebnou důstojností\"“\n\nSprávní území obce dosahuje 3000 dunamů (3 kilometry čtvereční). Místní ekonomika je již jen z menší části založena na zemědělství (sady, chov drůbeže). Ve vesnici funguje společenské centrum, synagoga, obchod, mateřská škola, zdravotní ordinace a knihovna.\n\nPodle údajů z roku 2014 tvořili naprostou většinu obyvatel v Chagor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1097 lidí. Během roku 2014 populace stoupla o 0,2 %.\n\n\n"}
{"id": "563714", "url": "https://cs.wikipedia.org/wiki?curid=563714", "title": "Erupce Vesuvu (79)", "text": "Erupce Vesuvu (79)\n\nErupce Vesuvu, k níž došlo roku 79, zničila římská města Pompeje, Herculaneum, Stabie, Oplontis a Boscoreale. Jednalo se o první zaznamenanou erupci pliniovského typu. Mezi mnoha oběťmi této sopečné erupce byl i Plinius starší a popsal ji jeho synovec a adoptivní syn Plinius mladší. Odhaduje se, že během erupce vzniklo až 37 kilometrů vysoké pyroklastické mračno tvořené sopečným prachem a sopečnými plyny, zasahující až do stratosféry.\n\nK erupci došlo podle dopisu Plinia ml. Tacitovi dne 24. srpna (nones kal. septembres, tedy devátý den před záříjovými kalendami). Údaj ale není ověřený, jméno měsíce se nevyskytuje ve všech rukopisech a mohlo být doplněno až pozdějšími opisovači. Výzkumy archeologické (oblečení, plodiny) a meteorologické (větrné podmínky) ukazují spíše na pozdější podzimní datum. Tento předpoklad potvrdil pompejský nález nápisu publikovaný roku 2018 a datovaný až 17. října 79 – tedy týden před předpokládaným o dva měsíce posunutým datem výbuchu 24. října (nones kal. novebris).\n\n"}
{"id": "563715", "url": "https://cs.wikipedia.org/wiki?curid=563715", "title": "Atentát na Napoleona Bonaparta", "text": "Atentát na Napoleona Bonaparta\n\nAtentát na Napoleona Bonaparta je událost z 24. prosince 1800, kdy se skupina roajalistů (tzv. Šuanů) pokusila zabít tehdejšího prvního konzula Napoleona.\n\nJeště před atentátem byli v Pařížské opeře 10. října 1800 zadrženi dva muži s dýkami. Ti se přiznali, že měli v úmyslu Napoleona zabít. Tento pokus o vraždu (tzv. Spiknutí dýk) bylo dílo jakobínů, kteří jej zinscenovali z důvodů údajného Napoleonova zrazování revoluce a republiky. Zadrženými muži byli Joseph-Antoine Aréna a Dominique Demerville, bývalý tajemník výboru pro veřejné blaho.\n\nV polovině prosince téhož roku začala skupina roajalistických Šuanů pod vedením Georgese Cadoudala organizovat plány na další pokus o zabití Napoleona. K akci byli vybráni šuani Pierre de Limoëlan a Pierre de Saint-Régeant. Ti si k akci najali válečného veterána François-Jospeha Carbona.\n\nDne 17. prosince odjeli atentátníci do Paříže, kde si koupili povoz s oslem a sud, který naplnili střelným prachem a střepy. Jako místo atentátu bylo vybráno Place du Carrousel, konkrétně ulice \"Saint-Nicaise\", kudy měl kočár s Napoleonem projet. Místo atentátu bylo asi 20 metrů od paláce Tuileries. Domluvili se, že de Limoëlan bude stát na druhém odlehlém konci náměstí, kde bude vyhlížet Napoleonův kočár. Ve správnou chvíli dá znamení a de Saint-Régeant s Carbonem zapálí šňůru s prachem a zmizí.\n\nNa štědrý den asi v osm hodin večer vyjel kočár s Napoleonem a jeho ženou Josefínou a několika ministry z Tuileries k Pařížskému divadlu. De Limoëlan, který měl signalizovat, na poslední chvíli zřejmě zaváhal a ačkoli již slyšel kočár přijíždět, nehybně stál.\n\nDe Saint-Régeant a Carbon, přestože slyšeli kočár přijíždět, stále čekali na signál. Jakmile se však kočár objevil a de Limoëlan stále nereagoval, oba rychle zapálili šňůru a utekli. Exploze zabila asi 9 lidí a 28 bylo vážně zraněno. Šňůra však byla dlouhá a ztráta sekund se vymstila tak, že Napoleon bez úhony přežil.\n\nZatímco v divadle se Napoleon choval klidně, v Tuilleries se hrozně rozzlobil a nadával na ministra policie Josepha Fouchého, že nebyl schopen spiknutí zamezit.\n\nPři vyšetřování bylo zjištěno, že roajalisté si v Paříži počínali zcela beztrestně. Napoleon zpočátku odmítal uvěřit důkazům a trval na tom, že atentátníky byli jakobíni. Nechal také nařídit, aby spiklenci dýk Aréna a Demerville byli popraveni (přesto se však ukázalo, že pravdu měl Fouché).\n\nDva týdny po atentátu byl zatčen Carbon, který poté vyzradil své spoluspiklence. Atentátníci byli odsouzeni k trestu smrti a 20. dubna 1801 popraveni na Place de Grève. Jediný de Limoëlan si zachránil život útěkem do Ameriky.\n"}
{"id": "563716", "url": "https://cs.wikipedia.org/wiki?curid=563716", "title": "Seznam GPU nVidia", "text": "Seznam GPU nVidia\n\nTato stránka obsahuje seznam grafických karet firmy nVidia.\n\n\n\n\n\n\n\n\n\n\n"}
{"id": "563717", "url": "https://cs.wikipedia.org/wiki?curid=563717", "title": "Neve Jarak", "text": "Neve Jarak\n\nNeve Jarak ( נְוֵה יָרָק, doslova „\"Oáza zeleně\"“, v oficiálním přepisu do angličtiny Newe Yaraq, přepisováno též Neve Yarak) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině, respektive Šaronské planině. Severozápadně od obce protéká vádí Nachal Kana.\n\nObec se nachází 13 kilometrů od břehu Středozemního moře, cca 15 kilometrů severovýchodně od centra Tel Avivu a cca 75 kilometrů jižně od centra Haify. Leží uprostřed fragmentu původní zemědělské krajiny při řece Jarkon, který je na severozápadě sevřený okrajem zastavěného území města Hod ha-Šaron a na jihu městy Petach Tikva a Roš ha-Ajin. Neve Jarak obývají Židé, přičemž osídlení v tomto regionu je etnicky převážně židovské. 3 kilometry severovýchodním směrem odtud ale leží město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží východně a jihovýchodně odtud (Kafr Bara a Kafr Kasim).\n\nNeve Jarak je na dopravní síť napojen pomocí lokální silnice číslo 5112, která západně od vesnice ústí do dálnice číslo 40.\n\nNeve Jarak byl založen v roce 1951. Původně se nová vesnice nazývala Kfar Jarkonim (כפר ירקונים). Jejími zakladateli byla skupina Židů z Rumunska. Šlo o jeden z prvních příkladů, kdy bylo pro nové imigranty založeno nové zemědělské sídlo. Zpočátku měla ovšem osada charakter provizorního tábora. Za příbytky sloužily stany, chyběla elektřina i voda. V letech 1952-1953 byla navíc vesnice postižena povodněmi na řece Jarkon. První osadnické jádro sestávalo z cca 30 lidí, postupně docházelo k nárůstu.\n\nSprávní území obce dosahuje 2800 dunamů (2,8 kilometrů čtverečních). Místní ekonomika je založena na zemědělství. Ve vesnici funguje komerčně využívaný plavecký areál s bazénem o olympijských rozměrech. Západně od mošavu se při dálnici číslo 40 rozkládá nová budova sídla Oblastní rady Drom ha-Šaron a další veřejné instituce.\n\nAž do roku 1948 stála cca 1 kilometr jižně od nynějšího mošavu arabská osada al-Muvajlih, kterou tu založili beduíni z kmene Arab al-Malaha. V roce 1931 v ní žilo 37 lidí. Ještě před vypuknutím války za nezávislost koncem roku 1947 její obyvatelé uprchli a arabské osídlení tu skončilo. Zástavba vesnice pak byla téměř zcela zbořena a plocha vesnice proměněna na zemědělské pozemky.\n\nPodle údajů z roku 2014 tvořili naprostou většinu obyvatel v Neve Jarak Židé – cca 1300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1400 osob). Jde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1360 lidí. Během roku 2014 populace stoupla o 2,6 %.\n\n\n"}
{"id": "563721", "url": "https://cs.wikipedia.org/wiki?curid=563721", "title": "Erupce Vesuvu", "text": "Erupce Vesuvu\n\nErupce Vesuvu označuje některý z výbuchů sopky Vesuv:\n"}
{"id": "563724", "url": "https://cs.wikipedia.org/wiki?curid=563724", "title": "Synagoga Pavée", "text": "Synagoga Pavée\n\nSynagoga Pavée (francouzsky \"Synagogue de la rue Pavée\", též nazývaná synagoga Agoudas Hakehilot) je ortodoxní synagoga ve 4. obvodu v Paříži v historické čtvrti Marais v ulici \"Rue Pavée\" č. 10, po které nese své hlavní jméno. Synagoga není součástí Centrální konzistoře. Byla postavena v secesním slohu v roce 1913 a oficiálně otevřena o rok později.\n\nV roce 1911 se spojilo devět židovských obcí ruských a polských imigrantů, z nichž každá měla svou vlastní modlitebnu, a vytvořilo sdružení \"Agoudas Hakehilot\", aby společně vybudovaly synagogu. Sdružení získalo pozemek v ulici Rue Pavée, který byl sice jen 30 metrů dlouhý a 12 m široký, avšak ležel přímo uprostřed čtvrti Marais, ve které žilo od 19. století mnoho židovských přistěhovalců z východní Evropy. Stavba byla plně hrazena ze soukromých zdrojů. V dubnu 1913 byl položen základní kámen a již v říjnu téhož roku byla synagoga používána, ačkoli oficiální inaugurace se konala až 7. června 1914.\n\nPřed svátkem Jom kipur v roce 1941 byla budova poškozena výbuchem stejně jako šest dalších pařížských synagog. Po druhé světové válce byla obnovena.\n\nDne 4. července 1989 byla synagoga jakožto jediná stavba tohoto druhu postavená v secesním slohu zanesena do seznamu historických památek. Předmětem ochrany není jen budova samotná, ale i veškeré vnitřní secesní vybavení.\n\nSynagoga dodnes slouží svému účelu. Pro běžné návštěvníky není přístupná, otevírá se pouze při zvláštních příležitostech, jako jsou např. Dny evropského dědictví.\n\nStavbu navrhl architekt Hector Guimard. Konstrukce je kamenná a železobetonová. Zvlněná fasáda je rozdělena do tří částí a je zvýrazněna úzkými dvojitými okny a úzkými pilastry, které jsou zakončeny květinovými motivy. Pod zaoblenou střešní římskou jsou desky s desaterem. Nad vchodem je Davidova hvězda, která zde ovšem byla umístěna až při renovaci po druhé světové válce.\n\nZa trojdílným portálem se nachází vestibul, odkud vedou boční schody na ženskou galerii. Hlavní loď je úzká a neobvykle vysoká. Je osvětlena oknem ve stropě a velkým oknem v čelní zdi na schránou na Tóru.\n\nUprostřed lodi se nachází bima, která je obklopena čtyřmi secesními svícny. Vnitřní vybavení synagogy (nábytek, štuková výzdoba, svítidla, lavice, zábradlí) s výjimkou chanukového svícnu je rovněž návrhem Hectora Guimarda. Lavice mají stejné zvlněné prohnutí jako fasáda a jsou zdobeny trojúhelníkovým motivem.\n\n"}
{"id": "563734", "url": "https://cs.wikipedia.org/wiki?curid=563734", "title": "Adanim", "text": "Adanim\n\nAdanim ( עֲדָנִים, v oficiálním přepisu do angličtiny Adanim) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 20 metrů v hustě osídlené a zemědělsky intenzivně využívané pobřežní nížině, respektive Šaronské planině. Podél východní strany vesnice teče vádí Nachal Kana, do kterého zde jižně od vesnice ústí Nachal Hadas.\n\nObec se nachází 12 kilometrů od břehu Středozemního moře, cca 15 kilometrů severovýchodně od centra Tel Avivu a cca 75 kilometrů jižně od centra Haify. Leží na pomezí jižního okraje zastavěného území města Hod ha-Šaron a fragmentu původní zemědělské krajiny při řece Jarkon, který je na jihu sevřen městy Petach Tikva a Roš ha-Ajin. Adanim obývají Židé, přičemž osídlení v tomto regionu je etnicky převážně židovské. 4 kilometry severovýchodním směrem odtud ale leží město Džaldžulja, které je součástí takzvaného Trojúhelníku obývaného izraelskými Araby. Další arabská sídla v rámci Trojúhelníku leží východně a jihovýchodně odtud (Kafr Bara a Kafr Kasim).\n\nAdanim je na dopravní síť napojen pomocí dálnice číslo 40 a místních komunikací v rámci aglomerace Hod ha-Šaron.\n\nAdanim byl založen v roce 1950. Vznikl na pozemcích, které byly do války za nezávislost v roce 1948 v arabském a německém majetku. Zpočátku se nová vesnice nazývala Jarkona ha-Rechava (ירקונה הרחבה), protože šlo původně roku 1949 o rozšíření již existující obce Jarkona. O rok později získala status samostatné obce. Zakladateli mošavu byla skupina 27 židovských rodin z Rumunska a Polska.\n\nSprávní území obce dosahuje 1850 dunamů (1,85 kilometru čtverečního). Místní ekonomika je založena na zemědělství (\nzelenina, citrusy, chov drůbeže).\n\nPodle údajů z roku 2014 tvořili naprostou většinu obyvatel v Adanim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 467 lidí. Během roku 2014 populace klesla o 1,3 %.\n\n\n"}
{"id": "563736", "url": "https://cs.wikipedia.org/wiki?curid=563736", "title": "Analytická psychologie", "text": "Analytická psychologie\n\nAnalytická psychologie představuje jeden z psychologických přístupů, které spadají do oblasti tzv. hlubinné psychologie. Zakladatelem analytické psychologie i příslušného psychoterapeutického směru je švýcarský psycholog Carl Gustav Jung. \nJung byl původně stoupencem Freudovy psychoanalýzy, ale brzy se v některých názorech odklonil, a to hlavně v pojetí libida a nevědomí. Nevědomí se v analytické psychologii chápe obecněji a neznamená pouze důsledek potlačeného sexuálního pudu. Jung také přišel s pojmem kolektivního nevědomí, které podle něj představuje velké duchovní dědictví vývoje lidstva, jakési znovuzrození v každém člověku. Kolektivní nevědomí se skládá z \"archetypů\", což jsou praobrazy chování (jednání), pocitů a poznávání, jakási sdělení všelidské zkušenosti, projevující se například ve snech a fantaziích člověka. Jungiánská psychoterapie si pak klade za cíl dosažení celistvosti skrze integraci těchto nevědomých sil a motivací, které tvoří základ lidského jednání. \nAnalytická psychologie včetně psychologie archetypální pracuje s pojmem nevědomí jakožto zdrojem léčebného působení i zdravého vývoje jedince.\nC. G. Jung je také autorem pojmů extravert a introvert, které tvoří základ analytické osobnostní typologie.\n\nJung rozvinul vlastní, jedinečný přístup ke studiu lidské duše. Začátky jeho profesní kariéry jsou spjaty se švýcarskou klinikou, zdejšími schizofrenními pacienty a také se Sigmundem Freudem a dalšími přívrženci psychoanalýzy. Junga fascinovalo, s čím se u pacientů setkával (a také ho poháněla vášeň pramenící z vlastních životních zážitků a otázek), a tak se svůj život rozhodl zasvětit objevování nevědomí, včetně těch nejhlubších oblastí.\n\nZa jediný způsob poznání lidské duše nepovažoval klasické metody přírodních věd. Empirií, ve které bádal a hledal důkazy svých hypotéz, byl pro něho svět snů, mýtů či folklóru; to považoval za tu nejslibnější cestu k hlubšímu smyslu a porozumění. Metoda, kterou si zvolil, se vzhledem k objektu zkoumání jeví opravdu jako nejpříhodnější – sám Jung prohlásil: „Na nevědomí je krásné, že si ho skutečně neuvědomujeme.“ Právě kvůli této nevědomosti se k nevědomí nelze přiblížit experimentálním výzkumem či v podstatě jakoukoli vědeckou či filozofickou metodou. Ačkoliv nevědomí nemůžeme nijak přímo zkoumat, je podle Junga rozhodně užitečné s ním počítat alespoň jako s hypotézou.\nJungovo pojetí nevědomí se značně lišilo od modelu, který navrhl Sigmund Freud. Zásadní rozdíl najdeme v předpokladu existence kolektivního nevědomí a archetypů, určitých psychických (mentálních) forem, které zahrnují vědomé obsahy – myšlenky, vzpomínky atd. pramenící z všelidské životní zkušenosti. Archetypy jsou společné všem lidem a vlastně zapřičiňují, že i po duševní stránce máme všichni něco společného. Důkazem rozsáhlého kolektivního nevědomí měl být koncept synchronicity, oné nevysvětlitelné, tajemné propojenosti, kterou všichni sdílíme.\n\nZa hlavní cíl fungování lidské psýché, tak jak jej popsal Jung, lze chápat přiblížení se k „bytostnému Já“ skrze proces individuace. Bytostné já Jung definoval jako „archetyp celosti a regulující centrum psyché“. Zásadní význam má v tomto procesu střetávání jedince s vlastní psyché a \"zvědomňování\" jejích prvků, podobně jako při probouzení. S nevědomím se lidé setkávají díky symbolům prostupujícím nejrůznější oblasti života: snění, umění, náboženství či symbolická dramata ve vztazích s ostatními a záliby, kterými vyplňujeme svůj volný čas. Podstatou tohoto „posvátného“ střetnutí je sloučení individuálního vědomí s tím širším, kolektivním, a to právě pomocí symbolického jazyka. Když se z nevědomí vynoří určité prvky, stanou se přístupné vědomému poznání a lze je začlenit do vědomé zkušenosti.\n\nDůsledkem disharmonie mezi (ne)vědomím jedince a jeho vyšším bytostným Já podle Junga bývá psychické onemocnění. Psýché disponuje samoregulující adaptační schopností a člověk představuje energetický systém; pokud se však energie někde zablokuje, psýché začne selhávat a může se objevit nemoc. Nedaří-li se adaptace, psychická energie přestává proudit a dochází k regresi (zpětnému pohybu energie), což se pak projeví neurózou, nebo psychózou.\n\nObsahy lidské psychiky mají složitou povahu a disponují značnou silou. Mohou si vzájemně odporovat, rozštěpit se a vytvořit tzv. komplexy (viz níže), které pak člověka ovládají. Jung předpokládal, že vznikají v důsledku špatného přizpůsobení jedince vnější či vnitřní realitě. Za ústřední procesy adaptační schopnosti psýché Jung považuje adaptaci, projekci a kompenzaci. Smyslem psychoterapie je pak doprovázení jedince na cestě k obnovení zdravého vztahu k nevědomí: tak, aby jím nebyl ani pohlcen (což je případ psychotického onemocnění, např. schizofrenie), ani s ním nebyl v nerovnováze (což se děje u neurózy, stavu, který vede např. k depresi, úzkostem a poruchám osobnosti, k životu postrádajícímu hlubší smysl).\n\nAby člověk prošel individuačním procesem, musí se otevřít částem sebe sama mimo vlastní vědomé Já (neboli Ego). To znamená, že postupně zvyšuje svou vnímavost k psychickému dění, soustředí se na své sny, objevuje oblast náboženství a spirituality nebo zpochybňuje běžný společenský pohled na svět (nenásleduje slepě převládající normy a předpoklady).\n\nZáklad analytické psychologie tvoří předpoklad, že nevědomí představuje velice mocnou – a dost možná i tu aktivnější – část zdravé lidské psýché a že duševní celistvost vyžaduje spolehlivou komunikaci mezi vědomými a nevědomými složkami psýché. Klíčové je i přesvědčení, že sny ukazují myšlenky, názory a pocity, které si musíme plně uvědomit, byť to není snadné, a že se tento materiál odráží v souboru osobních vizuálních metafor. Nevědomí tvoří věci „známé neznámé“ a právě sny představují jeden z hlavních nástrojů, pomocí nichž se nevědomí může vyjádřit.\n\nAnalytická psychologie rozlišuje mezi nevědomím osobním a kolektivním (viz také níže). Kolektivní nevědomí obsahuje archetypy společné všem lidským bytostem, což znamená, že individuační proces může u jedince vynést na povrch i symboly, které se nevztahují jen k jeho individuální lidské zkušenosti. Takový obsah je třeba chápat jako odpověď na některou základní otázku lidství: život, smrt, smysl bytí, štěstí, strach. Díky tomu se může jedinec setkat s více spirituálními koncepty a integrovat je do své osobnosti.\n\nUž v počátcích své profesní kariéry začal Jung popisovat pojetí vnitřních obsahů psýché, pro které razil pojem „komplex“, a uvádí, že jej objevil během pokusů s volnými asociacemi a kožní vodivostí. Komplexy chápal jako autonomní součásti psychického života, téměř oddělené bytosti v rámci jedince (nelze je však ztotožňovat s mnohočetnou poruchou osobnosti).\n\nZa strukturní jádro, kolem kterého se komplex seskupuje, Jung považoval archetyp. Vezmeme-li například „negativní mateřský komplex“, jeho jádro bude tvořit archetyp „zlé matky“. Náš psychický život tedy odráží zážitky společné lidstvu jako celku. Zajímavé je, že Jung chápal jako komplex i Já, neboli Ego (pro vědomou zkušenost jedince používal výraz Ego i Freud ). Ale představuje-li Já komplex, jaký archetyp by tvořil jeho jádro? Jung i řada jeho následovníků by uvedla archetyp „Hrdiny“ – toho, kdo se odděluje od společnosti, aby se k ní později vrátil a posunul ji dál.\n\nPro správné pochopení tohoto pojmu je třeba porozumět jungovským archetypům. Archetypy kolektivního nevědomí si lze podle jungiánů představit jako DNA lidské psýché. Všichni lidé sdílí společné dědictví tělesné podoby a určité predispozice ke specifickým materiálním formám (mít dvě nohy, srdce apod.) a podobně mají také vrozené psychologické predispozice ve formě archetypů tvořících kolektivní nevědomí.\n\nPsychologický pojem archetyp začal Jung prosazovat v roce 1919. V Jungově psychologickém systému archetypy znamenají vrozené univerzální prototypy myšlenek. Skupinu vzpomínek a interpretací, které se k archetypu vážou, Jung označoval jako komplex (např. spojení mateřského komplexu s archetypem matky). Archetypy považoval za jakési psychické orgány, analogické těm tělesným, jelikož oboje lze chápat jako morfologické výsledky procesu evoluce.\n\nArchetypy se mohou samovolně rozvíjet a vyjevovat se mnoha různými způsoby. V knize \"Vzpomínky, sny, myšlenky\" Jung uvádí, jak začal komunikovat s archetypem Animy a jak ho Anima učila správné interpretaci snů. Když to pak dokázal sám, Anima s ním přestala komunikovat, neboť už ji nepotřeboval.\n\nČlověku se také rodí s touhou k sebeaktualizaci, tj. plné existenci, a tato touha ho vede k objevování a integrování oněch „cizích“, nevědomých součástí. Tento přirozený proces se označuje jako „individuace“, neboli proces realizace jedince – individua.\n\nIndividuace má dvě vývojové fáze: V první polovině života se člověk odděluje od ostatních, snaží se vytvořit si vlastní identitu (což může například vysvětlit určitou dravost mladých mužů či u dospívajících nevraživost, kterou zaměřují na své rodiče). Pak Jung mluví o tzv. „druhé pubertě“, která přichází ve věku mezi 35 a 40 lety, kdy se naše zaměření od materialismu, sexuality a výchovy potomků obrací k záležitostem týkajících se celé společnosti a také ke spiritualitě.\n\nV druhé polovině života se člověk snaží s lidstvem zase sjednotit a opět se stát součástí něčeho kolektivního. To je období, kdy dospělí jedinci začínají svou činností přispívat celé společnosti – věnují se dobrovolnictví, zahradničení, tvůrčí činnosti apod., a stávají se také vnímavějšími ke svým nevědomým i vědomým prožitkům. Mladý muž jen zřídka přizná: „Jsem naštvaný,“ nebo: „Je mi smutno.“, a to právě proto, že se dosud ještě nesjednotil s všelidskou zkušeností; k tomu podle Junga dochází běžně až v tomto pozdějším, moudřejším věku. Mladí „buřiči“ hledají své pravé Já a postupně si uvědomí, že nevyhnutelnou podmínkou jeho nalezení je podílet se na prospěchu celé společnosti.\n\nJung se domníval, že smyslem sebeaktualizace a kolektivního nevědomí je posun člověka k té nejvyšší zkušenosti, zkušenosti spirituální. Jestliže jedinec k sebeaktualizaci nesměřuje, pak se mohou objevit neurotické symptomy, tj. například různé fobie, psychóza nebo deprese.\n\nAnalytická psychologie pracuje také s detailní osobnostní typologií. Existují dva základní typy zaměření:\n\nPodle Junga je psýché nástrojem adaptace a orientace. K tomu jí slouží několik psychických funkcí, podle kterých se rozlišují čtyři tzv. funkční typy:\n\nU každého člověka jedna převažuje a jedna zcela ustupuje. Myšlení a cítění patří mezi funkce racionální povahy, zatímco vnímání a intuice mezi funkce povahy iracionální.\nNa jungovské typologii je založen nástroj psychologické osobnostní diagnostiky MBTI (Myers-Briggs Type Indicator).\n\nAndrew Samuels (1985) uvádí tři základní tradice či směry „post-jungiánů“ – klasický, vývojový a archetypální. Dnes bychom našli i další směry.\n\nKlasický směr získal své označení díky tomu, že se snažil zůstat věrný původním myšlenkám C. G. Junga tak, jak je vyjádřil ve svých početných spisech a přednáškách. Do této skupiny spadají jména jako Emma Jung (Jungova manželka, sama byla analytičkou), Marie-Louise von Franz, Joseph Henderson, Aniela Jaffe, Erich Neumann, Gerhard Adler nebo Jolande Jacobi.\n\nVývojový přístup je v první řadě spojen s Michaelem Fordhamem a jeho manželkou, Friedou Fordhamovou. Lze jej považovat za takový most mezi jungovskou analýzou a teorií objektových vztahů Melanie Kleinové. I sám Andrew Samuels se řadí k tomuto směru. Od klasického přístupu se podle něho vývojový směr liší menším důrazem na bytostné Já a naopak větším důrazem na vývoj osobnosti. V rámci psychoterapeutické praxe se ve srovnání s druhými dvěma směry také více věnuje přenosu a protipřenosu.\n\nDo této skupiny patří nezávislí teoretici tzv. archetypální psychologie.\n\nSpadá sem například přístup Jamese Hillmana (někdy označovaný jako \"„the imaginal school“\" – „škola imaginální“) těžící z Hillmanových knih z konce 60. a začátku 70. let. K přívržencům patří podle Samuelse (1985) Murray Stein, Rafael Lopez-Pedraza a Wolfgang Giegerich. Některými Hillmanovými pracemi byl ovlivněn i Thomas Moore.\n\nZa vlivné směry archetypální psychologie lze dále považovat například přívrženkyně mýtopoetického hnutí a psychoanalytičky jako Clarissa Pinkola Estés, která se soustřeďuje na archetypální psychologii různých etnik a domorodců a zaznamenává „trasy putování duše“ na základě jejich písní, pohádek, snů, umění a rituálů, nebo Marion Woodman, která archetypální psychologii obohatila o feministický pohled.\n\nNěkteří ze zakladatelů archetypální a mýtopoetické psychologie nepovažují bytostné Já za hlavní archetyp kolektivního nevědomí, jak se domníval Jung, ale spíše přisuzují všem archetypům bez rozdílu stejnou hodnotu anebo (jako např. Estés) předpokládají, že bytostné Já v sobě obsahuje všechny ostatní archetypy – že se z jednoho rodí druhý.\n\nArchetypální oblasti lidské psýché se ve svých pěti knihách věnovali Robert L. Moore a Douglas Gillette. Jejich dílo hrálo významnou roli v rámci tzv. mýtopoetického hnutí ve Spojených státech (\"„mythopoetic men's movement“\"). Jelikož Moore studoval informatiku, rád archetypální sféru přirovnával k hardwaru počítače (fixní, materiální součásti) a k softwaru zase naše osobní zážitky a vědomé osobní Já ovlivňující přístup k archetypální sféře lidské psýché.\n\nProcesově orientovaná psychologie je spojena s Arnoldem Mindellem, absolventem jungiánského výcviku v Curychu. Jedná se o směr, který se vyvinul koncem 70. a začátkem 80. let a původně se o něm mluvilo jako o „dceřiné odnoži jungovské psychologie“. Procesově orientovaný přístup klade důraz na chápání „nevědomého“ jako nepřerušeného proudu zkušenosti. Analytickou psychoterapii obohatil o tělesné zážitky, změněné a komatózní stavy nebo multikulturní skupinovou činnost.\n\n"}
{"id": "563740", "url": "https://cs.wikipedia.org/wiki?curid=563740", "title": "Psychiatrická nemocnice Havlíčkův Brod", "text": "Psychiatrická nemocnice Havlíčkův Brod\n\nPsychiatrická nemocnice Havlíčkův Brod je odborný léčebný ústav psychiatrický a státní příspěvková organizace se sídlem v Havlíčkově Brodě v ulici Rozkošská.\n\nO založení zemského ústavu pro choromyslné v tehdejším Německém Brodě se jednalo již začátkem 20. století. Město, jako významné centrum oblasti ležící na železniční křižovatce, navrhlo v letech 1906 a 1907 Zemskému výboru království Českého dvě místa nacházející se západně od města. Zemský správní výbor v Čechách, který měl přípravu na starosti, zakoupil v roce 1909 jeden z navrhovaných pozemků od Adolfa Lázničky za 150 000 korun. Chystanou výstavbu ústavu ale přerušila první světová válka, areál byl pronajat státní správě, která zde vybudovala provizorní baráky pro válečné uprchlíky a zajatce.\n\nStavba samotného ústavu pro choromyslné byla zahájena v roce 1920, jedním z prvních realizovaných projektů byla výstavba přibližně jeden kilometr dlouhé železniční vlečky z tratě Světlá nad Sázavou–Havlíčkův Brod, která zprvu sloužila k dopravě stavebního materiálu, později pro zásobování kotelny uhlím. První pacient byl do ústavu přijat 21. května 1928, výstavba areálu ale nadále pokračovala až do roku 1934. Tehdy nebyl ústav dokončen podle původních plánů z důvodu omezených investic státu do civilního sektoru po nástupu Adolfa Hitlera k moci v sousedním Německu. V té době měl Zemský ústav pro choromyslné osm pavilonů pro muže, sedm pro ženy, administrativní budovu, márnici a budovy technického zařízení. Rozkládal se na 43 ha a cena za jeho výstavbu dosáhla částky 55 000 000 Kč.\n\nZa druhé světové války se stav pacientů vlivem nacistické ideologie stále snižoval. Po skončení války byl ústav téměř prázdný, proto byl využit pro dočasnou internaci zajatých Němců. První noví pacienti byli přijati v roce 1946, kdy byla zároveň polovina areálu se sedmi pavilony zapůjčena havlíčkobrodské nemocnici na 10 let, které se ovšem protáhly na čtyřnásobek. To ovšem vyvolalo problémy s kapacitou, kdy postupem času prostory pro 700 pacientů obýval téměř dvojnásobek nemocných. Roku 1950 začalo ústav (tehdy Státní léčebnu psychiatrickou) spravovat přímo ministerstvo zdravotnictví a začala postupná modernizace areálu. V roce 1955 byla zřízena pobočka léčebny v  želivském klášteře sloužící pro pacienty, kteří vyžadovali dlouhodobou léčbu.\n\nPo roce 1989 bylo oddělení v Želivi zrušeno, naopak v roce 1994 byl havlíčkobrodskou nemocnicí předán tehdejší léčebně první zapůjčený pavilon, ovšem ve zdevastovaném stavu.\n\nV současnosti tvoří areál 12 nemocničních pavilonů a další budovy s technickým zázemím. Počet lůžek k  1. lednu 2010 činí 750, průměrná vytíženost se pohybuje v rozmezí 90–92 %. Ročně projde nemocnicí kolem 2500 pacientů; ta je spádovou oblastí pro celé východní Čechy a částečně střední Čechy – okresy Havlíčkův Brod, Benešov, Kutná Hora, Chrudim, Pardubice, Hradec Králové, Náchod, Rychnov nad Kněžnou, Ústí nad Orlicí, Kolín a Svitavy.\n\n"}
{"id": "563741", "url": "https://cs.wikipedia.org/wiki?curid=563741", "title": "Elektrolýza (kosmetická)", "text": "Elektrolýza (kosmetická)\n\nElektrolýza je metoda elektrické depilace, která vede k trvalému odstranění kořínků chlupů na lidském těle. Slovo elektrolýza znamená samotný proces odstraňování, který probíhá vsunováním pevné kovové sondy o tloušťce lidského vlasu do každého jednotlivého vlasového folikulu. Při správném provedení nedochází k propíchnutí kůže, ale vlasový folikul je zničen a chlup trvale odstraněn.\n\nPřes sondu přejde do folikulu elektřina, která ho zničí, buď vznikem leptavého hydroxidu sodného (galvanická metoda), nebo přehřátím (termolýzní metoda), nebo oběma způsoby dohromady (smíšená metoda). Žádná z těchto tří metod není lepší než ostatní, vždy záleží na schopnostech elektrolyzéra, druhu odstraňovaných chlupů, stavů kůže a prahu bolesti klienta. Všemi třemi metodami lze dosáhnout úplného odstranění chlupů. \n\nTato metoda je pojmenována po Luigi Galvanim a využívá faktu, že lidské tělo a jeho buňky mohou fungovat jako galvanický článek. Galvanická elektrolýza byla poprvé publikována v roce 1875 v medicínské literatuře oftalmologem Charles Michelem jako metoda, která umožňuje odstranit dovnitř rostoucí řasy u pacientů s nemocí zvanou trichiasis. Galvanický epilátor je v podstatě kladný zdroj energie, který přes sondu, která je katodou, vypouští do těla 0–3 miliampérů. Během tohoto procesu dochází díky elektrolýze ke vzniku hydroxidu sodného, který zabije vlasový kořínek. Moderní galvanické epilátory dokáží přizpůsobovat napětí tak, aby udržovaly konstantní proud.\n\nTermolýzní metoda využívá radiových vln, konkrétně krátkých vln k tomu, aby zahřála tkáň (podobně jako mikrovlnná trouba) na teplotu 48°C, což způsobí elektrokoagulaci.\nTermolýzní metoda byla vyvinuta kolem roku 1920 a publikována v medicínské literatuře Henri Bordierim. Termolytický epilátor je v podstatě rádiový vysílač s výkonem 0–8 wattů, vydávající vlny o frekvenci 13.56 MHz. Energie se šíří do vzdálenosti 1 mm od špičky sondy a spálí folikul.\n\nSmíšená metoda byla vyvinuta roku 1948 Arthur Hinkelem a kombinuje výhody a nevýhody obou předchozích metod.\n\nSonda musí snadno vklouznout do folikulu (nedochází k propichování kůže!), tudíž je třeba vybrat správný průměr – typicky 50 až 150 µm. Sonda musí být vsunována do folikulu pod stejným úhlem, pod kterým z něj vychází chlup. Začíná se na nejnižších proudech a časech, které se postupně zvyšují, dokud není nastavení optimální pro odstraňování chlupů, nebo dokud není zákrok pro pacienta příliš bolestivý.\n\nPro úplné odstranění chlupů je potřeba podstupovat terapii 1–4 roky, průměrně 2 roky.\n\n"}
{"id": "563743", "url": "https://cs.wikipedia.org/wiki?curid=563743", "title": "Giv'at ha-Šloša", "text": "Giv'at ha-Šloša\n\nGiv'at ha-Šloša ( גִּבְעַת הַשְּׁלֹשָׁה, doslova „\"Vrch tří\"“, v oficiálním přepisu do angličtiny Giv'at HaShelosha, přepisováno též Giv'at HaShlosha) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 29 metrů v hustě osídlené a zemědělsky intenzivně využívané pobřežní nížině, na jižním okraji Šaronské planiny.\n\nObec se nachází 13 kilometrů od břehu Středozemního moře, cca 13 kilometrů východně od centra Tel Avivu a cca 78 kilometrů jihojihozápadně od centra Haify. Leží v silně urbanizovaném území, v kterém je zachován při řece Jarkon fragment původní zemědělské krajiny, jenž je na západě sevřen městem Petach Tikva a na východě městem Roš ha-Ajin. Giv'at ha-Šloša obývají Židé, přičemž osídlení v tomto regionu je etnicky převážně židovské. 5 kilometrů severovýchodním směrem odtud ale leží město Kafr Kasim, které je součástí takzvaného Trojúhelníku obývaného izraelskými Araby.\n\nGiv'at ha-Šloša je na dopravní síť napojen pomocí lokální silnice číslo 483. Východně od kibucu probíhá severojižním směrem dálnice číslo 6.\n\nGiv'at ha-Šloša byl založen v roce 1925. Kibuc je pojmenován po třech židovských zemědělských dělnících z Petach Tikva, kteří byli za první světové války popraveni tureckými úřady pro špionáž. V roce 1927 se kibuc stal jedním z center židovské vojenské organizace Hagana a čelil britské razii.\n\nRoku 1952, v souvislosti s rozkolem v politické organizaci izraelských kibuců, došlo k rozdělení původního kibucu. Na místě dosavadního kibucu Giv'at ha-Šloša vznikl kibuc Ejnat a kibuc Giv'at ha-Šloša se přesunul o cca 2 kilometry k severozápadu, do nynější polohy.\n\nPřed rokem 1949 měl Giv'at ha-Šloša rozlohu katastrálního území 1404 dunamů (1,404 kilometru čtverečního). Správní území obce v současnosti dosahuje 4000 dunamů (4 kilometry čtvereční). Místní ekonomika je založena na zemědělství (bavlna, polní plodiny, mlékárenství, chov drůbeže). Ve vesnici funguje plavecký bazén.\n\n1 kilometr severovýchodně od kibucu se nachází starověká lokalita Tel Afek, v jejíž blízkosti se nacházejí i prameny řeky Jarkon a která je zahrnuta do národního parku.\n\nPodle údajů z roku 2014 tvořili naprostou většinu obyvatel v Giv'at ha-Šloša Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která ale roku 2009 skokově stoupla. K 31. prosinci 2014 zde žilo 773 lidí. Během roku 2014 populace stoupla o 0,7 %.\n\"* údaj pro rok 1948 zahrnuje obec ještě před rozkolem a rozdělením na dva kibucy\"\n\n\n"}
{"id": "563750", "url": "https://cs.wikipedia.org/wiki?curid=563750", "title": "Gavúnkovití", "text": "Gavúnkovití\n\nGavúnkovití (Bedotiidae) je čeleď paprskoploutvých ryb z řádu gavúni (Atheriniformes). Čeleď gavúnkovití je endemitem sladkých vod lesů východního Madagaskaru. Zahrnuje dva rody, \"Bedotia\" (gavúnek) a \"Rheocles\".\n\n"}
{"id": "563754", "url": "https://cs.wikipedia.org/wiki?curid=563754", "title": "Ejnat", "text": "Ejnat\n\nEjnat ( עֵינַת, v oficiálním přepisu do angličtiny Enat, přepisováno též Einat) je vesnice typu kibuc v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 50 metrů v hustě osídlené a zemědělsky intenzivně využívané pobřežní nížině, na jižním okraji Šaronské planiny.\n\nObec se nachází 14 kilometrů od břehu Středozemního moře, cca 14 kilometrů východně od centra Tel Avivu a cca 79 kilometrů jihojihozápadně od centra Haify. Leží v silně urbanizovaném území, v kterém je zachován při řece Jarkon fragment původní zemědělské krajiny, jenž je na západě sevřen městem Petach Tikva a na východě městem Roš ha-Ajin. Ejnat obývají Židé, přičemž osídlení v tomto regionu je etnicky převážně židovské. 5 kilometrů severovýchodním směrem odtud ale leží město Kafr Kasim, které je součástí takzvaného Trojúhelníku obývaného izraelskými Araby.\n\nEjnat je na dopravní síť napojen pomocí lokální silnice číslo 444. Západně od kibucu probíhá severojižním směrem dálnice číslo 6.\n\nEjnat byl založen v roce 1925. Respektive, tehdy byl na tomto místě založen kibuc Giv'at ha-Šloša. Roku 1952, v souvislosti s rozkolem v politické organizaci izraelských kibuců, došlo k rozdělení původního kibucu. Na místě dosavadního kibucu Giv'at ha-Šloša vznikl kibuc Ejnat, zatímco část původních obyvatel se přesunula o cca 2 kilometry k severozápadu, kde pod jménem Giv'at ha-Šloša zřídila vlastní kibuc. Na osídlení Ejnatu se podílely i rodiny z kibucu Ramat ha-Koveš, kde rovněž došlo mezi populací k politickému rozkolu.\n\nSprávní území obce dosahuje 4000 dunamů (4 kilometry čtvereční). Místní ekonomika je založena na zemědělství, funguje tu i velká pekárna a potravinářský průmysl.\n\nPodle údajů z roku 2014 tvořili naprostou většinu obyvatel v Ejnat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 778 lidí. Během roku 2014 populace stoupla o 4,1 %.\n\n\n"}
{"id": "563757", "url": "https://cs.wikipedia.org/wiki?curid=563757", "title": "Niklas Kronwall", "text": "Niklas Kronwall\n\nNiklas Kronwall (* 12. ledna 1981 ve Stockholmu) je bývalý profesionální švédský hokejový obránce, který naposledy oblékal dres týmu Detroit Red Wings v National Hockey League.\n\nSvou kariéru začal v mateřském klubu Järfälla HC, ale zanedlouho se přes Huddinge IK dostal do Djurgårdens IF Hockey. Byl draftován týmem Detroit Red Wings jako celkově 29. volba 1. kola draftu v roce 2000. Do sestavy Detroitu se ale dostal až v sezóně 2003/2004, kdy odehrál 20 zápasů, ve kterých vstřelil jednu branku a na další čtyři nahrál. Mimo to také získal 16 trestných minut. Poté následovaly střídavé starty, až konečně v letech 2006/2007 odehrál celou sezónu. Od té doby se stal stabilním členem obrany Detroitu Red Wings. V sezóně 2007/2008 s \"Rudými křídly\" vyhrál Stanley Cup. Během sezóny 2009-2010, zaznamenal sedm branek a úspěšnost střel 10.3 procent. Také přidal patnáct asistencí, což ho přivedlo k celkovému počtu 22 bodů a 32 trestným minutám. Niklas Kronwall odehrál tuto sezónu pouze 48 zápasů, což bylo způsobeno častými zraněními kolena. Po uzdravení se vrátil na led a pomohl Red Wings uzavřít sezónu s kvalitním výsledkem. Skončili pátí v Západní Konferenci, a mohli si tedy zahrát Playoff NHL.\n\n\n"}
{"id": "563759", "url": "https://cs.wikipedia.org/wiki?curid=563759", "title": "Kfar Sirkin", "text": "Kfar Sirkin\n\nKfar Sirkin ( כְּפַר סִירְקִין, doslova „\"Sirkinova vesnice\"“, v oficiálním přepisu do angličtiny Kefar Sirkin) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 42 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 13 kilometrů od břehu Středozemního moře, cca 13 kilometrů východně od centra Tel Avivu a cca 79 kilometrů jihojihozápadně od centra Haify. Leží v silně urbanizovaném území, v kterém je zachován při řece Jarkon fragment původní zemědělské krajiny, jenž je na západě sevřen městem Petach Tikva a na východě městem Roš ha-Ajin. Kfar Sirkin obývají Židé, přičemž osídlení v tomto regionu je etnicky převážně židovské.\n\nKfar Sirkin je na dopravní síť napojen pomocí místních komunikací v rámci aglomerace Petach Tikva. Východně od mošavu probíhá severojižním směrem dálnice číslo 6.\n\nKfar Sirkin byl založen v roce 1936. Pojmenován byl podle sionistického aktivisty Nachmana Syrkina.\n\nPřed rokem 1949 měl Kfar Sirkin rozlohu katastrálního území 1330 dunamů (1,33 kilometru čtverečního). Správní území obce dosahuje v současnosti cca 2200 dunamů (2,2 kilometry čtvereční). Místní ekonomika je založena na zemědělství.\n\nSeverně od vesnice se rozkládá základna izraelské armády. V prvních hodinách šestidenní války roku 1967 se pokusila o nálet na toto letiště jordánská armáda. Nálet ale nebyl úspěšný a vzhledem k tomu, že několik hodin předtím se podařilo izraelské armádě zničit podstatnou část egyptského letectva, obrátila se pak útočná síla izraelského letectva proti Jordánsku.\n\nPodle údajů z roku 2014 tvořili naprostou většinu obyvatel v Kfar Sirkin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1280 lidí. Během roku 2014 populace stoupla o 1,4 %.\n\n\n"}
{"id": "563761", "url": "https://cs.wikipedia.org/wiki?curid=563761", "title": "Mistrovství Evropy ve volejbale mužů 1948", "text": "Mistrovství Evropy ve volejbale mužů 1948\n\n1. mistrovství Evropy ve volejbale mužů proběhlo v dnech 24. – 26. září v Římě v Itálii.\n\nTurnaje se zúčastnilo šest družstev. Hrálo systémem každý s každým. Mistrem Evropy se stalo družstvo Československa.\n\n1. Československo\n\nHrající trenér: Josef Češpiva.\n\n2. Francie\n\n3. Itálie\n"}
{"id": "563762", "url": "https://cs.wikipedia.org/wiki?curid=563762", "title": "Milan Lucic", "text": "Milan Lucic\n\nMilan Lucic (* 7. června 1988, Vancouver, Britská Kolumbie, Kanada) je kanadský profesionální hokejista, levý křídelník srbského původu, momentálně hrající za [ Calgary Flames]] v kanadsko-americké NHL. Tři sezony odehrál v hlavní juniorské soutěži WHL za Vancouver nGiats a v roce 2007 s týmem vyhrál Memorial Cup a byl také vyhlášen nejlepším hráčem turnaje. V roce 2006 ho jako padesátého celkově draftovali Boston Bruins, za které odehrál svůj debut v NHL v sezoně 2007-08. Byl také kapitánem kanadské juniorské reprezentace na Super Series v roce 2007, kde hrají pouze kanadští junioři proti ruským. V NHL už má reputaci silného power forvarda a nejlepšího bitkaře NHL.\n\nNarodil se v East Vancouveru srbským rodičům. Jeho otec, přístavní dělník, imigroval do Kanady ve 27 letech, jeho matka už ve dvou letech s celou svou rodinou. Má mladšího bratra Nikolu a staršího bratra Jovana. Jeho strýc z matčiny strany je bývalý hokejista, který také hrál v NHL, Dan Kesa.\n\nVe Vancouveru navštěvoval střední školu Killarney Secondary. V 15 letech mu byla diagnostikována Scheuermannova choroba, která způsobuje ohnutí horní části zad. Hrál mládežnický hokej ve Vancouveru a málem s kariérou skončil, když si ho nikdo nevybral v draftu WHL v roce 2003. Byl pozván do týmu Coquitlam Express hrajícího soutěž druhé úrovně (BCHL), ale neprošel přes přípravný kemp a skončil v týmu Delta Ice Hawks, hrajícího soutěž třetí úrovně (PIJHL). Po několika zápasech se ale probojoval do sestavy Expressu.\n\nV sezoně 2004-05 začal Lucic svou juniorskou kariéru v týmu BCHL, Coquitlam Express. Ve stejné sezoně si odbyl i debut v hlavní juniorské soutěži, WHL, v týmu Vancouver Giants. V té sezoně ale odehrál jen tři zápasy a v další sezoně se už do týmu dostal na delší dobu, v 62 zápasech si připsal 19 bodů. V play-off pak týmu pomohl k vítězství ve WHL a probojování se do Memorial Cupu. Po sezoně si ho na draftu NHL jako padesátého celkově vybrali Boston Bruins. O Lucicovi ale uvažovali Bruins i dříve a to když si vybírali 37. výběr, místo něj ale sáhli po Juriji Alexandrovovi. Hlavní hledač talentů pro Bruins, Scott Bradley, připustil, že neočekával, že by mohl být Lucic ještě dostupný na padesátém místě a přidal, že měli hodně štěstí.\n\nV sezoně 2006-07 se stal jedním z lídru Vancouver Giants když vyhrál kanadské bodování týmu se 68 body v 70 zápasech. Ve finále WHL ale Giants podlehli Medicine Hat Tigers. Přesto se ale objevili v Memorial Cupu a to jako pořadatelé. Ve finále poháru se znovu setkali Giants a Tigers, domácí tým vyhrál 3:1 a vyhrál Memorial Cup. Lucic si připsal asistenci na vítězný gól finále, který vstřelil Michal Řepík a s tímto hráčem se také dělil o vedení v kanadském bodování a získal Stafford Smythe Memorial Trophy pro nejužitečnějšího hráče Memorial Cupu.\n\nPo sezoně podepsal nováčkovský kontrakt s Boston Bruins. I přesto že mu bylo v týmu Giatns přiděleno kapitánské céčko pro následující sezonu, Lucic prošel úspěšně přípravným kempem Bruins. Debut v NHL si odbyl hned 5. října 2007 proti Dallas Stars. Aby potvrdil, že má v týmu místo, porval se s Bradem Winchesterem. 12. října 2007 vstřelil svůj první gól v NHL, když prostřelil brankáře Los Angeles Kings, Jonathana Berniera. A protože si připsal i jednu asistenci a porval se s bitkařem Kings Raitisem Ivanansem, připsal si tak svůj první Hattrick Gordieho Howa. Protože nebylo jisté, zda si ho Bruins v kádru ponechají, nebo ho pošlou zpět do týmu Vancouver Giants, v sezoně bydlel v jednom z hotelů v centru Bostonu. Lucic ukázal fanouškům v Bostonu svou bojovnost a ochotnost se porvat a tak nakonec s Bruins zůstal. Management týmu tak informoval o tomto faktu Giants ještě před desátým zápasem Lucice v dresu Bruins aby neporušil lhůtu devíti zápasů na zkoušení juniora bez započítání kontraktu do platového stropu. V sezoně byl vybrán do Utkání mladých hvězd NHL a celkem si ve své nováčkovské sezoně připsal 27 bodů. Od fanoušků Bruins pak dostal nejvíce hlasů ze všech hráčů Bruins při hlasování o Seventh Player Award pro hráče, který nejvíce překonal očekávání. V prvním kole play-off proti Montreal Canadiens si připsal svůj první gól v play-off NHL a v sérii stihl přidat ještě jeden, než Canadiens postoupili po sedmi zápasech.\n\n25. října 2008 si proti Atlanta Thrashers připsal svůj první hattrick v NHL. O týden později se konal jeho návrat do Vancouveru, v dresu Boston Bruins nastoupil na zápas ve vancouverském Rogers Areně. Rok předtím mu byl z jeho domu v East Vancouveru ukraden prsten pro vítěze Memorial Cupu a management týmu Giants mu při ceremoniálu před zahájením zápasu dal náhradní prsten.\n\nDo dalšího Utkání mladých hvězd byl vybrán v lednu 2009. Hrálo se v Montrealu, ale Lucic nemohl nastoupit kvůli blíže nespecifikovanému zranění na horní části těla. V dubnu téhož roku získal Eddie Shore Award za svou odhodlanost a tvrdou práci, kterou pro Bruins odváděl. V sezoně si připsal 42 bodů.\n\nDo play-off šli Bruins z prvního místa a utkali se hned opět s Montreal Canadiens. Ve druhém zápase byl vyloučen a následně suspendován na jeden zápas za krosček do hlavy montrealského Maxima Lapierra. I přes argumenty Bruins, vedení NHL suspendaci ponechalo a Lucic se vrátil na čtvrtý zápas, ve kterém se už povedlo Canadiens vyřadit. V dalším kole ovšem neprošli přes Carolina Hurricanes. V 10 zápasech play-off si Lucic připsal 9 bodů.\n\nSezona 2009-10 byla jeho poslední pod původním nováčkovským kontraktem a tak bylo 6. října 2009 oznámeno, že Lucic podepsal novou, tříletou smlouvu. Ta skončí v sezoně 2012-13 a Lucic bude v prvních dvou sezonách brát 4 miliony dolarů a ve třetí 4,25 milionu dolarů, což dohromady dává 12,25 milionu dolarů. 16. října ale utrpěl zranění a jeho zlomený prst z úderu do Stephana Robidase si vynutil operaci. O měsíc později se vrátil, ale 25. listopadu proti Minnesota Wild si vymkl kotník a v sezoně tak odehrál pouze 50 zápasů a připsal si jen 20 bodů.\n\nPo sezoně 2006-07, kdy Lucic vyhrál Memorial Cup s Vancouver Giants, byl jmenován kapitánem na juniorských Super Series proti ruskému juniorskému týmu. V sérii si připsal tři asistence a Kanada vyhrála se sedmi vítěznými zápasy a jednou remízou.\n\nO dva roky později ho kanadský hokejový svaz opět pozval do reprezentace, tentokrát na orientační kemp před ZOH 2010 ve Vancouveru. Lucic se ale do národního týmu pro olympijské hry nedostal.\n\n\n\n\n\n"}
{"id": "563763", "url": "https://cs.wikipedia.org/wiki?curid=563763", "title": "Fenrir (měsíc)", "text": "Fenrir (měsíc)\n\nFenrir (vyslovováno /ˈfɛnrɪər/ je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 13. prosincem 2004 a 5. květnem 2005. Po svém objevu dostal dočasné označení S/2004 S 16. V dubnu 2007 byl nazván Fenrir, po vlku Fenrisulfrovi, patřícího do severské mytologie. Dalším jeho názvem je Saturn XLI. \n\nFenrir patří do skupiny Saturnových měsíců nazvaných Norové.\n\nPředpokládá se, že průměr měsíce Fenrir je přibližně 4 kilometry. Jeho relativní magnituda má hodnotu 25, což činí z tohoto měsíce jeden z nejjasnějších objektů sluneční soustavy.\n\nFenrir obíhá Saturn po retrográdní dráze v průměrné vzdálenosti 22,5 milionů kilometrů. Oběžná doba je 1260 dní. \n"}
{"id": "563766", "url": "https://cs.wikipedia.org/wiki?curid=563766", "title": "Duhovkovití", "text": "Duhovkovití\n\nDuhovkovití (Melanotaeniidae) je čeleď paprskoploutvých ryb z řádu gavúni (Atheriniformes). Čeleď duhovkovití pochází ze sladkých vod Austrálie a Nové Guiney. V užším pojetí zahrnuje osm rodů, včetně rodu \"Melanotaenia\".\n\n"}
{"id": "563771", "url": "https://cs.wikipedia.org/wiki?curid=563771", "title": "Gat Rimon", "text": "Gat Rimon\n\nGat Rimon ( גַּת רִמּוֹן, v oficiálním přepisu do angličtiny Gat Rimmon) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 72 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 11 kilometrů od břehu Středozemního moře, cca 11 kilometrů východně od centra Tel Avivu a cca 82 kilometrů jihojihozápadně od centra Haify. Leží v silně urbanizovaném území, v kterém je zachován jen malý fragment původní zemědělské krajiny, jenž je na severu sevřen městem Petach Tikva a na jihu městem Ganej Tikva. Gat Rimon obývají Židé, přičemž osídlení v tomto regionu je etnicky převážně židovské.\n\nGat Rimon je na dopravní síť napojen pomocí místních komunikací v rámci aglomerace Petach Tikva.\n\nGat Rimon byl založen v roce 1926. Nazván byl podle stejnojmenného biblického města \"Gat-rimón\" zmiňovaného v Knize Jozue 19,45 Zakladateli mošavu byli středostavovští Židé, kteří do tehdejší mandátní Palestiny přišli v rámci čtvrté alije.\n\nPřed rokem 1949 měl Gat Rimon rozlohu katastrálního území 735 dunamů (0,735 kilometru čtverečního). Správní území obce dosahuje v současnosti cca 445 dunamů (0,445 kilometry čtvereční). Místní ekonomika je zčásti založena na zemědělství (pěstování citrusů).\n\nPodle údajů z roku 2014 tvořili naprostou většinu obyvatel v Gat Rimon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která ale od roku 2008 roste. K 31. prosinci 2014 zde žilo 305 lidí. Během roku 2014 populace stoupla o 1,0 %.\n\n\n"}
{"id": "563774", "url": "https://cs.wikipedia.org/wiki?curid=563774", "title": "Duhovka (rozcestník)", "text": "Duhovka (rozcestník)\n\nSlovo duhovka má několik významů.\n"}
{"id": "563776", "url": "https://cs.wikipedia.org/wiki?curid=563776", "title": "Zuzana Mauréry", "text": "Zuzana Mauréry\n\nZuzana Mauréry (* 23. září 1968 Bratislava) je slovenská herečka a zpěvačka.\n\nV roce 1990 ukončila studium herectví na Vysoké škole múzických umění v Bratislavě. Od roku 2000 se výrazně začala věnovat muzikálům. Za úlohu Rony v Gombárových Vlasech (v bratislavské inscenaci) získala prestižní cenu Literárního fondu. V Městském divadle Brno hrála rolí Felicie v muzikálové komedii Čarodějky z Eastwicku.\n\nNa 51. ročník Mezinárodního filmového festivalu Karlovy Vary získala Cenu za nejlepší herecký výkon za roli ve filmu Jana Hřebejka Učitelka.\n\n"}
{"id": "563778", "url": "https://cs.wikipedia.org/wiki?curid=563778", "title": "Mercedes T80", "text": "Mercedes T80\n\nMercedes-Benz T80 byl jednosedadlové experimentální závodní vozidlo. Byl vyroben v roce 1939, podvozek měl šest kol, poháněna byla jen prostřední dvě. \n\n3000 hp, objem: 44,5 litru, Daimler-Benz DB 603 V12\n\nMercedes-Benz T80 byl vyvinut a postaven v závodech Mercedes-Benz, a navrhl jej Ferdinand Porsche. Tímto vozem bylo zamýšleno rozbít rychlostní rekord, ale kvůli vypuknutí druhé světové války se o to nikdy nepokusil. \n\nSvětově proslulý německý automobilový závodník Hans Stuck byl hlavním propagátorem toho, aby světový pozemní rychlostní rekord překonal a udržel Němec. Byl přesvědčen, že Mercedes-Benz je schopen postavit pro tento úkol speciální závodní automobil. Sám Hitler a \"Stuck\" oficiálně zahájili projekt v roce 1937, když byla nacistická Třetí říše na vrcholu své moci. Automobilový designér Dr. Ferdinand Porsche stanovil cílovou rychlost na 550 km/h (342 mph), ale poté, co \"George Eyston\" a \"John Cobb\" úspěšně během roků 1938-1939 tuto rychlost překonali, byla zvýšena na 600 km/h (373 mph). Koncem roku 1939, když byl dokončen prototyp projektu, byla cílová rychlost mnohem vyšší – 750 km/h (465 mph). Měl to být také byl první pokus o absolutní pozemní rychlostní rekord na německé půdě, Adolf Hitler představil T80 jako další propagandistický triumf německé technologické převahy. Se svolením německé televize to mohl sledovat celý svět. Na té samé dálnici, která se již osvědčila jako ideální pro pokus v nižší třídě, kde Brit \"Goldie Gardner\" překročil 320 km/h (200 mph) v kategorii 1 500 cm³. \n\nPro pohon tohoto vozu byl vybrán masivní dvanáctiválcový Daimler-Benz DB 603 ve tvaru obráceného V o objemu 44,5 litru. Motor byl další vývojový stupeň známého DB-601 – leteckého motoru, který poháněl v té době vyráběný stíhací Messerschmitt Bf 109. DB-603 v Mercedesu byl právě třetí prototyp tohoto motoru a dokázal vyvinout až 3000 hp (2200 kW), což byl zhruba dvojnásobek síly Bf 109 nebo Supermarine Spitfire. Motor běžel na speciální směsi methanolu (63 %), benzinu (16 %), ethanolu (12 %), acetonu (4,4 %), nitrobenzenu (2,2 %), AvGasu (2 %) a etheru (0, 4%) se vstřikováním MW (methanol-voda) pro zlepšení chlazení a jako anti-detonant. \n\nI když tento výkonový údaj zní působivě, není to pro jednorázové závodní motory neobvyklé, zejména pro ty, které používají na krátkou dobu výbušná esoterická paliva. Srovnatelný motor Rolls-Royce R (evoluce motoru Rolls-Royce Merlin) dával až 2 350 hp (1750 kW) na podobnou směs paliva už v roce 1931. \"Eystonovo\" rekordní auto Thunderbolt používalo takových motorů několik a nabídlo více než 4 000 hp (3 000 kW).\n\nObtížný úkol byl splněn díky penězům a technickému géniu. V roce 1939 byl T80 plně dokončen za cenu 600 000 RM. Auto bylo více než 8 metrů dlouhé, mělo tři nápravy, dvě z nich řízené, vážilo přes 2,7 tun, a vydalo 3000 hp (2200 kW), spolu s odborníkem na aerodynamiku \"Josefem Mikcem\" navrhl \"Porsche\" k dosažení předpokládané rychlosti 750 km/h (465 mph) uzavřenou pilotní kabinu, nízkou svažující se kapotu, zaoblené blatníky a prodloužená zadní ramena. Na zadní straně byla dvě malá křídla k poskytování přítlaku a zvýšení stability. Díky těmto změnám dosáhl součinitel odporu na 0,18 – úžasně nízké číslo pro jakékoliv vozidlo. \n\nPředpovědi z roku 1940 pro pokus o automobilový rychlostní rekord: Jak \"Hans Stuck\" ambiciózně plánoval, měl řídit T80 přes speciální úsek Dessau Autobahn (nyní součást moderního A9 Autobahn), který byl 25 metrů široký a 10 km (6,2 mil) dlouhý se zpevněným mediánem. Datum bylo stanoveno na leden 1940. „RekordWoche“ (rekordní týden), ale vypuknutí války tomu zabránilo. V roce 1939, byl vůz neoficiálně přezdíván Schwarzer Vogel (černý pták) a měl být namalován v německých nacionalistických barvách s kompletním německým Adler (Orel) a Hakenkreuz (svastiky). Ale toto bylo nakonec zrušeno a T80 garážován. \n\nDB 603 – letecký motor byl během války vymontován a použit v některé tehdejší stíhačce, zatímco vůz byl přesunut do bezpečí a skladován v Korutanech, v Rakousku. T80 přežil válku, na rozdíl od mnoha německých artefaktů, a byl nakonec přesunut do muzea Mercedes-Benz ve Stuttgartu do stálé expozice. \n\nPo válce v roce 1947 řídil \"John Cobb\" „Railton Mobil“ a posunul pozemní rychlostní rekord automobilů na 634 km/h (394 mph), tedy rychlost, která byla o 116 km/h (72 mph) pomalejší, než 750 km/h (465 mph) které bylo plánováno pro T80 v roce 1940. Až v roce 1964 \"Art Arfons\" svým výkonem 875 km/h (544 mph) v proudově poháněném „Green Monster“ (zelená příšera), konečně překonal rychlost, na kterou byl T80 projektován. Koly poháněný vůz Goldenrod překonal rychlost 658,5 km/h (409 mph) se čtyřmi motory Chrysler a toto je americký automobilový rychlostní rekord pro vozidla poháněna pístovým motorem.\n\nT80 je v současné době k vidění v Mercedes-Benz muzeum ve Stuttgartu-Bad Cannstatt. Mnoho lidí po desetiletí nutilo Mercedes plně obnovit zkoušky T80, aby viděla, jestli by dosáhl oněch „závratných“ 750 km/h (465 mph). \n\n"}
{"id": "563779", "url": "https://cs.wikipedia.org/wiki?curid=563779", "title": "Duhounkovití", "text": "Duhounkovití\n\nDuhounkovití (Pseudomugilidae) je čeleď paprskoploutvých ryb z řádu gavúni (Atheriniformes). Duhounkovití pochází ze sladkých a brakických vod jižní Nové Guiney a severní a východní Austrálie. Čeleď zahrnuje tři rody: \"Kiunga\", \"Pseudomugil\" a \"Scaturiginichthys\". V některých systémech je uváděna jako podčeleď čeledi duhovkovití (Melanotaeniidae).\n\n"}
{"id": "563783", "url": "https://cs.wikipedia.org/wiki?curid=563783", "title": "Michail Grabovskij", "text": "Michail Grabovskij\n\nMichail Grabovski (Rusky: Михаил Юрьевич Грабовский; Bělorusky: Міхаіл Юр'евiч Грабоўскі; 31. ledna 1984) je běloruský profesionální hokejista, který obléká dres klubu NHL Washington Capitals.\n\nMichail reprezentoval Bělorusko na několika turnajích. V roce 2004 se poprvé představil na významném turnaji za mužskou reprezentaci, když se podílel na postupu mužstva z II.divize MS. O rok později se již na mistrovství světa skupiny A blýskl čtyřmi góly do sítě domácí rakouské reprezentace. Světového šampionátu se zúčastnil i v letech 2006, 2008, 2009, 2010 a 2011.\n\nO start na olympijském turnaji ve Vancouveru 2010 Grabovského připravilo zranění.\n\nStatistika na velkých mezinárodních turnajích\n"}
{"id": "563787", "url": "https://cs.wikipedia.org/wiki?curid=563787", "title": "Cur Natan", "text": "Cur Natan\n\nCur Natan ( צוּר נָתָן, doslova „\"Natanova skála\"“, v oficiálním přepisu do angličtiny Zur Natan, přepisováno též Tzur Natan) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 158 metrů na úpatí Samařska, v kopcovité oblasti podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu, nedaleko od okraje hustě osídlené a zemědělsky intenzivně využívané pobřežní nížiny, respektive Šaronské planiny. V údolí jižně pod obcí protéká Nachal Alexander, na severní straně terén klesá do údolí vádí Nachal Avrech. Na západ od vesnice vybíhá hřbet ve vrch Giv'at Me'amer - nejzazší výspu hornatiny Samařska.\n\nObec se nachází 17 kilometrů od břehu Středozemního moře, cca 28 kilometrů severovýchodně od centra Tel Avivu a cca 63 kilometrů jižně od centra Haify. Cur Natan obývají Židé, přičemž osídlení v tomto regionu je etnicky převážně arabské. Na jihu sice k mošavu přiléhá židovské město Kochav Jair, na sever a západ od vesnice ovšem začíná část pásu měst a vesnic obývaných izraelskými Araby - takzvaný Trojúhelník. Nejblíže je to město Tajbe 2 kilometry odtud. Mošav leží přímo na Zelené linii, za ní pak 5 kilometrů jihozápadním směrem leží velké palestinské arabské město Kalkílija. Východně od Cur Natan ovšem do Západního břehu Jordánu vniká blok s židovskou osadou Sal'it. Arabské části Západního břehu byly počátkem 21. století odděleny od vlastního Izraele pomocí bezpečnostní bariéry.\n\nCur Natan je na dopravní síť napojen pomocí místní silnice číslo 5533, která ústí západně od mošavu do silnice číslo 444. Západně od vesnice pak rovněž probíhá severojižním směrem dálnice číslo 6 (takzvaná Transizraelská dálnice).\n\nCur Natan byl založen v roce 1970. Už roku 1966 zde ale vzniklo polovojenské sídlo typu Nachal (tehdy šlo o pohraniční pásmo mezi Izraelem a Jordánskem), které bylo roku 1970 proměněno na ryze civilní osadu obývanou stoupenci hnutí Betar.\n\nSprávní území mošavu dosahuje 2100 dunamů (2,1 kilometru čtverečního). Místní ekonomika je založena na zemědělství (pěstování citrusů, polních plodin a chov drůbeže). Na východním okraji obce se rozkládá lokalita Churvat Dardar (חורבת דרדר) - arabsky \"Chirbet al-Mudachdara\", která obsahuje stavební pozůstatky pevnosti z křižáckého nebo mamlúckého období.\n\nPodle údajů z roku 2014 tvořili naprostou většinu obyvatel v Cur Natan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 303 lidí. Během roku 2014 populace stoupla o 4,1 %.\n\n\n"}
{"id": "563788", "url": "https://cs.wikipedia.org/wiki?curid=563788", "title": "Gavúnovití", "text": "Gavúnovití\n\nGavúnovití (Atherinidae) je čeleď paprskoploutvých ryb z řádu gavúni (Atheriniformes). Jedná se převážně o mořskou čeleď, vyskytující se v mořích téměř celého světa. Sladkovodní zástupci pochází zejména z vod Austrálie a Severní a Jižní Ameriky. Čeleď zahrnuje třináct rodů.\n"}
{"id": "563793", "url": "https://cs.wikipedia.org/wiki?curid=563793", "title": "Ruslan Salej", "text": "Ruslan Salej\n\nRuslan Salej (bělorusky: Руслан Салей; 2. listopadu 1974 – 7. září 2011, Jaroslavl) byl běloruský profesionální hokejista.\n\nZemřel 7. září 2011 při letecké havárii u Jaroslavli s dalšími 42 lidmi, když letěl s týmem Jaroslavle do Minsku na první zápas KHL ročníku 2011/2012.\n\n"}
{"id": "563794", "url": "https://cs.wikipedia.org/wiki?curid=563794", "title": "Mituva (rozcestník)", "text": "Mituva (rozcestník)\n\nSlovo Mituva může mít několik významů:\n"}
{"id": "563797", "url": "https://cs.wikipedia.org/wiki?curid=563797", "title": "Akce B (1945–1948)", "text": "Akce B (1945–1948)\n\nAkce B byla vojenská operace československých bezpečnostních jednotek, která byla vedena proti ukrajinské povstalecké armádě (UPA). \n\nOrganizace ukrajinských nacionalistů (OUN) vznikla v roce 1929 na vídeňské konferenci ukrajinských exulantů a postupně si získala přízeň u ukrajinských emigrantů ve střední Evropě. Jelikož byla organizace extrémně nacionalistická, rasistická a hluboce antisemitská, byla v Československu v prvním roce své existence zakázána.\nVe třicátých letech organizovali ukrajinští nacionalisté teroristické útoky v Polsku a Sovětském svazu za účelem nezávislosti Ukrajiny. V roce 1934 úspěšně podnikli atentát na polského ministra vnitra Bronisława Pierackiho. Mnoho ukrajinských organizací navázalo spolupráci s nacistickým Německem.\n\nV roce 1938 po Mnichovské dohodě získali ukrajinští nacionalisté zastoupení v autonomní vládě Podkarpatské Rusi. V září roku 1938 se v Podkarpatské Rusi vytvořila tzv. Ukrajinská národní obrana, která usilovala o získání zbraní československé armády a která byla později přejmenována na Karpatskou Sič. Její představitelé stupňovali požadavky na pražskou vládu a připravovali puč, který však byl odražen. Po okupaci zbytku Československa se Sičovci stáhli před postupujícími Maďary do Polska a Rumunska. \n\nPři napadení Sovětského svazu v roce 1941 došlo ke střetu mezi OUN a Rudou armádou. Ve Lvově vyhlasilo OUN samostatnou Ukrajinu, ve které mimo jiné došlo násilí na Volyňské Čechy. Německo nezávislost neuznalo a členové ukrajinské vlády byli zastřeleni nebo internováni v koncentračním táboře. OUN bylo rozpuštěno. Na přelomu let 1942 a 1943 vznikla Ukrajinská povstalecká armáda, za jejímž vznikem stál Stepan Bandera. Od této doby se jim též začalo říkat banderovci, kteří v průběhu války zabíjeli desítky tisíc příslušníků národnostních menšin, především Poláků, a vedli partyzánskou válku s rudoarmějci, v menší míře i s Němci. Ke konci války Bandera vyhlásil válku Sovětskému svazu, Polsku, Československu ale i Německu. \n\nPo válce se banderovci přemístili do jihovýchodního Polska, kde žila početná ukrajinská menšina, odkud později začali pronikat do Československa.\n\nPříslušníci tzv. banderovci se snažili přes Československo probít do Rakouska. Během celé akce zahynulo 49 příslušníků československých bezpečnostních složek. Nejtěžší ztráty byly v prohrané bitvě u Partizánské Ľupči, kde padlo 6 mužů. Do 17. listopadu 1947, kdy byla operace ukončena, byla většina ukrajinských nacionalistů zneškodněna. \n\nV listopadu 1948 byli čtyři banderovci odsouzeni k trestu smrti a popraveni.\n\n\nPodle románu Eduarda Fikera \"Akce B\" byl natočen v roce 1951 stejnojmenný film Josefa Macha. Ve filmu, stejně jako v dobovém tisku, byla snaha banderovců projít na západ interpretována jako pokus o pozdější návrat ve službách žoldnéřských armád.\n\n\n"}
{"id": "563798", "url": "https://cs.wikipedia.org/wiki?curid=563798", "title": "Gavúnečkovití", "text": "Gavúnečkovití\n\nGavúnečkovití (Telmatherinidae) je čeleď paprskoploutvých ryb z řádu gavúni (Atheriniformes). Čeleď gavúnečkovití pochází zesladkých a brakických vod ostrovů Celebes, Misool a Batanta. Zahrnuje pět rodů.\n\n"}
{"id": "563801", "url": "https://cs.wikipedia.org/wiki?curid=563801", "title": "Kfar Ma'as", "text": "Kfar Ma'as\n\nKfar Ma'as nebo jen Ma'as ( כְּפַר מַעַשׂ, doslova „\"Vesnice činu\"“, v oficiálním přepisu do angličtiny Ma'as) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 55 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 12 kilometrů od břehu Středozemního moře, cca 12 kilometrů východně od centra Tel Avivu a cca 82 kilometrů jihojihozápadně od centra Haify. Leží v silně urbanizovaném území, v kterém je zachován jen malý fragment původní zemědělské krajiny, jenž je na severu sevřen městem Petach Tikva a na jihu městem Ganej Tikva. Kfar Ma'as obývají Židé, přičemž osídlení v tomto regionu je etnicky převážně židovské.\n\nKfar Ma'as je na dopravní síť napojen pomocí místních komunikací v rámci aglomerace Petach Tikva. Východně od mošavu probíhá dálnice číslo 40.\n\nKfar Ma'as byl založen v roce 1935. Vznikl roku 1943 sloučením dvou samostatných vesnic: Kfar ha-Jovel (כפר היובל) vzniklé roku 1934 a Behadraga (בהדרגה) založené roku 1935. Šlo o součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině.\n\nPřed rokem 1949 měl mošav Behadraga rozlohu katastrálního území 500 dunamů (0,5 kilometru čtverečního). Správní území nynější obce dosahuje v současnosti cca 2200 dunamů (2,2 kilometry čtvereční). Místní ekonomika je zčásti založena na zemědělství (pěstování citrusů, jahod, brambor, melounů, rajčat a další zeleniny, chov drůbeže).\n\nVe vesnici žil izraelský básník Natan Jonatan, jenž patřil mezi zakladatele mošavu. Žije tu spisovatelka Dvora Omer.\n\nPodle údajů z roku 2014 tvořili naprostou většinu obyvatel v Kfar Ma'as Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 828 lidí. Během roku 2014 populace stoupla o 0,2 %.\n\n\n"}
{"id": "563804", "url": "https://cs.wikipedia.org/wiki?curid=563804", "title": "Hrdlovkovití", "text": "Hrdlovkovití\n\nHrdlovkovití (Phallostethidae) je čeleď paprskoploutvých ryb z řádu gavúni (Atheriniformes). Čeleď hrdlovkovití pochází ze sladkých, brakických a pobřežních vod jihovýchodní Asie. České i odborné jméno (z řeckých slov φαλλός, penis, a στήθος, hruď) čeledi poukazuje na zvláštní kopulační orgán na hrdle samců. Čeleď zahrnuje čtyři rody.\n\n\nHrdlovkovití jsou gonochoristé s vnitřním oplozením. K oplození využívají zvláštní a složitý orgán umístěný na spodní straně hlavy samců, tzv. priapium. Priapium je tvořeno modifikovanými kostmi pletence břišních ploutví, žeber a kleithra a obsahuje kanálky vedoucí z pohlavních orgánů, ledvin a střeva. Součástí priapia jsou i výběžky sloužící k přidržování samice během kopulace.\n\nPřestože však u hrdlovkovitých dochází k vnitřnímu oplození, nerodí živá mláďata, ale kladou oplozené jikry. Ty jsou vybaveny vláknitými výběžky, pravděpodobně pro přichycení k vegetaci.\n"}
{"id": "563808", "url": "https://cs.wikipedia.org/wiki?curid=563808", "title": "Magšimim", "text": "Magšimim\n\nMagšimim ( מַגְשִׁימִים, doslova „\"Naplnitelé snů\"“, v oficiálním přepisu do angličtiny Magshimim) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 49 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny.\n\nObec se nachází 13 kilometrů od břehu Středozemního moře, cca 13 kilometrů východně od centra Tel Avivu a cca 85 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 3 kilometry na severu je to pak město Petach Tikva. Dál k východu již pokračuje zemědělská krajina, byť rovněž s vysokou hustotou osídlení. 3 kilometry jižním směrem od mošavu leží Ben Gurionovo mezinárodní letiště. Magšimim obývají Židé, přičemž osídlení v tomto regionu je etnicky převážně židovské.\n\nMagšimim je na dopravní síť napojen pomocí dálnice číslo 40.\n\nMagšimim byl založen v roce 1949. První osadníci se sem nastěhovali ale prý již 8. prosince 1947. Stavební práce řídila organizace Rassco. Zakladatelskou skupinu obyvatel mošavu tvořilo 58 lidí. V následujících letech přijal mošav židovské imigranty z Německa, Iráku, Polska, Československa nebo Maďarska. Usadili se tu i někteří demobilizovaní izraelští vojáci.\n\nSprávní území obce dosahuje cca 2700 dunamů (2,7 kilometry čtvereční). Místní ekonomika je zčásti založena na zemědělství (pěstování citrusů, avokáda, broskví a chov drůbeže).\n\nPodle údajů z roku 2014 tvořili naprostou většinu obyvatel v Magšimim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1051 lidí. Během roku 2014 populace stoupla o 1,8 %.\n\n\n"}
{"id": "563810", "url": "https://cs.wikipedia.org/wiki?curid=563810", "title": "Vídeňské inspirace české architektury 18. století", "text": "Vídeňské inspirace české architektury 18. století\n\nVídeňské inspirace české architektury 18. století je jev, spojený se jmény architektů Jana Fischera z Erlachu a Johanna Hildebrandta, který není dosud zcela objasněn. Byl to vznik vrcholné barokní architektury v českých zemích v době, kdy ještě nedosahovala celé své významnosti a jedinečnosti.\n\nTento jev se týká velké skupiny staveb postavených v českých zemích převážně vídeňskými architekty, na nichž je patrný nejen italský, ale také francouzský styl. Francouzský přínos do české architektury byla novinka, předtím v Čechách pracovali výhradně italští architekti na stavbách jako je Valdštejnský palác, Klementinum, Černínský palác a další. \n\nFrancouzská klasicistní architektura byla přitažlivá pro imperiální ambice Vídně, která v době, kdy pominulo nebezpečí od Turků, nabývala postupně na významu v Habsburské monarchii i mimo ni. \n\nOba architekti, Hildebrandt i Fischer, byli inspirovaní sice italskou architekturou, avšak byli vnímaví i k architektůře Francie (François Mansart, Salomon de Brosse). V širším slova smyslu jde o příslušníky tzv. druhé generace tvůrců barokní architektury v Čechách, inspirované ze zdrojů mimo klasicistní, antizující Itálii (cizí českému cítění a způsobující fiasko architektury období české renesance).\n\n\n\nMnoho staveb vzniklo též na Moravě.\n"}
{"id": "563811", "url": "https://cs.wikipedia.org/wiki?curid=563811", "title": "Skoll (měsíc)", "text": "Skoll (měsíc)\n\nSkoll (vyslovováno /ˈskɒl/ nebo norsky /skœlː]/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 5. lednem a 30. dubnem 2006. Po svém objevu dostal dočasné označení S/2006 S 8. V dubnu 2007 byl nazván Skoll, po obru jménem Sköll, patřícího do norské mytologie. Dalším jeho názvem je Saturn XLVII.\n\nSkoll patří do skupiny Saturnových měsíců nazvaných Norové.\n\nPředpokládá se, že průměr měsíce Skoll je přibližně 6 kilometrů (odvozeno z jeho albeda).\n\nSkoll obíhá Saturn po retrográdní dráze v průměrné vzdálenosti 17,6 milionů kilometrů. Oběžná doba je 869 dní.\n"}
{"id": "563817", "url": "https://cs.wikipedia.org/wiki?curid=563817", "title": "Suttungr (měsíc)", "text": "Suttungr (měsíc)\n\nSuttungr (vyslovováno /ˈsʊtʊŋɡər/) je malý měsíc planety Saturn. Byl objeven v roce 2000 vědeckým týmem vedeným John J. Kavelaarsem. Po svém objevu dostal dočasné označení S/2000 S 12. V srpnu 2003 byl nazván Suttung po norském obrovi jménem Suttungr. V lednu 2005 bylo jeho jméno upraveno na Suttungr. Dalším jeho názvem je Saturn XXIII. \n\nSuttungr patří do skupiny Saturnových měsíců nazvaných Norové.\n\nPředpokládá se, že průměr měsíce Suttungr je přibližně 5,6 kilometrů (odvozeno z jeho albeda).\n\nSuttungr obíhá Saturn po retrográdní dráze v průměrné vzdálenosti 19,7 milionů kilometrů. Oběžná doba je 1029,7 dní. \n"}
{"id": "563822", "url": "https://cs.wikipedia.org/wiki?curid=563822", "title": "Sonora (řeka)", "text": "Sonora (řeka)\n\nSonora je řeka v Mexiku. Je 402 kilometrů dlouhá její povodí má rozlohu 28 950 km². V době povodní se vlévá v Kalifornském zálivu do Tichého oceánu, ovšem v době sucha se voda vypaří či vsákne dříve, než dosáhne pobřeží.\n"}
{"id": "563825", "url": "https://cs.wikipedia.org/wiki?curid=563825", "title": "Surtur (měsíc)", "text": "Surtur (měsíc)\n\nSurtur (vyslovováno /ˈsɜrtər/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi lednem a dubnem 2006. Po svém objevu dostal dočasné označení S/2006 S 7. V dubnu 2007 byl nazván Surtur, po obru jménem Surtr, patřícího do norské mytologie. Dalším jeho názvem je Saturn XLVIII. \n\nSurtur patří do skupiny Saturnových měsíců nazvaných Norové.\n\nPředpokládá se, že průměr měsíce Surtur je přibližně 6 kilometrů (odvozeno z jeho albeda).\n\nSurtur obíhá Saturn po retrográdní dráze v průměrné vzdálenosti 22,2 milionů kilometrů. Oběžná doba je 1238,6 dní. \n"}
{"id": "563830", "url": "https://cs.wikipedia.org/wiki?curid=563830", "title": "Páni z Rožmitálu", "text": "Páni z Rožmitálu\n\nPáni z Rožmitálu byli starý český vladycký rod, který se odloužil jako odnož od velkého rodu Buziců. Nazývali se podle hradu a městečka Rožmitál pod Třemšínem. Později si oblíbili druhé jméno Lev podle něhož byli nazýváni také Lvové z Rožmitálu.\n\nPředek rodu, Jaroslav, patři mezi přední české pány a žil na přelomu 11. a 12. století. Držel březnické, rožmitálské a čížkovské panství. Prvním s přídomkem z Rožmitálu byl Oldřich z Rožmitálu, který se považuje také za zakladatele rodového sídla v Rožmitálu. Oldřích měl syny Protivu, Budislava, Oldřicha a není jasné, zda i Sezimu. Po Protivovi je pánem panství Sezima. Ten roku 1347 prodal proti Oldřichově vůli polovinu hradu a městečka Rožmitálu nově zřízenému arcibiskupství pražskému, které svou polici drží až do husitských válek. Objevují se další jména jako Vincenc z Rožmitálu, Jan z Rožmitálu a Jindřich z Rožmitálu, který činní roku 1396 darování kosteu sv. Barbory. Boužel o těchto osobách nejsou známy další informace. Další pánem z Rožmitálu je Zdeněk z Rožmitálu, který zahajuje dlouhou linii nositelů tohoto jména. V této době se objevuje také jméno Lev, které je po té u všech nositelů hlavní rodové linie až do vymření v 18. století.\n\nPříslušníci rodu zastávali významné zemské úřady a množili svůj majetek. \n\nNásledující členové rodu již majetek pouze vyženili či zdědili. Například Maxmilián dědil po Šelmbercích.\n\nAdamův syn Jan Zdeněk Lev byl v roce 1580 vlastníkem Hrotovic a Konice. Měl tři syny: Maxmiliána, Jana a Zdeňka. Posledně dva jmenovaní byli popravení roku 1627 za účast v selské vzpouře. Maxmiliánův syn Zdeněk František Lev z Rožmitálu získal roku 1631 blanenské panství, které bylo lenním statkem olomouckých biskupů. Zdeněk roku 1634 zemřel a panství převzal jeho ještě nedospělý syn Kašpar Melichar Baltazar Lev z Rožmitálu. Ten skonal roku 1667 a otcův majetek zdědil nejstarší syn Zdeněk Václav, který však zemřel předčasně ve věku 20 let. Majetek tedy přešel na jeho bratry Františka Baltazara, Karla Maxmiliána a Bernarda Antonína, kteří pro tíživou finanční situaci byli nuceni blanenský statek v roce 1694 prodat rodu Gellhornů. \n\nPotomstvo Karla Maxmiliána a Kateřiny Žeranovské ze Sezemic se přestěhovalo na přelomu 17. a 18. století do Slezska. V roce 1760 zemřel Antonín Bernard, pán na Hrozové a Pelhřimovech, syn Bernarda Antonína, poslední mužský potomek, jímž vymřel i celý rod.\n\nRodový erb Buziců, který tvoří černá kančí hlava ve zlatém poli, doplnili zlatou lvicí v modrém poli.\n\nSpojili se s Haugvici, Smiřickými, Švamberky, Švihovskými z Rýzmberka či pány z Kunštátu.\n\n\n"}
{"id": "563834", "url": "https://cs.wikipedia.org/wiki?curid=563834", "title": "Kari (měsíc)", "text": "Kari (měsíc)\n\nKari (vyslovováno /ˈkɑri/ nebo /ˈkaʊri/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi lednem a dubnem 2006. Po svém objevu dostal dočasné označení S/2006 S 2. V dubnu 2007 byl nazván Kari, po bohu jménem Kári, patřícího do norské mytologie. Dalším jeho názvem je Saturn XLV.\n\nKari patří do skupiny Saturnových měsíců nazvaných Norové.\n\nPředpokládá se, že průměr měsíce Kari je přibližně 7 kilometrů (odvozeno z jeho albeda).\n\nKari obíhá Saturn po retrográdní dráze v průměrné vzdálenosti 22,3 milionů kilometrů. Oběžná doba je 1243,7 dní.\n"}
{"id": "563837", "url": "https://cs.wikipedia.org/wiki?curid=563837", "title": "Sdej Chemed", "text": "Sdej Chemed\n\nSdej Chemed ( שְׂדֵי חֶמֶד, doslova „\"Skvělá pole\"“,v oficiálním přepisu do angličtiny Sede Hemed, přepisováno též Sdei Hemed) je vesnice typu mošav v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce 40 metrů v hustě osídlené a zemědělsky intenzivně využívané pobřežní nížině, respektive Šaronské planině.\n\nObec se nachází 13 kilometrů od břehu Středozemního moře, cca 18 kilometrů severovýchodně od centra Tel Avivu a cca 73 kilometrů jižně od centra Haify. Leží v silně urbanizované krajině, na východním okraji aglomerace Tel Avivu, jejímž východním výběžkem jsou zde města Hod ha-Šaron a Kfar Saba. Sdej Chemed obývají Židé, přičemž osídlení v tomto regionu je etnicky převážně židovské. Výjimkou je město Džaldžulja cca 1 kilometr na jihovýchod, které je součástí takzvaného Trojúhelníku obývaného izraelskými Araby. 3 kilometry k severovýchodu pak za Zelená linie (Izrael)Zelenou linií leží palestinské arabské město Kalkílija.\n\nSdej Chemed je na dopravní síť napojen pomocí lokální silnice číslo 444. Východně od mošavu probíhá dálnice číslo 6.\n\nSdej Chemed byl založen v roce 1952. Jejími zakladateli byli starousedlí Izraelci z různých částí země, kteří se zapojili do hnutí me-ha-Ir le-kfar (מהעיר לכפר) - „\"Z města na vesnici\"“. Sdej Chemed byl prvním mošavem zřízeným v rámci tohoto hnutí. Základní infrastrukturu včetně skromných domů financovala Židovská agentura. V obci bylo zřízeno 60 rodinných hospodářství po 20 dunamech (2 hektarech) půdy. V roce 1954 postihly vesnici záplavy. Většina osadníků neměla předchozí zkušenosti se zemědělským hospodařením. Mošav se orientoval na pěstování batátů. Počátkem 70. let 20. století se vesnice ekonomicky osamostatnila a Židovská agentura ukončila její podporování.\n\nJméno vesnice je inspirováno citátem z biblické Knihy Izajáš 32,12 - „\"Bijí se v prsa, naříkají pro skvělá pole, pro úrodný vinný kmen\"“\n\nSprávní území obce dosahuje cca 2000 dunamů (2 kilometry čtvereční). Místní ekonomika je založena na zemědělství (pěstování citrusů, zeleniny, avokáda, květin a chov drůbeže).\n\nPodle údajů z roku 2014 tvořili naprostou většinu obyvatel v Sdej Chemed Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1001 lidí. Během roku 2014 populace klesla o 2,1 %.\n\n\n"}
{"id": "563840", "url": "https://cs.wikipedia.org/wiki?curid=563840", "title": "Medakovití", "text": "Medakovití\n\nMedakovití (Adrianichthyidae) je čeleď paprskoploutvých ryb z řádu jehlotvární (Beloniformes). Čeleď medakovití pochází ze sladkých a brakických vod jihovýchodní Asie od Indie po Japonsko. Čeleď zahrnuje dva rody, \"Adrianichthys\" a \"Oryzias\". Medaka japonská (\"Oryzias latipes\") je významný modelový organismus.\n"}
{"id": "563843", "url": "https://cs.wikipedia.org/wiki?curid=563843", "title": "Medaka japonská", "text": "Medaka japonská\n\nMedaka japonská (\"Oryzias latipes\") je drobná paprskoploutvá ryba z čeledi medakovití. Často se vyskytuje v rýžových polích, rodové jméno \"Oryzias\" je odvozené od rodového jména rýže, \"Oryza\".\n\nZbarvení je krémově bílé či nažloutlé nebo oranžové, ale byly vyvinuty i jasně žluté, červené nebo zelené transgenní formy, které jsou však v EU zakázány. Hřbetní ploutev má 6–7 měkkých paprsků, řitní ploutev má 15–21 měkkých paprsků. Dorůstají délky až 4 cm. V zajetí se dožívají dvou let a ve volné přírodě 3 až 4 roky.\n\nExistuje fluorescenční okrasná forma, která je geneticky modifikovaná tak, že se fluorescenční protein extrahovaný z medúzy připojí k DNA ryby ještě v embryonálním stádiu.\n\nPochází z východoasijských zemí, především z Japonska, Koreji, Tchaj-wanu a Číny. Byla zavlečena do mnoha zemí jako je USA, Kuba, Kazachstán, Turkmenistán, Írán nebo Rusko.\n\nMedaka je bentopelagická ryba žijící v subtropických sladkých a brakických vodách v teplotním rozmezí 18–24 °C. Dospělí se vyskytují v rybnících, močálech, rýžových polích a malých tocích plání. Dávají přednost pomalým proudům. Obývají hlavně vody nížin a brakické vody, ale také je známo, že obývají přílivové nádrže pobřeží některých regionů v Japonsku a Koreji. Vydrží široký rozsah slanosti. Pro akvakulturní chov je zředěná mořská voda lepší než sladká voda a doporučuje se použití vyváženého solného roztoku, pokud se ukáže, že voda z vodovodu je nevhodná. Její chov v akváriu je snadný.\n\nMedaka je všežravá. Ve volné přírodě se živí například brouky nebo žábronožkami, v akváriích se jim dává umělé suché krmivo jako jsou granule, vločky nebo prášek. Larvám se dávají trepky nebo žábronožky.\n\nMedaka se stává pohlavně dospělou ve věku kolem 2–3 měsíců. Pokud jsou ryby dobře krmeny, zrají dříve. Denní tření může být vyvoláno po celý rok za vhodných podmínek po dobu až 3 měsíců. Proto, aby se třely denně, by měla být fotoperioda udržována na 14 hodin světla s vysokou intenzitou (více než 150 luxů) a 10 hodin tmy. I slepé medaky by mohly plodit za vhodných podmínek. Optimální teplota vody pro rozmnožování je 26–28 ° C. Medaka se vůbec nerozmnožuje při teplotách pod 10° C.\n\nPočet jiker závisí na velikosti těla, zdraví a nutričních podmínkách samice, ale obvykle samice plodí 20–40 vajec denně. Udržování dospělých ryb při příliš vysoké hustotě zabraňuje jejich tření. Pokud je v nádrži chován více než jeden samec, pak se navzájem ruší při páření, což má za následek snížení úspěšnosti oplození. I poté, co ryby dosáhly  dospělosti, se někdy nepáří kvůli tomu, že si „nesedly“ se svým protějškem. V takovém případě je vhodné partnery vyměnit, aby se vyvolalo tření.\n\nSamec zpočátku těsně následuje samici, a pokud samice neunikne, samec k ní připlave šikmo dolů a pak se na několik sekund zastaví. Samec následně rychle plave v kruhovém vzoru před samicí. Samec pak drží samici v hřbetních a análních ploutvích a přibližuje se svou kloakou ke kloace samice a po krátkém klesání ve vodě nastává oplození vajíček. Jikry se slepují přes chlupaté filamenty a na několik hodin se připojují k břichu samice, poté klesnou ke dnu. \n\nPro svou drobnou velikost, snadný chov v akváriu a vysokou plodnost se medaka japonská stala významným modelovým organismem v genetice, embryologii a toxikologii. Roku 1994 byly medaky japonské raketoplánem Columbia (STS-65) vyneseny na oběžnou dráhu a staly se prvními obratlovci rozmnožujícími se na oběžné dráze a v prostředí mikrogravitace.\n\n"}
{"id": "563846", "url": "https://cs.wikipedia.org/wiki?curid=563846", "title": "Cur Jicchak", "text": "Cur Jicchak\n\nCur Jicchak ( צוּר יִצְחָק, doslova „\"Jicchakova skála\"“, v oficiálním přepisu do angličtiny Zur Yizhaq, přepisováno též Tzur Yitzhak) je nově založená vesnice (urbanisticky ovšem městského charakteru) a sídlo typu společná osada (\"jišuv kehilati\") v Izraeli, v Centrálním distriktu, v Oblastní radě Drom ha-Šaron.\n\nLeží v nadmořské výšce cca 110 metrů na úpatí Samařska, v kopcovité oblasti podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu, nedaleko od okraje hustě osídlené a zemědělsky intenzivně využívané pobřežní nížiny, respektive Šaronské planiny. Obec je situována na východozápadně orientovaném podlouhlém vrchu Giv'at Me'amer. V údolí jižně pod obcí protéká Nachal Alexander, na severní straně terén klesá směrem k vádí Nachal Avrech\n\nObec se nachází 16 kilometrů od břehu Středozemního moře, cca 28 kilometrů severovýchodně od centra Tel Avivu a cca 63 kilometrů jižně od centra Haify. Cur Jicchak obývají Židé, přičemž osídlení v tomto regionu je etnicky smíšené. Na jihu k obci přiléhá židovské město Kochav Jair, na sever a západ od vesnice ovšem začíná část pásu měst a vesnic obývaných izraelskými Araby - takzvaný Trojúhelník. Nejblíže je to město Tajbe 2 kilometry odtud. Osada leží 2 kilometry od Zelené linie, za ní pak 6 kilometrů jihozápadním směrem leží velké palestinské arabské město Kalkílija. Východně od Cur Jicchak ovšem do Západního břehu Jordánu vniká blok s židovskou osadou Sal'it. Arabské části Západního břehu byly počátkem 21. století odděleny od vlastního Izraele pomocí bezpečnostní bariéry.\n\nCur Jicchak je na dopravní síť napojen pomocí místní silnice číslo 5533, která ústí západně od obce do silnice číslo 444. Západně od vesnice pak rovněž probíhá severojižním směrem dálnice číslo 6 (takzvaná Transizraelská dálnice).\n\nZákladní kámen k této nové obci byl položen v září 2005, na 10. výročí atentátu na izraelského premiéra Jicchaka Rabina, jehož jméno bylo použito do názvu Cur Jicchak. Jde o nově budované sídlo městského rezidenčního typu, které navazuje na již etablované osídlení v sousedním Kochav Jair a na vesnici Cur Natan, která stojí na zdejším pahorku o 1 kilometr dále k východu. Již podle projektů z 90. let 20. století se tu výhledově počítalo s výstavbou 2350 bytových jednotek. Cur Jicchak byl založen v roce 2007. Toho roku fakticky začala výstavba domů. V únoru 2011 se tu uvádělo již cca 380 bydlících rodin. Zástavba sestává z šesti- a osmipatrových objektů.\n\nVznik Cur Jicchak navazuje na projekt Jišuvej ha-Kochavim, v jehož rámci v 90. letech vzniklo na východním okraji pobřežní nížiny, v blízkosti Zelené linie, několik nových městských sídel. Předběžný urbanistický plán na výstavbu Cur Jicchak byl schválen roku 2000. Umístění nového sídelního celku bylo kritizováno některými odborníky jako nelogické a spekulativní, zejména pro blízkost průmyslové zóny sousedního arabského města Tajbe. Obyvatelé Tajbe navíc vyjadřovali nespokojenost s tím, že nový židovský obytný celek blokuje potenciál dalšího růstu jejich města směrem k jihu. Developeři i noví obyvatele Cur Jicchak ale oceňovali výhodné ceny a blízkost lesního komplexu. Počáteční zájem rodin o usídlení v Cur Jicchak nebyl velký, po jistou dobu se o projekt začala zajímat izraelská armáda, která ovšem pro případné umístění bytů pro své příslušníky požadovala změnu projektu a větší důraz na individuální rodinné domy, což ovšem bylo zamítnuto. Po roce 2007 se nakonec zájem o zdejší nemovitosti zvýšil a nová obec se rychle stala populární lokalitou.\n\nCur Jicchak je na základě rozhodnutí z roku 2008 součástí Oblastní rady Drom ha-Šaron, která sdružuje převážně zemědělské vesnice. Pro účely nového sídla došlo k záboru části katastru (o rozloze 216 dunamů) sousední vesnice Cur Natan, jejíž představitelé zpočátku plány na intenzivní zástavbu odmítali. Nakonec se podařilo dospět ke kompromisu. Plánovaná kapacita výstavby v Cur Jicchak byla snížena z 5000 na 2385 bytových jednotek, přičemž zčásti charakteru rodinných domů. Cur Natan získal pozemky pro budoucí průmyslovou zónu a část výnosů z prodeje stavebních pozemků. Správní území obce dosahuje 610 dunamů (0,61 kilometru čtverečního).\n\nPodle údajů z roku 2014 tvořili naprostou většinu obyvatel v Cur Jicchak Židé - cca 3500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 3600 osob).\n\nJde o menší sídlo, ovšem koncipováné jako obec městského typu, s prudce rostoucí populací. K 31. prosinci 2014 zde žilo 3581 lidí. Během roku 2014 populace vzrostla o 32,9 %. Do roku 2013 se dříve počítalo, že populace měla dosáhnout 1700 rodin.\n\n\n"}
{"id": "563852", "url": "https://cs.wikipedia.org/wiki?curid=563852", "title": "Seznam postav z Luka", "text": "Seznam postav z Luka\n\nSeznam postav z knih: Luko, malý vlkodlak a od Sandry Vebrové a zdroje jsou z právě těch knih. Z těchto informací je nápadné nechtěná podobnost s postavami z Harryho Pottera (příběh však podobný není).\n\nLuko je jediný syn dona Roderika a dědic Stvůronu. Žije ve vlkodlačím paláci na západě a jeho nejlepšími přáteli jsou Alchymus a Mariana. Je též kmotřencem sira Wolfa, který je současným vlkodlačím Donem a předsedou velké rady. Luko je zapřisáhlý zničením Dermonta a tu přísahu splnil.\n\nDermont byl po smrti Roderika vládcem vlkodlaků, dokud Luko neodhalil, že je posedlý myšlenkami Zaruse Kraga. Byl zabit Zarusovým mečem, ovšem potom vypil krev vlka, tudíž se stal nesmrtelným a znetvořeným vlkodlakem, který napadal nejen lidi, ale i příslušníky vlastního rodu. Stal se nejnebezpečnějším vlkodlakem za posledních sto let. Nakonec ho Luko zabil světelnou dýkou.\n\nMariana je lidské děvče, které jako jediné přežilo útok Upírů. Byla odnesena skřety, kteří ji využívali jako otrokyni. Jednou se s Lukem pohádali, ale poté, co mu zachránila život před Tarlokem, stali se přáteli. Mariana měla přes Lukův nesouhlas blízký vztah s Ralfem, hloupým šlechticem. Dermont se ji Ralfovým prostřednictvím pokusil zabít, ale místo toho se pustil do Luka, který Dermonta zabil.\n\nWolf byl nejlepším přítelem Roderika a po jeho smrti se pokusil Luka adoptovat, což udělal až později. Byl Supilem omámen a byla mu vymazána paměť. Po devíti letech ho však Supil Lukovým prostřednictvím vyléčil. Pak se stal Wolf novým Donem.\n\nSupil je soukromý učitel Luka a jeho bratranců Morise a Morgana. Je o něm známo, že se bojí Dermonta který ho přinutil vymazat paměť Wolfovi. Díky trestu, který mu Supil dal se Luko dozvídá o Měsíčním kovu.\n\nRalf je lord pocházející z vlkodlačího města Legendaru. Jeho otec Artur je slavný odborník na vlkodlačí přeměnu. Jmenuje se Ralf po Ralfovi Xavierovi, který založil Legendar a Adrien po rektorovi Legendarské univerzity. Ve třinácti letech se pokusil za účelem zabití Dermonta, protože napadl jeho matku. Dermont poté Ralfa posedne. \n\nAlchymus je posledním z mocného rodu Mágů a Mudrců. Je pověřen hlídáním dobra a zla v zemi, avšak nedokáže nic ovlivnit. Stal se pomocníkem Luka na jeho výpravě, protože mu pomohl s případem vraždy Lukova otce. Je moudrým rádcem. Žije v kraji snů odkud Luko získal světelnou díku z vodopádu poslední naděje.\n\nTarlok býval zástupcem dona Dermonta když ještě panoval. Byl také pověřen hlídáním Luka, kterého pořád sledoval. Luko se s Tarlokem utkal v křivém lese, kde ho Tarlok pokousal otrávenými vlkodlačími zuby. Poté však Mariana našla jeho oblečení a tím ho uvěznila ve vlčím těle.\n\nZarus Krag žil před padesáti lety a měl pošetilou myšlenku: Vlkodlaci jsou nadřazení všem rasám a měli by vládnout světu. Poté ovládl mnoho vlkodlaků a začali hrůzné časy. Zarus a jeho stoupenci každou noc táhli zemí a zabíjeli vše, co nebylo vlkodlak. Byl taky u získání Měsíčního kovu, ze kterého po zasypání dolu vytvořil Zarusův Meč, ten ovšem nestačil použít. Ten dostali po jeho smrti do rukou členové rady a byl chráněn rodem Lycanthropiů, dokud se ho Dermont nepokusil ukrást. Luko poté meč našel a Alchymus ho zničil. Jeho symbolem byl srpek s překříženými meči\n\nGurdun Zavilý byl zakladatelem vlkodlačí rasy protože odhalil tajemství přeměny na vlka. Byla po něm pojmenována Stvůronská univerzita.\n\nDon Roderik byl Lukův otec a poslední strážce Zarusova meče. Byl zabit svým bratrem Dermontem, a poté zapálen ve svém letním sídle, kde ukryl meč. Byl introvet proto netrávil čas se svými poddanými a z toho důvodu si lidé (vlkodlaci) mysleli, že je dermont lepší vládce.\n\nUpíři jsou rasa která jako jediná zabíjí propotěšení a krev. Žili na severu a jejich oblíbeným místem se stal dům sira Wolfa. Nenávidějí kouř. Pijí víno protože krve je velmi málo, lidé jsou ostržití. Velké šance mají upíři při epidemiích černé horečky.\n\nStíny jsou postavy bez těla pouze v plášti a jsou schopni ovládat pavouky. Po půlnoci se potulují ve severním Stvůronu, kde se živí dechem svých obětí. Žádnému stínu se nelíbí světlo.\n\nSkřeti jsou tvorové s tuhým kořínkem a sklonem k kleptomanii.\nŠkleb se svou ženou vlastní hostinec U Skřeta. Našli při poslední epidemii Marianu ve studni a od té doby jim Mariana dělala otroka. Jsou nejnovějším zdrojem drbů a informací.\n\nŽijí ve kraji snů ale své oběti chytají ve Stvůrony které dohánějí k šílenství svým skřekem. Kdo Můru zaslechne upadne do kómatu a začnou se mu zjevovat vidiny, které mají co dělat se skutečností.\n\nSvětlonoši jsou něco jako víly. Žijí v kraji snů u vodopádu poslední naděje. Jejich princezna se jmenuje Selena a to ona dala Lukovi světelnou dýku. Nemluví, pouze zpívají, ale tak tiše, že je nikdo neslyší. Hluk je ničí. Jejich princeznou je Selené.\n\nVlkodlaci jsou prastarý národ. Jeho zakladatelem byl Gurdun Zavilý a panují o nich báchorky. Například že vlkodlak se mění při úplňku nebo že by si nebyl vědom ničeho ze své lidské podoby. Vlkodlaci mají rádi drahé kameny a zlato. Potrpí si na drahých věcech a velkolepých oslavách. Slaví svátek prvního úplňku.\n\nNejváženější rod v celém městě. Stojí v čele velké rady a často se stávají dony. Lycanthropiové byli pověření hlídáním Zarusova meča a také se podíleli na zastavení Kragových stoupenců. Jejich poslední příslušník byl Dermont ovšem pak se vládcem rodu stal Luko.\n\nDůležitý rod který ve Stvůronu hraje podstatnou roli. Jejich příslušníci jsou pověřeni hlídáním dobra a zla.\n\nLeDingovi jsou důležitý a namyšlený rod. Ralf Xaver LeDingo se stal vedoucím boje pro osvobození Legendaru. Jeho syn Arthur se stal uznávaným spisovatelem a vědcem a také vystupuje v knize.\n\nViktorovi říkají všichni Hezounek Vik a je po Marianě druhý Lukův nejlepší „lidský“ kamarád a nemá rád šikanu, hádky a rvačky. Jednou Luka a Marianu zachránil před bandou útočníků když jim řekl že je zatknou.\n\nHubert je protivný a nebezpečný mladík, který se rád vytahuje a nenávidí Luka. Sám se odvolává ne to, že vlkodlaci jsou špatní. Hubert se svou partou napadl Luka a Marianu a brutálně je zmlátili. Naštěstí je zachránil Viktor\n"}
{"id": "563853", "url": "https://cs.wikipedia.org/wiki?curid=563853", "title": "Ivana Vaňková", "text": "Ivana Vaňková\n\nIvana Vaňková (* 12. července 1978 Svidník, dnes Slovensko) je česká herečka. Roku 2002 zdárně dokončila studium na brněnské JAMU. V témže roce začala působit v Městském divadle Brno. Její první velkou rolí byla Anita v muzikálu \"West Side Story\". Hostovala také v brněnském Národním divadle ve hře \"Muž z kraje La Mancha\".\n\nObjevila se také v televizních pořadech, když pro Českou televizi v seriálu \"Četnické humoresky\" vytvořila roli operetní subrety Elly Vienna.\n\n\n"}
{"id": "563858", "url": "https://cs.wikipedia.org/wiki?curid=563858", "title": "DJ Antoine", "text": "DJ Antoine\n\nAntoine Konrad (* 23. června 1975, Švýcarsko), také známý jako DJ Antoine, je švýcarský hudební DJ House a hudební producent.\n\nMá na kontě mnoho úspěšných singlů a alb publikovaných v západní Evropě, respektive ve Švýcarsku. Jeho první tvorbou bylo roku 2000 album \"Houseworks 01\", a od tohoto roku publikoval mnoho desek. Jedna z jeho nejpopulárnějších, \"Jealousy\" (publikováno roku 2007) je jeho nejprodávanějším albem. Prodal přes 1,000,000 CD a založil svou vlastní nahrávací společnost, Houseworks a Egoïste. Velice populární je také v Kanadě a Spojených státech.\n\n\n\n\n"}
{"id": "563866", "url": "https://cs.wikipedia.org/wiki?curid=563866", "title": "Michael Condon Memorial Award", "text": "Michael Condon Memorial Award\n\nMichael Condon Memorial Award je každoročně udělované ocenění pro nejlepšího rozhodčího v American Hockey League. Nese v názvu jméno dlouholetého čárového sudího Mikea Condona, který zemřel v průběhu sezony 2001/02, odkdy je trofej udílena.\n\n"}
{"id": "563868", "url": "https://cs.wikipedia.org/wiki?curid=563868", "title": "Walter Schellenberg", "text": "Walter Schellenberg\n\nWalther Friedrich Schellenberg (16. ledna 1910, Saarbrücken, Německé císařství – 31. března 1952, Turín, Itálie) byl německý politik, SS-Brigadeführer a šéf špionážní služby a vojenské rozvědky v RSHA.\n\nNarodil se v Saarbrückenu, ale jako mladík žil v Lucembursku, kde žili jeho rodiče, kteří nechtěli žít v Sársku, které získala Francie.\n\nDo Německa se vrátil, aby šel studovat na univerzity v Marburgu a Bonnu. Studoval medicínu a práva. Po promoci se připojil roku 1933 k SS. Setkal se s Reinhardem Heydrichem a pracoval v protišpionážním oddělení SD.\n\nV letech 1939–1942 byl osobním pobočníkem Heinricha Himmlera.\n\nV listopadu 1939 sehrál významnou podíl úlohu při únosu dvou britských agentů, kapitána Sigismunda Payne-Besta a majora Richarda Stevense. Osobně se znal s bývalým britským králem Eduardem VIII., který Hitlera obdivoval.\n\nRoku 1944 projednával s Joachimem von Ribbentropem operaci s cílem zabít Stalina. Od vybraného atentátníka Pjotra Tavrin-Šila přijímal špionážní relace s tím, že akce probíhá podle plánu. Ve skutečnosti však byl Tavrin-Šilo odhalen a začal posílat pod dohledem NKVD falešné špionážní zprávy.\n\nV červnu 1945 byl zatčen. Během Norimberského procesu byl zproštěn všech obvinění, až na členství v NSDAP, která byla uzákoněna jako zločinecká. V roce 1949 byl odsouzen na šest let vězení. V roce 1951 byl propuštěn z důvodu nemoci (zhoršující se stav jater) a přesunul se do Švýcarska. Následující rok zemřel na rakovinu jater v Turínu.\n\nÚdaje použity z: polská Wikipedie- Walter Schellenberg\n\n"}
{"id": "563869", "url": "https://cs.wikipedia.org/wiki?curid=563869", "title": "Kostel svatého Petra a Pavla (Litice)", "text": "Kostel svatého Petra a Pavla (Litice)\n\nKostel svatého Petra a Pavla stojí v Liticích a jde o jednu z nejvýznamnějších církevních staveb v Plzni. Je chráněn jako nemovitá kulturní památka.\n\nKostel je původem gotická svatyně, kterou nechal ve 14. století zbudovat rod Drslaviců. Nejstarší dochovaný zápis o kostelu je z roku 1352 a hovoří o odvodu papežského desátku 30 grošů ročně. Nejstarší písemná zmínka o Liticích je ovšem z roku 1212 a v té době zde byl asi postaven románský kostel (jeho pozůstatky byly nalezeny ve zdivu dnešního kostela). V roce 1367 byl kostel spolu se vsí prodán chotěšovskému klášteru, který ves pronajímal. Postupně se tu vystřídala řada zájemců jako například Herman z Nečtin, Vilém Švihovský z Rýzmberka (1431) a další.\n\nRoku 1570 klášter Litice z nájmu vyplatil a spravoval je přímo, a to až do roku 1784, kdy Josef II. klášter zrušil a správu kostela převzala Náboženská matice. V roce 1576 vypukl v Liticích požár, který kostel zničil. V roce 1600 došlo k pořízení hlavního oltáře v renezančním slohu. Roku 1639 za třicetileté války Švédové ves vyloupili a vypálili. Byl zničen i kostel s farou, kde shořely staré matriční zápisy. Ty nové jsou vedeny od roku 1640. V roce 1809 převzali litickou faru premonstráti z Teplé. Kostel patrně v 18. století postihl další požár či jiná katastrofa, v rámci které přišel o část svého vybavení. V roce 1830 došlo k umístění dvou oltářů klášterního kostela v Chotěšově a v roce 1833 byly pořízeny varhany.\n\nVedle kostela je budova fary. Před farou stoji socha Immaculaty z doby kolem roku 1800 (resp. její kopie), na tradičním místě, tedy na mostě, je též socha sv. Jana Nepomuckého z roku 1838.\n\nStav kostela byl koncem 20. století špatný, měl narušenou statiku a špatný krov. Od roku 1996 se o kostel stará sdružení křesťanů \"Koinonia Jan Křtitel\" a postupně jej obnovuje. Kostel je osazen třemi zvony. Nejstarší nese název Petr a Pavel a je z roku 1582. Zvony Panna Maria a Anna jsou z 19. století a nejsou původní.\n\n"}
{"id": "563872", "url": "https://cs.wikipedia.org/wiki?curid=563872", "title": "Ymir (měsíc)", "text": "Ymir (měsíc)\n\nYmir (vyslovováno /ˈɪmɪər/) je malý měsíc planety Saturn. Byl objeven v roce 2000 vědeckým týmem vedeným John J. Kavelaarsem. Po svém objevu dostal dočasné označení S/2000 S 1. V roce 2003 byl nazván po norském obru jménem Ymir. Dalším jeho názvem je Saturn XXIX.\n\nYmir patří do skupiny Saturnových měsíců nazvaných Norové.\n\nPrůměr měsíce Ymir je 18 kilometrů. Při předpokladu, že hustota materiálu, z něhož je tvořen je 1,7g/cm, by jeho hmotnost byla 5,1×10 kg.\n\nYmir obíhá Saturn po retrográdní dráze v průměrné vzdálenosti 23 milionů kilometrů. Oběžná doba je 1315 dní.\n"}
{"id": "563874", "url": "https://cs.wikipedia.org/wiki?curid=563874", "title": "Mistrovství Evropy ve volejbale mužů 1950", "text": "Mistrovství Evropy ve volejbale mužů 1950\n\n2. mistrovství Evropy ve volejbale mužů proběhlo v dnech 14. – 23. října v Sofii v Bulharsku.\n\nTurnaje se zúčastnilo šest družstev. Hrálo systémem každý s každým. Mistrem Evropy se stalo družstvo Sovětského svazu.\n\n1. SSSR\n2. Československo\n\nTrenér: J. Fiedler.\n\n3. Maďarsko\n"}
{"id": "563875", "url": "https://cs.wikipedia.org/wiki?curid=563875", "title": "Angela Lansbury", "text": "Angela Lansbury\n\nDame Angela Brigid Lansbury, DBE, (* 16. října 1925 Londýn, Spojené království) je britská herečka a zpěvačka. Poprvé se objevila ve snímku \"Gaslight\" z roku 1944 v roli zlomyslné služebné, za jejíž ztvárnění byla nominována i na Cenu Akademie. Dále se objevila např. ve filmech \"The Manchurian Candidate\" (1962), \"Bedknobs and Broomsticks\" (1971) nebo \"Kráska a zvíře\" (1991).\n\nV padesátých letech se dostala do newyorského divadla Broadway Theatre, kde sklidila velký úspěch v muzikálech \"Gypsy\", \"Mame\" a \"Sweeney Todd\". Z jejích nejnovějších rolí je známé zejména ztvárnění spisovatelky Jessicy Fletcherové v americkém televizním seriálu \"To je vražda, napsala\", ve kterém se objevovala v letech 1984–1996, či její role Madame Arcatiové z broadwayské hry \"Blithe Spirit\".\n\nJe nositelkou řady významných ocenění, celkem pětkrát získala Tony Awards a šestkrát Zlatý glóbus a jakožto nejlepší herečka ve vedlejší roli byla i třikrát nominována na Cenu Akademie a celkem osmnáctkrát na Cenu Emmy.\n\n"}
{"id": "563879", "url": "https://cs.wikipedia.org/wiki?curid=563879", "title": "Emma (román)", "text": "Emma (román)\n\nEmma je romantický román anglické spisovatelky Jane Austenové, který vydala v roce 1816.\n\nRomán vypráví o životě v uzavřeném venkovském společenství a o psychologii nezávislé, ale sobecké a snobské hrdinky, Emmy Woodhousové. Ta je sice bohatá a vzdělaná, ale navíc i přehnaně sebevědomá. Život v poklidném prostředí ji totiž dosud nevyvrátil její naivní představy o vlastní neomylnosti. Když se pak rozhodne zasahovat do osudů lidí kolem sebe, čeká ji mnoho nepříjemných překvapení. Ze svých chyb se ale nakonec dokáže poučit a objevit, co je pro ni skutečně důležité.\n\nV úvodu příběhu řeší Emma velmi nemilou situaci. Její guvernantka, a zároveň nejmilejší společnice, se totiž vdala. A Emma tedy nemá s kým by sdílela svůj čas. Tento problém však brzy vyřeší. Objeví totiž Harriet. Chudou dívku ze sousedství. Ta sice intelektem ani vzděláním nemůže konkurovat ztracené přítelkyni, ale Emma se jí rozhodne být učitelkou a rádkyní. Sama sebe přesvědčí, že jí k tomu vedla obava o Harrietinu budoucnost a ne vlastní nuda.\n\nSvou novou roli však bere Emma až příliš vážně. A jak rostou Harrietny vědomosti, rostou i Emminy požadavky na případného Harrietina ženicha. Proto svou přítelkyni přemluví, ať se již nestýká s panem Martinem, přestože ji k němu již poutají jisté sympatie. Dle názoru Emmy je však pro Harriet nevhodný. A tak mu nepomůže ani fakt, že sám Harriet velmi obdivuje a miluje.\n\nEmma však pro ni hledá ženichy jinde. A proto Harriet přesvědčí o náklonnosti pana Eltona. Prostá dívka bezmezně důvěřuje úsudku své zkušenější přítelkyně. Proto také brzy nachází na chování pana Eltona tolik kladných vlastností, že se do něj trochu i zamiluje. Avšak čas přinese oběma dívkám velice nepěkné překvapení. Pan Elton se totiž neucházel o Harriet, nýbrž o Emmu! A ta ho odmítne. Pan Elton však ani potom nezaměří svou pozornost k dívčině družce, nýbrž si z pobytu v lázních přiváží novopečenou paní Eltonovou. Emma je zdrcena. Nejen, že se zmýlila, ale navíc tím ublížila Herriet.\n\nBrzy však obrátí svou pozornost k jinému muži. Je jím Frank Churchil. Nevlastní syn její bývalé guvernantky. Časem dokonce začne váhat, jestli by nebyl dokonce vhodným partnerem pro ni samotnou. Avšak ani zde její plány nevyjdou. Neboť Frank Churchil je již delší čas tajně zasnouben s dcerou Emminy sousedky, s Jane Fairfaxovou.\n\nAvšak když se rozhodne své přítelkyni tuto nemilou zprávu sdělit, Harriet ji velice překvapí. Prohlásí totiž, že o Franka Churchila nikdy nestála. A Emma zjistí, jak velkou chybu udělala, když učila svou přítelkyni takové sebedůvěře. Harriet si totiž celou dobu myslela na Emmina švagra - na pana Knightleyho, a ne na Franka Churchila. A Emma ke svému úžasu zjišťuje, že žárlí. Teprve teď si uvědomuje, že si přeje, aby pan Knightley požádal o ruku ji a ne její přítelkyni. Přesto, nebo možná právě proto, že ji nikdy nezahrnoval planými lichotkami a ke všemu co dělala, byl dosti kritický.\n\nEmma proto ani nemůže uvěřit svému štěstí, když ji nakonec pan Knightley o ruku požádá. Neví, že ji její švagr již dlouho obdivuje a miluje. A že právě proto se ji vždy snažil usměrňovat, čímž jí byl neskutečně protivný. Dobrého konce se dočká i osud Harriet, která po náhodném setkání s panem Martinem poznává, že se její city k němu vůbec nezměnily. A i Emma po bližším seznámení s ním musí uznat, že přes nedostatek vzdělání je to velmi milý a příjemný člověk. Když se tedy nakonec pan Martin konečně osmělí požádat Harriet o ruku, již nic nebrán jejich svatbě.\n\n"}
{"id": "563880", "url": "https://cs.wikipedia.org/wiki?curid=563880", "title": "GloFish", "text": "GloFish\n\nGloFish je obchodní značka kmene geneticky modifikovaných fluorescenčních ryb. První GloFish, modifikovaná dánia pruhovaná (\"Danio rerio\"), byly vyvinuty v rámci vývoje kmene určeného jako bioindikátor znečištění, záhy se však staly prvními geneticky modifikovanými živočichy komerčně nabízenými jako domácí mazlíčci. Dnes je nabízeno pět barevných variant GloFish dánií pruhovaných – zelená \"Electric Green\", červená \"Starfire Red\", žlutooranžová \"Sunburst Orange\", fialová \"Galactic Purple\" a modrá \"Cosmic Blue\". Dále je k dispozici GloFish tetra černá ve čtyřech variantách (kromě zelené, žlutooranžové a fialové i růžová \"Moonrise Pink\") a GloFish parmička čtyřpruhá v zelené variantě. Dovoz, prodej i držení těchto ryb jsou v Evropské unii zakázány.\n\nGloFish obsahují uměle vložený gen pro fluorescenční proteiny, které vytváří jasnou fluorescenci při osvícení ultrafialovým nebo bílým světlem. Zelené GloFish obsahují zelený fluorescenční protein (GFP) z medúzy \"Aequorea victoria\", červené obsahují protein z korálu a žlutooranžové protein z medúzy.\n\n"}
{"id": "563886", "url": "https://cs.wikipedia.org/wiki?curid=563886", "title": "Fornjot (měsíc)", "text": "Fornjot (měsíc)\n\nFornjot je malý měsíc planety Saturn. Jeho objev byl oznámen 4. května 2005 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi 12. prosincem 2004 a 11. březnem 2005. Po svém objevu dostal dočasné označení S/2004 S 8. V dubnu 2007 byl nazván Fornjot, po obrovi jménem Fornjót z norské mytologie. Dalším jeho názvem je Saturn XLII.\n\nFornjot patří do skupiny Saturnových měsíců nazvaných Norové.\n\nPředpokládá se, že průměr měsíce Fornjot je přibližně 6 kilometrů (odvozeno z jeho albeda).\n\nFornjot obíhá Saturn po retrográdní dráze v průměrné vzdálenosti 23,6 milionů kilometrů. Oběžná doba je 1354 dní.\n"}
{"id": "563888", "url": "https://cs.wikipedia.org/wiki?curid=563888", "title": "Loge (měsíc)", "text": "Loge (měsíc)\n\nLoge (vyslovováno /ˈlɔɪ.eɪ/) je malý měsíc planety Saturn. Jeho objev byl oznámen 26. června 2006 vědeckým týmem, jehož členy jsou Scott S. Sheppard, David C. Jewitt, Jan Kleyna a Brian G. Marsden. Nalezen byl během pozorování provedených mezi lednem a dubnem 2006. Po svém objevu dostal dočasné označení S/2006 S 5. V dubnu 2007 byl nazván Loge, po obru jménem Loge (psáno také Logi), patřícího do severské mytologie. Dalším jeho názvem je Saturn XLVI. \n\nLoge patří do skupiny Saturnových měsíců nazvaných Norové.\n\nPředpokládá se, že průměr měsíce Loge je přibližně 6 kilometrů (odvozeno z jeho albeda).\n\nLoge obíhá Saturn po retrográdní dráze v průměrné vzdálenosti 23,1 milionů kilometrů. Oběžná doba je 1314 dní. \n"}
{"id": "563890", "url": "https://cs.wikipedia.org/wiki?curid=563890", "title": "Thrymr (měsíc)", "text": "Thrymr (měsíc)\n\nThrymr (vyslovováno /ˈθrɪmər/) je malý měsíc planety Saturn. Byl objeven v roce 2000 vědeckým týmem vedeným John J. Kavelaarsem. Po svém objevu dostal dočasné označení S/2000 S 7. V dubnu 2007 byl nazván po norském bohovi jménem Thrymr. Původní tvar jména byl Thrym, ale 21. ledna 2005 bylo jeho jméno upraveno na současné Thrymr. Dalším jeho názvem je Saturn XXX.\n\nThrymr patří do skupiny Saturnových měsíců nazvaných Norové.\n\nPředpokládá se, že průměr měsíce Thrymr je přibližně 5,6 kilometrů (odvozeno z jeho albeda).\n\nThrymr obíhá Saturn po retrográdní dráze v průměrné vzdálenosti 20,8 milionů kilometrů. Oběžná doba je 1120,8 dní.\n"}
{"id": "563892", "url": "https://cs.wikipedia.org/wiki?curid=563892", "title": "Peter Hamerlík", "text": "Peter Hamerlík\n\nPeter Hamerlík (* 2. ledna 1982 v Myjavě) je slovenský hokejista.\n\nS hokejem začínal ve Skalici. Tam odehrál i první zápasy mezi seniory. Po draftu v roku 2000, kdy ho draftoval Pittsburgh Penguins ve třetím kole jako 84. v pořadí odešel do zámoří kde hrál v OHL za Kingston Frontenacs. V roce 2002 ho opět draftoval klub Boston Bruins v 5. kole jako 153. v pořadí. Po podpise smlouvy s Bostonem odehrál tři sezóny střídavě na farmě Bostonu za Providence Bruins v AHL a v ECHL postupně za kluby Cincinnati Cyclones, Reading Royals, Augusta Lynx a Trenton Titans. Před sezónou 2005/2006 se vrátil do Evropy a upsal se v rodné Skalici. Několik zápasů v rámci tohoto působení hraje v Senici. Po dvou sezónách strávených doma se rozhodl zamířit do zahraničí. Hrál za běloruský Chimik-SKA Novopolock a kazašský HK Kazcink-Torpedo Usť-Kamenogorsk. V sezóně 2009/2010 byl brankářem českého týmu HC Oceláři Třinec.\n\nZúčastnil se jako náhradní brankář MS 2010, MS 2011 a MS 2012.\n\n\nStatistiky Petera Hamerlíka\n\n\nV dresu slovenské reprezentace odehrál 4 zápasy (stav k 4. května 2010). Reprezentoval Slovensko na Mistrovství světa hráčů do 18 let v roku 1999 a 2000, na Mistrovství světa hráčů do 20 let v roku 2002 a též na Mistrovství světa v ledním hokeji v roce 2010 v Německu.\n\nLegenda\n\n"}
{"id": "563893", "url": "https://cs.wikipedia.org/wiki?curid=563893", "title": "Seznam draftovaných jedniček v NHL", "text": "Seznam draftovaných jedniček v NHL\n\nNHL Draft je volné, systematické vybírání hráčů kluby National Hockey League. Tento draft sa koná každý rok po dvou nebo třech měsících po závěru sezóny. Po dobu draftu si kluby vybírají amatérské hráče z juniorských nebo evropských hokejových lig. Draftovaný hráč od roku 1969 musí mít mezi 17-20 let a žádný zápas v NHL. V roce 2009 bylo draftovaných 211 hráčů.\n\nCelkově bylo vybraných 46 jedniček vstupního draftu NHL. Z těchto, kromě 13 hráčů, byli z Kanady. Nejvíce výběrů jedniček měli Montreal Canadiens. Mezi lety 1963-1980 bral Montreal pokaždé hráče z první pětky. Nejvíce jedniček měli London Knights a to pět. Osm hráčů získalo Calder Memorial Trophy a pět je v hokejové síni slávy.\n\n"}
{"id": "563897", "url": "https://cs.wikipedia.org/wiki?curid=563897", "title": "Sazba", "text": "Sazba\n\nSazba (od „sázeti“) je původně tisková forma pro tisk z výšky (knihtisk), tvořená jednotlivými literami, případně obrázky. V širším slova smyslu hotová předloha pro tisk, zejména textová. Řemeslník, který vytvářel sazbu, se nazýval sazeč. S přechodem na modernější, počítačové techniky sazby v systému Desktop publishing pracuje přímo tiskový grafik na počítači se sázecím programem resp. převodem podkladového textu do tisku v rámci grafického počítačového systému.\nSestavování tiskové formy z pohyblivých kovových liter se objevilo už ve 12.–13. století v Číně, nejstarší dochovaný exemplář je korejská kniha Čikči z roku 1377. Ruční zhotovování liter však bylo nesmírně pracné a technika se užívala jen sporadicky. Kolem roku 1440 udělal mohučský zlatník Johannes Gutenberg několik převratných vynálezů, mezi něž patřilo i odlévání liter. Ručně vyrobený ocelový model litery se zakalil a vyrazil do ocelové matrice, do níž se pak odléval libovolný počet shodných liter. Už Gutenberg také objevil liteřinu, slitinu olova, cínu a antimonu, která spojuje nízký bod tání s větší pevností.\n\nLitery měl sazeč před sebou v přihrádkách v písmovce (hov. kasa), odkud je vybíral a sázel do sázítka (hov. háček), které držel v ruce (pravák v levé). Když dokončil řádek, musel jej ještě doplnit na přesnou délku (mezislovní mezery, v některých případech i mezery mezi písmeny) tak, aby se vyrovnal pravý okraj sazby. Hotové řádky skládal na sazebnici (hov. loďka - plech opatřený okraji ve tvaru U) a hotový sloupec (příp. stránku) převázal motouzem. Stránka se pro kontrolu ručně otiskla (na malém automatickém, případně ručním rychlolisu 2. pol. 70 let – poč. 90. let 20. stol.) a vznikl tzv. kontrolní otisk (hov. obtah – dříve též kartáčový otisk podle používané techniky otisku) a případné chyby se ručně opravily. Teprve po vysázení celého archu se mohly stránky sestavit ve správném pořadí, případně doplnit obrázky (dřevoryty, štočky), linkami a ornamenty a opět kontrolně otisknout. Tímto způsobem se sázely všechny knihy a časopisy téměř až do konce 19. století a mnohde ještě déle. Ruční sazba byla nesmírně pracná a pomalá – dobrý sazeč dokázal vysázet asi 1400 liter (tzv. hladkého textu) za hodinu - ale její mechanizace nebyla snadná a rozmetání (rozebrání použité sazby a třídění použitých liter) se nakonec muselo dělat ručně. Ruční sazba pro akcidenční tiskoviny a sazbu titulků (zejména novinových) se zachovala celosvětově až do 90. let 20. století, do velkého nástupu počítačových DTP systémů.\n\nPo mnoha pokusech o mechanizaci sazby textu teprve roku 1896 zkonstruoval německý hodinář Ottmar Mergenthaler v Baltimore prakticky použitelný řádkový sázecí stroj Linotype. Na něm se pomocí klávesnice „sázely“ negativní matrice a teprve hotový řádek se vcelku odlil (proto přízvisko „horká sazba“). Každá matrice měla svůj zámek (zuby jako patentní klíč), takže se po použití automaticky rozmetla do správné přihrádky. Řádkové sázecí stroje (obecně zvané \"linotypky\", podle značky prvního výrobce) se neustále zdokonalovaly a vyráběly více než 90 let.\n\nJen o rok později patentoval americký vynálezce Talbert Lanston sázecí stroj na jiném principu. Jeho Monotype se skládal z pracoviště perforátora/tastraře, kde se vyrobila děrovaná papírová páska, která pak řídila odlévání a sázení jednotlivých liter. Také tento stroj se postupně zdokonaloval a vyráběl až do poloviny 20. století.\n\nVýkon dobrého sazeče se sázecími stroji zvýšil na 6 až 10 tisíc znaků za hodinu. Složité sazby například matematických vzorců se ovšem nadále dělaly ručně.\n\nVe druhé polovině 20. století začala sázecím strojům konkurovat fotosazba, vytváření tiskové předlohy na fotografický film. Protože se při ní přestalo používat odlévání, mluví se někdy o „studené sazbě“. Fotosázecí stroje zprvu promítaly na film jednotlivá písmena z negativů, později používaly obrazovku, na níž se obrazy písmen vytvářely počítačem. Vyvolané filmy se buď přímo montovaly do stránek pro ofsetový tisk, anebo užívaly pro výrobu matric. Při fotosazbě se dala plynule měnit velikost písma, daly se dělat i složité sazby a ani vkládání obrázků nebyl žádný problém. Také skladování hotové sazby pro případný dotisk se velmi usnadnilo. Ofset kromě toho podstatně zjednodušil vícebarevný tisk.\n\nOd roku 1985 postupně ovládá pole počítačová sazba (DTP – Desktop publishing). Zasloužil se o to zejména programovací jazyk PostScript, program PageMaker firmy Aldus a počítače Macintosh firmy Apple. Výstup počítače se buď používá po osvit filmu případně desky, anebo přímo ovládá digitální tisk. Zejména v akademických kruzích se velmi rozšířily sázecí systémy TeX a LaTeX, které umožňují i složitou sazbu např. matematických vzorců.\n\n"}
{"id": "563898", "url": "https://cs.wikipedia.org/wiki?curid=563898", "title": "Jindřich, hrabě z Chambord", "text": "Jindřich, hrabě z Chambord\n\nJindřich, hrabě z Chambord (29. září 1820 – 24. srpen 1883, celým jménem \"Henri Charles Ferdinand Marie Dieudonné d'Artois, duc de Bordeaux\") byl francouzský princ z dynastie Bourbonů. Mezi 2. srpnem a 9. srpnem 1830 byl podle následnického práva legitimním francouzským králem jako Jindřich V. (a navarrským jako Jindřich IV.) Poté byl v letech 1844–1883 legitimním pretendentem francouzského (a navarrského) trůnu.\n\nNarodil se 29. září 1820 jako pohrobek prince Karla Ferdinanda, vévody z Berry a jeho ženy princezny Karolíny Neapolsko-Sicilské. Jeho otec (byl druhorozený syn francouzského krále Karla X.) byl zavražděn 14. ledna 1820. Jindřich tak byl po svém strýci druhý v pořadí na trůn.\n\nPo sesazení a abdikaci krále Karla X. se krátce na 20 minut v roce 1830 stal (alespoň podle následnického práva) králem jeho syn jako Ludvík XIX. Poté musel i on ustoupit nátlaku a abdikovat jako jeho otec ve prospěch svého synovce desetiletého Jindřicha, hraběte de Chambord. Liberální, buržoazií kontrolovaná Poslanecká sněmovna odmítla potvrdit nástupnictví mladého hraběte, který se měl stát králem Jindřichem V. a místo toho ve volbě bojkotované zástupci konzervativců prohlásila francouzský trůn za prázdný. K moci se tak dostává Ludvík Filip, hrabě Orleánský, z vedlejší linie rodu Bourbonů, Bourbon-Orléans vůbec poslední francouzský král.\n\nPo nástupu Ludvíka Filipa na francouzský trůn se stal legitimistickým uchazečem o trůn Jindřichův děd, bývalý král Karel X., po jeho smrti se jím stal jeho syn Ludvík Antonín, vévoda z Angoulême (Ludvík XIX.). Když ten v roce 1844 zemřel, stal se legitimním pretendentem francouzského trůnu Jindřich, hrabě z Chambord.\n\nKdyž bylo v roce 1870 poraženo Druhé Francouzské císařství v prusko-francouzské válce, získali monarchisté většinu v Národním shromáždění. Orléanisté podporovali nárok legitimního hraběte de Chambord na trůn, s nadějí že po jeho smrti by měl být dalším králem vévoda Filip Orleánský, hrabě pařížský. Jindřich tak byl jak pretendentem legitimnistů tak orléanistů a obnovení monarchie ve Francii se zdálo být velmi reálné. Ten ale korunu chtěl přijmout pouze pod podmínkou, že se Francie vzdá své revoluční trikolóry a jako vlajku přijme původní královskou vlajku s liliemi. Poté pod podmínkou kompromisu, že by původní vlajka byla královskou standartou a trikolora by byla státní vlajkou, ale i tento návrh byl zamítnut.\n\nPo Jindřichově smrti v roce 1883, jelikož s ním vymřela původní starší linie Bourbonů, vyvstali nyní již oprávněné dohady o to, kdo má nárok na trůn. Stále trval spor mezi legitimisty a orléanisty. K orléanistům se ale přidala dosavadní část legitimistů, kteří si díky tomu říkají unionisté.\n\n"}
{"id": "563902", "url": "https://cs.wikipedia.org/wiki?curid=563902", "title": "Třída Terrebonne Parish", "text": "Třída Terrebonne Parish\n\nTřída Terrebonne Parish byla třída tankových výsadkových lodí amerického námořnictva (\"Landing Ship Tank\" – LST). V letech 1952–1954 vstoupilo do služby celkem 15 jednotek. Byla to první třída tankových výsadkových lodí postavená po skončení druhé světové války. Byly větší, rychlejší a lépe vyzbrojené než tisícovka druhoválečných LST. Americké námořnictvo je nasadilo například ve vietnamské válce. Vyřazovány byly v letech 1970–1973. Po vyřazení z amerického námořnictva řadu z nich získaly zahraniční uživatelé. Byla to námořnictva Španělska (3), Řecka (2), Turecka (2), Venezuely (1) a Peru (3). Řada z nich je ještě stále v aktivní službě.\n\nJednotky třídy \"De Soto County\":\n\nPo dokončení měla tato plavidla následující parametry. Unesly 400 vojáků a dokonce i moderní střední tanky, jež byly pro starší třídy tankových výsadkových lodí moc velké. Náklad se vykládal vraty na přídi. Výzbroj tvořilo šest 76mm kanónů ve dvouhlavňových postaveních. Pohon zajišťovaly čtyři diesely o výkonu 6000 hp. Nejvyšší rychlost byla 15 uzlů. Byl to dvojnásobek rychlosti předchozích tříd, k součinnosti s dalšími druhy výsadkových lodí ovšem bylo třeba alespoň 20 uzlů. To zřejmě přispělo k jejich poměrně rychlému vyřazení v amerického námořnictva.\n"}
