{"id": "671823", "url": "https://cs.wikipedia.org/wiki?curid=671823", "title": "Dalejský profil", "text": "Dalejský profil\n\nDalejský profil byl v roce 1982 vyhlášen přírodní památkou (III.) s evidenčním číslem 743, v roce 1992 byl status území změněn na národní přírodní památku. Chráněné území je ve správě AOPK ČR - Regionálního pracoviště Střední Čechy.\n\nDůvodem ochrany je geologický profil, sedimenty a vulkanity ordovického, silurského a spodnodevonského stáří. Nalezneme zde lokality mezinárodního významu díky paleontologickému obsahu anebo stratigrafickému významu. Tato již sama o sobě hodnotná neživá složka pak ovlivňuje složku živou, která je také předmětem ochrany. Na specifickém skalním podkladu nalezneme vápnomilné a teplomilné skalní stepi, na které jsou vázány některé chráněné a ohrožené druhy.\n\nNárodní přírodní památka Dalejský profil se rozkládá v Přírodním parku Prokopské a Dalejské údolí na jihozápadním okraji Prahy. Nevelké území (23,68 ha) kopíruje úsek Dalejského potoka mezi obcemi Řeporyje a Holyně a má tak výrazně protažený tvar v západovýchodním směru. Katastrálně spadá pod obce Řeporyje, Stodůlky a Holyně.\n\nChráněné stepní lokality a skalní odkryvy se nachází na poměrně prudkém svahu (celkové převýšení oblasti je 60 m). Vzhledem k pozici na břehu potoka je celá oblast odvodňována Dalejským potokem.\n\nÚzemím prochází naučná stezka část cesty souběžně vedená se zeleným turistickým značením. V Holyni a Řeporyjích se napojuje na modré turistické značení.\n\nOblast je od středověku silně ovlivňována člověkem, kdy byla odlesněna a využívána pro pastvu. Výrazné byly i zásahy do nivy Dalejského potoka (úpravy koryta, stavba mlýnů - např. Trunečkův mlýn). Ráz krajiny určila těžba vápenců. Kromě těžby byla nejrozsáhlejší terénní úpravou stavba železnice. Necitlivým narušením rovnováhy oblasti byla výsadba nepůvodních dřevin v rámci tvorby zeleného pásu kolem Prahy na počátku 20. století.\n\nV roce 1982 byla oblast vyhlášena přírodní památkou v rámci projektu tvorby přírodního parku Prokopské a Dalejské údolí, v roce 1992 byl status území změněn na národní přírodní památku. Nebýt intenzivního využívání člověkem, nevznikly by ani skalní výchozy ani stepní společenstva, která nyní chráníme. Oblast tohoto rázu je třeba chránit aktivními zásahy a pravidelným udržováním.\n\nNázorné profily v údolí Dalejského potoka byly základem prací mnoha přírodovědců. Z nejvýznamnějších lze uvést práce J. Barranda (\"Défence des colonies IV. Descr. de la colonie d´Archiac\", 1870), J. E. Maara (\"On the predevonians rocks of Bohemia\", 1880) a J. Woldřicha (\"Das Prokopital südlich von Prag\", 1918). Ve 30. letech 20. století poznatky z dalejských odkryvů zpracovávali F. Prantl (\"O novém nálezu polohy s Aulacopleura konincki\", 1936) a B. Bouček (\"Stratigrafie siluru v dalejském údolí u Prahy a v jeho nejbližším okolí\", 1937). Na jejich práci navázal I. Chlupáč, který území českého Barrandienu proslavil určením hranice siluru a devonu a stanovením jejího stratotypu.\n\nSedimenty na území NPP Dalejský profil pochází z období prvohor od svrchního ordoviku po spodní devon. Hranici mezi ordovikem a silurem vrstevní sled na území Dalejského profilu nezachycuje. Hranice siluru a devonu se nachází ve spodní části stěny Černého lomu v masivních krinoidových vápencích. \n\nStratigraficky významný je profil v lomu Mušlovka, který byl vybrán jako opěrný profil k mezinárodnímu stratotypu hranice ludlow-přídolí. Tento mezinárodní stratotyp se nachází v nedalekém lomu Na Požárech.\n\nSedimentární záznam kosovského souvrství tvoří šedozelené pískovce a prachovce. Vrstevní sled siluru začíná graptolitovými břidlicemi motolského souvrství, dále je silur tvořen vápenci buď masivními, nebo jemněji zvrstvenými a prokládanými jílovitými břidlicemi. Na dně silurského moře probíhala vulkanická činnost, sedimenty jsou proloženy příkrovy zelenavých bazaltů (diabasů). V důsledku podmořských výbuchů se zde také setkáme s tufitickými vápenci nebo břidlicemi, tzn. s výrazným podílem sopečného materiálu. Devon začíná v masivních krinoidových vápencích, dále je tvořen různými druhy vápenců (kotýsské, slivenecké, loděnické, řeporyjské).\n\nNa vápencích leží kvartérní protorendziny, nevyzrálé vápnité půdy s úlomky matečné horniny, ovlivněné více podložím než typem klimatu. \n\nOrdovická moře byla spíše chladná s častým kolísáním teploty způsobeným zaledněním Gondwany. Na konci ordoviku, který už máme v oblasti Dalejského profilu zaznamenán, dochází k ústupu moře právě v důsledku zalednění. K obnově mělkovodních společenstev dochází až na hranici se silurem, kdy ledovce tají a hladina opět stoupá.\nZačátek siluru je spojen s globální změnou klimatu, konkrétně jeho oteplením. Klimatické změny se projevují celosvětovou sedimentací černých graptolitových břidlic vzniklých v anoxickém prostředí, způsobeném nejspíše zastíněním řasovým porostem. Oteplení je z českého pohledu způsobeno také posunem naší oblasti deskovou tektonikou blíže k rovníku. Pro vývoj siluru středních Čech je charakteristický podmořský vulkanismus, který byl tak intenzivní, že způsobil změlčení moře a rozvoj mělkovodních společenstev.\n\nDevon svým vývojem plynule navazuje na silur bez významné změny ve způsobu sedimentace. Pokračuje posun směrem k rovníku a společenstva devonu mají už tropický charakter. Ve středočeské oblasti se sedimenty devonu tvořily v širomořském prostředí.\n\nPlacatá skála je tvořena šedozelenými pískovci a prachovci náležejícími kosovskému souvrství (svrchní ordovik). Na styčných plochách jsou díky různé zrnitosti dobře viditelné stopy po lezení mořských živočichů tzv. ichnofosilie. Lokalita je známá pro nálezy doupat mořských hvězdic.\n\nNázev skály je odvozen od jejího vzhledu daného uložením vrstev paralelně se svahem, což zamezuje uložení půd ve větším množství.\n\nVelice známou lokalitou bohatou na zkameněliny je lom Mušlovka sloužící jako opěrný stratotyp pro hranici nejvyšších silurských oddělení ludlow a přídolí.\n\nKlasickou paleontologickou lokalitou je jeho postranní část – tzv. Arethusinová rokle, pojmenovaná Woldřichem dle trilobita Aulacopleura – Arethusina.V rokli vystupují příkrovy podmořských vulkanitů (diabasů). Mezi vyvřelinami je mocná vrstva tufitických břidlic, jejichž stratigrafické zařazení ke svrchní části liteňského souvrství dokládají trilobit \"Aulacopleura konincki\" a vůdčí graptolit \"Testograptus testis\".\n\nMezi roklí a samotnou lomovou stěnou je v severozápadně orientovaném svahu lokalita Cromusová stráň, známá nálezy trilobita rodu \"Cromus\".Stářím náleží ke spodní části kopaninského souvrství .\n\nDalší vrstevní sled pokračuje už přímo v lomové stěně Mušlovky. Začíná krinoidovými, brachiopodovými a cefalopodovými vápenci vyšší části kopaninského souvrství , závěr kopaninského souvrství tvoří tenčeji vrstevnaté šedé vápence. Nejmladší sedimenty Mušlovky na vrcholu jihovýchodní stěny jsou tmavší tence vrstevnaté vápence s vložkami břidlic. Dle nálezů graptolitů \"Monograptus ultimus\" a \"M. parultimus\" náležejí spodní části přídolského souvrství.\n\nZa ohybem cesty se ve starém lomu nachází význačné naleziště lilijic. Dle nálezů jejich plovacích orgánů zvaných lobolity se nazývá Lobolitová stráň. Kromě lobolitů se ve svahu, obzvláště po dešti, dají nalézt vyvětralé články stonků. Zbytky kalichů zde hojněji pocházejí od čeledi menšího vzrůstu \"Pisocrinidae\", kalichy větších rodů \"Scyphocrinites\" a \"Carolicrinus\" se zachovávají vzácně. Stratigraficky náleží přídolskému souvrství, tj. nejvyššímu siluru.\n\nNa dohled od Lobolitové stráně je Černý lom, kde je v masivní lavici krinoidových vápenců odkryta hranice mezi silurem a devonem. Nejvyšší silur je ohraničen výskytem trilobita \"Tetinia minuta\", nejnižší devon poznáme dle trilobitů ze skupiny druhu \"Warburgella rugulosa\". Sled devonu zde pokračuje kotýsskými vápenci chudými na zkameněliny náležejícími stářím vyššímu lochkovu. K železniční stanici Praha-Holyně už cesta pokračuje devonskými sedimenty.\n\nVegetační pokryv na území Dalejského profilu tvoří kromě původních skalních stepí nepůvodní porosty tvořené zejména borovicí černou (\"Pinus nigra\") a trnovníkem akátem (\"Robinia pseudoacacia\"). Na porosty akátu jsou vázány nitrofilní druhy např. vlaštovičník větší (\"Chelidonium majus\"), kakost smrdutý (\"Geranium robertianum\"), kuklík městský (\"Geum urbanum\"), netýkavka malokvětá (\"Impatiens parviflora\"), rozrazil břečťanolistý (\"Veronica hederifolia\"). Lesní porosty jsou dále tvořeny náletovými dřevinami: bříza (\"Betula\"), vrba jíva (\"Salix caprea\"), topol osika (\"Populus tremula\") a jasan (\"Fraxinus\"). Sukcesi bylin na rozhraní lesních porostů a stepních enkláv v přírodním parku Prokopské a Dalejské údolí se věnuje Chvátalová (1994).\n\nNalezneme zde porosty skalních stepí, které se svou kvalitou vyrovnají těm v CHKO Český kras. Na podloží vulkanitů – diabasů jsou vázány stepi charakterizované kavylem vláskovitým (\"Stipa capillata\") a strdivkou sedmihradskou (\"Melica transsylvanica\"). Na vápenci nalezneme porosty teplomilných trávníků s pěchavou vápnomilnou (\"Sesleria varia\").\n\nDalší významné druhy:\njižní svahy:\nvrcholy svahů s hlubší půdou:\nsměrem k severu a severozápadu:\n\nLokalita Dalejský profil je pozoruhodná množstvím druhů motýlů (\"Lepidoptera\"). Celkem zde bylo nalezeno 1054 druhů. Příklady nejvýznačnějších druhů motýlů vázaných na stepní prostředí: \"Cephimallota angusticostella\", \"Coleophora serpylletorum\", \"C. auricella\", \"C. ditella\", \"C. ochrea\", \"C. silenella\", \"Heinemannia festivella\", \"Vulcaniella pomposella\", \"Lixodessa ochrofasciella\", \"Dyspessa ulula\", \"Pennisetia bohemica\", \"Adscita geryon\", \"Cochylis pallidana\", \"Pelochrista caecimaculana\", \"Eurhodope rosella\", \"E. cirrigerella\", \"Chazara briseis\", \"Hamearis lucina\", \"Lomographa distinctata\", \"Euchalcia consona\", \"Auchmis detersa\" a \"Polia serratilinea\".\n\nKromě motýlů zde nalezneme také množství jiných bezobratlých vázaných na skalní stepi. Jsou to např. střevlíkovití \"Licinus depressus\" a \"Masoreus Wetterballii\", mandelinka \"Chrisolina marginata\", štítonoš \"Cassida rufovirens\", nosatčík \"Apion austriacum\" a krytonosci \"Ranunculiphilus obsoletus\" a \"Ceutorhynchus angustur\".\n\nVzhledem k malé rozloze území není lokalita charakteristická svými druhy obratlovců. Nalezneme zde druhy vázané buď na prosluněné stráně, nebo lesní porosty či vodní prostředí potoka.\n\nZ obojživelníků se zde vyskytuje čolek obecný (\"Triturus vulgaris\") a skokan hnědý (\"Rana temporaria\"). Z plazů pak ještěrka obecná (\"Lacerta agilis\") a ještěrka zelená (\"Lacerta viridis\"). Ptáky na lokalitě zastupuje například výr velký (\"Bubo bubo\") - zalétá sem z Prokopského údolí, v Praze vzácný bělořit šedý (\"Oenanthe oenanthe\"), dlask tlustozobý (\"Coccothraustes coccothraustes\"), hýl obecný (\"Pyrrhula pyrrhula\"), v Praze méně početný chocholouš obecný (\"Galerida cristata\"), káně lesní (\"Buteo buteo\"), konipas horský (\"Motacilla cinerea\"), vzácnější šplhavec krutihlav obecný (\"Jynx torquilla\"), lejsek bělokrký (\"Ficedula albicollis\"), rehek zahradní (\"Phoenicurus phoenicurus\"), ťuhýk obecný (\"Lanius collurio\"), žluna šedá (\"Picus canus\") či žluva hajní (\"Oriolus oriolus\").\n\nZe savců byly na lokalitě popsány hlavně drobné formy. Poměrně velký hmyzožravec rejsec vodní (\"Neomys fodiens\") je vázaný na okolí Dalejského potoka. Z drobných savců v oblasti Dalejského údolí je nejhojnější myšice křovinná (\"Apodemus sylvaticus\"). Šelmy jsou zastoupeny lasicovitými: tchoř tmavý (\"Mustela putorius\"), lasice kolčava (\"Mustela nivalis\") a lasice hranostaj (\"Mustela erminea\").\n\nProblémem jsou na počátku 20. století uměle vysazené nepůvodní dřeviny: trnovník akát (\"Robinia pseudoacacia\"), borovice černá (\"Pinus nigra\"), modřín opadavý (\"Larix decidua\") a borovice lesní (\"Pinus sylvestris\"), které se nyní v oblasti šíří a porůstají skalní výchozy.\nZejména porosty akátu ničí původní stepní porosty a umožňují šíření ruderálních a nitrofilních druhů. Ohrožením pro stepní společenstva i pro geologické odkryvy je zarůstání náletovými dřevinami: bříza (\"Betula\"), vrba jíva (\"Salix caprea\"), topol osika (\"Populus tremula\") a jasan (\"Fraxinus\"), které zatlačují původní druhy a mohou kořeny narušit skalní stěny.\n\nPotenciální hrozbou je nadměrný sběr zkamenělin. Zatím však stav území nevyžaduje omezení vstupu. Poškození ze strany člověka je patrně na Placaté skále, která trpí sešlapem. Dalším negativním důsledkem lidské činnosti jsou černé skládky.\n\nPrioritou je udržet oblast použitelnou a esteticky přijatelnou pro další paleontologický výzkum. Garantem pro ochranu geologických výchozů je Česká geologická služba. Podstatná je i ochrana stepních společenstev, zejména z botanického hlediska. Cílem je zlepšovat stav porostů a přibližovat je původnímu druhovému složení. V letech 1999-2002 proběhlo mýcení náletových a uměle vysázených dřevin na Placaté skále, v Černém lomu, lomu Mušlovka a na Cromusové stráni. V roce 1998 v Mušlovce a v roce 2001 v Černém lomu došlo ke kácení už vzrostlých topolů. V této činnosti je nutno pokračovat a udržovat oblasti vymýcené.\n\nSkrz území prochází naučná stezka vedoucí podél Dalejského potoka z Řeporyj do Holyně a pokračující dále po proudu potoka až do Hlubočep. Staré naučné tabule byly na podzim roku 2011 nahrazeny novými většími a trasa bývalé stezky byla mírně upravena. Tvorba původní stezky byla inspirována popisem prof. Iva Chlupáče v knize \"Vycházky za geologickou minulostí Prahy a okolí\" vydané v roce 1999.\n\nZa pozornost stojí mezinárodní stratotyp spodní hranice přídolí – nejvyššího oddělení siluru. Nachází se v severní části lomů Na požárech nedaleko Řeporyj. Místo, abychom odbočili do Mládkovy ulice, zahneme po hlavní silnici vpravo, projdeme podjezdem pod tratí a hned za ním zahneme vlevo. Asi po 700 m jsou po pravé straně cesty schůdky vedoucí dolů do průkopu. Projdeme tunelem a hned vpravo za tunelem vystoupíme po železných schůdcích nad tunel, kde se nachází stratotyp. První vrstvou náležející k oddělení přídolí je vrstva s číslem 96.\n\nNejlepším výchozím místem je obec Řeporyje. Jezdí sem vlak (stanice Praha-Řeporyje) ze stanice Praha-Smíchov a autobus (zastávka Řeporyjské náměstí – linky 230, 249, 256, 301, 352, 502) ze stanice metra B Luka.\n\nZ Holyně můžeme buď jet vlakem (stanice Praha-Holyně) na nádraží Praha-Smíchov, nebo po modré turistické značce dojít na autobus (zastávka Holyně – linka 230) ve směru na stanici metra B Luka.\n\n"}
{"id": "671824", "url": "https://cs.wikipedia.org/wiki?curid=671824", "title": "Homolka (přírodní rezervace, Velká Chuchle)", "text": "Homolka (přírodní rezervace, Velká Chuchle)\n\nHomolka je přírodní rezervace ev. č. 741 na území hlavního města Prahy na okraji Velké Chuchle. Oblast spravuje Magistrát hlavního města Prahy. \n\nNapříč rezervací prochází žlutá turistická trasa začínající v Chuchelském háji. Území je významné především z geologického hlediska. Dříve zde probíhala jak těžba vápence, tak břidlice. Ta byla však už ukončena. Dále je zde velký výskyt různých druhů rostlin a živočichů. V jednom z lomů v rezervaci se nachází stěna, jež byla vyhlášena za stratotyp. \n\nÚzemí chráněno od roku 1982 má rozlohu 13,43 ha. A je plné geologických profilů, společenstvech skalních stepí a paleontologických nálezů. \n\nRezervace Homolka se nachází u břehu Sliveneckého potoka (Vrutice). V dokumentaci je vyobrazena jako skalnatá stráň s lomovými stěnami. Přírodní rezervace Homolka se nachází v nadmořské výšce 230–305 m n. ve Velké Chuchli. O rozloze 13,43 ha. Tvarem se podobá trojúhelníku a v západní části se rezervace se nacházejí stavby bývalého dolomitového dolu Slivenec. \n\nPřírodní rezervací byla Homolka vyhlášena 1. července 1982 vyhláškou Národního výboru Hlavního města Prahy. \n\nNejvíc zásadní historická činnost na území rezervace byla v minulosti těžba vápenců. Nebyla příliš velkého rozsahu a také se snažila být šetrná. Díky těmto lomům se v prostředí zvýšila diverzita. Zároveň s těžbou byla provozována i řízená pastva drobného domácího zvířectva. Geologické hodnoty místa byly objeveny právě při těžbě. Těžba vápence skončila počátkem 20.století, ale pastva byla ukončena až v padesátých letech 20. století. \n\nHomolka je členité skalnaté území, které dále člení několik vápencových lomů.Jihovýchodní okraj rezervace tvoří Čulíkův lom. V takových lomech dříve probíhala těžba vápence a především břidlice, která našla využití v dlážděných mozaikách na pražských chodnících. Vápenec se zpracovával na vápno v tehdejších Pacoldově vápence. Ta je nyní technickou památkou.\n\nJedna ze tří otevřených lomových stěn ve skalní stráni odkrývá profil od siluru po spodní devon a také se značeným paleontologickým nalezištěm. Časté nálezy zkamenělin ze skupiny \"Gigantostraca\" se objevují v Žákově lomu, jehož jedna stěna byla prohlášena za stratotyp. \"„Z geologického hlediska představuje chráněné území opěrný profil k mezinárodnímu stratotypu přídol (svrchní silur), schválenému Mezinárodním geologickým kongresem v Moskvě v roce 1984.“\" V lochkovském souvrství byl objeven trilobit \"Leonaspis lochkovensis.\"\n\nMezinárodně známé a významné je místní naleziště zkamenělin. Důvodem pro vyhlášení oblasti za chráněnou byl geologický význam území, tak společenstva skalních stepí. \n\nNejdůležitější je v rezervaci fauna bezobratlých živočichů. Nachází se zde pustinné stepi, skalní stepi a lesostepi. Například zástupce stepních reliktních brouků jsou mandelinkovití, dřepčíci, štítnoš, nosatčík, střevlíkovití a kráseček. Také v objektu můžeme nalézt některé hnízdící a ohrožené druhy ptáků – ťuhýk obecný (\"Lanius collurio\") a pěnice hnědokřídlá (\"Sylvia communis\"), dále rehek domácí (\"Phoenicurus ochruros\"), pěnice pokřovní (\"Sylvia curruca\") a nebo linduška lesní (\"Anthus trivialis\"). Občas je možné zpozorovat malé šelmy jako je například lasice hranostaj (\"Mustela erminea\") a z jelenovitých srnec obecný (\"Capreolus capreolus\"). Každý rok je na území rezervace povolena řízená pastva koz a ovcí, která prostor udržuje. \n\nMezi významnou část chráněného území patří step od východu nad ulicí Pod Akáty. Roste zde bělozářka liliovitá \"(Anthericum liliago)\", která se naopak v západní části vyskytuje vzácně a na východě hojně. Pak trýzel škardolistý \"(Erysimum crepidifolium)\", vlnice chlupatá \"(Oxytropis pilosa)\", sesel fenyklový \"(Seseli hippomarathrum)\" a vzácně lze objevit oman srstnatý \"(Inula hirta)\". Na některých místech můžeme nalézt kavyl vláskovitý \"(Stipa capillata)\" nebo o vzácnější kavyl sličný \"(Stipa pulcherrima)\" a kavyl Ivanův \"(Stipa pennata)\". Vzácná je málo rozšířená populace ohroženého černohlávku dřípeného \"(Prunella laciniata)\". Ve vysokých polohách lesů je společenstvo suché mezofilní acidofilní doubravy skládající se ze směsi dubu zimního \"(Quercus petraea)\" a borovice lesní \"(Pinus sylvestris)\"\".\" Především se vyskytuje na půdě, která není bohatá na živiny. \n\nV Přídolí na diabasu se vyskytuje druh dubu šípáku nebo ostříce nízká. \n\nDůvodem ochrany jsou členité skalnaté stráně se třemi otevřenými lomovými stěnami, z nichž jedna odkrývá profil od siluru po spodní devon s význačným paleontologickým nalezištěm ; na skalních svazích dobře vyvinutá společenstva skalní stepi v několika typech s výskytem chráněných a ohrožených druhů; přirozená habrová doubrava. Pod kopcem \"Homolka\" s výrazným kuželovým vrcholem je na straně Velké Chuchle ve zbytcích starého lomu naleziště trilobitů.\n\nJediná věc, která nyní ohrožuje rezervaci je stále pokračující zarůstání profilu především dřevinami. \n\nV rámci PR Homolka je chráněn geologický profil mezinárodního významu – celosvětově stanovené rozhraní (stratotyp) spodnodevonských stupňů lochkov – prag). Spodní hranici pragu definuje první výskyt konodonta \"Eognathodus sulcatus\" (pomocný stratotyp této hranice je pak vyznačen pouhé 4 km jihozápadněji, v NPP Černé rokle). \n\nDo budoucnosti je hlavním cílem zachovat holý a dobře viditelný geologický profil a paleontologické naleziště graptolitů a mlžů. Dále zachovat příznivé podmínky pro existenci přírodovědecky hodnotných xerotermních společenstev skal a travnatých porostů s velkým počtem chráněných druhů rostlin a bezobratlých. \n\nVede tudy naučná stezka Barrandovské skály-Chuchelský háj. Právě tři poslední zastávky této stezky jsou zaměřeny na přírodní rezervaci Homolka. Soustředí se na geologické hodnoty této oblasti. \n\nZ centra Prahy se na konec naučné stezky neboli na Homolku dostanete do čtyřiceti pěti minut.\n\nJe zde spousty jak sportovních tak dětských hřišť, také místa na posezení nebo piknik hojně rozmístěných altánech. Většina cest je vyasfaltovaných, tedy lze se v rezervaci pohybovat například na kole nebo si sem jít zaběhat.\n\n"}
{"id": "671825", "url": "https://cs.wikipedia.org/wiki?curid=671825", "title": "Hvížďalka (přírodní památka)", "text": "Hvížďalka (přírodní památka)\n\nHvížďalka je přírodní památka ev. č. 1111 mezinárodně značný geologický typ a naleziště devonských a silurských vápencích zkamenělin. Nachází se na území hlavního města Prahy, patří k CHKO Český kras, v blízkosti vápencového lomu. Katastrální území je Radotín.\n\nJedná se o lomu, který mározčleněný erozní reliéf. Podklad reliéfu tvoří silurské a devonské vápence a vápnité břidlice.\n\nNa PP mezi rostlinami lze nalézt malé zbytky druh teplomilného lesa a druhy ruderálního charakteru (Barborka obecná \"Barbarea vulgaris, p\"elyněk(\"Artemisia\")\n\nNa vápencových skalních stěnách je přítomnost plže ovsenky skalní (\"Chondrina avenacea)\". \n\nTato oblast byla poprvé vyhlášena 31.08.1988. ¨Rozloha památky zaujímá 1,31ha. Nadmořská výška je 270-295 m.\n\nPředmětem ochrany je opěrný geologický profil hranice ludlow-přídolí a naleziště zkamenělin: mlžů a graptolitů. Chráněné území je ve správě AOPK ČR - Regionálního pracoviště Střední Čechy.\n\nPlán péče má platnost od roku 2009–2023.\nPP znázorňuje lomy, které se nachází na území hlavního města Prahy, přibližně 400 m od zastávky ‘‘U Lomy‘‘. Památka leží severozápadně od Kosoře na chráněném území Český kras (které má rozlohu 130 km) v komplexu Radotínského údolí.\n\nCelková rozloha PP je dle vyhlášení 1,31ha. a zde se nachází zkameněliny mlžů, trilobitů a hlavonožců. Kvůli tomu, že se lokalita nachází uvnitř provozního areálu činného lomu, přístup je zakázán. A tato lokalita zahrnuje zářez silnici , která slouží dopravě vytěženého vápence z lomu Hvížďalka  k drtiči, od kterého jde pasová doprava do cementárny Lochkov. \n\nVe druhé polovině 19. století neprobádané území poprvé  navštěvoval francouzský inženýr a paleontolog Joachim Barrande a označoval jí jako “Kozoz e2”.Přesně on proslavil tuto území.\n\nV Letech 1959–1960 byla odhalena nejvýchodnější část, když šla výstavba dílen a zázemí velkolomu Hvížďalka .V průběhu stavby byla vytvořena fotodokumentace a po dokončení výstavby v roce 1962  R.Horný dokumentoval celý profil. \n\nV roce 1986 mezinárodním týmem pracovníků vedeným J.Křížem nejpodrobněji byla studována hranice ludlow-přídolí jako opěrný profil k mezinárodnímu stratotypu. \n\nI.Chlupáč v letech 1965-1972 také prostudoval hranice ludlow-přídolí, v souvislosti se studiem této hranice v pražské pánví a se studiem opěrných profilů k mezinárodnímu stratotypu hranicí silur-devon v Čechách . \n\nV Roce 1984 v Moskvě se uskutečnil Mezinárodní geologický kongres, kde akceptovali opěrný profil k mezinárodnímu stratotypu hranice silurských odděleních ludlow a přídolí. Také jde jeden z nejlepších profilů požárského souvrství,proto byla doporučena ochrana odkryvu Hvížďalka . \n\nPP Hvížďalka je geologické souvrství: ludlow a silur. Svrchní část vytvořena z hlavonožcových vápenců a vápenců požárského sourství, tj. přídolí a silur, který podává důkazy, vývoj života v přídolském období siluru. Tyto součástí je opěrný profil k mezinárodnímu stratotypu hranici oddělení ludlow a svrchního siluru: Přídolí. Tady jsou naleziště zkamenělin “Kosoř”. Třeba: hlavonožci, trilobiti, graptolity a mlži. \n\nNejstarší část vrstevního sledu je tvořena vápnitými břidlicemi s velkými nakupeniny tmavě šedých jemnozrnných vápenců. Břidlice jsou rezavě hnědé v navětralém stavu, nenavětralé jsou tmavě šedé. Horniny jsou zde tektonicky porušené. \n\nPP se nalézá uvnitř areálu lomu, což představuje zásadní negativní faktor. Vlastní plocha je sevřena mezi intensivně  používané komunikace, což má za následek neúnosnou prašnost a zavlékání jiných, mnohdy agresivních druh.\n\nProtože se celý profil Hvížďalka nachází podél silnice a těžkou dopravou k drtiči,  stěny profilu dochází k jejich osypům. Část stěn je proto zasucená ve spodních partiích a postupně zarůstá travou.  \n\nPP Hvížďalka je bohatá rostlinou. Tady nad lomovou stěnou mají různé druhy stromů a křovinů. Třeba: svída krvavá (\"Swida sanguinea\"), borovice černá (\"Pinus nigra\"), ptačí zob obecný (\"Ligustrum vulgare),\" jeřáb krasový, ostružiníky (\"Rubus\") atd. Takém jsou byliny: prorostlík srpovitý (\"Bupleurumfalcatum\"), kuklík městský (\"Geum urbanum\"). Na světlejších místech: ožanka kalamandra (\"Teucriumchamaedrys\"), krvavec menší a oman hnidák (\"Inula conyza\").Také lze nalézt malé zbytky druh teplomilného lesa a druhy ruderálního charakteru (barborka obecná \"Barbarea vulgaris,\" pelyněk(\"Artemisia\"),kopřiva (\"Urtica\"). \n\nS ohledem na to, že to je geologická lokalitafauna přírodní památky není tak rozmanitá.  Na stěnách můžeme uvidět třeba plže ovsenky skalní (\"Chondrinaavenacea\"), vzácnějšího brouka nebo drilusa concolora.Vzhledem k vysoké krajinné heterogenitě území tyto druhy najdou vhodné podmínky pro svoji existenci.Také jsou lesní stromoví ptáci, jako vrány, straky obecné, vrabec polní atd.\n\nDůvodem ochrany je opěrný geologický profil hranice ludlow-přídol, „reference section“ k mezinárodnímu stratotypu této hranice v ČR, naleziště zkamenělin. \n\nNejdůležitějšícíl je udržení́ geologického profilu bez vegetace: odvrátit zarůstaní́ geologického profilu dřevinami jejich vyřezáním. Dalšímu zarůstaní́ lze v nejcennějších místech geologického profilu zamezit lokálně omezeným postřikem arboricidem. Také nutno chránit před zvětráváním pochody, při kterých se tvoří osypy zakrývající počáteční stav. \n\nV místech mimo vlastní geologický profil lze ponechat porost lesního charakteru.\n\nJe nutné navrhované zásahy pravidelně provádět a lokalitu udržovat stále v požadovaném stavu.\n\nPlán péče má platnost od roku 2009–2023. \n\n\n\n ."}
{"id": "671826", "url": "https://cs.wikipedia.org/wiki?curid=671826", "title": "Jabloňka (přírodní památka)", "text": "Jabloňka (přírodní památka)\n\nJabloňka je přírodní památka na území Prahy-Libně. Oblast spravuje Agentura ochrany přírody a krajiny ČR. Toto chráněné území bylo vyhlášeno CHPV v roce 1968. V roce 1990 byla přírodní památka vyhlášena jako součást přírodního parku „Draháň-Troja“a taky ÚSES. Orgánem ochrany je Magistrát hlavního města Prahy. Důvodem ochrany je skalní útvar jako význačný geologický a krajinný prvek a současně i geologický profil skály, který je tvořen ordovickými vrstvami a xerotermní vegetací. Do roku 1887 na území chráněné oblasti fungoval lom, který však svou činnosti nezapříčinil zánik lokality. Část krajiny se stepními trávníky a křovinými porosty byla využívána zemědělci.\n\nNa lokalitě se vyskytuje teplomilná vegetace, např. oman německý (\"Inula germanica\") a bělozářka liliovitá (\"Anthericum liliago\"). \n\nPřírodní památka Jaboňka patří k soustavě NATURA 2000 kvůli tomu, že je významnou lokalitou pro výskyt ptáků. Lze tady najít, např. pěnici pokřovní (\"Sylvia curruca\") a pěnici černohlavou (\"Sylvia atricapilla\").\nPřírodní památka Jabloňka se nachází v katastrálním území Libeň na pravém břehu Vltavy a rozkládá se na strmém svahu mezi Pelc-Tyrolkou a ústím Trojské ulice. Celková výměra chráněného území je 1,25 ha. Součástí chráněného území je zámeček Jabloňka.\nJiž od paleolitu se toto území využívalo pro pastvu (do 40. let 20. stol.) a klučení topného dřeva. Do konce 19. století lokalita sloužila jako vinice, sady a zahrady. Později byla zahájena těžba křemence (do roku 1887). Ten byl využíván pro výrobu dlažebních kostek a taky ve stavebnictví. Plocha chráněného území byla využita pro pěstování zeleniny (do konce 60. let 20. stol.). Potom se zde začaly šířit křoviny a jiné druhy zavlečených dřevin. Jejich šíření způsobilo řadu nežádoucích jevů, např. průnik nitrofilů. Toto chráněné území bylo vyhlášeno CHPV v roce 1968. V roce 1990 byla přírodní památka Jabloňka vyhlášena jako součást přírodního parku „Draháň-Troja“ a taky ÚSES.\n\nPřed 470 miliony let ordovické moře tvořilo průliv na území České republiky (Plzeň-Železné hory). Během milionů let se moře prohloubilo a vznikly skalecké křemence. Na křemencích bylo možné pozorovat stopy mořských živočichů, protože moře bylo mělké a pobřežní vody byly pro ně vhodným prostředím. Průběhem času se na dně usadily písčité a jílovité usazeniny. Později byly vytvořeny vrstvy černých a šedých břidlic (tzv. dobrotivské souvrství).\n\nPlochy skaleckých křemenců jsou odkryty v někdy fungujícím lomu. Vrstvy jsou uloženy se strmým jiho-východním úklonem (60-70 stupňů). Úklon je dán tím, že během variského vrásnění (před 370 milionu let) došlo ke zdvihu oblasti Pražské pánve. Výsledkém tohoto procesu je, že mladší břidlice se nachází na jižní straně (proto má skála tmavé zbarvení) a starší křemence – na severní.\n\nDříve jedno z ramen řeky sahalo k úpatí svahu. Na začatku 20. století byla provedena regulace toku Vltavy. Po tomto zásahu byl modelován tvar skalního odkryvu. Ten je tvořen písčitými, pevnými jílovci. Jeho svrchní část je pokryta křovinným porostem.\nOblast přírodní památky Jabloňka náleží do provincie Česká Vysočina. Půda je tvořena ligotrofními rankery. Místa, na kterých došlo ke hlubšímu zvětrávání, jsou tvořena rankerovými chudými kambizemí.\n\nNadmořská výška se pohybuje od 183 do 249 metrů nad mořem. Přírodní památka Jabloňka patří do klimatické oblasti T2. Pro tuto oblast je charakteristická průměrná roční teplota vzduchu 8,1 ⁰C. Srážkový úhrn ve vegetačním období stanoví 350 – 400 mm, v zimním – 200 - 300 mm. Proudění větru v létě je jižní, jihovýhodní a jihozápadní; proudění větru v zimě – východní, severozápadní.\n\nZměna počasí ve čtvrtohorách, vývoj tvaru vltavského údolí a později i zásahy člověka způsobily zásádní změny ve vegetaci. Po následných střídáních klimatických podmínek na území Pražské kotliny došlo k rozdělení typů vegetací. Xerotermní vegetace se vyskytuje na horních hranách skal. Teplomilné trávníky a teplomilné křoviny jsou také součástí vegetační oblasti přírodní památky Jabloňka.\n\nV oblasti chráněného území se vyskytuje kostřava sivá (\"Festuca pallens\"), bělozářka liliovitá (\"Anthericum liliago\"), čistec přímý (\"Stachys recta\"), hvozdík kartouzek (\"Dianthus cartusianorum\"), chrpa latnatá (\"Centaurea stoebe\"), mařinka psí (\"Asperula cynanchica\"), pelyněk ladní (\"Artemisia campestris\"), rozchodník bílý (\"Sedum album\"), sesel sivý (\"Seseli osseum\"), kostřava walliská (\"Festuca valesiaca\"), kavyl vláskovitý (\"Stipa capillata\"), máčka ladní (\"Eryngium campestre\"), mochna stříbrná (\"Potentilla argentea\"), sesel fenyklový (\"Seseli hippomarathrum\"), hvězdnice zlatovlásek (\"Aster linosyris\"), strdivka sedmihradská (\"Melica transsilvanica\"), hrušní polnička (\"Pyrus pyraster\"), ptačí zob obecný (\"Ligustrum vulgare\"), růže (\"Rosa sp\".), slivoň trnka (\"Prunus spinosa\"), trnovník akát (\"Robinia pseudacacia\") aj.\n\nMezi chráněné rostlinné druhy rostoucí v téhle oblasti patří například hvězdnice zlatovlásek (\"Aster linosyris\"). Oman německý (\"Inula germanica\") je zvláště chráněný druh, je v Červeném seznamu. Bělozářka liliovitá (\"Anthericum liliago\") je silně ohrožená rostlina.\n\nNa území chráněného území se vyskytuje teplomilný hmyz. Nachází se zde například ploštice: hranatka obecná (\"Phymata crassipes\"), zákeřnice červená (\"Rhynocoris iracundus\"); mandelinkovité brouky \"Longitarsus celticus\" a \"Cassida pannonica\"; nosatcovité brouky \"Otiorhynchus rugosostriatus\" a \"Trachyphloeus spinimanus\"; blanokřídlí: \"Chrysis germari\", \"Chrysis marginata\"; hrabalky: \"Evagetes subglaber\", \"Arachnospila ausa\" aj.\n\nVyskytují se zde pavouci: skálovka malá (\"Zelotes exiguus\"), sklípkánek pontický (\"Atypus muralis\"), teplomil čtyřskvrnný (\"Titanoeca quadriguttata\"), zápřednice ostruhová (\"Cheiracanthium effossum\").\n\nFauna měkkyšů není tak bohatá. Vyskytují se zde druhy \"Cochlicopa lubricella\", \"Alinda biplicata sordida\", \"Truncatellina cylindrica\".\n\nV lokalitě PP Jabloňka se vyskytují převážně ptáci. Hnízdí v křovinatých lemech. Druhy: pěnice pokřovní (\"Sylvia curruca\"), pěnice černohlavá (\"Sylvia atricapilla\"), ťuhýk obecný (\"Lanius collurio\"), krahujec obecný (\"Accipiter nisus\"), chocholouš obecný (\"Galerida cristata\").\n\nOstatní vyskytující se zde obratlovci: ropucha obecná (\"Bufo bufo\"), ještěrka obecná (\"Lacerta agilis\"), užovka obojková (\"Natrix natrix\"). \n\nJabloňka byla vyhlášena jako přírodní památka 29. dubna v roce 1968. Oblast je chráněná z důvodu existence skalního masivu, který je tvořen břidlicemi a křemenci, pocházejícími z ordoviku. Dříve se při úpatí hromadil pevný a toxický odpad. Značný vliv na okolí měly úpravy v nivě Vltavy. Provoz lomu taky ovlivňoval okolí nyní chráněné oblasti. Podle plánu péče by se na území mělo provést několik zásahů na Povltavské ulici a také u úpatí skal, např. odstranění toxického odpadu, rekultivace umělé zavážky a rehabilitace okolí. V současné době péče o rostliny zahrnuje udržování xerotermních a stepních částí. Zarůstání nepůvodními dřevinami nepředstavuje problém, protože tento proces se brzdí důsledným managementem. Nezbytnými jsou omezení různých aktivit včetně horolezectví a skálolezectví, důležité je i věnování pozornosti k rizikům požárů. \n\nLokalita není významným turistickým cílem. Případní návštěvníci by ale měli být opatrní, protože na území jsou náhorní plotny, které leží šikmo a nejsou bezpečné.Lokalitu navštěvují vědci a studenti, kteří mají zájem o přírodu. \n\n"}
{"id": "671827", "url": "https://cs.wikipedia.org/wiki?curid=671827", "title": "Jenerálka (přírodní památka)", "text": "Jenerálka (přírodní památka)\n\nJenerálka je přírodní památka (ev. č. 142) nacházející se na území hlavního města Prahy, v katastrálním území Dejvice. Památka byla vyhlášená 29. dubna 1968 a má rozlohu 1,511 ha. Důvodem ochrany je skalní suk jako význačný geologický a krajinný prvek s výskytem chráněných druhů rostlin. Hřbet má svahy různě orientované ke světovým stranám a je tak ukázkou vlivu mikroklimatu na vegetaci. Je pojmenovaná po nedalekém zámku Jenerálka.\n\nOblast spravuje Agentura ochrany přírody a krajiny ČR.\n\nPřírodní památka se nachází v přírodním parku Šárka-Lysolaje na severozápadě hlavního města, vzdušnou čarou asi 5¼ km od centra; tvoří ji protáhlý hřbet zhruba západovýchodního směru, vystupující po pravé straně Šáreckého potoka na dně hlubokého Šáreckého údolí. Z jižní a západní strany ji obtéká drobný potůček zvaný Krutecký, který při tomto návrší do Šáreckého potoka zprava ústí, na východní straně chráněné území sahá až téměř k zákrutu ulice \"Horoměřická\" (spojnice Dejvic s Horoměřicemi a Nebušicemi). Na severní straně se v sousedství přírodní památky rozkládá areál zámečku Jenerálka, jenž dal celé lokalitě jméno. Na jihovýchode se nachází opuštěná cihelna Salátka. Chráněné území má délku přibližně 300 metrů, šíře se pohybuje kolem 40 až 70 metrů. Po katastrální stránce celá přírodní památka tvoří součást Dejvic (infotabule na místě mylně uvádí příslušnost k Vokovicům, rozmezí obou katastrů ve skutečnosti probíhá právě jižně od návrší, po Kruteckém potoce).\n\nOblast přírodní památky patří k nejdříve osídleným oblastem Prahy. Jako důkaz mohou sloužit štípané nástroje z mladého paleolitu a kosti pravěkých zvířat, (například mamut, nosorožec, sob, tur, kůň), které byly nalezené v nedaleké bývalé cihelně F. Baráčka.\n\nNa počátku 20. století byly na území památky lesní porosty spíše vzácností, a to z důvodu potřeby dřeva v Praze. Následně zde započalo zalesňování, k čemu sloužily ve velké míře introdukované dřeviny jako trnovník akát či borovice černá. Na území doznívala ještě do 50. let 20. století pastva, a to zejména koz. Území bylo vyhlášeno Národním výborem hlavního města Prahy jako zvláště chráněné území 29. dubna 1968.\n\nOstroh, vystupující z údolní nivy, je tvořen převážně proterozoickými (starohorními) břidlicemi a jemnozrnnými drobami, v jihozápadní části pak horninami sopečného původu (bazaltové tufy) ze starších prvohor (spodní ordovik). Někdejší pokusy o těžbu železné rudy dnes připomínají stopy několika malých lomů na temeni návrší a také průzkumná štola, jež vyúsťuje při západním úpatí.\nBývala cihelna \"Na Salátce\" při jihovýchodní patě hřebene je významná nálezy zkamenělin (trilobitů a fylokaridních korýšů) v šáreckých břidlicích.\nPůdy na skalách jsou oligotrofní rankery a na loukách to jsou mezotrofní hnědé půdy.\n\nSkála je prameništěm, hlavní pramen je upraven jako studánka.\n\nLesní porost je tvořen hlavně černýšovou dubohabřinou s habrem obecným (\"Carpinus betulus\"), dubem zimním (\"Quercus petraea\") s nepůvodním trnovníkem akátem (\"Robinia pseudoacatia\"). U paty skalního výchozu roste také bříza bělokorá (\"Betula pendula\"), jasan ztepilý (\"Fraxinus excelsior\"), javor babyka (\"Acer campestre\"), líska obecná (\"Corylus avellana\") a ořešák královský (\"Juglans regia\").\n\nNa území je možno vidět různost vegetace v závislosti na orientaci vůči světovým stranám a sklonu svahů. Na jižním svahu rostou společenstva rankerových půd, kde na jaře dominuje mochna jarní (\"Potentilla tabernaemontani\"). Dále se tady nachází společenstva s chmerkem vytrvalým (\"Scleranthus perennis\") jako například křivatec český (\"Gagea bohemica\"), rozrazil Dilleniův (\"Veronica dilenni\") a xerotermní kostřavové trávníky. Zde byl v devadesátých letech 20. století z neznalosti vysetý len rakouský (\"Linum austriacum\"), který je nepůvodní a úspěšně se šiří.\nNa severním svahu je černýšová dubohabřina s hojně zastoupenou dymnivkou dutou (\"Corydalis cava\"). Dubohabřina je v horním okraji ohraničená teplomilným lemem, kde se nachází třemdava bíla (\"Dictamnus albus\") a kakost krvavý (\"Geranium sanguinemum\").\nNa západní straně v okolí skalního výchozu roste štěrbinová vegetace se sleziníkem červeným (\"Asplenium trichomanes\"), dále sleziník severní (\"Asplenium septentrionale\"), osladič obecný (\"Polypodium vulgare\") a hojný je skalník celokrajný (\"Cotoneaster integerrimus\").\n\nZ ohrožených rostlin zde roste taky bělozářka liliovitá (\"anthericum liliago\"), chrpa chlumní (\"Cianus triumfettii\"), kavyl Ivanův (\"Stipa joannis\"), lomikámen trojprstý (\"Saxifraga tridactylites\") a plamének přímý (\"Clematis recta\").\n\nNacházejí se zde významná xerotermní společenstva skalních stepí a lesostepí. Z bezobratlých živočichů zejména střevlíci \"Panagaeus bipustulatus\" a \"Harpalus anxius\", dále zákeřnice červená (\"Rhinocoris iracundus\"). Žijí zde také reliktní fytofágní brouci, hlavně stepní druhy jako dřepčík \"Psylliodes instabilis\", nosatcovití \"Apion penetrans\", \"Sitona inops\" a \"Gymnaetron plantaginis\". Z půdních bezkřídlých nosatcovitích \"Trachyphloeus alternans\", \"Trachyphloeus angustisetulus\" a \"Trachyphloeus asperatus\". Z motýlů je zde rozšířený modrásek podobný (\"Plebejus argyrognomon\") a modrásek krušinový (\"Celastrina argiolus\") a vzácný motýli jako \"Stigmella viscerella\", \"Ectoedemia agrimoniae\" a pouzdrovníček mateřídouškový (\"Coleophora thymi\"), který jak už jeho druhový název napovídá, se vyvíjí na mateřídoušce.\n\nCo se týče obratlovců, v území a v okolí přírodní památky hnízdí několik ptáků, například žluva hajní (\"Oriolus oriolus\"), žluna zelená (\"Picus viridis\"), rehek zahradní (\"Phoenicurus phoenicurus\"), rehek domácí (\"Phoenicurus ochruros\"), strakapoud velký (\"Dendrocopos major\") a slavík obecný (\"Luscinia megarhynchos\").\n\n Hlavním cílem je ochránit xerotermní vegetaci skal a stepí před zarůstáním dřevinami jako trnka obecná (Prunus spinosa), skalník celokrajný (\"Cotoneaster integerrimus\"), hloh (\"Crataegus sp.\") nebo svída krvavá (\"Cornus sanguinea\"). Xerotermní vegetace skal je také ohrožena zastíněním jasanem rostoucím na úpatí skal. Na území probíhá každoroční extenzivní pastva ovcí a koz, v případě nadměrné eroze v okolí skalního výchozu je potřeba pastvu omezit. Spolu s pastvou probíhá sekání nedopasků na přelomu června a července. Pro péči o fytofágní hmyz se ponechává 5-10 % neposekaného porostu na xerotermních trávnicích. Z dlouhodobého hlediska péče o lesní porost zahrnuje zlepšení druhové stavby, a to zejména likvidací zmlazujícího akátu a podpořit dub.\n\n\n"}
{"id": "671829", "url": "https://cs.wikipedia.org/wiki?curid=671829", "title": "Krňák", "text": "Krňák\n\nKrňák (označovaný též Krňov či mrtvé rameno Berounky) je tůň, kterou tvoří bývalé rameno Berounky (bývalý soutok s Vltavou) pod zbraslavským zámkem v Praze. Společně s lužním lesem, mokřady, a pobřežím Vltavy od Lahovic až ke Strnadům je chráněna jako přírodní památka Krňák, ev. č. 1120. Oblast spravuje Agentura ochrany přírody a krajiny ČR. Tůní dnes protéká Lipanský potok.\n\nKoryto přes dnešní Lipence a těsně pod Zbraslaví je původním tokem Berounky, řeka však v této nivě procházela mnoha proměnami zejména při větších povodních a nakupení tajících ledů. Někdy před 12. stoletím si řeka našla cestu kolem Radotína (doloženo 1115, roku 1158 doložen přívoz u Radotína), za Radotínem však meandrovala směrem ke Zbraslavi (tzv. Šárovo kolo). Někdy mezi 12. – 14. stoletím vzniklo rameno, které rozdělilo dnešní Horní a Dolní Černošice, zpočátku fungovalo jen jako občasný tok při povodních. Roku 1523 je doložen mlýn u Bluku (dnešní Dolní Černošice), tvrz Bluk je doložena od roku 1404. Pobočné rameno ústící do Vltavy u Lahovic a vytvářející Lahovický ostrov je zaznamenáno již v Müllerově mapě z roku 1720, toto koryto bylo dále prohloubeno zimní povodní roku 1797 (tzv. lahovická elevace, nakupenina sedimentů vzniklá z tehdejších ledových zátaras). Při povodni v roce 1829 se k Lahovicím přemístil hlavní tok, ten byl roku 1830 uměle stavebně upraven. Za původce změny hlavního toku v roce 1829 je tak někdy označován kníže Bedřich Kraft Oettingen, který úpravy a zpevnění provedl s příspěvkem státu. Pravděpodobně po povodni roku 1845 Berounka rameno u Zbraslavi víceméně opustila, při povodni roku 1872 se staré koryto zaneslo a vzniklo z něj slepé rameno Krňák. Roku 1873 byla Vltava v přilehlém úseku zregulována, tím zanikl i Lahovický a Modřanský ostrov.\nNepojmenovaný železobetonový most přes Krňov patřící k ulici U Národní galerie, která je hlavní příjezdovou komunikací na Zbraslavské náměstí směrem od Prahy, byl vybudován v letech 1911–1913, kdy ramenem již řeka netekla ani občasně. Od roku 1810 byl v tomto místě dřevěný most, od roku 1680 loďkový most a předtím zde sloužil přívoz. V 60. letech 20. století přehradil Krňák o něco blíže Vltavě násep silnice II/102 (dnes ulice K přehradám), která slouží jako obchvat centra Zbraslavi pro směr do Štěchovic. Průtok Lipanského potoka umožňuje propustek tvořený skupinou rour zabudovaných do náspu. Další tranzitní doprava byla od Krňáku odvedena výstavbou velkokapacitní přeložky silnice I/4 (Strakonická, otevřena v prosinci 1966), která staré koryto křižuje u západního konce Krňáku.\n\nKrňák je též název základní sídelní jednotky, kterou tvoří neobydlený a prakticky nezastavěný klín mezi ulicemi Strakonickou (silnice I/4) a Ke Krňovu (bez zámeckého areálu) a pás území při levém břehu Vltavy od zbraslavského přístaviště u ulice K přístavišti až k mimoúrovňové křižovatce u Lahovic. Jedinými registrovanými budovami zde jsou č. p. 1339, patřící k areálu čističky odpadních vod, a č. p. 1156 u sportovního areálu při Vltavě.\n\n\n"}
{"id": "671830", "url": "https://cs.wikipedia.org/wiki?curid=671830", "title": "Ládví (přírodní památka)", "text": "Ládví (přírodní památka)\n\nLádví je přírodní památka ev. č. 748 na území hlavního města Prahy. Oblast spravuje Agentura ochrany přírody a krajiny ČR. Důvodem ochrany je geologické profily v opuštěném buližníkovém lomu se zachovalými usazeninami svrchnokřídového moře vzniklými v příbojové zóně. Přírodní památka Ládví byla vyhlášena 1. října 1982 jako jedna z nejlépe dochovaných ukázek činnosti příboje druhohorního moře na území ČR pyšnící se výskytem vzácných zkamenělin dírkovců.\n\nPřírodní památka Ládví představuje lom na vrcholku buližníkového masivu, jež se nachází v centrální části lesoparku Ďáblický háj. Celková výměra plochy této přírodní památky činí 0,66 ha a k ní přilehlé ochranné pásmo rozšiřuje chráněné území o 9,08 ha.\n\nPřírodní památka Ládví je součástí severního svahu vrchu Ládví, který je tvořen odolnými proterozoickými horninami – buližníky. Území je součástí Zdibské plošiny v rámci Pražské plošiny, Brdská oblast, subprovincie Poberounská.\nToto území tvořilo v době před asi 98 mil. let ostrov, který byl bičován mořským příbojem. Tento velmi silný příboj vyhloubil svým intenzivním působením několik kapes, kde se usazovaly opracované valouny rozličných velikostí (od několika centimetrů po několik metrů). Dvě takové kapsy byly odhaleny těžbou potom, co byly na vrcholu Ládví založeny lomy na těžbu buližníků využívaných ke stavebním účelům a na výrobu štěrkopísku.. Buližníky jako surovina zde nebyly těženy poprvé. První stopy po těžbě pocházejí už z pravěku, kdy zdejší zásoby buližníků zřejmě využívali pravěcí lovci pro výrobu kamenných nástrojů.\n\nHlavním cílem ochrany tohoto území je zachování jedinečného dokladu o činnosti druhohorního moře, jež ve stěnách lomu zanechalo dvě příbojové kapsy, vyplněné různě velkými valouny. Za pozornost stojí především kapsa v západní stěně, kde uvázl dvoumetrový hladce opracovaný balvan, což svědčí o obrovské síle tehdejšího příboje.\n\nSpáry mezi balvany jsou vyplněny jílem, který vzácně skrývá zkameněliny jednobuněčných živočichů – dírkovců, kteří byli kdysi součástí planktonu zdejšího druhohorního moře. Celkem zde bylo nalezeno dvanáct druhů těchto mikroorganismů. Nutno podotknout, že deset druhů těchto mikroorganismů se nevyskytuje nikde jinde na světě. Co se týče dalších přírodních zajímavostí, není samotné území PP Ládví ničím výjimečné.\n\nVrch Ládví není jen významnou geologickou oblastí. Jeho jedinečnost spočívá i v jeho spojení s vývojem osídlení pražského území pravěkými lidmi. První nálezy pocházejí z povrchových sběrů na počátku 20. století, pravděpodobně v souvislosti s otevřením povrchových lomů. Systematické výzkumy a hojnější nálezy probíhaly především v 50., 60., 70. letech 20. století. V roce 1973 byl na vrchu Ládví proveden zjišťovací archeologický výzkum, jehož výsledkem byly především nálezy pozůstatků kamenných nástrojů ze středního paleolitu a neolitu.\n\nVrch Ládví se tak zařadil mezi nejvýznamnější naleziště středního paleolitu a představuje také jednu z mála lokalit dokazující osídlení Čech v době paleolitu.\n\nHřbet vrchu Ládví je, stejně jako západněji ležící hřbety Čimického háje a Velké skály, tvořen buližníky (odborně silicity). Silicity vznikaly před více než 640 mil. let na dně předprvohorního moře postupným usazováním odumřelých mikroorganismů, které si rozpuštěný oxid křemičitý produkovaný podmořskou sopečnou činností, ukládaly do svých buněk. Postupem času se na dně tehdejšího moře vytvořily mocné sedimenty, které byly po ústupu moře horotvornými tlaky vyzdviženy a vytvořily tzv. kadomské pohoří. Vlivem erozní činnosti řek bylo ale toto pohoří snižováno a unášený materiál se ukládal v údolích a rozlehlých nížinách. Postupným zarovnáváním území došlo k obnažení buližníkových suků, které byly později znovu obklopeny mořem.\n\nBěhem dalších stovek miliónů let došlo vlivem různých geologických pochodů k dalšímu střídání období transgrese, kdy byl vrch Ládví ukrytý pod hladinou moře, s obdobími regrese, kdy vyčníval vysoko nad okolní krajinou. Naposledy pak ovlivnilo podobu vrchu Ládví údobí čtvrtohor, kdy bylo území ČR pod vlivem působení pevninského ledovce. A to především prostřednictvím silného glaciálního větru, který zde unášením velkého množství prachu a jeho ukládáním vytvořil mohutné vrstvy spraší. Vrch Ládví prošel v geologické minulosti mnoha změnami a vzhledem k tomu, že ho tvoří velmi tvrdé buližníky, předpokládá se, že bude promlouvat do geologického vývoje Země ještě mnoho milionů let.\n\nTzv. Ďáblický háj, který se na vrchu Ládví rozkládá, představuje v současné době hojně navštěvovaný a lidmi z blízkého okolí vyhledávaný lesopark.\n\nPřestože les na vrchu Ládví prošel od doby prvního osídlení mnoha významnými změnami (kácení kvůli tvorbě ploch určených k zemědělství a pastvě, zakládání nových osad, rozvoji řemesel a výstavbě hutí a dolů, výsadba nepůvodních druhů), nikdy nepřestal existovat. Dnes je Ďáblický háj tvořen z velké části vysázenými porosty s převahou dubů, habrů, lip a dalších dřevin. I přestože je druhová skladba stromů ovlivněna výsadbou nepůvodních druhů, došlo v některých částech území k zachování lesních společenstev podobajících se původním přirozeným porostům. Mezi nejvýznamnější patří acidofilní společenstva výchozů buližníků v blízkosti vrcholu Ládví. Jako zástupce bikové doubravy převažuje dub zimní \"(Quercus petraea)\". Keřové patro na většině míst zcela chybí. Bylinné patro je zastoupeno především několika druhy trav (ostřice, tuřice, sítiny), jestřábníků a místy vřesem obecným \"(Caluna vulgaris)\".\n\nMezi další zajímavá společenstva složením se blížícím společenstvům původním patří černýšové dubohabřiny, jejichž stromové patro je nejhojněji zastoupeno dubem zimním \"(Quercus petraea)\" a habrem obecným \"(Carpinus betulus)\". Na některých místech se hojně vyskytuje lípa srdčitá \"(Tilia cordata)\". Keřové patro nejčastěji tvoří semenáčky uvedených druhů stromů. Bylinné patro je naopak velmi druhově bohaté. Mezi nejvýznamnější zástupce patří sasanka hajní \"(Anemone nemorosa)\", sasanka pryskyřníková (Anemone ranunculoides), orsej jarní \"(Ficaria bulbifera)\", kokořík vonný \"(Plygonatum odoratum)\", hrachor jarní \"(Lathyrus vernus)\" a další. Na východním okraji vrchu Ládví přechází tato společenstva do uměle vysazených porostů s převahou lip a javorů. Zde můžeme na zastíněných místech najít chráněnou a ohroženou orchidej – okrotici bílou \"(Cephalanthera damasonium)\". Na březích četných tůněk se můžeme setkat s kosatcem žlutým \"(Iris pseudacorus)\", puškvorcem obecným \"(Acorus calamus)\" a bublinatkou jižní \"(Utricularia australis)\".\n\nV okolí hvězdárny najdeme typická teplomilná společenstva, např. hvozdík kartouzek \"(Dianthus carthusianorum)\", máčka ladní \"(Eryngium campestre)\", rozchodník prudký \"(Sedum acre)\", kokrhel menší \"(Rhinanthus minor)\", mateřídouška vejčitá \"(Thymus pulegioides)\" a další.\n\nFauna Ďáblického háje je zastoupena mnoha běžnými i vzácnějšími druhy živočichů. Nejhojněji jsou zastoupeni ptáci. Vedle běžných druhů - sýkora koňadra \"(Parus major)\", sýkora modřinka \"(Parus caeruleus)\", kos černý \"(turdus merula)\", sojka obecná \"(Garrulus glandarius)\", zde můžeme spatřit i vzácnější druhy jako jsou brhlík lesní \"(Sita europaea)\", strakapoud velký \"(Dendrocopos major)\", žluna zelená \"(Picus viridis)\", kalous ušatý \"(Asio otus)\". Skupina savců je mnohem méně početná. Velmi hojnou populaci tvoří veverka obecná \"(Sciurus vulgaris)\" a setkat se zde můžeme také s ježkem západním \"(Erinaceus europaeus)\". Vzácně můžeme zahlídnout i velmi plachou lasici kolčavu \"(Mustela nivalis)\".\n\nZajímavými biotopy jsou malé, ale hluboké tůňky, mezi jejichž vzácné obyvatele patří čolek velký \"(Triturus cristatus)\" a hojnější čolek obecný \"(Triturus vulgaris)\". Zahlédnout je možné i užovku obojkovou \"(Natrix natrix)\".\n\nZ motýlů se tu můžeme setkat se zástupcem populace píďalkovitých – Lycia isabellae. Z dalších čeledí stojí za zmínku zástupci můrovitých, okáčovitých, babočkovitých a běláskovitých.\n\nĎáblickým hájem, ve kterém se PP Ládví nachází, vede z Čimického háje zelená turistická stezka, na kterou navazuje značka žlutá. Milovníci cyklistiky si lesopark mohou pohodlně projet na kole. Pěší turisté jistě ocení řadu nainstalovaných laviček a altánků a rodiče s malými dětmi potěší několik dětských hřišť. Lesopark Ďáblický háj, včetně nedalekého Čimického háje, je významným rekreačním areálem nejen pro přilehlé sídliště, ale stává se místem odpočinku lidí z celého širokého okolí.\n\n"}
{"id": "671831", "url": "https://cs.wikipedia.org/wiki?curid=671831", "title": "Lítožnice (přírodní památka)", "text": "Lítožnice (přírodní památka)\n\nLítožnice je přírodní památka ev. č. 1102 na území hlavního města Prahy. Oblast spravuje Agentura ochrany přírody a krajiny ČR. Důvodem ochrany je soustava rybníků a přilehlých luk, svahy údolí Říčanského potoka, hnízdiště ptactva, významný krajinářský prvek.\n\nPřírodní památka Lítožnice je situována na území hlavního města Prahy mezi obcemi Běchovice a Dubeč. Ve východní části se nachází lesní porost tvořen především dubohabřinami, jež se prolínají s nepůvodními dřevinami, jako je smrk (\"Picea\"), dub červený (\"Quercus rubra\") a zbytky třešňového a hrušňového sadu. Ve zbylé části území jsou dominantní tři rybníky: Nový, Myslivecký a V Mýtě. Rybníky jsou využívány k extenzivnímu chovu ryb a první dva jmenované také i ke sportovnímu rybaření. Územím protéká Říčanský potok, který se posléze stává levým přítokem Rokytky a voda je dále odváděna do povodí Labe.\n\nZ historických pramenů vyplývá, že od roku 1351 až do roku 1506 se na tomto území nacházela vesnice, kostel a tvrz, z níž se dodnes zachovaly pouze zbytky zdi.\nToto území je významnou ptačí lokalitou, tudíž mu v roce 1988 byl udělen status přírodní památky. Nachází se zde celá řada biotopů. Od xerotermních až po mokřadní.\nK nejvýznamnějším zástupcům obratlovců v této lokalitě jsou řazeni: moták pochop (\"Circus aeruginosus\"), potápka roháč (\"Podiceps cristatus\"), krahujec obecný (\"Accipiter nisus\"), ropucha zelená (\"Bufo viridis\") a z bezobratlých otakárek ovocný (\"Iphiclides podalirius\").\n\nZ flory se zde nalézá krtičník křídlatý (\"Scrophularia umbrosa\") a kosatec žlutý (\"Iris pseudacorus\"). Největší riziko pro tuto lokalitu jsou splachy z přilehlých zemědělských pozemků a potenciální ohrožení hrozí i z plánované stavby dálničního obchvatu. Přírodní památka Lítožnice je hojně navštěvovaná rybáři, turisty však nikoliv a to především z důvodu její lokalizace.\n\nPřírodní památka Lítožnice je situována na území hlavního města Prahy. Nachází se jihozápadně od městské části Praha Běchovice a severovýchodně od městské části Praha Dubeč. Nadmořská výška se pohybuje mezi 230 – 260 m n. m. Rozlohy činí 27,99 ha. Toto území je součástí přírodního parku Říčanka. Východní část se po celé délce svažuje od východu k západu a je pokryta lesním porostem. V západní části se nalézá jeden ze tří rybníků (Nový, Myslivecký, V Mýtě). V centru území se nacházejí zbylé dva rybníky. Jihovýchodní výběžek území zahrnuje potok, který svádí vodu z přilehlých polí. Jihozápadní výběžek zahrnuje Říčanský potok od jeho výtoku z obce Dubeč. Celé území je obklopeno poli.\n\nNa území dnešní přírodní památky se v minulosti nacházela vesnice, tvrz a kostel sv. Gotharda. Historicky podložená zpráva o vsi Lítožnice se objevuje okolo roku 1351. Tvrz se udává jako opuštěná od roku 1506 a nedlouho poté byla opuštěna i vesnice s kostelem. Dodnes se zachovaly zbytky zdí severovýchodního nároží a sklep tvrze, které můžeme nalézt v severovýchodní části lokality.\n\nV 19. Století byla oblast užívána jako bažantnice. V 50. letech minulého století byl původní rybník přebudován a vznikly tři nové rybníky. Tento zásah byl příznivý hlavně pro vodní ptactvo, ovšem ne už tolik příznivý pro nivu, která byla značně poškozena. Avšak rozvojem vegetace okolo vodních ploch, na přilehlých loukách a v bývalých sadech, se zde utvořila skladba různorodých biotopů. Přírodní památkou byla Lítožnice vyhlášena roku 1988.\n\nV geologickém podloží jsou zastoupeny zejména horniny z doby středního ordoviku, které jsou narušeny zlomem. Nad nimi se nalézají svahové hlíny a holocenní náplavy, na kterých jsou hnědé a na podmáčených místech glejové půdy.\n\nJe zde zastoupena celá škála biotopů od xerotermních až po mokřadní.\n\nVčetně běžné fauny, lze zde nalézt ochranářsky zajímavé druhy. Do společenstev rybníků se řadí ohrožené druhy, jako jsou batolec duhový (\"Apatura iris\"), potápka roháč (\"Podiceps cristatus\"), moták pochop (\"Circus aeruginosus\"), potápka malá (\"Tachybaptus ruficollis\") a silně ohrožené druhy, jako jsou ropucha zelená (\"Bufo viridis\"), skokan štíhlý (\"Rana dalmatina\"), ledňáček říční (\"Alcedo atthis\"), rákosník velký (\"Acrocephalus arundinaceus\"). V přilehlých rákosinách se nacházejí silně ohrožené druhy, mezi které patří skokan štíhlý (\"Rana dalmatina\"), čolek obecný (\"Triturus vulgaris\"), ropucha obecná (\"Bufo Bufo\") a také kriticky ohrožené druhy, jimiž jsou ropucha zelená (\"Bufo viridis\"), skokan zelený (\"Rana esculenta\"), skokan skřehotavý (\"Rana ridibunda\"). Z lesních společenstev nesmí být opomenuti zástupci ohrožených a silně ohrožených ptáků, jimiž jsou moudivláček lužní (\"Remiz pendulinus\") a krahujec obecný (\"Accipiter nisus\"). Ohroženým druhem z lučních společenstev je otakárek ovocný (\"Iphiclides podalirius\").\n\nK nejvýznamnějším cévnatým rostlinám patří krtičník křídlatý (\"Scrophularia umbrosa\") , který je kriticky ohrožený a patří na červený seznam rostlin. Dále pak kosatec žlutý (\"Iris pseudacorus\"), jež se nachází v pobřežních porostech rákosin a vysokých ostřic. Do společenstva bažinných olšin náleží byliny jako ptačinec velkokvětý (\"Stellaria holostea\"), zvonek broskvolistý (\"Campanula persicifolia\"), blatouch bahenní (\"Caltha palustris\"), karbinec evropský (\"Lycopus europaeus\"). V dubohabřinách se vyskytuje brčál menší (\"Vinca minor\").\n\nVýsledky průzkumu a monitoringu z roku 2007 ukazují, že populace živočichů se udržují a biotopy nepodléhají degradaci.\n\nV rámci ochranářského managementu pravidelně dochází k do dvoufázové kosení luk, jednou za rok v zimním období po částech kosení rákosin, využívání stanovených částí břehů ke sportovnímu rybolovu. Doporučuje se každoroční částečné letnění alespoň jednoho z rybníků a jednou za tři roky snížit rybí obsádku částečně letněného rybníku na 100 ks k3/ha pro obnovení pobřežní a submersní vegetace.\n\nProblém odbahnění momentálně není aktuální na Mysliveckém rybníku, ale pokud by bylo odbahnění třeba, je podmínkou vyvést sediment mimo lokalitu a současně vytvořit pozvolnější břehy. U rybníku Nový je naopak odbahnění nežádoucí, jelikož rybník má velmi příkré břehy. Pouze u rybníku V Mýtě je možné provést odbahnění, avšak do té míry, aby byl zachován pozvolný břeh a rákosí na 1/4 vodní plochy.\n\nChov ryb je extenzivní. Do rybí obsádky je nejvhodnější lín obecný (\"Tinca tinca\"), candát obecný (\"Sander lucioperca\") štika obecná (\"Esox lucius\"). Naopak nedoporučen je amur bílý (\"Ctenopharyngodon idella\") a tolstobik bílý (\"Hypophthalmichthys molitrix\"), protože tyto ryby jsou býložravé a ničili by submersní vegetaci. Pro danou soustavu rybníků je doporučeno vytvořit manipulační řád.\n\nTato lokalita je ohrožena zvyšováním živin, které jsou přiváděny splachem z přilehlých zemědělských pozemků, lovem vodního ptactva, každoročním vysazováním mláďat kachny divoké pro účely lovu, ač je známo, že její celoplošné vysazování nemůže přispět ke zvýšení počtu jedinců Potenciální ohrožení hrozí i z plánované stavby dálničního obchvatu, která by byla příčinou zvyšujícího se znečištění vody v Říčanském potoce.\n\nZ pohledu hromadné dopravy lokalita není ideálně dostupná. Nejbližší autobusové stanice se nachází v Nových Běchovicích nebo v Dubči. Obě autobusové stanice jsou vzdáleny přibližně 1,5 km od PP Lítožnice a při jejich využití, je dobré vědět, že větší část cesty k přírodní památce vede po frekventované silnici. Nejpohodlnější doprava je pomocí automobilu, který lze zaparkovat za začátku polní cesty vedoucí k PP Lítožnici. Lokalitou přímo neprochází žádná turisticky značená cesta. Nejbližší turistická cesta je modře značena a vede z Uhříněvs do Klánovic. Obchází PP Lítožnici ze západní strany, z východní strany ji obchází červeně značená turistická stezka vedoucí taktéž z Uhříněvsi přes Klánovice a končící v Říčanech.\n\n\n"}
{"id": "671832", "url": "https://cs.wikipedia.org/wiki?curid=671832", "title": "Motolský ordovik", "text": "Motolský ordovik\n\nMotolský ordovik je chráněné území vyhlášeno jako přírodní památka od 1. září 1988 vyhláškou č. 5/1988 Sb. NVP. Jedná se o nejmenší chráněné území v Praze o rozloze 0,2 ha ležící v nadmořské výšce 336 až 338 m n. m. Údolí se nachází na západním okraji Prahy mezi Motolem a Stodůlkami nedaleko od největší pražské nemocnice Motol a přibližně 200 m od nadjezdu nad Bucharovou ulicí. Jedná se o významný geologický profil zářezu železniční tratě Praha-Slaný. Oblast spravuje Magistrát hlavního města Prahy.\n\nPřírodní památka Motolský ordovik má severní hranici s přírodní památkou Kalvárie v Motole, a proto tyto dvě PP mají částečně společné ochranné pásmo.\n\nToto území má význam především jako geologický úkaz profilu dobrotivského a berounského stupně ordoviku, který má bohaté naleziště trilobitů a hyolitů.\n\nV sedmdesátých letech 19. století vznikl při budování Buštěhradské dráhy v terénu zářez, čímž došlo ke vzniku význačného geologického profilu s odkrytými vrstvami břidlic.\n\nToto území patří k českému masivu, konkrétně oblasti bohemikum. Z geologického hlediska se jedná o oblast Barrandien. Jedná se o vrstvy na rozhraní dobrotiv – beroun z geologického útvaru starších prvohor - ordovik, které mají odkrytý charakter.\nRozhraní dobrotiv – beroun je vyjádřeno ve dvou základních faciích – břidlice a křemence. Svrchní polohy dobrotivského souvrství jsou zastoupeny dobrotivskými břidlicemi a spodní polohy libeňského souvrství – libeňskými břidlicemi a řevnickými křemencemi. Řevnické křemence dosahují mocnosti 15 – 40 m. To jsou bělošedé, deskovité až lavicovité křemence. Druhá facie jako libeňské břidlice je představená černými, jílovými břidlicemi se slabou prachovou příměsí.\n\nGeologický profil představuje jedno z míst v pražské pánvi s poměrně hojnou faunou i mikrofaunou. Pro tuto lokalitu typickým druhem z trilobitů je \"Placoparia (Coplacoparia) borni\", kterou dost těžce nalézt. Dalšími typickými druhy pro svrchní část dobrotivského souvrství jsou \"Pragolithus praecedens\", \"Nobiliasaphus repulsus\", \"Cyclopyge bohemica\", \"Mytocephala mytoensis\" a \"Selenopeltis kamila\".\n\nFauna trilobitů je doplněna méně hojnými ramenonožci \"Eumorpholites hanusi\", \"Paterula circina\" a \"Ptychopeltis salopiensis\". Ze zástupců konulárii zde najdeme \"Plectoconularia sp.\" a \"Pseudoconularia grandissima\", jednoho zástupce gastropoda – \"Sinuites sowerbyi\", graptolita – \"Cryptograptus tricorni\"s a zástupce korýše – \"Caryocaris wrighti\".\n\nToto území se nachází na nelesním pozemku jako zářez jinonické tratě Praha – Smíchov – Slaný a převažuje zde křovinatý porost s chudým bylinným patrem. V horní části profilu najdeme dub zimní (\"Quercus petraea\"), vlaštovičník větší (\"Chelidonium majus\"), ořešák královský (\"Juglans regia\"), kuklík městský (\"Geum urbanum\"), trnovník akát (\"Robinia pseudoacacia\"), netýkavka malokvětá (\"Impatiens parviflora\"), třešeň ptačí (\"Prunus avium\"), bez černý (\"Sambucus nigra\"), lipnice hajní (\"Poa nemoralis\"), trnka obecná (\"Prunus spinosa\") a violka lesní (\"Viola reichenbachiana\").\nSeverně od trati je listnatý háj s převahou břízy bělokoré (\"Betula pendula\"), duba zimního (\"Quercus petraea\"), misty můžeme vidět vtroušené borovice lesní (\"Pinus sylvestris\") a topol osika (\"Populus tremula\"). Mimo to zde rostou další druhy, například habr obecný (\"Carpinus betulus\"), \"Agrostis canina\", vřes obecný (\"Calluna vulgaris\"), krušina olšová (\"Frangula alnus\"), janovec metlatý (\"Cytisus scoparius\"). Podél trati roste a šíři se ovsík (\"Arrhenatherum elatius\"), líska obecná (\"Corylus avellana\"), srha laločnatá (\"Dactylis glomerata\"), přeslička rolní (\"Equisetum arvense\"), kakost smrdutý (\"Geranium robertianum\"), netýkavka malokvětá \"Impatiens parviflora\", lnice květel (\"Linaria vulgaris\"), trnovník akát (\"Robinia pseudacacia\"), ostružiník křovitý (\"Rubus fruticosus agg.\") a zlatobýl kanadský (\"Solidago canadensis\").\n\nVzhledem k malé rozloze chráněného území výskyt obratlovců není hodnocen samostatně, a proto není předmětem ochrany.\n\nNevýznamnost přírodní památky z hlediska blanokřídlého hmyzu byla konstatovana v roce 1994 Zdeňkem Pádrem, který provedl jediný zoologický průzkum a napsal: „je to lokalita nezajímavá a nevýznamná, co do výskytu blanokřídlých tu nejsou druhy, které zasluhují větší pozornosti“. Jinak zde najdeme třásníčka bílého (\"Opostega salaciella\"),minovníček) (\"Tischeria decidua\"), plochuška (\"Luquetia lobella\"), plochuška janovcová (\"Agonopterix scopariella\"), skvrnuška hadincová (\"Ethmia terminella\"), pouzdrovníček (\"Coleophora currucipennella\"), obaleč (\"Aethes tesserana\"), (\"Eucosma scutana\"), zavíječ (\"Myelopsis tetricella\"), travařík (\"Agriphila selasella\"), zelenopláštník řebříčkový (\"Thetidia smaragdaria\"), stužkonosku úskopásnou (\"Catocala promissa\"), hnědopáska dubová (\"Minucia lunaris\"), zeleněnka dubová (\"Bena bicolorana\") a zlatokřídlec lipový (\"Xanthia citrago\"), kteří jsou indikátory 2. stupně, což znamená, že v některých případech zasluhují zákonnou ochranu. Pro zachování podmínek pro existenci druhu by bylo vhodné případně v rámci pěstební péče zlepšit tyto podmínky.\n\nZ entomologického hlediska je chráněné území významnou lokalitou pilatek(\"Tenthredinidae\"). Na jaře se na okraji listnatého porostu vyskytuje svižník polní (\"Cicindela campestris\") a svižník lesní (\"Cicindela sylvicola\").\n\nHlavním cílem je dosáhnout původního složení dřevin na území a vyloučit nepůvodní druhy. Spočívá to ve vyřezání dřevin z vlastního profilu severně od trati, a na celém území vykácet akát s odstraněním jeho zmlazení. Současnou druhovou skladbu lze odhadnout na trnovník akát 40 %, bříza bělokorá 35 %, dub zimní 15 %, borovice 5 %, ostatní 5 %. Jedním z dalších cílů je intenzivně a úplně likvidovat trnovník akát i jeho zmlazení. V letech 2010 – 2024 je podle Plánu péče na kácení akátu a odstranění jeho zmlazení vyděleno 120 000 Kč na každý rok. Použitou metodou pro likvidaci je vyřezání a ošetření arboricidem.\n\nSamostatný geologický profil je potenciálně ohrožen. Ohrožení je spojeno s rekonstrukcí železniční trati, konkrétně s rozšiřováním zářezu nebo nevhodnou stabilizací svahů tj. cementováním apod. Ohrožení také představují lidé, kteří provádí nekontrolovatelnou sběratelskou činnost. Tím dochází mimo jiné k porušování stability svahů.\n\nOkolo přírodní památky nejsou žádné informační tabule značící chráněné území. Protože je tato lokalita velmi špatná přístupná, není hojně turisticky využívaná, přičemž samotný vstup je na vlastní nebezpečí.\n\n"}
{"id": "671833", "url": "https://cs.wikipedia.org/wiki?curid=671833", "title": "Nad mlýnem", "text": "Nad mlýnem\n\nNad mlýnem je přírodní památka ev. č. 271 na území hlavního města Prahy. Oblast spravuje Agentura ochrany přírody a krajiny ČR.\n\nDůvodem ochrany je skalní ostroh se zbytky skalních stepí a lesostepí s chráněnými druhy rostlin – význačný krajinný prvek.\n\nPředmětem ochrany zůstává stejný s předmětem ochrany podle zřizovacího předpisu. Chráněné území je mimo to významné také hodnotnou faunou bezobratlých vázaných na stepní biotopy a listnatý les.\n\n"}
{"id": "671834", "url": "https://cs.wikipedia.org/wiki?curid=671834", "title": "Nad závodištěm", "text": "Nad závodištěm\n\nNad závodištěm je přírodní památka ev. č. 1116 na území hlavního města Prahy. Oblast spravuje Agentura ochrany přírody a krajiny ČR.\n\nDůvodem ochrany jsou odkryvy svrchním ordovikem a spodním silurem (kosovské, královodvorské a bohdalecké souvrství) dokumentující vývoj pražské prvohorní pánve a taktéž zaznamenává vývoj tehdejšího života na tomto území. Na území se projevuje poměrně složitá tektonická stavba, která je projevem několika zlomů a přesunů. Tyto pochody zapříčinily, že se zde opakují jednotlivé geologické vrstvy několikrát po sobě, v případě hranice silur-devon až čtyřikrát. Toho si všiml již Joachim Barrande, i když tehdejší geologii interpretoval mylně jako sled „kolonií“ mladších zástupců fauny ve starších horninách. Až později bylo zjištěno, že se nejedná o „kolonie“, ale o důsledek tektonických pochodů vedoucích k přesunům horninových bloků.\n\nOblast přírodní památky, kde se dříve nacházely pastviny a skalní výchozy, byly zalesněny akátovým porostem, což vedlo k totální decimaci přirozeného bylinného i křovinového patra. Je to dáno tím, že se na jeho kořenech vyskytují bakterie produkující ve velké míře dusík, který nesvědčí ostatním rostlinám. Přežívají tak pouze ruderální rostliny.\n\nV současnosti probíhají snahy o odstranění trnovníku akátu z lokality a nahrazení tohoto stromu jinými, které jsou pro území charakterističtější. Jedná se zejména o dub, habr, lípu, javor a místy i borovice.\n\n"}
{"id": "671835", "url": "https://cs.wikipedia.org/wiki?curid=671835", "title": "Obora Hvězda", "text": "Obora Hvězda\n\nObora Hvězda je přírodní památka ev. č. 1211 na území Liboce v hlavním městě Praze. Oblast spravuje Agentura ochrany přírody a krajiny ČR. Obora Hvězda byla vyhlášena přírodní památkou 1. září 1988.\n\nDůvodem ochrany jsou lesní porosty přirozeného charakteru (černýšové dubohabřiny, lipové doubravy, bikové bučiny), významná ornitologická lokalita. Obora má v centrální části podobu klasického lesoparku, který na okrajích přechází v přirozený les.\n\nÚzemí dnešní obory bylo osídleno patrně již od pravěku. Nejhustěji byla oblast osídlena patrně v době halštatské. Samotná obora byla založena Ferdinandem I. Habsburským počátkem 30. let 16. století. V oboře se nachází letohrádek Hvězda vybudovaný v letech 1555-1557 na pokyn Ferdinanda Tyrolského. V současnosti se v tomto renesančním objektu nachází expozice o bitvě na Bílé hoře, jež se v blízkém okolí odehrávala. Postupem času obora sloužila nejen k honům a podobným kratochvílím pro šlechtu, ale i jako tábořiště a zdroj dřeva a masa pro armády, jež táhly během času Prahou. A to už od dob rudolfinských, až po druhou světovou válku. V současnosti slouží mnoha Pražanům jako místo k rekreaci a sportu.\n\nObora tvoří výběžek katastrálního území Liboc přiléhající z jihu ke staré Liboci, obklopený ze západu Ruzyní a z jihu Malým Břevnovem a na východě lokalitou Na Vypichu (k. ú. Břevnov). Celá oblast patří do městské části a městského obvodu Praha 6. Nadmořská výška se pohybuje mezi 315 a 374 metry. Průměrná teplota se pohybuje mezi 8-9 °C. Roční úhrn srážek činí 500 mm. Okraj západní části je ovlivněn Litovickým potokem. Obora je z větší části obklopena zástavbou, na východě sousedí s plání na Vypichu.\n\nÚzemí bylo obydleno již od pravěku, jak potvrzují archeologické vykopávky, jenž v této lokalitě probíhaly již od 19. století. Byly zde nalezeny nádoby s lineární keramikou, jakož i základy staveb a hroby z doby haštalské. Poslední vykopávky zde probíhaly v roce 2004.\nNad Litovickým potokem vznikla malá tvrz. První písemné zmínka o tomto území pochází z roku 993. Jde o darovací listinu, ve které přenechal Boleslav II. les, tehdy zvaný Malejov s dvorem Hluboc (což je dnešní Liboc) nově vzniklému břevnovskému klášteru.\n\nZa husitských válek byl majetek břevnovskému klášteru zabaven Pražany. Roku 1492 se pozemky opět vrací pod správu břevnovského kláštera.\n\nNejvýznamnější byla pro oboru Hvězda doba renesance, kdy zažila svůj největší rozvoj. Pro oboru je klíčovým rok 1526, kdy český král Ferdinand I. Habsburský založil v lese Malejov Novou oboru (pojmenování obora Hvězda pochází z pozdější doby až po stavbě letohrádku). Roku 1541 byl dřevěný plot nahrazen kamennou zdí, později byla obora rozšířena ještě o další pozemky v údolí Litovického potoka a byl v ní založen rybník. V rozvoji obory pokračoval i druhorozený syn Ferdinanda I. – Ferdinand Tyrolský, který založil již zmiňovaný rybník a hlavně lovecký zámek letohrádek Hvězda.\n\nAvšak kromě období rozkvětu se v historii obory nachází i časy devastace. Obora byla v historii s oblibou využívána jako tábořiště pro vojska, jenž ji využívaly jako zdroj dřeva a zvěře. Poprvé tak učinilo roku 1608 císařské vojsko Rudolfa II. vyslané proti svému bratrovi Matyáši Habsburskému. Roku 1611 zase byla Hvězda obývána pasovskými, jenž přitáhli vynutit rezignaci Rudolfa II. a přenechání trůnu Matyáši Habsburskému. 8. listopadu 1620 se stala obora dějištěm bitvy na Bílé hoře. V době třicetileté války hostila obora švédskou armádu. Ta si pak do své vlasti odvezla kromě rudolfinských sbírek mimo jiné i měděnou střechu letohrádku.\nAle ani po třicetileté válce nebyl ve Hvězdě klid. Roku 1740 zde na jediný den tábořil bavorský král Karel VII. Bavorský se svými vojsky. I to stačilo na vystřílení veškeré zvěře a vykácení značné části lesa. O rok později se k nim přidala i vojska francouzská, jenž měla pomoci prosadit Karlovi VII. nárok na rakouské dědictví, jelikož neuznával Pragmatickou sankci.\n\nDoba pragmatického osvícenství Josefa II. se dotkla i obory Hvězda, jelikož letohrádek Hvězda byl přenechán vojenskému eráru a byl v něm zařízen sklad střelného prachu a do obory byl zakázán vstup. Hvězdě se nevyhnula ani druhá světová válka. Roku 1938 se zde konal svod koní z Čech a následně zde byly vybudovány kryty pro příslušníky SS.\n\nPo 2. světové válce se již dostalo oboře klidu (snad s výjimkou roku, 1960 kdy byl na pláni na Vypichu vybudován vojenský tábor kvůli celostátní spartakiádě) V roce 1962 byla obora spolu s letohrádkem a hromadným hrobem obětí bitvy na Bílé Hoře, jenž byl objeven při budování vojenského tábora, vyhlášena národní kulturní památkou.\n\nV oboře se nachází několik skalních výchozů, a to jak přirozeného, tak i umělého původu. Nejvíce se jich nachází v jižní a západní části. Jedná se především o pískovec vzniklý před cca 100 miliony let. Pískovec je zde přítomen ve třech vrstvách, ve spodní části se nachází rezavě žluté až žlutošedé hrubozrnné kaolinitické pískovce peruckých vrstev se silnou příměsí vodnatého oxidu železitého. Nadloží je tvořeno žlutošedým středě zrnitým pískovcem. Obsahuje stopy po lezení a doupata mořských organismů. Třetí vrstva je tvořena nazelenalými až tmavě zelenými středně až jemnozrnnými pískovci s obsahem glaukonitu V této vrstvě se nachází řada zkamenělých organismů, zejména mlžů \"Lopha diluviana\", \"Protocardia hillana\" a \"Rhynchostreon suborbiculatum\".\n\nNad touto vrstvou se již nachází nejmladší vrstva tvořená opukou. Tato hornina byla v minulosti důležitým stavebním materiálem a těžila se zde v malém lomu nedaleko letohrádku. Stáří zdejší opuky je odhadováno na 90 miliónů let. V této vrstvě byla nalezena řada zkamenělin, svědčící o pestrosti života v tehdejším moři. Z mlžů byli nalezeni: \"Mytiloides labiatus\", \"Mytiloides hercnicus\", \"Lima aspera\", \"Spondylus spinosus\" a \"Exogyra lateralis\". Z plžů \"Leptomaria seratiogranulata\" a \"Rostellaria reussi\". Dále pak amoniti \"Mammites nodosoides\", \"Collignoniceras woolgari\". Kromě těchto organismů se v této lokalitě našly i pozůstatky raků, ryb, žraloků a dokonce i čelist a obratle mořského plaza z řádu \"plesiosauria\".\n\nObora je významným refugiem pro některé druhy živočichů, zejména pro ptáky. V oboře bylo zaznamenáno hnízdění 60 druhů ptáků. Z nejběžněji se vyskytujících druhů můžeme jmenovat např.: pěnkavu obecnou (\"Fringilla coelebs\") , drozda zpěvného (\"Turdus philomelos\"), kosa černého (\"Turdus merula\"), pěnici černohlavou (\"Sylvia atricapilla\"), sýkory (\"Parus\"), budníčky (\"Phylloscopus\"), strakapouda velkého (\"Dendrocopos major\"), lejska šedého (\"Muscicapa striata\") či žlunu zelenou (\"Picus viridis\"). Lze se setkat i se sovami - konkrétně s kalousem ušatým (\"Asio otus\") a puštíkem obecným (Strix aluco). Kvůli hnízdění ptáků se v oboře vytipovalo několik desítek tzv. doupných stromů, které se nechávají stát, aby v nich mohli ptáci nerušeně hnízdit. Obecně lze říci, že převažují ptáci hnízdící na stromech a keřích, neboť druhy hnízdící na zemi jsou rušeny psy.\n\nObratlovci spjatí s vodou se nachází ve východní části obory, kde se nachází mokřad a rybník. Ten zde byl vytvořen roku 2004 na místě původní nádrže zaniklé v 17. století. Běžně se můžeme setkat se skokanem hnědým (\"Rana temporaria\") nebo ropuchou zelenou (\"Bufo viridis\"). Vyskytuje se zde však i čolek velký (\"Triturus cristatus\") a užovka obojková (\"Natrix natrix\") .\n\nObora již není určena pro chov zvěře, a tak jediný lovný savec, jenž se zde vyskytuje je králík divoký (\"Oryctolagus cuniculus\"), jenž je jakýmsi pozůstatkem z dřívějších dob. Z dalších savců můžeme jmenovat veverku obecnou (\"Sciurus vulgaris\"), kunu skalní (\"Martes foina\"), potkana (\"Rattus norvegicus\"), hryzce vodního (\"Arvicola terrestris\"), rejska obecného (\"Sorex araneus\"), ježky (\"Erinaceinae\") a další.\n\nVýznamným hmyzím druhem vyskytujícím se v oboře je krajník hnědý (\"Calosoma inquisitor\"), jež je ohroženým druhem. Z dalších zajímavých druhů můžeme jmenovat tesaříka dubového (Plagionotus arcuatus), motýlici lesklou (Calopteryx splendens) či střevlíka měděného (\"Carabus cancellatus\").\n\nZajímavým druhem, vyskytujícím se v mokřadu ve východní části obory, je vrkoč útlý (\"Vertigo anguistior\"), jenž je ohroženým a chráněným druhem. Kvůli tomuto drobnému plži byl tento mokřad zařazen do soustavy Natura 2000.\n\nObora Hvězda je z botanického hlediska zajímavá přírodě blízkým složením dřevin. Nachází se zde smíšené porosty s převažujícím dubem zimním (\"Quercus petraea\"), bukem lesním (\"Fagus sylvatica\") a habrem obecným (\"Carpinus betulus\"). Dále se zde vyskytuje lípa (\"Tilia\"), javor (\"Acer\"), jasan (\"Fraxinus\"), bříza (\"Betula\"), modřín (\"Larix\"), borovice (\"Pinus\") a smrk (\"Picea\"). Vývoj lesa v oboře probíhal nesoustavně, neboť v minulosti byl les několikrát zničen. Časem se též měnil způsob lesního hospodářství.\nVe Hvězdě se na přelomu 18. a 19. století začaly vysazovat jehličnaté dřeviny na větších plochách (zejména smrk), což v kombinaci s holosečným lesním hospodářstvím mělo negativní vliv na vývoj lesa. Kombinace těchto faktorů vyústila ve 20. letech 20. století v hromadný úhyn smrkových kultur, způsobený bekyní mniškou (\"Lymantria monacha\"). Smrk byl nevhodně nahrazen borovicí černou (\"Pinus nigra\") a akátem (\"Robinia pseudoacacia\"). Tyto dřeviny byly sice odolné, ale způsobily devastaci původní květeny. Zbylé smrčiny jsou často napadené troudnatcem vrstevnatým, jenž způsobuje hnilobu kmene.\n\nV současnosti se v oboře uplatňují šetrnější lesnické způsoby hospodaření, zejména výběrný hospodářský způsob. Tento způsob hospodaření se snaží zachovat různověký a druhově pestrý porost, a je doporučován pro plán péče. Z lesa se odstraňují náletové dřeviny, jako je jeřáb ptačí (\"Sorbus aucuparia\"), bříza bělokorá (\"Betula pendula\") apod. V plánu péče je zahrnuto i vymýcení nepůvodních dřevin (trnovník akát a borovice černá) jež byly vysázeny po kalamitě ve 20. letech 20. století.\n\nV oboře je několik stromů vyhlášených jako památné:\n\n\nKeřové a bylinné patro se skládá z běžných nitrofilních druhů jako je bez černý (\"Sambucus nigra\"), kuklík městský (\"Geum urbanum\"), kerblík lesní (\"Anthriscus sylvestris\") a ostružiník (\"Rubus\"). V západní části se nachází mokřad, ve kterém se vyskytují typická společenstva. Tento mokřad je součástí systému Natura 2000. V mokřadu se nacházejí např. druhy skřípina lesní (\"Scripus sylvatica\"), metlice trsnatá (\"Deschampsia caespitosa\"), vrbovka chlupatá (\"Epilobium hirsutum\"), čistec lesní (\"Stachys sylvatica\"), chmel otáčivý (\"Humulus lupulus\") či přeslička rolní (\"Equisetum arvense\").\n\nBřeh nedalekého rybníka je lemován kosatcem žlutým (\"Iris pseudacorus\"), lopuchem plstnatým (\"Arctium tomentosum\") či puškvorcem obecným (\"Acorus calamus\").\n\nJako rizikový faktor pro chráněné území jsou v plánu péče zmiňovány imise z okolí, avšak situace se v posledních letech vlivem plynofikace a odsíření emisních zdrojů zlepšila. Těmito imisemi jsou ohroženy jehličnaté dřeviny, vyjma modřínů. O něco horší je situace v zimě. Patrný zůstává trend snižování imisí oxidu siřičitého a zvyšování imisí oxidů dusíku.\n\nZ biotických činitelů ohrožujících oboru se jedná především o vliv člověka. Ročně navštíví oboru okolo 400 000 lidí, což má za následek zvýšený tlak na přírodní společenstva. Cyklistika, obzvlášť v dubnu a květnu, má negativní vliv na populaci krajníka hnědého (\"Calosoma inquisitor\").\n\nZnačným problémem je volné pobíhání psů, protože znečišťují okolí (včetně dětských hřišť) a ruší zvěř. To se mimo jiné projevilo i na přelomu let 1999 a 2000, kdy kvůli volnému pobíhání psů z obory zcela vymizel zajíc polní (\"Lepus europaeus\").\n\nV oboře je též patrný provoz motorových vozidel, jenž má za následek poškození kořenových náběhů na některých lokalitách a také způsobuje zvýšené udusávání půdy. Současně se zde vyskytuje tracheomykóza, jenž ohrožuje dubové porosty.\n\nV budoucnu by oboru mohla ohrozit nevhodná zástavba okolí, mající za následek nárůst turismu, nevhodné lesní hospodaření, jež by přestalo dbát na vyrovnání věkové struktury lesa a ponechávalo nevhodné dřeviny v porostu a případně nevhodné zahradnické zásahy. Dále je v plánu péče zmiňováno jako potenciální nebezpečí intenzivní rekreační využívání obory (zmiňováno v souvislosti s volejbalovým hřištěm) a celkové zvyšování atraktivity obory pro rekreaci, jenž by měla za následek zvýšenou návštěvnost přírodní památky.\n\nCílem péče o oboru je zlepšení věkové struktury lesa, odstranění nepůvodních dřevin a postupné nahrazení dřevin neodpovídajících. Přírodní zmlazení porostu se má využívat pouze v případě, že jde o geograficky původní a stanovištně vhodný porost. Při těžbě dřeva se má dbát na ochranu porostů.\n\nObora je významnou rekreační lokalitou pro mnoho Pražanů. Každoročně jich Hvězdu navštíví okolo 400 000, lokalitu využívají pro procházky, běhání, cyklistiku a pro venčení psů. V zimě se tu běžkuje a bruslí. Na okraji obory se nachází volejbalové a dopravní hřiště.\n\nKromě sportu nabízí obora i možnost kulturního vyžití. V letohrádku se nachází výstava věnovaná bitvě na Bílé hoře. Též se zde nachází naučná stezka oborou Hvězda informující návštěvníky o historii, přírodních podmínkách apod. Na neposledním místě stojí za zmínku tři restaurace přímo sousedící s oborou.\n\n\n"}
{"id": "671836", "url": "https://cs.wikipedia.org/wiki?curid=671836", "title": "Obora v Uhříněvsi", "text": "Obora v Uhříněvsi\n\nObora v Uhříněvsi je od roku 1982 vyhlášena přírodní památkou (PP). Nalézá se na východním okraji hlavního města Prahy v severovýchodní části katastru městské části Praha 22 - Uhříněves. Je součástí přírodního parku Říčanka, který se rozprostírá mezi Uhříněvsí a Běchovicemi. Hlavním objektem ochrany jsou společenstva lužních lesů, přesněji střemchových jasenin (svaz alnion-incanae, asociace pruneto-fraxinetum) a habrové doubravy (svaz carpinion).\n\nPrvní zmínky o oboře v Uhříněvsi pocházejí z roku 1623. V tehdejších záznamech je vedena jako bažantnice, jejímž majitelem byl Karel z Lichtenštejna. Téměř o dvě stě let později je na mapě z roku 1806 označena jako obora s bažantnicí. Lichtenštejnové zde hospodařili, až do roku 1945 kdy byla obora převedena pod Státní lesy a statky. Později bylo území obory převáděno různým lesním závodům, až se v roce 1997 dostalo pod správu lesního závodu Konopiště, kde je dodnes. V roce 1982 byla obora vyhlášena přírodní památkou.\n\nNa PP Obora v Uhříněvsi žije řada organizmů. Z obratlovců jsou to mezi jinými žluva hajní (\"Oriolus oriolus\"), ježek západní (\"Erinaceus europaeus\"), netopýr vodní (\"Myotis daubentonii\"), sýček obecný (\"Athene noctua\"), krutihlav obecný (\"Jynx torquilla\"), kuňka obecná (\"Bombina bombina\") aj. Z bezobratlých se zde vyskytují například vzácní motýli ostruháček jilmový (\"Satyrium w-album\"), žlutokřídlec rudoskvrnný (\"Idaea muricata\") nebo plži závornatka kyjovitá (\"Clausilia pumilla\") a levatka ostrá (\"Physa acuta Draparnaud\"). Nález levatky je zvláště pozoruhodný. Tento plž se jinak vyskytuje spíš v jižní Evropě. Co se týká rostlin, vyskytuje se v oboře například ochmet evropský (\"Loranthus europaeus\"), sasanka pryskyřníkovitá (\"Anemone ranunculoides\"), prvosenka vyšší (\"Primula elatior\"), kopytník evropský (\"Asarum europaeum\"). V době vyhlášení obory přírodní památkou bylo možné na jejím území potkat i některé zástupce čeledi vstavačovitých (\"Orchidaceae\") například bradáček vejčitý (\"Listera ovata\"). Lesní porost tvoří z části lužní lesy, konkrétněji střemchová jasenina, a z části habrové doubravy s vtroušenou lípou, javorem a jilmem. Nejznámějším zástupcem posledně zmíněného lesního společenstva je „Král dubů“, hraniční strom Uhříněveského panství starý zhruba 350 let.\n\nÚzemí je významným rekreačním areálem pro městskou část Praha 22 – Uhříněves. Vedou přes něj dvě turistické trasy a naučná stezka. Na severozápadním okraji obory se nachází židovský hřbitov ze 17. Století. V jeho okolí můžeme nalézt zbytky arboreta z roku 1921.\n\nPP Obora v Uhříněvsi se rozkládá v katastrálním území městské části Praha 22 – Uhříněves. Z jihozápadní strany je ohraničena státní silnicí vedoucí z Prahy do Kostelce nad Černými lesy. Z ostatních stran je obklopena zástavbou. Nadmořská výška území se pohybuje mezi 270 a 300 m n. m. Plocha PP zabírá 34,8 ha. Skrz území obory protéká Říčanský potok. Průměrná roční teplota je 8,8 °C a roční úhrn srážek činí 560 mm. V ochranném pásmu PP se nachází malá silně eutrofizovaná vodní nádrž napájená Říčanským potokem. Je to pozůstatek po dnes již neexistujícím cukrovaru.\n\nPrvní zmínka o oboře v Uhříněvsi pochází z roku 1623, kdy byl jejím majitelem Karel z Lichtenštejna. Lichtensteinové ji zřejmě získali společně s celou Uhříněvsí od rodu Smiřických v rámci přerozdělování majetku po bitvě na Bílé hoře.\n\nObora se nachází na mapě z roku 1715, kde je vedena jako bažantnice. Z této mapy nevyplývá nic o druhovém složení lesního porostu. Bližší informace je možné získat až z mapy z roku 1840. Skladba dřevin i způsob obhospodařování odpovídal účelu obory. Lesní porost se tehdy skládal ze směsi dubu, břízy, lípy osiky, vrb, habru a „rozličného křoví“. Obmýtí bylo nastaveno na 20 let. Vysazován byl hlavně dub. Z těchto dob se dodnes dochovala hustá síť rozdělovacích cest a základy altánu uprostřed obory.\n\nPozději, od roku 1870, začal v pěstebních plánech a tedy i na území obory dominovat smrk, modřín a borovice a obmýtí bylo prodlouženo na 80 let. Další změna nastala počátkem 20. století, kdy bylo zavedeno pěstování maloplošně smíšených porostů. Přesná skladba závisela na odbytu dřeva. Kromě na českém území běžných druhů byly vysazovány i listnaté a jehličnaté exoty, které můžeme ještě dnes v oboře potkat. V letech 1923-1924 přešla obora v rámci I. pozemkové reformy do majetku státu. Tento přechod byl ovšem pouze oficiální. K praktickému převodu ze správy Lichtensteinů došlo až po druhé světové válce v roce 1945. Od roku 1949 se obmýtí dále prodlužuje na devadesátileté a mění se i skladba porostu. Dominuje dub a borovice, dále pak modřín, jedle, jasan, javor a buk. Obora byla převáděna mezi správami několika lesních závodů. Po roce 1964 je území obory rozděleno na hospodářské lesy a lesy účelové s omezenou úpravou výnosu. O 18 let později, v roce 1982, je Obora v Uhříněvsi vyhlášena přírodní památkou a lesní porost na jejím území je veden jako les zvláštního určení vyžadující odlišný způsob hospodaření. Z vyhlášky o chráněném přírodním výtvoru Obora – Uhříněves a jeho ochranném pásmu plyne, že na území PP byla zakázána těžba dřevin a rušení jejího přirozeného vývoje bez předchozího projednání. V tomto režimu funguje PP Obora v Uhříněvsi dodnes. Dlouhodobým cílem v plánu péče pro období 2010-2019 je podpora přirozeného zmlazení a vytvoření autoregulačního mechanismu lesů.\n\nPodloží PP Obora v Uhříněvsi je tvořeno na živiny poměrně chudými proterozoickými prachovci až písčito-jílovitými břidlicemi s relikty cenomanských vrstev. Břidlice jsou překryty holocénními naplaveninami a pleistocénními hlínami. Z pedologického hlediska se na území nacházejí převážně oglejené půdy, dále mezobazické až eubazické kambizemě, místy hnědozemě a v nivě Říčanského potoka hnědé fluvizemě.\n\nLesní porost PP Obora v Uhříněvsi tvoří převážně habrová doubrava (svaz Carpinion) a střemchová jasenina (svaz Alnion incanae, asociace Pruno-Fraxinetum).\n\nPro habrovou doubravu jsou ve stromovém patře charakteristické habr obecný (\"Carpinus betulus\"), dub letní (\"Quercus robur\") a vtroušená lípa srdčitá (\"Tilia cordata\"). V PP Obora Uhříněves jsou kromě lípy do porostů habrových doubrav vtroušeny ještě jilm horský (\"Ulmus glabra\"), javor mléč (\"Aacer platanoides\"). Ve stromovém patře jsou cenné zejména staré duby. Věk nejstaršího z nich památného stromu tzv. Krále dubů dosahuje 350 let. V keřovém patře se vyskytuje dřín jarní (\"Cornus mas\"), svída krvavá (\"Cornus sanguinea\"), líska obecná (\"Corylus avellana\"), hloh (\"Crategus\"). V bylinném patře můžeme najít sasanku hajní (\"Anemone nemorosa\"), vzácně sasanku pryskyřníkovitou (\"Anemone ranunculoides\"), kopytník evropský (\"Asarum europaeum\"), dymnivku dutou (\"Corydalis cava\"), kapraď samec (\"Dryopteris filix-mas\"), vraní oko čtyřlisté (\"Paris quadrifolia\"), lipnici hajní (\"Poa nemoralis\"), pravděpodobně zplanělou prvosenku vyšší (\"Primula elatior\"), prvosenku jarní (\"Primula veris\"), plicník lékařský (\"Pulmonaria officinalis\"). Můžeme zde pozorovat výrazný jarní efekt.\n\nBlíže k Říčanskému potoku přechází habrová doubrava pozvolna do střemchové jaseniny. Ve stromovém a keřovém patře se tedy začíná častěji objevovat jasan ztepilý (\"Fraxinus excelsior\"), javor klen (\"Acer pseudoplatanus\"), střemcha obecná (\"Prunus padus\") a v důsledku eutrofizace půdy splachem umělých hnojiv z okolních polí čím dál častěji i bez černý (\"Sambucus nigra\"). V korunách dubů se vyskytuje poloparazitický ochmet evropský (\"Loranthus europaeus\"). V bylinném patře se nachází bršlice kozí noha (\"Aegopodium podagraria\"), sasanka hajní (\"Anemone nemorosa\"), čarovník pařížský (\"Circaea lutetiana\"), dymnivka dutá (\"Corydalis cava\"), orsej jarní (\"Ficaria verna\"), křivatec žlutý (\"Gagea lutea\"), kuklík městský (\"Geum urbanum\"), prvosenka vyšší (\"Primula elatior\"), kopřiva dvoudomá (\"Urtica dioica\"). Stejně jako u habrových doubrav, i zde je možné pozorovat výrazný jarní efekt.\n\nZe zvláště zajímavých druhů se v lokalitě vyskytuje zástupce čeledi vstavačovitých (\"Orchidaceae\"). Jejich výskyt je bohužel opředen jakýmsi tajemstvím. Prvním zástupcem je bradáček vejčitý (\"Listera ovata\"). Jeho výskyt je podle Markové uváděn naposledy v roce 1991, podle Kohlíka naposled v roce 1998. Každopádně při posledním terénním výzkumu v roce 2009 nebyl výskyt potvrzen. O druhém zástupci kruštíku širolistém (\"Epipactis helleborine\") píše naposled Jaroš v roce 1988.\n\nV roce 1921 bylo poblíž židovského hřbitova v severozápadním cípu obory založeno arboretum. Jeho zbytky jsou dodnes znatelné v porostu obory. Asi nejvýraznějším zástupcem je pyramidální forma dubu letního (\"Quercus robur\"), která roste na louce jihovýchodně od hřbitova.\n\nZ mykologického hlediska je PP také poměrně zajímavá. Ze vzácných hub se na jejím území vyskytuje mozkovka rosolovitá (\"Ascotremella faginea\") nebo trsnatec lupenitý (\"Grifola frondosa\").\n\nPP Obora v Uhříněvsi hostí také poměrně velké množství živočichů. Z významnějších savců jsou to ježek západní (\"Erinaceus europaeus\"), liška obecná (\"Vulpes vulpes\"), veverka obecná (\"Sciurus vulgaris\"), netopýr vodní (\"Myotis daubentonii\") a netopýr rezavý (\"Nyctalus noctula\"). Celkem žije v oboře 23 druhů savců. Ptačí populace v oboře je také poměrně rozsáhlá. Ze zajímavých druhů lze uvést krutihlava obecného (\"Jynx torquilla\"), sýčka obecného (\"Athene noctua\"), dále puštíka obecného (\"Strix aluco\"), kalouse ušatého (\"Asio otus\"), krahujce obecného (\"Accipiter nisus\"), žlunu šedou (\"Picus canus\"), žluvu hajní (\"Oriolus oriolus\") a strakapouda velkého (\"Dendrocopos major\"). Mezi obojživelníky, které bychom v oboře mohli vidět, patří skokan hnědý (\"Rana temporata\"), skokan zelený (\"Rana esculenta synkl.\"), kuňka obecná (\"Bombina bombina\"), ropucha obecná (\"Bufo bufo\"). Z bezobratlých zde můžeme pozorovat plže závornatku kyjovitou (\"Clausilia pumilla\"), levatku ostrou (\"Physa acuta Draparnaud\") a slimáka žlutého. Dále zde žije asi 100 druhů střevlíků např. střevlík zahradní (\"Carabus hortensis\"), střevlík zrnitý (\"Carabus granulatus\") a střevlík kožitý (\"Carabus coriaceus\"), 24 druhů nosatců a mandelinek například reliktní zobonoska \"Coenorhinchus interpunctatus\". Na jasanech žije vzácná pilatka tmavá (\"Tomosthtus nigritus\"). Ze vzácných motýlů zde můžeme najít (\"Satyrium w-album\") a žlutokřídlce rudoskvrnného (\"Idaea muricata\").\n\nPřes PP Obora v Uhříněvsi vedou dvě turistické značky. Jednak je to modrá 1003, které vede z Uhříněvsi přes Dubeč, Běchovice a Xaverov do Klánovic a pak červená 0008, podle níž lze dojít přes Královice, Koloděje, Běchovice, Klánovice, Újezd nad Lesy, Dobročovice a Škvorec až do Říčan. Obora je významným rekreačním areálem nejen pro přilehlou městskou část Praha 22 – Uhříněves.\n\nPP Obora v Uhříněvsi je snadno dostupná. Lze se k ní dostat po pár minutách chůze buďto od vlakové zastávky Praha Uhříněves, nebo od autobusové zastávky Nové náměstí.\n\nOborou prochází také naučná stezka Dubeč-Uhříněves. Má 15 zastávek, z nichž jsou PP Obora v Uhříněvsi věnovány zastávky 12, 13 a 14. Zastávky se věnují místní fauně a flóře, stručně historii obce Uhříněves, historii židovského hřbitova na okraji obory a historii samotné obory.\n\n\n"}
{"id": "671837", "url": "https://cs.wikipedia.org/wiki?curid=671837", "title": "Okrouhlík (přírodní památka)", "text": "Okrouhlík (přírodní památka)\n\nOkrouhlík je přírodní památka o rozloze 0,5814 ha, vyhlášena v roce 1982 a nacházející se v Praze v České republice. Jedná se o maloplošné chráněné území v Praze 8 přímo situované poblíž tramvajové zastávky (zastávka Okrouhlická) umožňující snadný přístup k lokalitě. Předmětem ochrany jsou svrchnokřídové pískovce ležící na jihozápadním svahu Okrouhlíku, cenomanské mezozoické pískovce a jemnozrnné slínovce na jihovýchodním okraji.\n\nPřírodní památka se nachází na vyvýšenině 275 m n. m. mezi částmi Prahy: Bulovkou a sídlištěm Ďáblice. Na jihozápadním okraji území se nachází zahrádkářská osada, ostatní části území jsou obklopeny městským parkem, za kterým se nachází zástavba v podobě sídliště a rodinných domů.\n\nPastvina, která na tomto území existovala v minulosti, zanikla na konci 50. let 20. století v důsledku urbanizace. S růstem populace se začala Praha zvětšovat a postupně městská zástavba zabírala prostor zemědělské krajiny a tím pádem jí přeměňovala na příměstskou. Docházelo i k zániku některých druhů rostlin a živočichů, které se vyskytovaly v okolí přírodní památky, příčinou také byla výsadba dubu, která na zánik společenstev působila nejvíc. Stále se některá z těchto společenstev objevují v Okrouhlíku.\n\nÚzemí bylo vyhlášeno jako přírodní památka Národním výborem hl. m. Prahy 27. května 1982. Tato vyhláška s číslem 3/1982 je účinná od 1. září 1982.\n\nPodklad oblasti tvoří cenomanské pískovce a slepence perucko-korycanského souvrství, které vznikly usazováním v oblasti Českého masívu v tehdejším vodním tělese. Diagonálně zvrstvené plochy, které je možné na lokalitě pozorovat, dávají možnost stanovit směry paleoproudů. V plánu péče je navrhováno, aby na lokalitě proběhl hlubší geologický průzkum, který zatím ale nebyl proveden, stejně tak jako entomologický a mykologický.\n\nSoučasné procentuální zastoupení druhů stromů, které nejsou přirozenou druhovou skladbou a jejichž výskyt je potřeba omezovat, je následující: dub zimní (\"Quercus petraea\") je zastoupen v podílu 95 %, zbylých 5 % připadá na trnovník akát (\"Robinia pseudoacacia\"). Ostatní dřeviny jako buk (\"Fagus\"), borovice (\"Pinus\"), borovice černá (\"Pinus nigra\"), bříza (\"Betula\"), dub červený (\"Quercus rubra\"), lípa malolistá (\"Tilia cordata\"), habr (\"Carpinus L.\") jsou zastoupeny v omezeném počtu. Podle hodnoceni se jedná o les kulturní.\n\nV minulosti byla oblast bohatá na společenstva písečných suchomilných rostlin. Výsadba dubů změnila vzhled území tak, že na místo smldníka olešníkového (\"Peucedanum oreoselinum\"), paličkovce šedavého (\"Corynephorus canescens\"), mateřidoušky úzkolisté (\"Thymus serphyllum\"), teplomilných trávníků a jiných druhů přišla nová společenstva, která reprezentují druhy jako javor mléč (\"Acer platanoides\"), pelyněk černobýl (\"Artemisia vulgaris\"), lebeda rozkladitá (\"Atriplex patula\"), srha laločnatá (\"Dactylis glomerata\"), pryšec chvojka (\"Euphorbia cyparissias\"), kostřava sivá (\"Festuca pallens\") nebo bez černý (\"Sambucus nigra\"). Ale i s tímto příbytkem rostlinných druhů je území památky poměrně chudé, místy je porostlé keři a plevely.\nNa pískovištích Okrouhlíku lze nalézt různé druhy teplomilného hmyzu, třeba hrabavé vosy \"Vespula\", pískomilné potemníčky \"Tenebrio\", také střevlíkovité \"Carabidae\", mandelinkovité \"Chrysomelidae\" a nosatcovité \"Curculionidae\" brouky.\n\nVyskytuje se zde také trojzubka stepní \"Chondrula tridens\". Na území dále žije 437 druhů motýlů, z nichž indikátory 2. stupně jsou adéla měrnicová \"Adela fasciella\" , obaleč \"Epiblema tetragonanum\", Modrásek podobný \"Plebejus argyrognomon\", píďalka dřišťálová \"Pareulype berberata\", píďalička trnková \"Rhinoprora chloerata\".\n\nV minulosti obývaly nelesní areál druhy, které jsou nyní již pravděpodobně na lokalitě vyhubeny. Plán péče na období 2010 až 2022 zmiňuje například druhy jako trojzubka stepní \"Chondrula tridens\", kvapník \"Ophonus puncticolis\", střevlíkovití \"Harpalus anxius\", mandelinkovití \"Coptocephala unifasciata\", nosatcovití: \"Otiorhynchus velutinus\", \"O. fullo\", \"Trachyphloeus alternans\", \"Trachyphloeus spinimanus\", \"Trachyphloeus angustisetulus\", \"Comasinus setiger\", krytonosci \"Gymnaetron melas\", hrotařovití \"Mordellistena dieckmanni\" a Píďalička zarudlá \"Gymnoscelis rufifasciata\".\n\nÚzemí je bohaté na ptačí druhy typickými pro celou Českou republiku, je to například brhlík lesní \"Sitta europaea\", budníček menší \"Phylloscopus collybita\", červenka obecná \"Erithacus rubecula\", holub domácí \"Columba livia f. domestica\", drozd zpěvný \"Turdus philomelos\", kukačka obecná \"Cuculus canorus\", kos černý \"Turdus merula\" a další.\n\nPředmětem ochrany jsou svrchnokřídové pískovce ležící na jihozápadním svahu Okrouhlíku, cenomanské mezozoické pískovce a jemnozrnné slínovce na jihovýchodním okraji. Dále jsou chráněna teplomilná společenstva hmyzu a rostlin. Cílem ochrany území je zajistit bezpečí geologicky zajímavých pískovcových výchozů. Dále si plán klade za cíl vytvořit ekosystém klimaxového lesa. Pro docílení tohoto stavu by mělo docházet ke kácení dubů, nicméně tento záměr je v rozporu s plány majitelů pozemků.\n\nPlán péče z minulých let (2000–2009) navrhoval odstranění dubu červeného \"Quercus rubra\", akátu \"Robinia pseudoacacia\" a modřínu \"Larix\"podle jednotlivého výběru a potom na uvolněném místě vysázet duby, habry a lípy a také doplnit keřové patro. Tento dřívější záměr byl splněn v minimální míře. V současnosti se doporučuje pokračovat v odstraňování akátu a ve snaze vytvořit bohatě strukturovaný fragment lesního ekosystému s přirozenou druhovou skladbou. Kácení stromů by mělo vést k prosvětlení lesního prostoru při udržovaném nižším zakmenění. To se týče nejenom chráněného území, ale i ochranného pásma.\n\nPřírodní památkou vede turistická značená trasa 1105 od konečné tramvají v Kobylisích do Starých Malešic.\n\n\n"}
{"id": "671838", "url": "https://cs.wikipedia.org/wiki?curid=671838", "title": "Podolský profil", "text": "Podolský profil\n\nPodolský profil je přírodní památka (PP) hlavního města Prahy vyhlášená v roce 1988. Jedná se o bývalý stěnový lom, který odkryl sedimenty z období prvohor (hranice silur - devon) tvořené přídolským, lochkovským a pražským souvrstvím. Je také mezinárodně významným nalezištěm zkamenělin. Leží při pravém břehu řeky Vltavy v Praze 4 – Podolí a dnes se v jeho spodní části nachází plavecký stadion, který přírodní památka obklopuje.\n\nOblast je zajímavá nejen z geologického hlediska, ale slouží i jako útočiště mnoha druhů ptactva a je domovem drobné fauny. Utváří jedinečný krajinný ráz dané oblasti. V horních partiích sousedí PP s parkovou úpravou, která slouží k rekreaci občanů.\n\nVyskytují se zde vzácné druhy živočichů a rostlin. To je dáno především jedinečností jednotlivých biotopů na daném území. Jsou zde výslunné stráně lesostepního charakteru, na kterých je možné pozorovat skalní vegetaci tvořenou především kostřavou sivou a trávníky \"Festucion Valesiaceae\". Díky skalním výchozům se zde nachází i vzácné druhy blanokřídlého hmyzu, zejména se jedná o kutilky a hrabalky. Obzvlášť unikátním nálezem byla kutilka \"Pemphredon podagrica\", která zde má první zaznamenaný výskyt v ČR a je tak novým druhem pro Českou republiku a Slovensko. V PP Podolský profil bylo určeno neuvěřitelných 491 druhů motýlů, 19 druhů mandelinek a 42 druhů nosatců. Ježci, ropuchy a další drobní živočichové nacházejí svůj úkryt především v horní části PP, kde je hustá vegetace tvořená různými dřevinami a křovinami. Jedná se většinou o přirozenou sukcesi, která není příliš upravovaná člověkem. Z ptáků sem zaletuje lovit silně ohrožený krahujec obecný, který zde má možná i své hnízdiště, dále se zde vyskytuje například ťuhýk obecný (\"Lanius collurio\"), žluna zelená (\"Picus viridis\"), slavík obecný (\"Luscinia megarhynchos\") a mnohé další druhy.\n\nCílem ochrany této lokality je kromě zachování mezinárodně významného opěrného profilu ke globálnímu stratotypu silur - devon také podpora živých organismů vázaných na dané území.\n\nPřírodní památka Podolský profil se nachází v oblasti nad plaveckým stadionem Podolí (Podolská 43/74, Praha 4 - Podolí) při pravém břehu řeky Vltavy. Horní část PP sousedí s parkovou úpravou v okolí ulic Nad Cementárnou a Na Kavčích horách. Jedná se o plochu ve tvaru podkovy směřované západním směrem o celkové výměře 2,75 ha. Území je v nadmořské výšce přibližně od 200 do 250 m n. m.\n\nPrvní zmínky o těžbě vápence, díky které vznikl odkryv geologických souvrství, zaznamenal Francis Zeno roku 1770, zároveň popisuje i první zkameněliny. Těžba byla definitivně ukončena v roce 1941. Svahy byly delší dobu nezarostlé a až do 50. let 20. století na nich probíhala pastva ovcí a koz. Výstavba plaveckého stadionu Podolí na bázi lomu byla započata roku 1959. Ten je v provozu dodnes. Od té doby byl také areál PP Podolský profil oplocen, aby lidé nepronikali k bazénu bez zaplacení a stal se tak součástí plaveckého stadionu. Vzhledem k tomu, že plot přestal plnit svoji funkci a byl vystaven plot nový, oddělující plavecký stadion od PP ve spodní části, byl starý plot v roce 2009 odstraněn, čímž byla PP Podolský profil zpřístupněna veřejnosti. Vzhledem především k rekreačnímu využití oblasti se další těžba vápence neplánuje. Pravděpodobně díky atomovým krytům, které měly v dobách minulého režimu vzniknout v horní části přírodní památky z důvodu blízkosti areálu České televize, se dnešní areál Podolského profilu nezastavěl a byl zachován. Přírodní památka Podolský profil byla vyhlášena s evidenčním kódem ZCHÚ 1100 v roce 1988 (vyhláškou NVP č. 5/1988 Sb. NVP ze 4. července 1988).\n\nSoulad geologické pestrosti s pestrostí sukcese na území PP Podolský profil vyvolává v návštěvníkovi dojem téměř netknuté přírody hornaté lokality, neboť horizont je tvořen pouze vegetací a není rušen žádnou vyčnívající zástavbou. Jedná se tak o nezvyklý kus divočiny v srdci Prahy, která nejen, že působí hezky z estetického hlediska, ale také hostí bohaté zastoupení flóry a fauny.\n\nOblast dle geologického členění spadá do Barrandienu, který je součástí Českého masivu. V této lokalitě jsou prvohorní vápencové usazené horniny.\n\nPřírodní památka Podolský profil byla vyhlášena z důvodu mezinárodně významného referenčního profilu ke stratotypu silur - devon, kterým je profil na Klonku u Suchomast. Je zde možné pozorovat přechod mezi silurem a devonem, výjimečný je také jeden z mála dobře přístupných odkryvů požárského souvrství, ve kterém se skrývá mnoho druhů zkamenělin. Nejstarším zde pozorovaným souvrstvím (na bázi lomu) je souvrství přídolské, neboli požárské (svrchní silur), na něj navazuje souvrství lochkovské a pražské (spodní devon). Celková mocnost souvrství je zhruba 26 m, což vzhledem k obvyklé mocnosti 50 – 100 m svědčí o vzniku na vyvýšeném úseku pánevního dna.\n\nHranice mezi silurem a devonem je pozorovatelná uvnitř sledu tmavých deskovitých bituminózních vápenců s vložkami vápenitých břidlic pod akumulací hrubšího detritu krinoidů rodu \"Scypohocrinetis\" \nPřírodní památka Podolský profil je významnou paleontologickou lokalitou již od dob Joachima Barranda, který sám toto území studoval a obohatil zde své sbírky hlavně o zkameněliny mlžů, cefalopodů, graptolitů a trilobitů. Je zde též naleziště nejstarších zbytků ryb v České republice.\n\nZe zkamenělin se na této lokalitě vyskytují mlži rodu Dualina, Vevoda, Vlasta, Neklania, Antipleura bohemica, který je typický pro spodní devon. Dále trilobit \"Warburgella rugosa\", v oblasti mladšího devonu pak tentakulit \"Paranowakia bohemica\", trilobiti z rodu \"Odontochile\" a trilobit \"Reedops cephaloides\". Vyskytují se zde i ramenonožci , mechovky, koráli a další živočichové.\n\nPřímo na strmých skalních stěnách PP se vyskytují společenstva hercynské skalní vegetace, která jsou tvořena především kostřavou sivou (\"Festuca pallens\"). Tato společenstva pokrývají zhruba 40 % celkové plochy Podolského profilu. Dalších 15 % pak tvoří úzkolisté suché trávníky sv. \"Festucion valesiaceae\", které jsou na méně strmých svazích s hlubší půdou. Na skalním odkryvu se dále vyskytují početné populace ohroženého trýzelu škardolistého (\"Erysimum crepidifolium\"), méně hojný je sesel fenyklový (\"Seseli hypomarathum\"), kostřava walliská (\"Festuca valesiaca\"), strdivka sedmihradská (\"Melica transsilvanica\") a skalník celokrajný(\"Cotoneaster integerrimus\"), který preferuje výslunné stanoviště a okraje křovin.\n\nZ dřevin se vyskytuje dříve vysazená nepůvodní borovice černá (\"Pinus nigra\"), žanovec měchýřník (\"Colutea arborescens\"), jalovec (\"Juniperus\"), javor (\"Acer\"), jírovec maďal (\"Aesculus hippocastanum\") a další. Dochází zde ke spontánní sukcesi nejrůznějšími křovinami, zejména v horní části přírodní památky. Ta plynule navazuje na parkovou úpravu, která je součástí ochranného pásma přírodní památky.\n\nV nedaleké blízkosti, na území nově vyhlašované přírodní památky Dvorecké stráně, která vegetačně přímo navazuje na přírodní památku Podolský profil, se nachází lipový háj, kde roste početná populace okrotice bílé (\"Cephalanthera damasonium\"). Vyskytuje se zde několik set jedinců této ohrožené (C3) rostliny, která patří mezi orchideje, tudíž je na seznamu CITES.\n\nSeznam všech druhů zjištěných při orientačním průzkumu z roku 2008 je k dispozici v Plánu péče o přírodní památku Podolský profil na období 2010 - 2024.\n\nI z hlediska fauny je lokalita Podolský profil zajímavá. Zejména horní část PP je místy hustě zarostlá keři, které umožňují úkryt drobných živočichů, jako jsou například ježci. Vyskytuje se zde i jinak typicky lesní plž vřetenovka hladká (\"Cochlodina laminata\"). Na stepní biotopy skalních výchozů jsou vázány i vzácnější druhy bezobratlých živočichů, včetně blanokřídlého hmyzu. Jedná se například o kriticky ohroženou hrabalku \"Auplopus rectus\" a kutilku \"Belomicrus italicus\". Unikátním nálezem je kutilka \"Pemphredon podagrica\" , která představuje nový druh pro ČR. Je známá z Rakouska a Německa a zde byla v roce 2007 poprvé objevena pro Českou republiku a Slovensko. Z ptáků sem zaletuje lovit silně ohrožený krahujec obecný (\"Accipter nisus\"), u kterého je možné, že má i na této lokalitě své hnízdiště. Dále byl potvrzen výskyt ťuhýka obecného (\"Lanius collurio\"), vrabce polního (\"Passer montanus\"), žluny zelené (\"Picus viridis\"), slavíka obecného (\"Luscinia megarhynchos\") a dalších ptačích druhů.\n\nV bezprostředním okolí PP Podolský profil bylo navíc zaznamenáno 491 druhů motýlů, 42 druhů nosatců a 19 druhů mandelinek.\n\nPřírodní památka Podolský profil byla vyhlášena v roce 1988, spravuje ji Magistrát hlavního města Prahy. Byla vyhlášena z důvodu geologicky významného odkryvu z období silur - devon a jako naleziště paleontologických nálezů, proto je její ochrana zaměřena především na zachování geologického profilu. Cílem je, aby byl odkryv viditelný a nezarůstal příliš náletovými dřevinami, proto je v Plánu péče zmíněná jejich částečná redukce. Dlouhodobým cílem pak je redukce nepůvodních druhů rostlin a jejich nahrazení původními (například trnkou, šípkem, meruňkou, třešní a dalšími).Je zde taktéž snaha na některých místech o zachování lesostepní vegetace, čemuž by vypomohlo prosvětlení určitého území. Zoologický monitoring z let 2007 a 2008 prokázal na těchto místech vyskytující se vzácnější druhy bezobratlých, především pak blanokřídlého hmyzu, vázané na tento typ biotopu. Postupně vzniklý ekosystém si nyní zasluhuje neméně takovou ochranu jako paleontologické nálezy.\n\nZ hlediska ochrany nelze opomenout, že horizont přírodní památky tvoří pouze vegetace, což vytváří jedinečný krajinný ráz této lokality.\n\nDne 9. 10. 2011 byla odvysílána reportáž ČT pořadu Nedej se (viz Externí odkazy) o chystané výstavbě v ochranném pásu PP v oblasti dřívějšího zahradnictví. Ochranným pásmem je území do vzdálenosti 50 m od hranice PP. Vyskytuje se zde cenná vegetace, která je zároveň domovem mnohých živočichů a plní tak jedinečnou funkci v utváření celkového ekosystému dané oblasti. Jakákoliv zástavba v ochranném pásmu by tak neblaze ovlivnila PP Podolský profil a krajinný ráz celé lokality vltavského údolí.\n\n\n"}
{"id": "671840", "url": "https://cs.wikipedia.org/wiki?curid=671840", "title": "Požáry", "text": "Požáry\n\nPožáry je národní přírodní památka (NPP) na území hlavního města Prahy nacházející se v katastru městské části Praha Řeporyje. NPP je tvořena opuštěným lomem s příjezdovým zářezem. Důvodem ochrany je zářez cesty k lomu a opuštěný lom, kde je zachycen stratotyp hranice mezinárodního významu pro silurská oddělení ludlow – přídolí). Spodní hranici přídolí, jejíž stáří se odhaduje na 423 ± 2,3 miliónů let, určuje první výskyt graptolita \"Monograptus parultimus\".\n\nChráněné území se rozkládá na ploše 2,71 ha a nachází se mezi 310 a 340 m n. m. První ochrany se území dostalo roku 1982, kdy bylo prohlášeno za chráněný přírodní výtvor. K jeho vyhlášení národní přírodní památkou pak došlo roku 1992. Oblast spravuje AOPK ČR Správa CHKO Český kras.\n\nÚzemí se nachází v Praze v katastru městské části Praha Řeporyje na pravém břehu. Dalejského potoka. Lokalita je volně přístupná po celý den z ulice k Holému vrchu. V těsném sousedství této památky se nachází stále funkční kamenolom Řeporyje, ve kterém je těžen vápenec a je veřejnosti nepřístupný. V sousedství lokality se nachází národní přírodní památka Dalejský profil. Blízko území se nachází železniční trať Praha-Smíchov – Rudná u Prahy – Beroun.\n\nÚzemí lomu Požáry bylo člověkem narušováno již ve středověku, kdy zde docházelo ke změně krajinného rázu, která byla způsobena vykácením lesů a jejich přeměnou na pastviny. Později zde vznikly dva vápencové lomy. Lomy mají jámový charakter a nazývají se Požár 1 a Požár 2 (ten již není součástí NPP). Tunel pro úzkokolejnou malodrážku, jenž sloužil k dopravě těženého vápence z lomu k železnici Praha-Rudná, zde vznikl roku 1930. K dopravě byly používány lokomotivy jezdící na naftu.\n\nŠtola spojující lomy, vzniklá ve 20. století, se dochovala až do dnešních dnů. Vápence lochkovského souvrství se v lomu Požár 1 těžily pro výrobu cementu a dále i pro chemický a sklářský průmysl. Část těženého materiálu byla používaná jako stavební kámen. Během těžby byl odkryt skalní profil. Prvním, kdo profil poprvé popsal, byl Brouček roku 1937. Těžba vápence v lomu Požár 1 byla ukončena před začátkem druhé světové války, avšak přístupový zářez se používal až do ukončení těžby v lomu Požár 2 koncem let čtyřicátých. Od roku 1955 zde studoval Herman Jaeger z německého Paleontologického muzea Humboldtovy univerzity v Berlíně zkameněliny graptolitů.\n\nRoku 1979 shromáždila mezinárodní subkomise pro silurskou stratigrafii podklady pro stanovení čtvrtého mezinárodního chronografického oddělení siluru a jeho mezinárodního stratotypu. V květnu 1979 v Kyjevě proběhlo zasedání Mezinárodní silurské subkomise a zatím neformální hlasování potvrdilo, že je návrh české pracovní skupiny oprávněný. Roku 1982 bylo území prohlášeno za chráněný přírodní výtvor. V březnu roku 1983 navrhla území česká pracovní skupina na mezinárodní stratotyp na základě podrobného studia českých geologických profilů, které probíhalo již od roku 1979. Roku 1984 byl pak po oficiálním hlasování na mezinárodním geologickém kongresu v Moskvě Mezinárodní silurskou subkomisí oficiálně přijat nejvyšší silurský stupeň přídolí. V současné době je přídolí bráno jako oddělení bez dalšího členění na stupně.\n\nJako jeho globální stratotyp byl vybrán lom Požár 1 s požárským souvrstvím, které se původně nazývalo přídolské, ale aby nevznikl zmatek, bylo přejmenováno právě na požárské. Roku 1986 bylo definováno požárské souvrství, jehož regionálním stratotypem byla NPP vyhlášena. K vyhlášení území národní přírodní památkou pak došlo roku 1992.\n\nNPP Požáry jsou významným nalezištěm zkamenělin. Podrobným popisem geologie lokality se zabýval Jiří Kříž již od roku 1965 (v různých pracích pak i v letech 1986, 1989, 1991, 1992). O popularizaci stratypového profilu se zasloužil i Ivo Chlupáč roku 1993. V zářezu před tunelem se nacházejí odkryté tufitické břidlice v barvě rezavé hnědé s čočkami a konkreciemi šedých vápenců. V těchto břidlicích najdeme trilobita \"Cromus beaumonti\" a ramenonožce \"Septaturya sapho\". V lavici s šířkou kolem 1,3 m se nacházejí trilobiti \"Cromus beaumonti\", \"Prantlia ligula\", \"Prionopeltis praecendens\", \"Metacalymene baylei\", \"Diacanthaspis minuta\", \"Otarion diffractum\". Dále zde byl nalezen také mlž \"Cardiola docens\" a ramenonožci \"Septatrypa sapho\", \"Shagamella margarita\" a \"Bleshidium patellium\". V nadloží pak najdeme vápence se zkamenělinami trilobita \"Ananaspis fecunda\". Ve vápencové lavici, kterou tvoří jemnozrnný černošedý až šedý vápenec, se vyskytují různé zbytky hlavonožců.\nBáze, která odděluje přídolí od ludlow, je ve vrstvě číslo 96 a je definována prvním výskytem graptolita \"Monograptus parultimus\". Požárské souvrství tj. k vrstvě č. 136 charakterizují vápence s vložkami vápenatých břidlic. Nadloží pak tvoří lavice zrnitého vápence. Typický je zde výskyt hlavonožce \"Orthocycloceras fluminese\". Další vrstvy č. 141, 143–146 obsahují úlomky lilijic \"Scyphocrinites elegans\".\n\nJemno i hrubozrnné vápence od vrstvy č. 150 v šedé barvě ukrývají též lilijice \"Scyphocrinites elegans\", dále také některé druhy ramenonožců. Ve vrstvě číslo 158 byl nalezen trilobit \"Tetinia minuta\". V nadložních krinoidových vápencích devonského stupně se pak nachází trilobit \"Warburgella rugosa\", ramenonožec \"Gypidula pelagra\", \"Lanceomyonia tarda\", \"Hebetoecha hebe\" a \"Glossaleptaena emarginata\". Následné vrstvy profilu jsou tektonicky narušené, proto zde žádný výzkum neprobíhal.\n\nNa výzkumu lokality se podílelo mnoho odborníkům, jako byli Florentin Paris z Rennes (zkoumal Chitinozoa), V. Havlíček (zkoumal ramenonožce), Hans-Peter Schönlaub (konodonty), Barnett (zkoumal konodonty), Bouška a Prokop (zkoumali krinoidy), Kukal (zkoumal hraniční interval), Aris Angelidis (zkoumal fyzikální vlastnosti celého profilu).\n\nNa území národní přírodní památky se nalézají druhy, které nejsou vzácné. V podstatě se jedná o běžné druhy v krajině, která byla narušená činností člověka. Na lomových stěnách se vyskytuje locika prutnatou (\"Lactuca viminea\"). Dno lomu je zarostlé vrbou jívou (\"Salix caprea\"), ptačím zobem obecným (\"Ligustrum vulgare\") a jasanem ztepilým (\" Fraxinus excelsior\"), které se sem dostaly jako náletové dřeviny. Na horním okraji lomu se pak nachází vičenec písečný (\"Onobrychis arenaria\").\n\nZ bylin se zde vyskytuje devaterníček šedý (\" Rhodax canus\"), pěchava vápnomilná (\"Sesleria caerulea\"), kostřavá waleská (\"Festuca valesiaca\"), trýzel škardolistý (\" Erysimum crepidifolium \") a několik druhů ostřic.\n\nV lokalitě se vyskytují vzácný neoendemit plž závornatka (\"Bulgarica nitidosa\"). Lokalita je pro tohoto plže, původně se vyskytujícího na dolní a střední Berounce, náhradním stanovištěm. V lokalitě lze také najít vzácné střevlíky: \"Abax carinatus\", \"Amara equestris\", \"Amara sabulosa\", \"Cymindis angularis\", \"Lebia chlorocephala\", \"Leisus montanus\", a \"Trichocellus placidus\". V lokalitě najdeme i motýly. Jako příklady lze jmenovat kovolesklce piplového (\"Euchalcia consona\"), skvrnušku hadincovou (\"Ethmia terminella\"), vřetenušku mateřídouškovou (\"Zygaena purpuralis\"), vřetenušku čičorkovou (\"Zygaena ephialtes\"), modráska rozchodníkového (\"Scolitantides orion\"), modráska podobného (\"Plebejus argyrognomon\"), a jarnici topolovou (\"Orthosia populeti\").\n\nNa lokalitě byl pozorován výskyt skokana hnědého (\"Rana temporaria\"), z plazů pak ještěrky zelené (\"Lacerta viridis\") a ještěrky obecné (\"Lacerta agilis\"). Na lokalitě se vyskytují hnízdiště několika druhů ptáků Prahy, jakými jsou rehek domácí (\"Phoenicurus ochruros\") nebo konipas bílý (\"Motacilla alba\"). Z dalších ptáků, kteří byli na lokalitě pozorováni, lze jmenovat žlunu šedou (\"Picus canus\"), žluvu hajní (\"Oriolus oriolus\"), žlunu zelenou (\"Picus viridis\"), ze sov zde byl pozorován puštík obecný (\"Strix aluco\"), výr velký (\"Bubo bubo\"), kalous ušatý (\"Asio otus\"). Z dravců káně lesní (\"Buteo buteo\") a poštolka obecná (\"Falco tinnunculus\"). Ze savců Prahy byl v lokalitě pozorován ježek obecný (\"Erinaceus europaeus\") a myšice křovinná (\"Apodemus sylvaticus\").\n\nLokalita je významná tím, že umožňuje vědecké studium. Statut mezinárodního stratotypu žádá, aby byl odkryv zachován a aby z něj byl umožněn odběr vzorků pro vědecké účely zdejším i zahraničním vědeckým pracovníkům. Povinností státu je zachovat stratotypu pro vědecké pracovníky přístupný a zároveň zde udržovat značení vrstev, které umožňuje další vědecký výzkum profilu.\n\nSoučasný stav lokality je výsledkem intenzivní lidské činnosti, avšak těžba v lomu již byla v minulosti zastavena. Dnes je však třeba chránit dno lomu, umělé skalní výchozy a stejně tak i dno zářezu před tím, aby na místě nevznikly černé skládky (které tam však přes veškerou péči vznikají) a také je třeba bránit šíření náletových dřevin. Povinností státu je dostatečná úprava přístupových tras a celého území tak, jak mu přísluší z hlediska jeho mezinárodního významu.\n\n\n"}
{"id": "671841", "url": "https://cs.wikipedia.org/wiki?curid=671841", "title": "Prameniště Blatovského potoka", "text": "Prameniště Blatovského potoka\n\nPrameniště Blatovského potoka je přírodní památka ev. č. 13471 na území hlavního města Prahy, v západní části Klánovického lesa v katastrálním území Klánovice. Oblast spravuje Agentura ochrany přírody a krajiny ČR.\n\nDůvodem ochrany je biotop pramenné oblasti Blatovského potoka, který je tvořen oligotrofní rašelinnou březinou s bohatými porosty rašeliníků, na něž je vázán výskyt vzácných druhů bezobratlých živočichů a hub.\n\nKolem prameniště vede modrá turistická značená trasa 1003 z Uhříněvsi do Klánovic.\n\n\n"}
{"id": "671843", "url": "https://cs.wikipedia.org/wiki?curid=671843", "title": "Radotínské skály", "text": "Radotínské skály\n\nRadotínské skály je přírodní památka na území hlavního města Prahy, chráněna od roku 1988. Oblast spravuje Agentura ochrany přírody a krajiny ČR.\n\nDůvodem ochrany je odkrytý geologický profil prvohorními usazeninami od nejvyššího ordoviku (kosovské souvrství), přes spodní silur, hranici silur-devon, hranici stupňů lochkov a prag a celým pražským souvrství, na výchozech společenstva skalní stepi, s několika nalezišti zkamenělin.\n\nRadotínské skály leží na severozápadním okraji Radotína, na levém hluboce zaříznutém svahu Radotínského údolí. Skály se vzdouvají za okrajem zástavby Radotína mezi Lochkovskou cementárnou a Strážovskou ulicí na území Prahy 16, až po údolí Berounky, v nadmořské výšce 215 – 331 m. \n\nTvoří je tři oddělené části v povodí Radotínského potoka s několika opuštěnými lomy. Nejjižnější část se rozkládá u zemědělského učiliště mezi ulicemi V Edenu a K cementárně. Na západ od ní se nalézá druhá část, která zaujímá část bývalého lomu na bazalt a je součástí tzv. Malého háje. Největší část se rozkládá nad Lochkovskou cementárnou a tvoří ji strmá stěna, známá jako Šikmá skála. Je pokrytá vrstvou spadu z cementárny, a proto se na ní objevuje nejméně druhů. Horní plošina je oddělena od svahů keřovým lemem.\n\nKatastrálně spadá tato přírodní památka pod Radotín, Lochkov – Praha 5. Celková rozloha činí 28,3 ha.\n\nRadotínské skály jsou významnou geologickou lokalitou, vyhlášenou 1.9.1988 národním výborem hlavního města Prahy. V kategorii IUCN je označena jako III - přírodní památka.Díky opuštěným lomům a skalnatým výchozům tvoří téměř souvislý geologický profil, který dokumentuje vývoj pražské prvohorní pánve ve spodním devonu, siluru a nejvyšším ordoviku a také vývoj života v nich.\n\nHospodaření v lesních porostech podpořilo výmladkové dřeviny na úkor buku, což vedlo k nárůstu druhové diverzity. K tomu také přispělo udržování bezlesí pastvou ovcí a koz. Díky odlesnění se zde také začalo dařit exotermním druhům.\n\nPočátkem 90. let 20. století došlo k odprášení spadu z vedlejší cementárny a druhové bohatství se začalo výrazně obnovovat.\n\nNa jihovýchodním okraji památky je profil ohraničen břidlicemi králodvorského souvrství, křemenci a břidlicemi kosovského souvrství, které charakterizují svrchní ordovik. Dále pokračuje většinou černými graptolitovými břidlicemi litohlavského a motolského souvrství, charakteristickými pro silur. K severozápadu je profil tvořen většinou břidlicemi a vápenci několika souvrství (kopaninského, požárského, lochkovského a pražského). Jedná se o jeden z nejlepších profilů hraničními vrstvami mezi silurem a devonem v Čechách. Nejvíce zde dominují různá vývojová stádia rendzin. Nachází se zde několik typických nalezišť zkamenělin, především ramenonožců, mlžů, gastropodů, hlavonožců, trilobitů a graptolitů.\nRadotínské skály se rozprostírají nad Radotínským potokem s délkou toku 22,6 km. Jedná se o levostranný přítok Berounky, do které se vlévá v samotném Radotíně.\n\nV souvislosti se zlepšením výrobních parametrů zdejší cementárny zde v současnosti nalézáme cenná společenstva teplomilných bezobratlých. Z hlediska ochrany je nejcennější část chráněného území na vápencích, kde nachází stanoviště mnoho stepních a lesostepních druhů. \n\nZe střevlíkovitých brouků zde nalezneme například \"Harpalus caspius roubali, H.honestus\", \"Ophonus rufibarbis, Microlestes maurus\" a \"M. minutulus\". V dolní části skal se vyskytuje svižník (\"Cicindela campestris\"). Z fytofágních brouků se zde vystytují mandelinkovití \"(Coptocephala rubicunda\"), nosatcovití (\"Apion penetrans\") i bezkřídlí (\"Otiorhynchus velutinus\"). Na stepích žije vzácný vrubounovitý brouk \"(Sisyphus schaefferi)\", který si válí kuličku z trusu. K vidění tu je mnoho druhů motýlů, například bělásci a modrásci, nebo také zástupci blanokřídlých, konkrétně vzácné teplomilné včely \"(Hoplitis rufohirta)\". Vyskytuje se zde ještě ještěrka obecná (\"Lacerta agilis)\" i ještěrka zelená (\"Lacerta viridis)\". Z ptáků zde hnízdí například linduška lesní \"(Anthus trivialis)\", pěnice, mlynařík dlouhoocasý \"(Aegithalos caudatus)\" či strnad obecný \"(Emberiza citrinella)\". Ze savců tu lze pozorovat ježka západního (\"Erinaceus europaeus\") a několik druhů netopýrů.\n\nV 80. letech 20. století bylo území velmi negativně ovlivňováno výrobou v Lochkovské cementárně. Zde však došlo k instalaci odlučovačů, takže přestala představovat bezprostřední nebezpečí a přírodní poměry se tak rychle zregenerovaly.\n\nNa tzv. Šikmé skále rostla původně na horních partiích doubrava, což dosvědčují stromy dubu pýřitého (\"Quercus pubescens)\". Naopak bezlesé části jsou pokryty společenstvy devaterníčku šedého (\"Helianthemum canum)\" a ostřice nízké (\"Carex humilis)\", či pěchavy vápnomilné (\"Sesleria caerulea)\". Právě tyto společenstva nejvíce trpěla spadem z cementárny, přežívaly jen ty nejodolnější druhy, zde to byla bělozářka liliovitá (\"Anthericum liliago)\". Začátkem 90. let 20. století se však společenstva začala obnovovat.\n\nV současnosti tu převažuje výskyt kavylu vláskovitého (\"Stipa capillata)\", pcháče bělohlavého \"(Cirsium eriophorum\"), ožanky hroznaté (\"Teucrium botrys\"), mochny písečné (\"Potentilla arenaria\") nebo vousatky prstnaté (\"Bothriochloa ischaemum)\".\n\nNad skalním ostrohem se rozléhá plošina, na které dochází k druhotné sukcesi na bývalém poli. Za padesát let postoupila do stádia keřového úhoru. Svahy jsou osázeny akátem. V místech s břidlicovou skálou byla popsána z lupenatých hub vzácná mykorhizní čirůvka radotínská a z břichatek vzácná hvězdovka Pouzarova, jako vzácnější stepní houba byla zjištěna žaludice tuhá.\n\nNejvětším negativním zásahem do zdejších přírodních poměrů je radotínská cementárna, která svým spadem ohrožuje vegetaci, jelikož se popílek z komínů usazuje na profilu skal. Ta však za poslední desítky let zmodernizovala výrobní postupy, které jsou šetrnější vůči přírodě, využívá alternativní paliva a místa těžby postupně rekultivují, aby došlo k obnovení biodiverzity. \n\nNebezpečí také představuje bezprostřední blízkost hlavního města a narůstající počet návštěvníků. Hlavním problémem se ale zdá být zvýšená eroze, která je způsobena jezdci na koních z nedalekých stájí.\n\nOchrana profilu v Radotínské skále je nezbytná pro zachování možnosti dalších výzkumů biostratigrafie, díky bohatému obsahu fauny a s velkou pravděpodobností se tak stane jedním z nejdůležitějších profilů pro mikrobiostratigrafie. Řada objevených míst je velmi bohatá na zkameněliny, pro studium vymřelých společenstev je tak významným paleontologickým nalezištěm. Nejvýznamnější jsou výchozy litohlavského souvrství, a především pak Antipleurová rokle, s vrstvou společenstva s mlžem \"Antipleura bohemica\", celosvětově známým pro nejstarší vrstvy devonu. \n\nDlouhodobým cílem péče udržení, v ideálním případě rozšíření již stávajících skalních stepí a lesostepí. V místech, kde zanikly je žádoucí jejich obnova. V oblastech s lesy by měl být zvyšován podíl přirozených dřevin s pestrou druhovou i věkovou diverzitou. Na území dochází k pravidelnému kosení a redukci dřevin. \nRadotín je díky své lokalitě výborně dostupnou turistickou atrakcí. Centrální zastávkou je Nádraží Radotín s železniční stanicí, která zaznamenala posílení spojů na trase Praha-Hl. nádraží - Praha-Radotín, dostanete se sem však i autobusovými linkami ze Smíchovského nádraží. Celým územím vedou turistické značky, po kterých můžete dojít například na Karlštejn, do Tetína či do Svatého Jana pod Skalou.\n\n\n"}
{"id": "671844", "url": "https://cs.wikipedia.org/wiki?curid=671844", "title": "Sedlecké skály", "text": "Sedlecké skály\n\nSedlecké skály je přírodní památka ev. č. 757 na katastrálním území Sedlece a Suchdola. Chráněné území je v péči Magistrátu hlavního města Prahy.\n\nJedná se o mohutné skalní defilé tvořené proterozoickými břidlicemi nacházející se na levém břehu Vltavy mezi severním okrajem Sedlce a PR Roztockým hájem-Tiché údolí, na který přímo navazuje.\nDůvodem ochrany jsou proterozoické horniny a teplomilné skalní stepi, na kterých se vyskytuje řada chráněných a ohrožených druhů organizmů. Přírodní památka byla vyhlášena roku 1982 o výměře necelých 7,5 ha v nadmořské výšce 190–262 m n. m.\n\nPP Sedlecké skály se nacházejí na severu Prahy, ohraničené z východu tokem Vltavy, ze severu PR Roztockým hájem-Tiché údolí a ze západu obcí Suchdol.\nJižní část území je mírně svažitá a lesnatá s převahou javorů, dubů a druhotného trnovníku akátu. Severní část je specifická ostrými skalními ochozy, které na svých horních plošinách mají stepní charakter. Nepřístupné rokle ve spodních částech území jsou silně zarostlé křovinami.\n\nPrvní souvislé důkazy historického osídlení lze vystopovat až do starší doby kamenné. Obec Sedlec (bývalá cihelna) patří mezi nejvýznamnější pražské lokality nálezu paleoantropů (\"Homo sapiens sapiens neandertalensis\") a to z data 250 000 let př. n. l. Zároveň paleontologické nálezy Sedleckých skal dokazují oblast jako významný koridor tahu zvířat a výskyt ohnišť důležitý v mnohonásobném osídlení tohoto vltavského břehu.\n\nTrvalé osídlení se zemědělským hospodařením lze sledovat od počátku 5. stol. př. n. l. Díky dobrým podmínkám způsobilo rychle se rozvíjející zemědělství zánik původního lesa a to podmínilo nástup druhotného šíření xenotermních společenstvech. Do 50. let 20. století přetrvávaly v okolí PP Sedlecké skály převážně menší usedlosti se sady a pastvinami. Odchod obyvatel tak způsobil rychlé zarůstání teplomilných bylinných společenstev a dochází k transformaci teplomilných skupin keřů na teplomilnou doubravu. Převládají hlavně trnky obecné (\"Prunus spinosa\") a trnovník akát (\"Robinia pseudoacacia\"), díky nimž zanikají původní travinná stepní společenstva, která jsou právě předmětem ochrany PP.\n\nZa nejpůvodnější vegetaci lze považovat společenstvo skalních ostrohů, které díky špatnému přístupu mohly v minulosti sloužit jen jako občasná pastva pro kozy a ovce. Okolní vegetace byla jak v minulosti tak přítomnosti silně ovlivněna lidskou činností. Ve 20. stol. byla dolní část skal negativně ovlivněna výstavbou železničního koridoru.\n\nPP Sedlecké skály byla zřízena roku 1982 Národním výborem hlavního města Prahy jako chráněný přírodní výtvor s cílem ochrany zdejších společenstev. Památka byla roku 2002 znovu přehlášena, parametry území však zůstaly nezměněny. \n\nDominantním prvkem chráněného území je skalní defilé na levém břehu vltavského údolí. Geologický útvar je orientován východním směrem o sklonu 40° až 90° a je tvořen střídajícími se droby a břidlicemi kralupsko-zbraslavské skupiny z doby svrchního proterozoika.\nBřidlice jsou slabě kontaktně metamorfovány činností magmatu. Proterozoické břidlice střídají na hřbetech rokle hliněné suti. Na horním okraji plošiny jsou přítomny nánosy hlinitého písku a spraší. Půdy na lokalitě se řadí k typu ranker a protoranker, na spraších se nachází spíše černozemě a sutě jsou charakteristické přechodem rankeru na oligotrofní hnědozem.\n\nKlima je typické pro celé území Prahy, průměrná roční teplota je cca 9 °C. Roční úhrn srážek je 500 mm. 130 metrů nad chráněným územím v severní části pramení malý potůček, který tvoří průtokem v chráněném území množství tůněk, které jsou dnes osídleny mlokem skvrnitým (\"Salamandra salamandra\").\nV dubnu a květnu se skalní ostrohy zbarví do žluta tařicí skalní (\"Aurinia saxatilis\"), která spolu s kostřavou sivou (\"Festuca pallens\") a chmerkem vytrvalým (\"Scleranthus perennis\") tvoří nejcennější společenstvo skalních stepí.\n\nNa horních částech plošiny je v závětrných sprašových závějích přítomna v převaze kostřava walliská (\"Festuca valesiaca\") a kavyly (\"Stipa capillata\", \"S. joannis\" aj.). Toto společenstvo je však zachováno jen fragmentárně. Nepřístupné rokle jsou osídleny převážně křovinnou teplomilnou vegetací, např. hlohy (\"Crataegus sp.\"), růžemi (\"Rosa sp.\"), dřínem jarním (\"Cornus mas\"), jilmem habrolistým (\"Ulmus minor\") či třemdavou bílou (\"Dictamnus albus\"). Vlivem druhotné sukcesi občasně přechází do teplomilných doubrav či dubohabřin ve vlhčích oblastech.\n\nZ blízké zahrádkářské kolonie na okraji obce Suchdol sem byly pravděpodobně zavlečeny druhy jako jsou sněženka podsněžník (\"Galanthus nivalis\"), modřenec hroznatý (\"Muscari neglectum\"), narcis bílý (\"Narcissus poeticus\") či ladoňka zářící (\"Scilla luciliae\").\n\nDále se zde vyskytují chráněné druhy rostlin, mezi nejdůležitější patří křivatec český (\"Gagea bohemica\") a koniklec luční český (\"Pulsatilla pratensis ssp. bohemica\"). Višeň křovitá (\"Cerasus fruticosa\") je považována za nejvzácnější druh vyskytující se v této oblasti.\nVegetace je však na spoustě míst porušena sešlapem a zanesena množstvím odpadků. Z říše lupenatých hub je zajímavý výskyt vzácné špičky stepní (\"Marasmiellus carneopallidus\"), prašnatky kořínkaté (\"Gastrosporium simplex\") či žaludice tuhé (\"Disciseda bovista\").\n\nZ průzkumu v letech 2002 a 2003 bylo zjištěno 66 druhů lišejníků a lichenózních hub včetně ještě 4 nových nepopsaných a 231 druhů cévnatých rostlin.\n\nNejdůležitějším výskytem je teplomilná fauna bezobratlých živočichů. Na místní sutě je vázán plž \"Oxychilus glaber\" a řada dalších (\"Granaria frumentum\", \"Pupilla triplicata\"). Na teplomilných stepích nalezneme zástupce střevlíkovitých brouků \"Panageus bipustulatus\" a \"Cymindis axillaris\", z mandelinkovitých např. \"Coptocephala rubicunda\", z nosatcovitých \"Apion penetrans\", \"Sitona inops\". Mezi nejznámější patří teplomilní krasci \"Cylindromorphus bifrons\" a \"Cylindromorphus bohemicus\" (endemit z Čech). Druhý druh je endemický český brouk, jenž popsal roku 1933 prof. I. Obenberger v Troji. Vyjma pražské Troji byl tento endemit nalezen ještě na Kadaňsku a Žatecku. Dá se tu nalézt i vzácný hrotař \"Mordellistena dvoraki\".\nBlanokřídlí zastupuje samotářská včela \"Andrena nana\" a bodruška \"Cephus pulcher\". Z motýlů je třeba zmínit vymírající druh okáče skalního (\"Chazara briseis\"), vřetenušku ligrusovou (\"Zygaena carniolica\"), modráska rozchodníkovitého (\"Scolitantides orion\") a ostruháčka dubového (\"Neozephyrus quercus\"). Na pelyňku žije \"Coleophora artemisiella\", který je v Čechách znám až od roku 1992.\nNa Sedleckých skalách potkáme i zástupce pavouků a to konkrétně stepníka rudého (\"Eresus cinnaberinus\") či běžníka \"Xysticus ninnii\". Zároveň byl nalezen i nový druh pro Čechy - pavouk \"Mecopisthes dahli\".\n\nV severní části PP byly na přelomu roku 2008 a 2009 vybudovány malé tůňky s potůčky, které následující jaro osídlil mlok skvrnitý (\"Salamandra salamandra\"). Z ptactva nalezneme na lokalitě mnoho hnízdišť těchto druhů - převážně pěnice černohlavé (\"Sylvia atricapilla\"), pěnice pokřovní (\"Sylvia curruca\"), budníčka většího (\"Phylloscopus trochilus\"), budníčka menšího (\"Phylloscopus collybita\"), stehlíka obecného (\"Carduelis carduelis\") apod.\nSavce zastupuje neobvyklý výskyt myšky drobné (\"Micromys minutus\").\n\nHlavním cílem ochrany je zachování unikátních skalních společenstev a zároveň podpora regenerace teplomilných trávníků nacházejících se převážně na skalních výchozech. K tomu dochází díky pravidelným malým zásahům do vývoje lesních porostů a zároveň je nutno zabránit náletu nepůvodních dřevin. Jedná se převážně o trnovník akát (\"Robinia pseudoacacia\").\n\nV době parní železniční dopravy byla často vypalována vegetace ve spodní části skal a docházelo k imisím popílku. V posledních desetiletích však negativní vlivy parních lokomotiv ustaly a nahradily je zplodiny z automobilové dopravy. Od roku 2000 do roku 2003 byly v rámci přestavby místní železniční tratě čištěny stěny skal od vegetace. Posléze byly zajištěny z důvodu bezpečnosti sítěmi. Díky tomuto lidskému zásahu byla poškozena řada společenstev organizmů žijících na skalách.\n\nKolem území se nachází ochranné pásmo, které zahrnuje kromě lesní vegetace na svahu Vltavy ještě zahrádkářskou kolonii včetně hospodářské půdy ve východní části obce Suchdol.\n\nPo úpravě z roku 1975 vedla od roku 1982 okolo PP Sedlecké skály naučná stezka seznamující návštěvníky s místní florou, faunou, přírodními poměry a pravěkým osídlením. Byla rekonstruována v letech 1998 a 2006.\n\n"}
{"id": "671845", "url": "https://cs.wikipedia.org/wiki?curid=671845", "title": "Staňkovka", "text": "Staňkovka\n\nStaňkovka je přírodní rezervace ev. č. 1099 na katastru Radotína na území hlavního města Prahy. Chráněné území spravuje AOPK ČR - regionální pracoviště Střední Čechy.\n\nDůvodem ochrany je významný krajinný prvek - tolitová doubrava na svazích nad údolím Berounky v Praze-Radotíně.\n\n\n"}
{"id": "671846", "url": "https://cs.wikipedia.org/wiki?curid=671846", "title": "Střešovické skály", "text": "Střešovické skály\n\nStřešovické skály je přírodní památka ev. č. 419 na katastru Střešovic a Břevnova, které jsou součástí místní části Praha 6. Je to fragment kdysi mohutného skalního masivu, zlikvidovaného během tisíce let těžební a stavební činností. Chráněné území je v péči Magistrátu hlavního města Prahy.\n\nPředmětem ochrany jsou pískovcové skály s přirozenými jeskyněmi a puklinami, geologicky i krajinářsky významné. Jedná se o skalní odkryvy v prostoru mezi ulicemi Na Petřinách a U VI. baterie. Z geomorfologického hlediska je toto chráněné území, ležící v nadmořské výšce 315-335 metrů, součástí Pražské plošiny. Přesným zaměřením jednotlivých parcel bylo zjištěno, že rozloha chráněného území je mnohem menší, než 2,5 ha, uvedených v původní vyhlášce - ve skutečnosti se jedná o plochu pouhých 1,4449 ha .\n\nVe spodní části geologického profilu se nacházejí sladkovodní hrubozrnné pískovce, na kterých leží vrstva jemnějších pískovců s kaolinickým tmelem a s jílovitými partiemi peruckých vrstev (cenoman, svrchní křída). Ve svrchní části profilu se nacházejí mořské pískovce korycanských vrstev, v jejichž jílovitých partiích lze nalézt četné ichnofosilie. V minulosti byl v dané lokalitě těžen písek, kámen a snad i limonit. Stopy po těžbě jsou dosud patrné v bývalém lomu, který se nachází poblíž východní hranice chráněného území.\n\nSkály odedávna sloužily jako zdroj stavebního materiálu. V severovýchodní části areálu bývala pískovna, ve zplanýrovaných vytěžených partiích lomu začala ve 2.polovině 19. století vznikat kolonie domků, základ dnešních starých Střešovic. Provizorní obytné stavby, stejně jako hasičárna, byly zbourány postupně v letech 1945-1968, poslední zděný domek byl zbořen až po roce 1968, kdy bylo území vyhlášeno přírodní rezervací.\nSkály jsou také prameništěm vody. Praménky vytékající na Střešovickou ulici v oblasti pod zvoničkou během zimního období v 60.-70.letech 20.století způsobovaly náledí a byly příčinou dopravních nehod. V 80.letech je podnik Sady, lesy, zahradnictví dokázal usměrnit intenzivní výsadbou popínavých rostlin. Nejsilnější pramen měl chutnou pitnou vodu a sloužil od 19. století do 90.let 20.století jako Střešovická studánka. Po roce 2000 ji zlikvidovala nepovolená novostavba domu a jeho příjezdová cesta.\n\n\n"}
{"id": "671847", "url": "https://cs.wikipedia.org/wiki?curid=671847", "title": "Šance (přírodní rezervace)", "text": "Šance (přírodní rezervace)\n\nŠance jsou přírodní rezervace ev. č. 738 na území hlavního města Prahy rozkládající se primárně na stejnojmenném vrchu o výšce 385 m. n. m. Na severní straně se rezervace táhne přes údolí Kálek se Závistským potokem a zabírá také jihozápadní část přilehlého vrchu Čihadlo (386 m. n. m.). Na jihovýchodě pak rezervace v Točenské rokli překročením Točenského potoka přechází z Brdské vrchoviny do Pražské plošiny. Celé území o rozloze 198,2 ha spravuje Magistrát hlavního města Prahy. Rezervace byla vyhlášena 1.7.1982 a to především díky objevům, které učinil významný entomolog 19. století František Antonín Nickerl. Dne 28. 3. 1991 došlo vyhláškou č. 3/91 Sb. HMP k přehlášení rezervace. Vyhláškou došlo ke zřízení oblasti klidu \"Modřanská rokle - Cholupice\", kam přírodní rezervace spadá. Dne 5. 11. 2013 se schválilo rozšíření přírodní rezervace Šance o lokalitu Břežanské údolí, zejména kvůli ochraně biotopu evropsky významného druhu nočního motýla – přástevníka kostivalového (\"Euplagia quadripunctaria\"). Tímto rozšířením se lokalita zařadila na seznam NATURA2000.\nAby rozšíření bylo v souladu s právními předpisy, musel se zrušit původní zřizovací právní předpis a přírodní rezervace byla znovu vyhlášena. Šance se nachází na pravém břehu Vltavy a jedná se o menší ze dvou částí keltského oppida Závist.\n\nDůvodem ochrany jsou zejména chráněné druhy živočichů a rostlin vyskytující se na skalnatých svazích v údolí Břežanského potoka. Chráněny jsou také přirozené doubravy, vyskytující se zde v několika typech (tolitová doubrava, biková doubrava, habrová doubrava). Pozornost je věnovaná také přirozenému bezlesí ve formě acidofilních trávníků a vřesových ploch a neobvyklému geologickému profilu.\n\nÚzemím vede naučná stezka, která byla zřízena Svazem ochrany přírody a krajiny ČR z prostředků Magistrátu hl. m. Prahy, s přispěním Lesů České republiky, Lesního závodu Konopiště.\nVrch Šance (385 m n. m. – nejvyšší bod laténských valů) byl spolu se sousedním vrchem Hradiště (391 m n. m.) součástí pravděpodobně největšího a nejznámějšího oppida na území Čech – Oppida Závist. Protože Keltové byli velcí válečníci, měli dobře propracovanou techniku opevňování. Základním článkem opevnění byl valovitý násep z kamenů a zeminy, který dosahoval šířky až 25 metrů. Na vrcholu valu stála ještě ochranná palisádová předprseň, vyrobená ze dřeva. Důležitým článkem byl také příkop táhnoucí se po celé délce severní strany opevnění kromě míst, která byla chráněna skálou. Příkop byl široký i přes deset metrů a dodnes je až čtyři metry hluboký. Tyto specifické opevňovací valy byly v laténské době (2. čtvrtina 1. stol. př. n. l.) pojmenovány šance. Odtud tedy název vrcholku i přírodní rezervace.\n\nKeltské osady byly stavěny v blízkosti vodního toku, tím je zde s největší pravděpodobností Břežanský potok. Jak již bylo řečeno, hradiště Šance patřilo k centrálnímu komplexu Závist. Domy zde byly tvořeny zejména polo zemnicemi (napůl zakopanými do země) a dřevěnými sruby, vyskytovaly se však i domy patrové a jedno větší stavení pro místního náčelníka. V takto velkém oppidu byla stavení uspořádána do ulic, v některých místech dokonce dlážděných. Oppidum mělo také svou malou svatyni.\n\nS výskytem sídel v minulosti se váže i zemědělské využívání okolní půdy. Po zániku osady území opět zarostlo lesem. Od 16. století se setkáváme s lesním hospodářstvím.\n\nMatečnou horninu rezervace tvoří horniny proterozoické – předprvohorní (které jsou i nalezištěm mikroflóry z tohoto období) a horniny ordovické (prvohorní). Převládající jsou břidlice letenského souvrství, dále najdeme malé plochy pískovce, tufu, andezitu nebo prachovce a břidlice štěchovického souvrství. V první části Břežanského údolí se můžeme setkat s jevem, který se nazývá Závistský přesmyk. Tento jev proběhl tak, že na nejmladší horniny (pískovce a břidlice) byly nasunuty předprvohorní horniny. K tomu došlo pohyby zemské kůry.\n\nZ hlediska biodiverzity jsou významné spility (podmořské vulkanity), se kterými se můžeme setkat v severozápadní části území. V Břežanské rokli se nachází skály tvořené davelskými vulkanity.\nNa tomto území jsou velmi různorodé stanovištní podmínky, na což je vázán výskyt dřevin i bylin. Stejně tak můžeme pozorovat různé druhy hospodaření. Na chudých a kyselých půdách, kde se dříve nacházely pastviny a porosty křovin, dnes najdeme převážně původní doubravy s přimíšenou břízou. Z dalších dřevin se zde na většině území včetně jižních a západních svahů nachází zejména habr obecný (\"Carpinus betulus\"), buk lesní (\"Fagus sylvatica\"), borovice lesní (\"Pinus sylvestris\"), javor babyka (\"Acer campestre\"). Na spodních částech svahů pak najdeme trnovník akát (\"Robinia pseudoacacia\"), který zde byl uměle vysazen na začátku 20. století. Jedná se o nepůvodní velmi invazivní dřevinu, která se rychle šíří a zamezuje růstu původních rostlin. V údolích se nachází javořiny se zastoupením těchto dřevin: javor mléč (\"Acer platanoides)\", javor klen (\"Acer pseudoplatanus\"), javor babyka (\"Acer campestre\"), lípa srdčitá (\"Tilia cordata\"), jilm polní (\"Ulmus minor\"), jasan ztepilý (\"Fraxinus excelsior\"), jeřáb obecný (\"Sorbus aucuparia L.\"), jeřáb muk (\"Sorbus aria\"). Najdeme zde i uměle vysázené porosty smrku ztepilého (\"Picea abies\"), modřínu evropského (\"Larix decidua\"), borovice černé (\"Pinus nigra\") a dubu červeného (\"Quercus rubra\"), jednotlivě se zde vyskytují i douglasky tisolisté (\"Pseudotsuga menziesii\") a borovice vejmutovky (\"Pinus strobus\"). Ve vlhčích stanovištích okolí potoků najdeme olši lepkavou (\"Alnus glutinosa\"), vrbu bílou (\"Salix alba\"), případně se může vyskytnout topol osika (\"Populus tremula\") a vrba jíva (\"Salix caprea L.\").\n\nV keřovém patře najdeme na slunných územích skalník celokrajný (\"Cotoneaster integerrimus\"), dřín (\"Cornus\"), na okrajích lesa pak trnku obecnou (\"Prunus spinosa\"), bez černý (\"Sambucus nigra, L.\"), bez červený (\"Sambucus racemosa, L.\"), pámelník poříční (\"Symphoricarpos rivularis\"), kalinu obecnou (\"Viburnum opulus L.\"), lísku obecnou (\"Corylus avellana\"), brslen evropský (\"Euonymus europaeus\"), růži šípkovou (\"Rosa canina\"), hloh obecný (\"Crataegus oxyacantha\"), meruzalku srstku (\"Ribes uva-crispa L.\"), svídu krvavou (\"Cornus sanguinea\"), krušinu olšovou (\"Frangula alnus\") a řešetlák počistivý (\"Rhamnus cathartica\").\n\nV bylinném patře na jižních svazích najdeme tolitu lékařskou (\"Vincetoxicum hirundinaria\"), jestřábník chlupáček (\"Hieracium pilosella\"), jestřábník bledý (\"Hieracium schmidtii\"), kručinku barvířskou (\"Genista tinctoria\"), ostřicí nízkou (\"Carex humilis\"), bělozářkou liliovitou (\"Anthericum liliago\") a třemdavou bílou (\"Dictamnus albus\"). Na místech s hlubší a vlhčí půdou se nachází černýšová dubohabřina. Tam roste plicník lékařský (\"Pulmonaria officinalis\"), jaterník podléška (\"Hepatica nobilis\"), ptačinec velkokvětý (\"Stellaria holostea\"), hrachor černý (\"Lathyrus niger\"), černýš hajní (\"Melampyrum nemorosum\"), sasanka hajní (\"Anemone nemorosa\"), hlístník hnízdák (\"Neottia nidus-avis\"), medovník meduňkolistý (\"Melittis melissophyllum\"). Nízké doubravy jsou obvyklé pro druhy chudých kyselých půd jako jsou vřes obecný (\"Calluna vulgaris\"), bika bělavá (\"Luzula luzuloides\") nebo borůvka (\"Vaccinium myrtillus\"). Na skalních stepích najdeme kostřavu sivou (\"Festuca pallens\") křivatec český (\"Gagea bohemica\"). Dalším významný biotipem jsou acidofilní trávníky, kde roste koniklec luční (\"Pulsatilla pratensis\"), řeřišničník písečný (\"Cardaminopsis arenosa\"), ostřice jarní (\"Carex caryophyllea\"), sesel sivý (\"Seseli osseum\"). Na březích přítoků Břežanského potoka se můžeme setkat s dalšími zajímavými druhy, např. samorostlík klasnatý (\"Actea spicata\"), pižmovka mošusová (\"Adoxa moschatellina\") či dymnivka bobovitá (\"Corydalis intermedia\").\n\nNa převážně dubové lesní porosty na tomto území, je vázáno velké množství hmyzu. Například se zde setkáme s nápadným ohroženým a zákonem chráněným druhem krajníkem hnědým (\"Calosoma inquisitor\"), jedná se o druh dravý, který se živí housenkami. V pařezech dubů a habrů žije roháček kozlík (\"Dorcus parallelipipedus\"). V odumírajícím dřevě nalezneme larvy tesaříkovitých včetně vzácného tesaříka bukového (\"Cerambyx scopolii\") a tesaříka dubového (\"Plagionotus arcuatus\"). Setkáme se i s krásným zlatohlávkem zlatým (\"Cetonia aurata\") Vyskytuje se zde i množství motýlů: např. otakárek fenyklový (\"Papilio machaon\") otakárek ovocný (\"Iphiclides podalirius\"), ostruháčci, modrásci, babočkovití – například batolec červený (\"Apatura ilia\"), bělopásek topolový (\"Limenitis populi\") nebo babočka paví oko (\"Inachis io\"), z nočních pak řada vzácných druhů můr, například Luperina nickerlii (Frr.) pojmenovaná po svém objeviteli.\n\nPtačí populace v rezervaci je poměrně rozmanitá, právě kvůli různorodosti jejích biotopů. Setkáme se z ptactvem vyhledávajícím otevřený terén, skály, vlhké prostředí, slunné svahy a díky blízkosti lidských sídel i s ptactvem zahradním. Ze sov zde hnízdí kalous ušatý (\"Asio otus\") a puštík obecný (\"Strix aluco\"). V dutinách stromů hnízdí strakapoud prostřední (\"Dendrocopos medius\") a žluna zelená (\"Picus viridis\"). Z dalších ptáků zde hnízdí kukačka obecná (Cuculus canorus), sýkora koňadra (\"Parus major\"), sýkora modřinka (\"Cyanistes caeruleus\"), brhlík lesní (\"Sitta europaea\"), pěnice pokřovní (\"Sylvia curruca\"), budníček lesní (\"Phylloscopus sibilatrix\"), červenka obecná (\"Erithacus rubecula\"), drozd zpěvný (\"Turdus philomelos\"), pěnkava obecná (\"Fringilla coelebs\"), sedmihlásek hajní (\"Hippolais icterina\") a ťuhýk obecný (\"Lanius collurio\"). Na okrajích lesa se můžeme setkat s bažantem obecným (\"Phasianus colchicus\").\n\nZe savců se můžeme často setkat se zástupcem hlodavců veverkou obecnou (\"Sciurus vulgaris)\". Z šelem se můžeme potkat s liškou obecnou (\"Vulpes vulpes\"), která se zde živí převážně drobnými hlodavci nebo dalšími obyvateli lesa králíkem divokým (\"Oryctolagus cuniculus\"), zajícem polním (\"Lepus europaeus\"). Spíše výjimečně se můžeme setkat s kunou skalní (\"Martes foina\"), kunou lesní (\"Martes martes\") nebo tchořem tmavým (\"Mustela putorius\"). Z velkých zvířat se nejčastěji setkáme se srncem obecným (\"Capreolus capreolus\") v létě v rezavém a v zimě v šedohnědém zbarvení. Tato zvířata vídáme většinou v zimním období ve větších skupinách. Poměrně hojně se zde vyskytuje také prase divoké (\"Sus scrofa\") a muflon (\"Ovis musimon), \"kteří významným způsobem ovlivňují okolní biotopy.\n\nPředmětem ochrany v přírodní rezervaci jsou přirozené porosty doubrav orientované zejména na jižní svahy. Dále přirozené bezlesí tvořené plochami suchých vřesovišť, skalní vegetací s kostřavou sivou a acidofilními trávníky. Na místní stanoviště vázané chráněné druhy rostlin a živočichů, z nichž nejvýznamnější je stabilní populace přástevníka kostivalového (\"Euplagia quadripunctaria\"). Mezi další chráněné živočichy se řadí brouk krajník hnědý (\"Calosoma inquisitor\"), nebo řada motýlů: otakárek fenyklový (\"Papilio machaon\") otakárek ovocný (\"Iphiclides podalirius\"), batolec červený (\"Apatura ilia\"), bělopásek topolový (\"Limenitis populi\"). Z ptáku zde žije ohrožený strakapoud prostřední (\"Dendrocopos medius\") nebo ťuhýk obecný (\"Lanius collurio\").\n\nBřežanské údolí je zařazeno na seznam evropsky významných lokalit soustavy Natura 2000. Lokalita byla schválena evropskou komisí již 13. listopadu 2007, k vyhlášení však došlo až 5. listopadu 2013. Ochrana této lokality byla zajištěna rozšířením stávajícího území přírodní rezervace Šance zhruba o 82 ha. Mezi důvody rozšíření území byla zvláště ochrana populace přástevníka kostivalového (\"Euplagia quadripunctaria\"), který vyhledává zejména výslunné stráně, řídké teplomilné doubravy a křovinaté lesostepi. V Břežanském údolí je předmětem ochrany také početná populace mloka skvrnitého (\"Salamandra salamandra\").\nPoblíž lokality se nachází dvě skládky. V roce 2002 došlo k sesuvu půdy a rozvalení části skládek, což představuje ohrožení potočních biotopů.\n\nPro lokalitu se doporučuje několik opatření, která se různí s ohledem na konkrétní stanoviště. Pro podmáčené a těžko dostupné lokality se doporučuje ruční kosení mozaikovitou sečí. Pro xerotermní trávníky by byla nejvhodnější pastva kozami. Pro ochranu přástevníka kostivalového (\"Euplagia quadripunctaria\") je vhodnou péčí mozaikovitý výřez náletových křovin a dřevin, možno kombinovat s pastvou. Veškeré nelesní biotopy by měly být chráněny proti zarůstání dřevinami, proto by se jednou za několik let měla dělat prořezávka. V lesích je žádoucí ponechávat dostatek odumřelého dřeva, které je významné pro další chráněné organismy zejména ptáky a saproxylický hmyz.\n\nÚzemím vede naučná stezka a je hojně využíváno k turistice, cyklistice a jízdě na koni. To je spojeno s odhazováním drobného odpadu a sešlapem, který může být místy i přínosem vzhledem k udržování nezalesněných plošek. Ve spodní části Břežanského údolí se na levé straně Břežanského potoka nachází malá lesní ZOO Zbraslav (vzdálenost asi 500 m od vlakové zastávky Zbraslav).\n\n\n"}
{"id": "671848", "url": "https://cs.wikipedia.org/wiki?curid=671848", "title": "Trojská (přírodní památka)", "text": "Trojská (přírodní památka)\n\nTrojská je přírodní památka ev. č. 760 na území hlavního města Prahy. Byla vyhlášena 1.8.1982. Podle IUCN spadá do kategorie řízená rezervace. Oblast spravuje Agentura ochrany přírody a krajiny ČR. Důvodem ochrany jsou společenstva teplomilných pastvin a křovin na výchozech břidlic šáreckého souvrství (spodní ordovik) s výskytem vzácných druhů hmyzu.Oblast chráněného území spadá do Řipského bioregionu a fytogeograficky do dolního Povltaví.Přírodní památka je součástí přírodního parku Drahaň - Troja.Nachází se na území o výměře 1,27 ha v Troji, Praze 8. Leží na jihovýchodně orientovaném svahu mezi ulicemi Trojská a Nad Trojou. Trojská je rozdělena na dvě části - západní a východní.Horní část svahu byla výrazně ovlivněna rumištními rostlinami a druhy splavenými z blízkých zahrad.\n\nPP Trojská patří do teplé klimatické oblasti.Podklad PP Trojská je tvořen sedimenty prvohorního moře. Vrstvy zpevněné černošedými břidlicemi patří do tzv. Šáreckého souvrství (typické naleziště ordovických sedimentů, které jsou popsané ze Šárky).\n\nSvah je pokryt teplomilnými křovinami a trávníky s dominantním druhem – sveřepem vzpřímeným (\"Bromus erectus\").Časté tu jsou taky kostřavy. V červnu tu kvete výraznými nachovými květy vzácná růže galská (\"Rosa gallica\"). Roste zde též vzácná locika vytrvalá (\"Lactuca perennis\").\n\nNachází se tu 46 druhů ploštic z 13 čeledí. U motýlů bylo nalezeno 418 druhů. Bohatě tu jsou taky zastoupeni blanokřídlí a brouci. Některé druhy hmyzu se považují za významné nebo ohrožené. Třináct druhů je chráněno zákonem. Některé druhy stepních vosiček a ploštic nežijí v Čechách jinde než v PP Trojské. Nejbližší podobné lokality se stejnými druhy se nalézají na jižním Slovensku nebo v Maďarsku.\n\nJednou ročně na přelomu června a července se provádí seč jedné poloviny až dvou třetin území s ponecháním stařiny přes zimu. Management by měl vést nejen k udržení diverzity druhů rostlin a živočichů, ale dokonce i k jejímu zvýšení. V PP Trojské nejsou momentálně žádné problémy s invazními druhy. Nepředpokládá se změna nynějšího stavu.\n\nPřírodní památka leží na území o velikosti 1,2764 ha v Troji, Praze 8. Nachází se na pravém svahu údolí (mezi zastávkou tramvaje Nad Trojou v Trojské ulici a již zaniklým hostincem Březanka) směrem dolů k Vltavě. Rozkládá se na dvou částech jihovýchodně orientovaného svahu, z něhož je celkem dobře vidět nejen část Libně s Bulovkou a obloukem Vltavy, ale i Holešovice. Nachází se mezi ulicemi Trojská a Nad Trojou. Jde o strmou stráň s nejnižším bodem v 212 m n. m. a s nejvyšším bodem v 260 m n. m. Jihozápadní část je od druhé části oddělena územím, na kterém se nachází jedna parcela převážně zarostlá bujnou vegetací sestávající z keřů. Tato oblast nepatří k přírodní památce Trojská. Horní část svahu byla výrazně ovlivněna rumištními rostlinami a druhy splavenými z blízkých zahrad. Nejcennější východní část chráněného území bylo potřeba oplotit z důvodu vyšlapání cestiček lidmi.\n\nOblast chráněného území náleží do Řipského bioregionu a fytogeograficky do dolního Povltaví.\n\nPřírodní památka je součástí přírodního parku Drahaň – Troja, který kromě PP Trojská zahrnuje přírodní památky Jabloňka, Salabka, Velká skála, Havránka a přírodní rezervaci Podhoří.\n\nDříve byla oblast pokryta tolitovou doubravou (světlý svahový les) s dominantním dubem zimním (\"Quercus petraea\"). Pravděpodobně až s příchodem prvních zemědělců začalo postupné odlesňování této lokality a její přeměně na trvalé pastviny.\n\nZ Mülerova mapování (proběhlo v roce 1720) vyplývá, že se zde také pěstovala vinná réva. Není jasné, zda rostla na svahu v dnešní ulici Nad Trojou. Během prvního až třetího Josefského mapování v letech 1836–1852 byla celá oblast nejspíš používána jako pastvina a v pozdější době i jako ovocný sad. V druhé polovině 20. století začal svah zarůstat křovitou vegetací.\n\nPP Trojská s evidenčním kódem 760 ZCHÚ, byla vyhlášena 1.8.1982. Podle IUCN spadá do kategorie řízená rezervace. Nynější platný právní předpis o vyhlášení ZCHÚ je vyhláška č. 17/2002 ze dne 2.10. 2002.\n\nPP Trojská patří do teplé klimatické oblasti.\n\nPodklad PP Trojská je tvořen sedimenty prvohorního moře, které se usazovaly před více než 470 mil. let v období spodního ordoviku. Vrstvy zpevněné černošedými břidlicemi patří do tzv. Šáreckého souvrství (typické naleziště ordovických sedimentů, které jsou popsané ze Šárky). Břidlice vystupující na povrch v podobě malých skalek se nacházejí hlavně v západní části území. Pod skalkami v sutích jsou úzké sloupkovité úlomky různé velikosti. Tento rozpad se podle tvaru nazývá roubíkový. Dnešní podoba údolí je způsobena erozemi, které byly v posledním geologickém období, což jsou čtvrtohory. Nejdříve byly narušeny a odplaveny novější druhotné sedimenty, později se tehdejší vodní toky zařízly i do prvních břidlic. Voda tak časem vytvořila středně hluboké údolí a někde odkryla i drobné skalky černošedých břidlic.\n\nV blízkosti chráněného území se nachází 40-50 m široký pruh kyselých i bazických vulkanických hornin.\n\nVyskytuje se zde málo bohaté společenstvo teplomilných trávníků. Svah je pokryt teplomilnými křovinami a trávníky s dominantním druhem – sveřepem vzpřímeným (\"Bromus erectus\"). Časté tu jsou taky kostřavy – hlavně kostřava žlábkatá (\"Festuca rupicola\") nebo strdivka sedmihradská (\"Melica transsilvanica\"), která je po odkvětu v červnu výrazná hojně obrvenými pluchami. V červnu tu kvete výraznými nachovými květy vzácná růže galská (\"Rosa gallica\"), která roste v nízkých plazivých keřících. Mezi cenné rostliny lze zařadit také např. řepík lékařský (\"Agrimonia eupatoria\"), rozrazil ožankovitý (\"Veronica teucrium\") nebo řebříček panonský (\"Achillea pannonica\"). Ten se vyskytuje v Čechách v okolí Bíliny a Ohře. U dolní části toku Vltavy a v Českém středohoří se nachází na skalnatých nebo kamenitých svazích, na kraji lesa či na stepních pastvinách. Roste zde též vzácná locika vytrvalá (\"Lactuca perennis\") nebo mochna přímá (\"Potentilla recta\"), která dosahuje výšky až půl metru. Jedná se o vytrvalou bylinu s malými žlutými kvítky. Typicky roste právě na suchých a slunných místech, na kamenitých stráních či loukách nebo okolo lesních cest. Dále zde rostou např.: mateřídouška panonská (\"Thymus pannonicus\"), mateřídouška časná (\"Thymus praecox\"), tolice nejmenší (\"Medicago minima\"), jetel alpínský (\"Trifolium alpestre\").\n\nV západní oblasti území se objevují vzácné druhy plevele jako je drchnička modrá (\"Anagallis foemina\"), chruplavník rolní (\"Polycnemum arvensis\"), černucha rolní (\"Nigella arvensis\") či dejvorec velkoplodý (\"Caucalis platycarpos\"). Po odstranění hustých křovinných porostů došlo také k nárustu počtu zástupců snědku Kochova (\"Ornithogalum kochii\"). Vzhledem k odstranění křovin je zastoupení dřevin v lokalitě malé. Nacházejí se zde především hlohy (\"Crataegus\" sp.), trnka obecná (\"Prunus spinosa\") nebo růže šípková (\"Rosa canina\").\n\nVe východní oblasti PP Trojská se v určitých obdobích roku objevují jako dominantní druhy některé četnější stepní druhy. Hojně se tak vyskytuje např. máčka ladní (\"Eryngium campestre\") nebo chrpa latnatá (\"Centaurea stoebe\"). Oba druhy začínají kvést na začátku července. Mezi dominantní druhy patří též rozchodník velký (\"Hylotelephium maximum\"). Nacházejí se tu, ale i jiné rozchodníky – rozchodník šestiřadý (\"Sedum sexangulare\"), rozchodník bílý (\"Sedum album\"). Rostou v blízkosti malých skalek. Čičorka pestrá (\"Coronilla varia\") tvoří bohaté porosty na začátku léta. Je důležitá pro některé druhy motýlů, hlavně stepní modrásky, jako živná rostlina. Sem tam se ve vegetaci v horní části svahu objevuje šalvěj hajní (\"Salvia nemorosa\"). V celé východní oblasti se vyskytuje srpek obecný (\"Falcaria vulgaris\") a prorostlík srpovitý (\"Bupleurum falcatum\").\n\nNachází se tu 46 druhů ploštic z 13 čeledí. U motýlů bylo nalezeno 418 druhů. Bohatě tu jsou taky zastoupeni blanokřídlí a brouci. Z prvních zmíněných je na lokalitě přítomno 184 druhů, brouků je 138 druhů. Některé druhy hmyzu se považují za významné nebo ohrožené. Třináct druhů je chráněno zákonem. Některé druhy stepních vosiček a ploštic nežijí v Čechách jinde než v PP Trojské. Nejbližší podobné lokality se stejnými druhy se nalézají na jižním Slovensku nebo v Maďarsku.\n\nNejvýznamnější je výskyt vosičky \"Cleptes aerosus,\" která se jinak objevuje na jižní Moravě, co se týká území ČR. Jedná se zde o momentálně jediný výskyt v Čechách a nejseverněji položené místo v Evropě, kde lze vosičku spatřit. Stejně tak to platí o vosičce \"Ceratepyris fuscipennis\", která byla poprvé popsána v Dalmacii. Mezi zajímavý hmyz také patří zlatuška Cleptes aerosus. Ta byla spatřena poprvé na českém území v PP Trojská v 60. letech 20. století. Až v 90. letech 20. století byla znovu nalezena na protějším břehu Vltavy v PP Baba a v Prokopském a Radotínském údolí. Jedná se o velmi vzácný druh, který je závislý na prostředí skalní stepi s občasnými křovinami. Z blanokřídlých se tu také nalézají vzácné teplomilné kutilky (\"Belomicrus italicus\", \"Solierella compedita\", \"Tachysphex grandii\") nebo teplomilná hbitěnka \"Heterocoelia hungarica\" či kleptoparazitická hrabalka \"Evagetes subglaber\"\".\"\n\nZ motýlů zde žijí např. otakárek fenyklový (\"Papilio machaon\") a otakárek ovocný (\"Iphiclides podalirius\").\n\nZ ploštic stojí za zmínku lovčice \"Prostemma guttula\", ploštička \"Raglius cofusus\"\".\"\n\nBrouci jsou na této lokalitě zastoupeni stepními střevlíky \"Harpalus serripes\", \"Masoreus wetterhalli\" a \"Microlestes fissuralis\". Z mandelinkovitých jsou tu zástupci \"Crioceris duodecimpunctata, Crioceris asparagi\". Mezi reliktní druhy patří např. \"Coptocephala rubicunda, Cryptocephalus schaefferi, Galeruca pomonae\". Z nosatcovitých reliktních druhů se zde vyskytují \"Apion penetrans, Sitona longulus\" či \"Comasinus setiger\" nebo z kráscovitých \"Agrilus sinuatus\" či hrotařovitých \"Mordellistena weisei\".\n\nNa území lze nalézt bezkřídlí stepní terikolní hmyz (\"Otiorhynchus velutinus, Omias rotundatus, Brachysomus villosulus\"). Mezi teplomilný rovnokřídlý hmyz patří kobylka \"Leptophyes albovittata\" a cvrčivec révový (\"Oecanthus pellucens\"). Přítomnost vzácného cvrčivce révového jen potvrzuje, že zde byly v minulosti vinice. Jde o 1-1,4 cm velikého živočicha. Mezi místní pavouky patří běžník \"Ozyptila nigrita\" či teplomil \"Titanoeca quadriguttata\", jehož samci mají čtyři nápadné bílé skvrny na tmavém zadečku.\n\nPředmětem ochrany jsou společenstva teplomilných pastvin a křovin na podkladě tvořeném z břidlic šáreckého souvrství s výskytem vzácného hmyzu. Dlouhodobým cílem péče je udržení druhové rozmanitosti a početnosti, hlavně u teplomilných organismů. Obnovením dříve aplikovaného hospodaření, jako je pastva nebo seč by mělo dojít k navrácení stepi s vtroušenými dřevinami.\n\nPoslední roky byly z území postupně odstraňovány křoviny a probíhaly seče v pruzích po vrstevnici, kdy vždy část plochy nebyla posečena.\n\nMezi škodlivé vlivy a ohrožení PP v dnešní době patří dělání pikniků v horní části území. V Trojské zůstávají po lidech odpadky.\n\nÚzemí je rozděleno do dvou částí se souborem základních typů managementů podle biotopů, rozdělení MZCHÚ a aktuálního stavu stanovišť. Východní část památky je označena jako Plocha 1 a západní část jako Plocha 2.\nNa Ploše 1 ojediněle rostou dřeviny \"Rosa\" sp., \"Crataegus\" sp. a zapojení bylinného patra je místy menší. V poslední době se zde prováděla seč, kdy určitá část vegetace nebyla posečena. V plánu je pokračovat ve současném managementu, což znamená, seč jednou ročně (červen–červenec). Posečena bude cca jedna polovina až dvě třetiny plochy, stařina bude zanechána přes zimu, v dalším roce budou primárně podle totožného klíče sečeny neposečená místa. Posečená vegetace bude v každém případě odstraněna mimo území PP Trojská.\n\nNa Ploše 2 rostou roztroušeně ovocné dřeviny a jiné jako např. \"Rosa\" sp., \"Crataegus\" sp. Zapojení bylinného patra je někde menší podobně jako u první plochy. Na tomto místě bylo v minulosti prováděno vyřezávání dřevin. V plánu je, seč jednou ročně (červen–červenec). Posečena bude opět cca jedna polovina až dvě třetiny plochy, stařina bude zanechána přes zimu, v dalším roce budou primárně podle totožného klíče sečeny neposečená místa. Posečená vegetace bude v každém případě odstraněna mimo území PP Trojská. Uvažuje se o snížení dřevin o přibližně jednu čtvrtinu.\n\nManagement obou stanovišť by měl vést nejen k udržení diverzity druhů rostlin a živočichů, ale dokonce i k jejímu zvýšení. V PP Trojské nejsou momentálně žádné problémy s invazními druhy. Nepředpokládá se změna nynějšího stavu.\n\nNejlepší způsob dopravy na PP Trojská je tramvají ze zastávky Nádraží Holešovice. Tramvají se jede dvě stanice do zastávky Nad Trojou. Chráněné území je zezdola od zastávky kvůli pásu stromů a keřů neprůchozí. Nicméně se tu nachází informační tabule o lokalitě.  Proto je dobré památku obejít ze shora ulicí Nad Trojou, což radí i zmíněná informační tabule. \n\n\n\n"}
{"id": "671849", "url": "https://cs.wikipedia.org/wiki?curid=671849", "title": "U Závisti", "text": "U Závisti\n\nU Závisti (někdy také K Závisti) je přírodní památka ev. č. 1108 na území hlavního města Prahy poblíž oppida Závist v k. ú. Zbraslav, městská část Praha 5. Jde o skalní stěnu podél jižní části Komořanské ulice u mostu Závodu míru, přímo nad autobusovou zastávkou Nádraží Zbraslav. Chráněné území spravuje Magistrát hlavního města Prahy.\n\nDůvodem ochrany je odkryv letenského souvrství ordoviku, který se řadí mezi velice zachovalé s rozsáhlým mikropaleontologickým nalezištěm.\n\nV defilé je odkryto asi 150 m mocné strmě ukloněné letenské souvrství. Je tvořeno střídající se polohami tmavých slídnatých drobových břidlic a drob s polohami křemenných pískovců až kvarcitů různé mocnosti. Zhruba ve střední části profilu přecházejí některé křemencové vložky výjimečně do pelokarbonátových konkrecí o mocnosti přes 1 m. V jižní části profilu jsou na některých vrstevních plochách písčitějších vložek vyvinuty ichnofosilie a čeřiny. Stopy po pohybu organismů se vyskytují jak na vrstevních plochách, tak i uvnitř vrstev v podobě chodbiček vyplněných jílem. Geologický profil souvrstvím umožňuje detailní studium litologie a mikrobiostratigrafie. Půdy nejsou vytvořeny, jen iniciální stadia rankerů.\n"}
{"id": "671850", "url": "https://cs.wikipedia.org/wiki?curid=671850", "title": "Údolí Únětického potoka", "text": "Údolí Únětického potoka\n\nÚdolí Únětického potoka je přírodní rezervace ev. č. 1093 na severozápadním okraji hlavního města Prahy, v katastru městské části Suchdol, při hranici s obcemi Únětice a Roztoky. Chráněné území je v péči Magistrátu hlavního města Prahy.\n\nDůvodem ochrany jsou skalnaté svahy a údolní niva Únětického potoka včetně buližníkového suku Kozích hřbetů, významný krajinářský celek s výskytem chráněných druhů a geologických profilů. Severovýchodním směrem, na katastru Roztok, bezprostředně navazuje další přírodní rezervace: Roztocký háj - Tiché údolí.\n\nPod Kozími hřbety se již ve starší době kamenné usazovali lovci, což dokládají nálezy nástrojů zhotovených z buližníku a také přítomnost několika malých lůmků ve skalách. Poklad bronzových dýk zde zanechali lidé únětické kultury, kteří místo osídlili v době bronzové. V 2. pol. 1. tisíciletí př. n. l. krajinu osídlili Keltové. Mezi 6. a 10. stoletím se zde usazovali Slované.\n\nVe 12. století začali lidé využívat potok k pohánění mlýnů. Na potoce byl postaven mlýn v místech dnešního Trojanova mlýna. Po roce 1730 vznikl další, Zadní mlýn (později Tůmův), který byl po 2. světové válce stržen. Koncem 18. století byl postaven Spálený mlýn, jenž během své existence několikrát vyhořel. Během 18. a 19. století zažívaly mlýny největší rozkvět. Okolní lesy byly téměř vykáceny a volné plochy sloužily jako pastviny pro ovce a kozy. Intenzivní pastevectví začalo upadat až na začátku 20. století. Od 50. let docházelo k postupnému zalesňování nevhodnými dřevinami a zejména kolem Kozích hřbetů byly vysazovány ovocné sady.\n\nZ Hradčan přes Suchdol, Kozí hřbety a Únětice vedla obchodní stezka tzv. Velká cesta – Via Magna, spojující západní Evropu s Byzantskou říší. Na stezku v místech Trojanova mlýna navazovala zemská stezka vedoucí z Hradiště na Levém Hradci do Prahy.\n\nÚdolí potoka má tvar soutěsky. Lokalita patří z geomorfologického hlediska k celku Pražská plošina, jejímu podcelku Kladenská plošina, v níž je součástí Turské plošiny. Skalní podloží tvoří proterozoické usazené horniny (břidlice, silicity), z něhož v západní části vystupují buližníkové suky – Kozí hřbety. Ty nesou také známky abrazní činnosti svrchnokřídového moře a mrazového zvětrávání z chladných období čtvrtohor.\n\nZdejší proterozoikum je součástí severozápadního křídla Barrandienu. Litostratigraficky patří ke starší části kralupsko-zbraslavské skupiny, z regionálního hlediska ke zbirožsko-šáreckému pruhu, charakterizovaného výskyty buližníků. Za pliocenní akumulace lze považovat fluviální štěrky a fluviálně lakustrinní písky a štěrkopísky s jílovito-siltovými čočkami.\n\nV kvartéru docházelo k mohutné akumulační činnosti a vzniku říčních teras. Na úpatí Kozích hřbetů se usazovala balvanitá až blokovitá suť. Suchdolská terasa je důležitou stratigrafickou lokalitou vázanou na úroveň nejvyšších říčních teras. V jejím profilu se zachoval interglaciál v podobě písčitých a hlinitých pěnovců. V nadloží písčitých štěrků suchdolské terasy leží sladkovodní slíny bohaté na přítomnost fosilních měkkýšů.\n\nVýplň údolí tvoří holocenní nivní uloženiny na písčitých štěrcích. V mocnostech od 2 do 5 metrů se vertikálně střídají písčité, hlinité a jílovité sedimenty. Hojné jsou glejové půdy, zatímco na skalnatých částech se vyvinuly rankery, černozemě na spraši (závětří na východních svazích) a hnědé půdy. V místech Trojanova mlýna byla zjištěna niva mocná 12 m.\n\nNa skalách a jižních svazích údolí můžeme najít skalní stepi s porosty teplomilných bylin a křovin. Mezi zvláště chráněné druhy rostlin zde patří bělozářka liliovitá (\"Anthericum liliago\"), koniklec luční český (\"Pulsatilla pratensis\" subsp. \"bohemica\"), tařice skalní (\"Aurinia saxatilis\"), kavyl vláskovitý (\"Stipa capillata\"), kolenec Morisonův (\"Spergula morisonii\"), kostřava walliská (\"Festuca valesiaca\"), netřeskovec výběžkatý pravý (\"Jovibarba globifera\" subsp. \"globifera\"), sesel fenyklový (\"Seseli hippomarathrum\") a z dřevin dřín jarní (\"Cornus mas\").\n\nSeverní svahy jsou porostlé zbytky vřesovišť, ve kterých dominuje vřes obecný (\"Calluna vulgaris\") s příměsí kručinky (\"Genista\" sp.).\nZalesněné území je tvořeno kyselými xerotermními doubravami, v nichž má různý podíl dub zimní (\"Quercus petraea\"), buk lesní (\"Fagus sylvatica\"), javor klen (\"Acer platanoides\"), habr obecný (\"Carpinus betulus\"), bříza bělokorá (\"Betula pendula\"), borovice lesní (\"Pinus sylvestris\") a lípa (\"Tilia\" sp.). Ve světlých lesích je možné najít chráněný jilm habrolistý (\"Ulmus minor\").\n\nNa světlých stráních žijí zvláště chránění černohlávek velkokvětý (\"Prunella grandiflora\"), pcháč bezlodyžný (\"Cirsium acaule\"), rozrazil klasnatý (\"Pseudolysimachion spicatum\"), rozrazil časný (\"Veronica praecox\"), mateřídouška olysalá (\"Thymus glabrescens\"), strdivka sedmihradská (\"Medica transsilvatic\") a záhořanka žlutá (\"Orthantha lutea\"). Jejich početnost není v současnosti známá.\n\nDřevinnou skladbu nivních lesů tvoří olše lepkavá (\"Alnus glutinosa\"), jasan ztepilý (\"Fraxinus excelsior\"), dále pak bříza bělokorá (\"Betula pendula\"), vrba křehká (\"Salix fragilis\"), vrba bílá (\"Salix alba\"), bez černý (\"Sambucus nigra\") a střemcha obecná (\"Prunus padus\"). Bylinnému podrostu dominuje ptačinec (\"Stellaria\" sp.) a ostřice třeslicovitá (\"Carex brizoides\"). Volné plochy často jednolitě pokrývá rákos obecný (\"Phragmites australis\"). Na písčitých sedimentech říčních teras se vyskytuje paličkovec šedavý (\"Corynephorus canescens\"). Na bývalých pastvinách se vyskytuje hlaváč žlutavý (\"Scabiosa ochroleuca\") a válečka prapořitá (\"Brachypodium pinnatum\").\nNa soutoku Únětického a Horoměřického potoka se nachází Vrba zapomenutá, jeden z největších exemplářů druhu vrba bílá na území České republiky. Významným stromem byla vyhlášena 28. října 2014.\n\nV lokalitě žije velké množství bezobratlých živočichů, z nichž nejvíce byli prozkoumáni brouci a to zejména čeledi střevlíkovití, mandelinkovití a nosatcovití. Na lokalitě bylo zaevidováno celkem 1132 druhů motýlů.\n\nByli zjištěni reliktní stepní brouci jako střevlíkovitý \"Cymindis axillaris\", mandelinkovitý \"Cryptocephalus cordiger\", \"C. pygmaeus\", dřepčíci \"Longitarsus foudrasi\", \"L. celticus\", z nosatcovitých 7 druhů rodu \"Trachyphloeus\" a okřídlený \"Sibinia sodalis\". Na vřesu žijí mandelinkovití \"Lochmaea suturalis\", \"Altica oleracea breddini\" a krytonosec\" Micrelus ericae\". V nivě můžeme ze střevlíkovitých brouků najít \"Nebria brevicollis\", \"Bembidion tibiale\", z mandelinkovitých \"Prasocuris junci\" a \"Hippuriphila modeeri\". Na písčitých biotopech byli zaznamenáni střevlíček \"Broscus cephalotes\", \"Pseudophonus calceatus\" a nosatcovití \"Sibinia variata\" a \"Gronops lunatus\".\nZ motýlů se v údolí hojně vyskytuje například otakárek fenyklový (\"Papilio machaon\") a otakárek ovocný (\"Iphiclides podalirius\"), ve stepních oblastech také modrásek rozchodníkový (\"Ophonus cordatus\"). Pouze na vřesu žije osenice vřesová (\"Lycophotia molothina\"). Lužní lesy jsou domovem pro plže dvojzubku lužní (\"Perforatella bidentata\").\n\nSkalní štěrbiny obydluje ještěrka zelená (\"Lacerta viridis\"). Z ryb se v potoce vyskytuje ohrožený jelec jesen (\"Leuciscus idus\") a hrouzek obecný (\"Gobio gobio\"). Z obojživelníků zde žije mlok skvrnitý (\"Salamandra salamandra\"), z plazů ještěrka obecná (\"Lacerta agilis\"), slepýš křehký (\"Anguis ragilis\"), užovka obecná (\"Natrix natrix\").\n\nDruhová skladba ptáků se podobá ptačí fauně sousedního Tichého údolí. V rákosinách hnízdí řada vodních ptáků např. rákosník obecný (\"Acrocephalus scirpaceus\"), rákosník zpěvný (\"Acrocephalus palustris\"), chřástal vodní (\"Rallus aquaticus\"), slípka zelenonohá (\"Gallinula chloropus\"), strnad rákosní (\"Emberiza schoeniclus\"). Žijí zde také drobní savci jako nejmenší hlodavec myška drobná (\"Micromys minutus\") a rejsec vodní (\"Noemys fodiens\").\n\nNejvětším problémem v současné době je degradace přirozených lesů výsadbou nevhodných dřevin, jejichž populace se již značně rozrostly. Mezi tyto druhy náleží trnovník akát (\"Robinia pseudoacacia\"), modřín opadavý (\"Larix decidua\"), borovice lesní (\"Pinus sylvestris\"), borovice černá (\"Pinus nigra\") a borovice vejmutovka (\"Pinus strobus\"), dub červený (\"Quercus rubra\"), bříza bělokorá (\"Betula pendula\"). Tyto dřeviny zarůstají také skalnatá a stepní stanoviště, čímž dochází k nežádoucí sukcesi těchto biotopů a úbytku vřesovišť. Je potřeba nepůvodní dřeviny pravidelně odstraňovat, výrazně porosty prosvětlovat a postupně dosáhnout porostu s potenciálně přirozenou skladbou dřevin. Pravidelným spásáním a kosením je nutné udržovat luční a mokřadní porosty, aby se degradované nivní louky přeměnily na původní pestré mokřadní louky.\n\nV plánu péče se počítá s pravidelným vypalováním dožívajících jedinců vřesových porostů, aby se porost mohl obnovit z půdní banky. Pro podpoření rozmnožování obojživelníků by mohly být vybudovány drobné tůně s pozvolněně svažujícími se okraji i dnem.\n\nV roce 2009 bylo zjištěno chřadnutí olší, které způsobují invazivní oomycety rodu \"Phytophthora\". Příznaky onemocnění bývají stejné jako u chřadnutí způsobeného abiotickými vlivy (déletrvající zvýšená hladina vody apod.). Spolehlivě lze prokázat přítomnost parazita pouze problematicky jeho izolací. V některých státech je tento patogen na seznamu karanténních organismů, proto by se jeho vliv na naše porosty rozhodně neměl podceňovat. Napadené jedince je potřeba v zimních měsících pokácet, pařez spálit a místo nechat vymrznout. Choroba byla ve světě objevena v relativně nedávné době a zatím nebyl vyvinut prostředek pro terénní použití.\n\nRezervací vede část naučné stezky Roztocký háj – Tiché údolí. Přes Kozí hřbety vede zelená turistická značka. Modrá turistická značka a cyklostezka procházejí na hranici obou rezervací. Údolí Únětického potoka je častým místem pěších procházek.\nV souladu s výjimkou, udělenou Magistrátem hlavního města Prahy v roce 2010, je v přírodní rezervaci Údolí Únětického potoka na lokalitách Kozí hřbety a Holý vrch povolena horolezecká činnost. Buližníkový pás Kozích hřbetů se táhne v délce asi 800 m od silnice, která vede ze Suchdola do obce Černý vůl, severovýchodním směrem k Tichému údolí. V těchto místech jsou skály porušeny příčnou dislokací a vytvářejí na protilehlé straně údolí výšinu Holého vrchu. Na Holém vrchu je registrováno 33 a v oblasti Kozích hřbetů 38 lezeckých cest.\n\n\n"}
{"id": "671851", "url": "https://cs.wikipedia.org/wiki?curid=671851", "title": "V hrobech", "text": "V hrobech\n\nV hrobech je přírodní památka ev. č. 1207 na území hlavního města Prahy. Nachází se na území k.ú. Kamýk a je obklopeno třemi pražskými sídlišti: Lhotka, Libuš a Modřany. Oblast spravuje Agentura ochrany přírody a krajiny ČR.\n\nDůvodem ochrany je pastvina se vzácnými teplomilnými druhy rostlin a živočichů. V historii zde byly udávané druhy jako lýkovec vonný – \"Daphne cneorum\", růže keltská – \"Rosa gallica\", vstavač kukačka – \"Orchis morio.\" V současné době se ochrana vztahuje především na koniklec luční český (\"Pulsatilla pratensis subsp. bohemica\") a křivatec český (\"Gagea bohemica\"). \n\nHlavním problémem v území PP jsou problémy s expanzivními druhy, především s ovsíkem vyvýšeným (\"Arrhenatherum elatius\"). Uskutečněním plánu péče se předpokládá změna tohoto stavu. V případě rozvoje nežádoucích druhů bude nutné provést modifikaci managementu, která bude spočívat v intenzivnější péči (častější seč, delší pastva, atp.). Neméně důležitým problémem je také vysoká návštěvnost území, především návštěvníci s volně pobíhajícími psy. Ti se podílejí na zvýšené eutrofizaci území. \n\nPřírodní památka V hrobech se nachází v městské části Kamýk v jižní části Prahy. Z jihovýchodně orientovaného svahu je možné zahlédnout budovy Českého hydrometeorologického ústavu, z druhé části je obklopena paneláky kamýckého sídliště. Údolí, do kterého se přírodní památka v severozápadní části svažuje, vytváří levostranný přítok Lhoteckého potoka.\n\nNavazující lesopark Kamýk vytváří důležité refugium pro drobné živočichy.\n\nKolem PP vede smíšená cyklostezka, která prochází po hraně areálu softbalového klubu TJ Tempo. Východně můžete vidět zaniklou BMX dráhu a nedaleko v jižním cípu oploceného školního areálu se nachází památný strom (Dub letní V hrobech).\n\nPřírodní památka má rozlohu přibližně 1,3 hektaru a nadmořská výška se zde pohybuje v rozmezí 282 – 276 m n. m.\n\nPřírodní památka V hrobech byla vyhlášena 1.9.1988 národním výborem hl. m. Prahy.\n\nPlocha byla v minulosti aktivně využívána jako pastvina. Byla obklopena poli a loukami a téměř se dotýkala sousedního lesoparku Kamýk. Severozápadní okraj byl obtékán vodotečí, díky které zde existovaly porosty mokřadní vegetace s ohroženými druhy. Již v šedesátých letech 20. století byla lokalita dobře známá botanikům, ale i obyčejným „zahrádkářům“. Především právě kvůli těmto zahrádkářům - sběratelům zde v současnosti již není možné nalézt řadu chráněných druhů nebo jen ve velmi malých populacích.\n\nDříve zde žili a rozmnožovali se různí drobní savci (zajíci, králíci), hnízdilo zde mnoho ptáků (bažant, koroptev), ale vysoká návštěvnost území – především návštěvníci se psy znemožnili jejich existenci na tomto území. Okrajové partie PP byly v souvislosti s rostoucí panelovou zástavbou a zemními pracemi silně poškozeny a místy zcela zničeny.\n\nPlány péče pro PP V hrobech jsou dva. První byl zpracován na období 2002-2011. V říjnu 2011 byl vydán plán péče, který je zpracován pro období 2012 až 2021. \n\nNa lokalitě bylo provedeno několik vědeckých průzkumů:\n\nPP V hrobech se rozkládá na geologickém podkladu živinami chudých spodnoordovických břidlic, pocházejících z prvohorní éry (zhruba před 550 miliony lety).\n\nZ typů půd zde převažují mělké rankery, zčásti kambické. \n\nPřírodní památka hostí řadu vzácných druhů, ať už ty, které zde byly udávané v minulosti (lýkovec vonný – \"Daphne cneorum\"), růže keltská – \"Rosa gallica\", vstavač kukačka – \"Orchis morio\") nebo ty, které jsou zde stále ještě potvrzovány a jsou hlavní pozorností ochrany PP (koniklec luční český – \"Pulsatilla pratensis subsp. bohemica\", křivatec český – \"Gagea bohemica\", trávnička obecná – \"Armeria vulgaris\", úložník klasnatý – \"Pseudolysimachion spicatum\").\n\nÚzemí můžeme z hlediska flóry rozdělit na 4 typy ploch, z nichž každá má své specifické druhové zastoupení.\nPravděpodobně nejcennější část PP – mírné návrší na primitivních půdách výchozů horninového podkladu, se suchými trávníky společenstva \"Koelerio-Phleion phleoidis\"(Acidofilní suché trávníky). Vyskytuje se zde většina vzácných druhů  – křivatec český (\"Gagea bohemica\"), koniklec luční český (\"Pulsatilla pratensis subsp. bohemica\"), rozrazil klasnatý (\"Pseudolysimachion spicatum\"), jetel alpínský (\"Trifolium alpestre\"), mochna písečná (\"Potentilla arenaria\") a mnoho dalších. K této ploše také patří malé vřesoviště (svaz \"Calluno-Genistion\")  o rozloze přibližně 7x7 s devaterníkem velkokvětým tmavým (\"Helianthemum grandiflorum subsp. obscurum\"), třezalkou tečkovanou (\"Hypericum perforatum\"), kostřavou žlábkatou (\"Festuca rupicola\"), mateřídouškou časnou (\"Thymus praecox\"), hvozdíkem kartouzkem (\"Dianthus\ncarthusianorum\"), jestřábníkem chlupáčkem (\"Hieracium pilosella\"), pryšcem chvojkou (\"Euphorbia cyparissias\") a dalšími druhy z navazující stepní plošky.\nCentrální část území, na které převažují mezofilní louky svazu \"Arrhenatherion\" (Mezofilní ovsíkové a kostřavové louky) s dominujícím ovsíkem vyvýšeným (\"Arrhenatherum elatius\"), který je nebezpečný pro místní společenstva. Dále zde najdeme trojštět žlutavý (\"Trisetum flavescens\"), svízel bílý (\"Galium album\"), rdesno hadí kořen (\"Bistorta majo\"r), pampelišky (\"Taraxacum sect. Ruderalia\"), srhu říznačku (\"Dactylis glomerata\"), svízel syřišťový (\"Galium verum\") a dalšími druhy.\n\nJen na některých místech se vyskytují plošky patřící vegetačně spíše k suchým trávníkům svazu \"Koelerio-Phleion phleoidis\"  (nejsou vymapovány). Na této části převažuje kostřava žlábkatá (\"Festuca rupicola\") a několik málo druhů suchých trávníků.\n\nRoztroušeně se zde nacházejí keře, především růže (\"Rosa sp\".), také jasan (\"Fraxinus excelsior\"), na kterých se pak zdržují někteří ptáci z okolí. Na cestě vedoucí skrz PP jsou vyvinuta společenstva sešlapávaných stanovišť s truskavcem ptačím (\"Polygonum aviculare agg.\"). \n\nČást chráněného území, na které se nachází fragmenty suchých trávníků zařaditelných do společenstva \"Koelerio-Phleion phleoidis\". Byly zde zaznamenány druhy jako - devaterník velkokvětý tmavý (\"Helianthemum grandiflorum subsp. obscurum\"), kostřava žlábkatá \"(Festuca rupicola\"), smldník olešníkovitý (\"Peucedanum oreoselinum\"), jetel rolní(\"Trifolium arvense\"), zvonek z okruhu zvonku okrouhlolistého (\"Campanula rotundifolia agg.\"), pryšec chvojka (\"Euphorbia cyparissias\"), řebříček (\"Achillea millefolium agg.\"), chrpa latnatá (\"Centaurea stoebe\"). Pouze na některých málo místech se objevují plošky s ovsíkem vyvýšeným (\"Arrhenatherum elatius\") a některými druhy mezofilních luk - jetel plazivý (\"Trifolium repens\"), jitrocel kopinatý (\"Plantago lanceolata\") a další. Na této ploše se vyskytuje větší množství dřevin – růže (\"Rosa sp\".), břízy (\"Betula pendula\"), bez černý (\"Sambucus nigra\") nebo větší plocha s janovcem metlatým (\"Sarothamnus scoparius\"). \nPlocha z větší zasahuje do ochranného pásma – dílem je tvořena křovinami podél občasné vodoteče s mokřadní vegetací svazu \"Caricion rostratae\" a dílem mezofilními loukami svazu \"Arrhenatherion\". Hranici přírodní památky tvoří křovinný pás, nejčastěji jsou zastoupeny růže (\"Rosa sp\".), dále jabloně (\"Malus domestica\"), ořešák (\"Juglans regia\"), akáty (\"Robinia pseudoacacia\";už pouze z výmladků), mahalebky \"(Prunus mahaleb\"), duby letní (\"Quercus robur\"), javor klen (\"Acer pseudoplatanus\"), javor mléč (\"Acer platanoides\"), lípa srdčitá (\"Tilia cordata\"), ptačí zob (\"Ligustrum vulgare\"), pámelník bílý (\"Symphoricarpos albus\"), svídy (\"Cornus sanguinea\"), třešně (\"Prunus avium\")\n\nJako zástupci mokřadní vegetace jsou zde - skřípina lesní \"(Scirpus sylvaticus\"), kosatec žlutý (\"Iris  pseudacorus\"), vrba jíva \"(Salix caprea\") nebo tužebníkem jilmovým (\"Filipendula ulmaria\"). \n\nMůžeme se zde setkat s celou řadou zajímavých bezobratlých živočichů, kteří se váží na místní bylinný kryt. Především se jedná o hmyz, konkrétně o různé druhy čmeláků a jiných blanokřídlých. Z chráněných druhů byl zjištěn pouze otakárek fenyklový (\"Papilio machaon\"). Z dalších druhů zde můžeme vidět okáče bojínkového (\"Melanargia galathea\"), žluťáska řešetlákového (\"Gonepteryx rhamni\"),  drobnokřídlíka bělotečného (\"Eriocrania unimaculella\"). Přírodní památka není pro skupinu motýlů příliš významná, jde spíše o jednotlivý výskyt a většinou se jedná o zálety z okolních lokalit. Z fytofágních brouků se zde můžeme setkat s nosatci či mandelinkami. \n\nZ obratlovců jsou zde zastoupeni nejvíce ptáci. Vhodné hnízdní podmínky skýtají v současnosti pouze keře. V minulých letech zde bylo prokázáno hnízdění páru kosa černého (\"Turdus merula\"), strnada obecného (\"Emberiza citrinella\"), ale i ťuhýka obecného (\"Lanius collurio\"). Kdysi zde byli běžní i ptáci hnízdící na zemi (např. skřivan polní – \"Alauda arvensis\", bažant obecný – \"Phasianus colchicus\").\n\nPočetnější skupinou ptáků jsou druhy, které létají do území pouze za potravou nebo ty, které přelétají. Patří mezi ně např. konipas bílý \"(Motacilla alba\"), rorýs obecný (\"Apus apus\"), rehek domácí (\"Phoenicurus ochruros\"), sýkora koňadra (\"Parus major\") a sýkora modřinka (\"Parus caeruleus\"). Travní semena jsou potravou např. pro zvonka zeleného (\"Carduelis chloris\"), zvonohlíka zahradního (\"Serinus serinus\"), stehlíka obecného (\"Carduelis carduelis\"), vrabce polního (\"Passer montanus\"), vrabce domácího (\"Passer domesticus\") a havrana polního (\"Corvus frugilegus\"). \n\nZe zástupců savců se zde můžeme setkat s hrabošem polním (\"Microtus arvalis\") a krtkem obecným (\"Talpa europea\"). \n\nPřírodní památka spadá do kategorie řízené rezervace. Ochranné pásmo není vyhlášené, je jím tedy dle § 37 zákona č. 114/1992 Sb. pás do vzdálenosti 50 m od hranice ZCHÚ. \n\nŘízená rezervace znamená pravidelné zásahy lidského faktoru do ZCHÚ. V současnosti se jedná o pravidelné mozaikové kosení, které je doplněno pastvou.\nV minulých letech byla lokalita opatřena drátěným oplocením se vstupní brankou kvůli intenzivnímu antropogennímu tlaku. V ochranném pásmu je nutná redukce trnovníku akátu, který by jinak mohl ohrožovat i PP. \n\nDo budoucna se zvažuje pastvu a seč kombinovat se třetím tradičním nástrojem na údržbu travních porostů, a tím je vypalování. Vypalovaná plocha by v daném roce neměla přesáhnout zhruba 1/5 celkové rozlohy lokality a měla by být prováděna nepravidelně. \n\nV případě, že by návštěvnost území byla již neúnosná, bylo by možné přistoupit k variantě úplného uzavření území pro veřejnost. I přestože je PP dobře vyznačena a na tabulích je zdůrazněn režim v území, málokdo se tím řídí. Hlavním problémem je venčení psů bez vodítka, psi tak často hrabou ve stepních trávnících a území se tak stává pro řadu obratlovců méně atraktivním. Dále se také podílejí kálením na vysoké eutrofizaci území. Přítomnost většího obsahu živin je důvodem většího šíření ovsíku vyvýšeného (\"Arrhenatherum elatius\") a zapojování drnu, které představuje značné riziko pro konkurenčně slabé druhy vzácných rostlin i živočichů. \n\nKolem přírodní památky vede zelená turistická značená trasa 3129 z Malé Chuchle k Hálkovu pomníku v Dolních Břežanech.\n\n"}
{"id": "671852", "url": "https://cs.wikipedia.org/wiki?curid=671852", "title": "V pískovně", "text": "V pískovně\n\nV pískovně je přírodní rezervace ev. č. 1209 na území hlavního města Prahy. Rozkládá se na rozhraní katastrů Dolní Počernice a Hostavice, a to v povodí potoka Rokytka a Svépravického potoka. Celková rozloha činí 7,7 ha. Do ochranného pásma spadá i rybník Martiňák, dále pak louky a rákosiny v povodí Svépravického potoka. Oblast spravuje odbor ochrany prostředí Magistrátu hl. m. Prahy.\n\nMotivem pro vyhlášení přírodní rezervace byla snaha zachovat mokřadní společenstva v druhotném biotopu zatopené pískovny a na loukách v povodí Rokytky a zároveň zachovat významné hnízdiště ptactva. Území bylo vyhlášeno přírodní rezervací v roce 1988.\n\nPísek se v lokalitě začal těžit na konci 19. století, kdy zde vznikla pískovna, a těžba pokračovala až do počátku 60. let 20. století. Následně byla pískovna zatopena a stala se útočištěm a letovou zastávkou mnoha druhů ptáků. V 70. letech 20. století se z původní rokle pískovny stala skládka odpadu. Byl sem odvážen odpad z tehdejší demolice domů na pražském Žižkově. V roce 2006 byla skládka zrekultivována a přeměněna na park. Následně byla revitalizována i černá skládka, která se nacházela v těsné blízkosti přírodní rezervace, a taktéž byla přeměněna na parkovou plochu. Zatopená pískovna je ponechána samovolnému vývoji a slouží především ke sportovnímu rybolovu, mysliveckým účelům a rekreaci. V budoucnosti by se měla přírodní rezervace stát součástí velkého centrálního městského parku U Čeňku.\n\nPřírodní rezervace V pískovně je součástí České křídové pánve, konkrétně okrsku Čakovická tabule. Podkladem jsou břidlice a prachovce ordoviku a nad nimi jsou uloženy písčité štěrky údolní terasy Rokytky. Území přírodní rezervace je morfologicky jednotvárné. Vzniklo po ústupu moře v druhohorách a je tvořeno především opukami a pískovci, vyskytují se zde i tzv. písníky. Půdy této oblasti jsou velmi rozmanité. Na území přírodní rezervace můžeme najít fluvizemě, glejové fluvizemě, gleje a organozemě. V okolí pískovny převažují jílovitohlinité půdy, v některých místech velmi zásadité a v důsledku dlouhodobého působení těžké mechanizace poněkud ulehlé.\n\nPR V pískovně se nachází v povodí potoka Rokytka a Svépravického potoka. Svépravický potok vytéká z rybníka Martiňáku a ústí do potoka Rokytka, přičemž jedno jeho rameno ústí do vodní nádrže V pískovně. Požerák byl v pískovně vytvořen teprve v roce 2010, nyní je tedy možné rybník vypouštět do potoka Rokytka. Ze dna byly odstraněny dvě třetiny sedimentu a byla opravena i část hráze.\n\nRybník Martiňák byl obnoven v 50. letech 20. stol. a byl několikrát rekonstruován a odbahněn. Protéká jím Svépravický potok a ústí do něj potok Chvalka. Rybníky Martiňák a Pískovna patří do rybářského revíru Rokytka. V pískovně je však lov ryb zakázán z důvodu ochrany přírodní rezervace. V rybníku Martiňák je povolen lov přívlačí od poloviny června do konce listopadu.\n\nVodní poměry byly v minulosti negativně ovlivňovány umělým zahloubením a dlážděním koryt potoků.\n\nDominantní rostlinou zatopené pískovny je orobinec širolistý \"(Typha latifolia)\", který tu tvoří rozsáhlé porosty. Dalšími typickými bylinami pro tuto oblast jsou např. ostřice nedošáchor \"(Carex pseudocyperus)\", šťovík klubkatý \"(Rumex conglomeratus)\", sítina sivá \"(Juncus inflexus)\", karbinec evropský \"(Lycopus europaeus)\", opletník plotní \"(Calystegia sepium)\" a kyprej obecný \"(Lythrum salicaria)\". Významnými mokřadními druhy bylinného patra jsou také rákos obecný \"(Phragmites australis)\", kopřiva dvoudomá \"(Urtica dioica)\", kosatec žlutý \"(Iris pseudacorus)\", žluťucha lesklá \"(Thalictrum lucidum)\" , dále kakost měkký \"(Geranium molle)\", ostřice řízná \"(Carex acuta)\", tužebník jilmový \"(Filipendula ulmaria)\", šťovík přímořský \"(Rumex maritimus)\", sítina rozkladitá \"(Juncus effusus)\", skřípina lesní \"(Scirpus silvaticus)\" a dvojzubec trojdílný \"(Bidens tripartita)\".\n\nZe dřevin chráněnému území dominuje olše lepkavá \"(Alnus glutinosa)\", jejíž kmeny ční i z hladiny zatopené pískovny. Ta je také hlavní dřevinou ostrůvku lužního lesa společně s vrbou bílou \"(Salix alba)\" a vrbou křehkou \"(Salix fragilis)\". Celkem se na území přírodní rezervace nachází dvanáct druhů vrb, z nichž převládá právě vrba bílá. Další typickou dřevinou je jasan ztepilý \"(Fraxinus excelsior)\". Lesní porosty patřící k PR jsou z části umělou výsadbou a z části jsou tvořeny náletovými dřevinami.\n\nZ bezobratlých živočichů se V pískovně vyskytuje mnoho druhů plžů a brouků. Mezi v Praze vzácné vodní plže můžeme zařadit kružníka hladkého \"(gyraulus laevis)\" a levotočku bažinnou \"(aplexa hypnorum)\". Suchozemští plži luk jsou zastoupeni rodem vrkoč, např. druhy vrkoč útlý \"(Vertigo angustior)\", vrkoč mnohozubý \"(Vertigo antivertigo)\" a velmi vzácným údolníčkem rýhovaným \"(Vallonia enniensis)\". Z brouků jsou zde početně zastoupeny rody mandelinkovitých (např. \"Chrisolina polita\" a \"Plagiodera versicolorea\") a nosatcovitých (např. \"Apion meieri\", \"Nanophyes marmoratus\"). Staré vrby slouží jako útočiště kovaříka \"Ampendus elegantulus\". Čeleď střevlíkovitých je zde zastoupena devadesáti druhy, např. \"Notiphilus aquaticus\", \"Trechoblemus micros\", \"Broscus cephalotes\". Na rákosinové porosty jsou též vázáni motýli travařík velký \"(Schoenobius gigantella)\" a zdobníček rákosinový \"(Cosmopterix lienigiella)\".\n\nÚzemí přírodní rezervace je významným hnízdištěm mokřadního ptactva a také významnou tahovou zastávkou. Hnízdí zde kachna divoká \"(Anas platyrhynchos)\", lyska černá \"(Fulica atra)\", potápka roháč \"(Podiceps cristatus)\", slípka zelenonohá \"(Gallinula chloropus)\", volavka popelavá \"(Ardea cinerea)\", rákosník zpěvný \"(Acrocephalus palustris)\", rákosník obecný \"(Acrocephalus scirpaceus)\", moták pochop \"(Circus aeruginosus)\", kulík říční \"(Charadrius hiaticula)\" a strnad rákosní \"(Emberiza schoeniclus)\". Hnízdiště lednáčka říčního \"(Alcedo atthis)\" a moudivláčka lužního \"(Remiz pendulinus)\" byla poškozena rozšiřováním zahrádkářské kolonie. Ledňáček říční je spolu s dalšími pěti druhy řazen mezi zvláště chráněné druhy. Z nich čtyři jsou silně ohrožené – krahujec obecný \"(Accipiter nisus)\", ledňáček říční \"(Alcedo atthis)\", vodouš kropenatý \"(Tringa ochrupus)\" a žluva hajní \"(Oriolus oriolus)\". Mezi ohrožené druhy jsou řazeni rorýs obecný \"(Apus apus)\" a vlaštovka obecná \"(Hirundo rustica)\". Stromové patro je charakterizováno typickými lesními druhy ptáků, jako je např. pěnice černohlavá \"(Sylvia atricapilla)\", kos černý \"(Turdus merula)\", budníček menší \"(Phylloscopus collybita)\" a špaček obecný \"(Sturnus vulgaris)\".\n\nZ obojživelníků se na území přírodní rezervace vyskytuje skokan hnědý \"(Rana temporaria)\", skokan zelený \"(Rana esculenta)\", skokan skřehotavý \"(Rana ridibunda)\" a ropucha obecná \"(Bufo bufo)\". Tito obojživelníci se reprodukují převážně v samostatné tůni obklopené vrbami východně od rybníka. V potoce Rokytka se vyskytuje také osm druhů ryb, které se sem dostaly nejspíš z počernického rybníka.\n\nSavci jsou v této oblasti méně běžní. Můžeme zde zahlédnout především některé druhy hlodavců a hmyzožravců, např. rejsce vodního \"(Neomys fodiens)\", ježka západního \"(Erinaceus auropaeus)\", rejska obecného \"(Sorex araneus)\", hryzce vodního \"(Arvicola terestris)\", norníka rudého \"(Clethrionomys glareolus)\", hraboše polního \"(Microtus arvalis)\", myšku drobnou \"(Micromis minutus)\", bělozubku šedou \"(Crodidura suaveolens)\", myš domácí \"(Mus musculus)\", krtka obecného \"(Talpa europea)\" a potkana obecného \"(Rattus norvegicus)\". Z větších savců byl zde potvrzen výskyt lasice hranostaje \"(Mustela erminea)\", zajíce polního \"(Lepus europaeus)\", lišky obecné \"(Vulpes vulpes)\", ondatry pižmové \"(Ondatra zibethicus)\", srnce obecného \"(Capreolus capreolus)\", prasete divokého \"(Sus scrofa)\". Tito větší savci se tu ale nerozmnožují.\n\nOhrožení přírodní rezervace plyne z přítoku Svépravického potoka, který je silně eutrofizovaný. To sice vyhovuje rybářsky atraktivním druhům ryb, ale má nepříznivý vliv na místní ekosystém. Na přírodní rezervaci také nepříznivě působí blízká zahrádkářská kolonie a velká návštěvnost. Území je negativně ovlivňováno i rybáři a volně pobíhajícími psy, kteří často vstupují i do nejcennějších částí rezervace a ruší tak hnízdící ptáky. Za negativní lze považovat i působení imisí z Prahy a okolní zástavby. Míra ohrožení je však menší než v minulosti, kdy zde probíhala intenzivní těžba písku a tvořily se zde skládky odpadu.\n\nPro zachování stavu přírodní rezervace by bylo vhodné eliminovat nepůvodní dřeviny, jako je např. dub červený \"(Quercus rubra)\". Okolní zemědělské pozemky by měly být využívány pouze k extenzivnímu zemědělství, aby se předešlo negativnímu vlivu intenzivního zemědělství. V roce 2011 byla také podána žádost o vyjmutí PR V pískovně z rybářského revíru. Protože je PR jedna z mála možností ke sportovnímu vyžití a rekreaci pro místní obyvatele, je plánována výstavba nových parkových ploch. Tím by došlo k rozptylu návštěvníků do většího prostoru a tím omezení negativního vlivu na přírodní rezervaci. Vhodné by bylo také zamezit přítoku znečištěné vody ze Svépravického potoka, která způsobuje eutrofizaci a zazemňování vodní plochy. Umělé udržování vodní hladiny a odbahňování rybníka je povoleno pouze mimo reprodukční období obojživelníků. Při vysazování rybích obsádek by měly být vyloučeny druhy ryb dravých a introdukovaných a s obsádkami by se mělo hospodařit tak, aby v rybníce byly stále vhodně velké ryby pro ledňáčka říčního a další druhy ptáků. Zakázáno by mělo být i volné pobíhání psů.\n\nZa pozornost stojí naučná stezka vedoucí z přírodní rezervace V pískovně do středu obce Dolní Počernice. Stezka vede přes 21 přírodních i kulturních zajímavostí a památek a je dlouhá přibližně 2,5-3 km. Po cestě je možné se dočíst například o výše zmíněné rekultivované skládce. Dále je k vidění počernický hřbitov, potok Rokytka, zámecký park, kamenná pevnost, starý a nový zámek, starý mlýn, přírodní amfiteátr, památné stromy, broukárna, starý pivovar a mnoho dalšího.\n"}
{"id": "671853", "url": "https://cs.wikipedia.org/wiki?curid=671853", "title": "Velká skála (přírodní památka, Praha)", "text": "Velká skála (přírodní památka, Praha)\n\nVelká skála je skalní útvar v Praze-Troji. Je chráněn jako přírodní památka ev. č. 494 a spravován Magistrátem hlavního města Prahy.\n\nDůvodem ochrany je buližníkový skalní suk – význačný geologický a krajinný objekt.\n\nSkalní útvar se nachází na stejnojmenném 314 m vysokém vrcholu, který se geomorfologicky řadí do celku Pražská plošina, podcelku Kladenská tabule a okrsku Zdibská tabule.\n\n\n"}
{"id": "671854", "url": "https://cs.wikipedia.org/wiki?curid=671854", "title": "Vizerka", "text": "Vizerka\n\nVizerka (ev. č. 1119) je přírodní památka nacházející se na levé (severní) straně údolí Šáreckého potoka v přírodním parku Šárka-Lysolaje na území hlavního města Prahy. Jedná se o skalnaté a křovinaté svahy s teplomilnou květenou, které se rozkládají nad usedlostí Vizerka a pod Nebušickou ulicí, ve výběžku Dejvic vklíněném mezi Nebušice a Vokovice.\n\nOblast je výjimečná hlavně díky dvěma výchozům proterozoických břidlic, jež jsou porostlé teplomilnými křovinami skalních stepí a xerotormními trávníky. Hlavním důvodem uvedení na seznam chráněných území byla především touha uchovat právě tuto teplomilnou faunu a flóru, zvláště populaci koniklece lučního (\"Pulsatilla pratensis\") a stepníka rudého (\"Eresus kollari\"). Koniklec luční (\"Pulsatilla pratensis\") je zde ohrožen zejména zarůstáním javorem babykou (\"Acer campestre\"), hlohem (\"Crategus sp.\"), trnkami (\"Prunus spinsa\"), jasany (\"Fraxinus excelsior\"), ptačím zobem (\"Ligustrum\"), třešněmi (\"Cerasus avium\"), svídou krvavou (\"Cornus sanguinea\") a dubem zimním (\"Quercus petraea\").\n\nO zařazení Vizerky mezi přírodní památky se uvažovalo již v 60. letech 20. století, ale stalo se tak až v roce 1988, kdy byla vyňata z rámce Šáreckého území jako nejjižnější část meandru Šáreckého potoka. Od té doby oblast spravuje Agentura ochrany přírody a krajiny ČR.\n\nPřírodní památka Vizerka se rozkládá na 3,09 ha země mezi Vokovicemi a Nebušicemi, jako součást Divoké Šárky, na břehu Šáreckého potoka. Nadmořská výška je 236 až 285 m n. m. Většina tohoto území má charakter zalesněného svahu. Část území je v soukromém vlastnictví majitele usedlosti Vizerka, který zde v letních měsících provozuje občerstvení.\n\nTato oblast byla dříve zcela odlesněná a využívána majitelem usedlosti Vizerka pro pastvu především ovcí, posléze byl na části území sad. Ochranáři se však nemohli shodnout na tom, jak dále s územím zacházet, získali souhlas majitele usedlosti vyhlásit chráněné území, ale kromě vyhlášení se téměř nic nedělo. Jen během 80. let 20. století se zde konalo několik brigád, které ovšem podle pozdějších komentářů \"mohly být důslednější\". Konečně 4. července 1988 bylo území vyhlášeno národním výborem hl. města Prahy (s platností od 1. září 1988). Aby bylo zamezeno přístupu veřejnosti, byly dokonce z jedné strany vystavěny domy, které ovšem zamezily přístupu lidí a zapříčinily výskyt odpadků.Ovšem ponecháním území sebe samu se zarůstání stromy a křovinami zhoršilo a původní druhy se odtud postupně začaly vytrácet.\n\nGeologické podloží se skládá z proterozoických břidlic, na kterých se vyvinuly protorankery, rankery a kambizemě, až mělké hnědé půdy. Barrandienské usazeniny ze svrchního proterozoika jsou z větší části úlomky břidlico-prachovcovými, které se utvářeli na dně moře, a utvořily zde spletence.\n\nTato oblast je typická pro společenstvo úzkých suchých trávníků, které zde tvoří chrpa latnatá (\"Centaurea stoebe\"), mochna stříbrná (\"Potentilla argentea\"), hvozdík kartouzek (\"Dianthus carthusianorum\"), pryšec chvojka (\"euphorbia cyparissias\"), rozchodník velký (\"Hylotelephium maximum\"), čistec přímý (\"Stachys recta\"), krvavec menší (\"Sanquisorba minor\"), trýzel škardolistý (\"Erysimum crepidifolium\"), mochna písečná (\"Potentilla arenaria\"), ožanka kalamandra (\"Teucrium chamaedrys\").\n\nDříve zde byl považován za vyhynulý vzácný koniklec luční (\"Pulsatilla pratensis\"), ale nyní se zde dá každý rok nalézt v jediném exempláři ve všerbině na skalkách. Také se zde vyskytoval rmen barvířský (\"Anthemis tinctoria\"), který je ale nyní nezvěstný. Naopak třemdava bílá (\"Dictamnus albus\") zde má stále silnější populace. Dále hvězdnice zlatovlásek (\"Galatella linosyris\") byla objevena v několika exemplářích na skalní stepi. A mezi turisty nejoblíbenější rostliny zdejší lokality patří růže keltská (\"Rosa galica\"). Následující rostliny zde mají silné zastoupení: chmerek vytrvalý (\"Scleranthus perennis\"), javor babyka (\"Acer campestre\"), hloh (\"Crategus sp.\"), trnka (\"Prunus spinosa\"), jasan ztepilý (\"Fraxinus excelsior\"), ptačí zob (\"Ligustrum\"), svída krvavá (\"Cornus sanguinea\"), dub zimní (\"Quercus petraea\"), ovsík vyvýšený pravý (\"Arrhenatherum elatius\"), pelyněk ladní (\"Artemisia campestris\"), sleziník severní (\"Asplenium septentrionale\"), zvonek kopřivolistý (\"Campanula trachelium\"), ostřice nízká (\"Carex humilis\"), habr obecný (\"Carpinus betulus\"), skalník celokrajný (\"Cotoneaster integerrimus\"), hadinec obecný (\"Echium vulgare\"), máčka ladní (\"Eryngium campestre\"), kostřava sivá (\"Festuca pallens\"), kostřava žlábkatá (\"Festuca rupicola\"), jahodník truskavec (\"Fragaria moschata\"), kakost krvavý (\"Geranium sanguineum\"), jestřábník chlupáček (\"Hieracium pilosella\"), rozchodník velký (\"Hylotelephium maximum\"), třezalka tečkovaná (\"Hypericum perforatum\"), dobromysl obecná (\"Origanum vulgare\"), lipnice hajní (\"Poa nemoralis\"), mochna písečná (\"Potentilla arenaria\"), mochna stříbrná (\"Potentilla argentea\"), třešeň ptačí (\"Prunus avium\"), řimbaba chocholičnatá (\"Tanacetum corymbosum\"), trnovník akát (\"Robinia pseudacacia\"), šalvěj luční (\"Salvia pratensis\"), krvavec menší (\"Sanguisorba minor\"), rozchodník šestiřadý (\"Sedum sexangulare\"), sesel sivý (\"Seseli osseum\"), čistec přímý (\"Stachys recta\"), mateřídouška panonská (\"Thymus pannonicus\"), mateřídouška vejčitá (\"Thymus pulegioides\").\n\nŽe je tato oblast významná z arachnologického hlediska značí zde několikrát spatřen vzácný stepník rudý (\"Eresus kollari\"). Dále se zde vyskytuje několik významných brouků mezi nimi střevlíček obecný (\"Agonum marginatum\"), střevlík zahradní (\"Carabus hortensis\"), \"Cryptocephalus pygmaeus\", \"Choragus sheppardi\", zobonoska slívová (\"Rhynchites cupreus\") – která způsobuje onemocnění ovocných dřevin, Nosatčík chloupkatý (\"Capation pubescens\"), keřnatka vrásčitá (\"Euomphalia strigella\") a mandelinka obecná (\"Chrysolina sturmi\") je pouze jeden zástupce zde se hojně vyskytujících mandelinek. Dříve byla tato oblast proslulé útočiště motýlů, což sice zarůstání dost znemožnilo, ale několika druhům se i přes to podařilo přežít jsou to žluťásek jižní (\"Colias alfacariensis/australis\"), drobníček \"(Stigmella carpinella\") a vzpřímenka \"(Parornix carpinella\"), kteří osidlují listy habru. Z plazů je zde užovka hladká (\"Coronella austriaca\"), nalezená na skalní stepi a ještěrka obecná (\"Lacerta agilis\"), která se ráda vyhřívá na skalkách. Opeřené dravce sem láká hraboš polní (\"Microtus arvalis\"). Dále zde byl zjištěn výskyt například pěnice pokřovní (\"Sylvia curruca\"), strnad obecný (\"Emberiza citrinella\"), ťuhýk obecný (\"Lanius collurio\"), ťuhýk šedý (\"Lanius excubitor\") oba tito ťuhýci hnízdí v místních křovinách.\n\nV minulosti bylo opečováváno jen soukromé území, kromě několika brigád přírodovědecké fakulty Univerzity Karlovy v osmdesátých letech, jež však údajně nebyly příliš důkladné. Od roku 1993 existují i plány péče, bohužel byl schválen až plán od roku 2000, na který navázal aktuální plán, který bude v platnosti až do roku 2022.\n\nK terénnímu průzkumu této plochy k současnému plánu péče došlo opakovaně během roku 2008 a jednou v roce 2009. Došlo se k těmto důsledkům: k zachování nelesních biotopů se směřuje úpravou dřevin, aby nedocházelo k dalšímu zalesňování. A to buď pastvou, nebo kosením, a mechanickým odstraňováním dřevin.Jako ideální řešení se zdá občasná pastva koz, kterým nebude dělat problém lézt po svahu a skalkách. Ochrana přírody je zde o to složitější, že se při každém kroku musí projednávat i s majitelem části území, i když se zdá, že se o svojí část vzorně stará. Dnes využíváno lesnicky a probíhá nepravidelná pastva ovcí a koz. Dále by se mělo území prozkoumat z arachnologického hlediska, nejlépe pomocí celoročních zemních pastí.\n\n\n"}
{"id": "671855", "url": "https://cs.wikipedia.org/wiki?curid=671855", "title": "Xaverovský háj", "text": "Xaverovský háj\n\nXaverovský háj je les tvořící východní výběžek území Dolních Počernic v Praze, vklíněný mezi osadu Xaverov v Horních Počernicích a průmyslovou zónu Běchovic. Větší část lesa je od roku 1982 chráněna jako přírodní památka ev. č. 737. Důvodem ochrany je 69,9 ha zalesněné plochy. Nachází se zde totiž významné porosty dubů v mnoha přirozených typech. Oblast spravuje Agentura ochrany přírody a krajiny ČR.\n\nXaverovský háj je součást přírodního parku Klánovice-Čihadla, který je největším přírodním parkem na území Prahy.\nPřírodní park i s hájem se nachází v Počernické tabuli, která je součástí geomorfologického celku Pražská plošina. Nadmořská výška je ve všech částech háje obdobná. Pohybuje se mezi 237 a 268 m n. m. Severní okraj háje leží v údolí potoků, jižní okraj leží na mírném hřebínku na hranici s Běchovicemi, s kótou Háj (267 m n. m.). Západní část háje, směrem k Pražskému okruhu a golfovému hřišti Černý Most, není součástí přírodní památky.\n\nV severním sousedství háje se nacházejí na Svépravickém potoce dva z počernických rybníků. Níže leží větší z nich, rybník Eliška, také zvaný Koupaliště. Byl vybudován v roce 1954 k rekreačním účelům. Nad Eliškou, tedy východněji, se nachází menší rybník Barbora, který slouží místním rybářům. Při severovýchodní hranici háje teče drobný Xaverovský potok, který se na okraji tohoto území vlévá do Svépravického potoka; k přírodní památce však patří i malá část nezalesněného území na druhém břehu potoka. Tyto dva potoky tvoří hlavní hydrologickou kostru území.\n\nVe středu háje stojí osamocená hájovna se zajímavými architektonickými prvky připomínajícími období renesance v Itálii.\nXaverovský háj byl dříve součástí velkostatku Dolní Počernice a patřil rodu Čejků z Olbramovic. Jednalo se o 55 ha druhotně zalesněné plochy (východní polovina nynější rozlohy). Tato plocha zbyla po obcích zničených za třicetileté války. Později toto území vlastnily rody Colloredů, Swertsů, Ehrenfeldů, Dohalských, Enisů a Dercsenyi. Ve dvacátém století vlastnila háj pražská obec, později stát a Státní lesy. V 60. letech 20. století byla přičleněna okolní půda a zalesněna i západní polovina háje. V letech 1979–1981 probíhala výstavba východní spojky. Bylo proto nutné odlesnění 2,62 ha území. Tímto vnějším zásahem došlo k rozrušení souvislosti území. Od roku 2002 do současnosti je celá oblast majetkem hlavního města Prahy.\n\nDo ledna roku 2014 bylo chráněno 100 ha rozlohy Xaverovského háje, nicméně radní hlavního města Prahy rozhodli v lednu 2014 o zmenšení území na 69,9 ha s datem účinnosti od 25. ledna téhož roku. Důvodem zmenšení bylo vyjmutí západní části přírodní památky, kde se dříve nacházela zemědělská půda a v současnosti tam roste mladý les.\n\nV této oblasti je geologické podloží tvořeno písčitými až slepencovými vrstvami svrchní křídy, pod nimiž je vrstva ordovických břidlic a pískovců. Díky nepropustným břidlicím je v této lokalitě zvýšená hladina podzemní vody. Geologickému podloží také odpovídají středně bohaté, jílovitohlinité a často oglejené půdy.\n\nNa území háje převládají živná stanoviště (85 % území). Živná stanoviště zahrnují svahy až plošiny s úrodnou půdou, kde se daří právě dubům, bukům i habrům. Celkové území doplňují méně vhodné oblasti, a to kyselá (12 %) a podmáčená stanoviště (3 %).\n\nNa území Xaverovského háje se nachází dubový les v několika přirozených typech (lipová doubrava, buková doubrava, bezkolencová doubrava). Tudíž jsou zde velmi staré stromy.\n\nV této oblasti bojují s nepůvodní vegetací a snaží se o obnovení přirozeného složení lesa. V tomto případě se jedná převážně o podporu dubů zimního a letního, habrů, olší a vrb na úkor nepůvodních jehličnatých porostů, jasanů, bříz a dubu červeného.\n\nVýchodní polovina nynější rozlohy byla druhotně zalesněna ve středověku po zničených obcích za třicetileté války. Západní polovina také byla zalesněna až později, a to v 60. letech 20. století. Z tohoto důvodu, se zde nenachází příliš mnoho bylin, můžeme říci, že je zde chudé bylinné patro. Pokud nějaké rostliny přece jen spatříme, tak se jedná převážně o rostliny jednoděložné.\n\n\nPůvodní porost byl tvořen duby (77% veškerých dřevin).\nTaké zde najdeme stromy druhotného porostu.\n\n\nŽije zde množství živočichů, jak obratlovců, tak bezobratlých. Významný je především výzkum Dr. Pulpána, který zde objevil výskyt velkých brouků z čeledi střevlíkovitých.\n\nZ bezobratlých zde byl pozorován lišaj borový (\"Sphinx pinastri\"), ze střevlíkovitých střevlík zahradní (\"Carabus hortensis\"), * střevlík hajní (\"Carabus nemoralis\") či střevlík svraštělý (\"Carabus intricatus\").\n\nZ ptáků se na lokalitě vyskytuje např.: žluna zelená (\"Picus viridis\"), strakapoud velký (\"Dendrocopos major\"), pěnice černohlavá (\"Sylvia atricapilla\"), rákosník zpěvný (\"Acrocephalus palustris\"), sedmihlásek hajní (\"Hippolais icterina\"), sýkora koňadra (\"Parus major\"), sýkora modřinka (\"Cyanistes caeruleus\"), káně lesní (\"Buteo buteo\"), poštolka obecná (\"Falco tinnunculus\") či bažant obecný (\"Phasianus colchicus\").\n\nZe savců zde byl pozorován zajíc polní (\"Lepus europaeus\"), srnec obecný (\"Capreolus capreolus\"), liška obecná (\"Vulpes vulpes\"), kuna lesní (\"Martes martes\"), lasice kolčava (\"Mustela nivalis\"), lasice hranostaj (\"Mustela erminea\"), ježek západní (\"Erinaceus europaeus\"), rejsek obecný (\"Sorex araneus\"), myšice křovinná (\"Apodemus sylvaticus\") a několik druhů netopýrů\n(\"Microchiroptera sp.\").\n\nHlavním důvodem ochrany je výskyt přirozených porostů dubového lesa. Mezi ohrožující faktory tohoto území patří zejména těsná blízkost východní spojky a ohrožení přirozených porostů dubového lesa nepůvodní vegetací. V západní části je háj přetnutý východní spojkou. Kvůli výstavbě bylo nutné odlesnění 2,62 ha území. Tímto vnějším zásahem došlo k rozrušení souvislosti území. Malá část Xaverovského háje se dnes nachází za dálnicí a pro ochranu přírody nemá výrazný význam. Tento problém by mohl být v budoucnosti vyřešen stavbou ekoduktu. Jako více pravděpodobné se bohužel jeví zmenšení rozlohy háje o tuto bezvýznamnou plochu.\n\nV této oblasti bojují s nepůvodní vegetací a snaží se o obnovení přirozeného složení lesa. Od roku 2004 se zde provádí tzv. clonné seče, kdy se zvyšuje množství dopadajícího světla a podporuje se přirozené zmlazení dubu. Prakticky tento zákrok vypadá tak, že se zlikvidují staré a nemocné stromy, ty nestíní výmladkům, a proto se jim lépe daří. Od roku 2007 je hl. m. Praha držitelem přísného lesnického certifikátu Forest Stewardship Council (\"FSC\") pro podporu přirozeného složení lesa. V tomto případě se jedná převážně o podporu dubů zimního a letního, habrů, olší a vrb na úkor nepůvodních jehličnatých porostů, jasanů, bříz a dubu červeného.\n\nStředem Xaverovského háje prochází od severovýchodu k jihozápadu modře značená pěší turistická trasa 1003 z Klánovického lesa k nádraží Praha-Běchovice. Na rozcestí V Ořešinách u jihozápadního rohu území přírodní památky a severozápadního roku areálu výzkumných ústavů Běchovice na ni navazuje žlutě značená trasa do Dolních Počernic. Severojižním směrem prochází kolem hájovny a přes rozcestí V Ořešinách cyklistická trasa A258, která je alternativní větví dálkové cyklotrasy č. 14, vedoucí západovýchodním směrem severně od háje.\n\nZ háje vedou neznačené cesty k rybníkům Eliška a Barbora, po hrázích rybníků pak pokračují do Svépravic. U rybníku Eliška se nacházejí lavičky, kde je možné zastavit se a nakrmit kachničky.\n\n\n"}
{"id": "671856", "url": "https://cs.wikipedia.org/wiki?curid=671856", "title": "Zmrzlík (přírodní památka)", "text": "Zmrzlík (přírodní památka)\n\nZmrzlík je přírodní památka nacházející se na území hlavního města Prahy. Důvodem ochrany je významný geologický profil silurem s řadou typických nalezišť zkamenělin, část stratotypového území oblastní litostratigrafické jednotky kopaninského souvrství (ludlow, silur) a stará zemědělská krajina a ni vázaná teplomilná společenstva rostlin. Chráněné území je ve správě Regionálního pracoviště Střední Čechy AOPK ČR a Magistrátu hlavního města Prahy. Přírodní památka Zmrzlík o rozloze 16,35 ha, nacházející se v katastrech Zadní Kopanina a Radotín, byla vyhlášena chráněným přírodním výtvorem roku 1988. Je součástí přírodního parku Radotínsko-Chuchelský háj, který je evropsky významnou lokalitou. Část tohoto území také patří do CHKO Český kras.\n\nKlimatická oblast přírodní památky Zmrzlík je teplá (T2) a je odvodňována Mlýnským potokem. Území se nachází v Praze v katastrech Zadní Kopanina a Radotín. Sestává ze tří ploch, které jsou spojené ochranným pásmem převážně na levém svahu Mlýnského potoka s přilehlou Draskou roklí mezi Zmrzlíkem a Zadní kopaninou.\n\nSkalní výchozy a terénní zářezy zkrasovatělých vápenců zemědělské krajiny sloužily v minulosti jako kozí pastva. Až do 20. let 20. století bylo území téměř bez stromové vegetace. Po 20. letech byla malá část území zalesněna v rámci daňových úlev, avšak nevhodným akátem. Po 2. světové válce samovolně zarostly menší plochy, kde neprobíhala pastva, hustým náletem.\nOkolo vesnice vzniklo několik drobných lůmků, kde jsou paleontologická naleziště. V Jirasově lomu se do 40. let 20. století těžily hlavonožcové vápence na výrobu obkladového kamene pod označením „kopaninský mramor“. Dlouho opuštěný stěnový lůmek ve vápencích kopaninského souvrství byl založen pravděpodobně místními obyvateli na těžbu stavebního kamene pro stavby v obci. Zdejší vápenec bylo možné identifikovat za pomoci výskytu artikulovaného ramenonožce \"Atripoydea renitens\", který se v tomto zachování nevyskytuje jinde než na Zmrzlíku. V částečně zasypaném jámovém lůmku se dříve těžily vápence kopaninského souvrství pro stavební kámen a na výrobu vápna. Území bylo známe již Joachimu Barrandovi, který na tomto místě popsal řadu zkamenělin uvedených v jeho díle Systéme Silurien (1852-1881).\nV roce 1988 byl Zmrzlík vyhlášen chráněným přírodním výtvorem. Následně byl v roce 1992 vyhlášen přírodní památkou.\n\nNeúplně odkrytý geologický profil je tvořen stěnami opuštěných lomů a skalními výchozy a je zdrojem četných nálezů zkamenělin graptolitů, hlavonožců orthocerů, mlžů, plžů a trilobitů. Nejstaršími sedimenty jsou špatně štěpné jílovité, vápnito-jílovité až tufiticko-jílovité břidlice s převážně graptolitovou faunou, které vychází v nejjižnější části území nad boční roklí na pravém břehu Mlýnského potoka. V břidlicích se nachází také těleso bazaltového mandlovce, doprovázeného tufy, které představuje jeden z nejmladších výlevů bazaltu v siluru pražské pánve, pronikající až do břidlic graptolitové zóny. V nadloží břidlic se vyskytují vápence. Kopaninské souvrství není ani v nejvyšších polohách odkryto. V nadloží kopaninského souvrství se vyskytují hlavonožcové vápence požárského souvrství. Tato vrstva patří k nadložnímu požárenskému souvrství (přídolí, silur). V ochranném pásmu mezi spodní a střední částí území v nárazovém břehu Mlýnského potoka, jižně od bývalé kamenické dílny se nachází zajímavá paleontologická lokalita, kde vychází spodní polohy dvorecko-prokopských vápenců pražského souvrství (prag, devon) obsahující bohatou trilobitovou faunu: (\"Reedos cephalotes\", \"Reedos prospicens\", \"Crotalocephalina gibba gibba\", \"Ondotochile hausmanni\").\n\nPřírodní památka je z geologického hlediska významná hlavně proto, že umožňuje geologický výzkum silurských hornin střední části pražské pánve, které jsou v jiných oblastech zakryty devonskými usazeninami. Na Zmrzlíku vystupují vlivem erozní činnosti Mlýnského potoka a antiklinále Škrábku. Geologické výchozy jsou tvořeny horninami, které se usadily v pánvi mezi oblastí vulkanických center na severu a mezi oblastí břidličnaté sedimentace na jihu. Proto je zde vývoj siluru ovlivněn pohyby středního segmentu pánve a liší se od obou zmíněných segmentů.\nVegetace odráží charakter staré zemědělské krajiny s mokřady podél drobných potůčků. Zvlněné vápencové hřbety porůstají teplomilné trávníky. Vegetace je druhově bohatá s dominancí společenstva válečky prapořité (\"Brachypodietum pinnati\"), hlaváče žlutavého(\"Scabiosa ochroleuca\") a kostřavových xerotermních trávníků (\"Festucion valesicae\") s výskytem kavylu Ivanova (\"Stipa joannis\"), šalvěje hajní (\"Salvia nemorosa\"), zvonku klubkatého (\"Campanula glomerata\"), smělku štíhlého (\"Koeleria macrantha\"), zlatovlásku obecného (\"Aster linosyris\"), vlnice chlupaté (\"Oxytropis pilosa\") a bělozářky liliovité (\"Anthericum liliago\").\n\nPo území jsou roztroušeny porosty teplomilných křovin jako je skalník celokrajný (\"Cotoneaster integerrimus\"), růže vinná (\"Rosa rubiginosa\") a nepůvodní štědřenec odvislý (\"Laburnum anagyroides\"). Na severním svahu se maloplošně vyvinul pěchavový trávník (\"Helianthemo cani-Seslerietum calcariae\")a vzácněji se zde vyskytuje i rozrazil ožankový (\"Veronica teucrium\"), sesel fenyklový (\"Seseli hippomarathrum\"), devaterník šedý (\"Helianthemum canum\") či oman srstnatý (\"Inula hirta\"). V údolíčkách jsou pcháčové louky (\"Angelico-Cirsietum oleracei\") , které však po skončení pastvy ovcí od konce 80. let 20. století zarůstají nitrofilními druhy. Vyskytují se zde lesní porosty, které se rozléhají přibližně na 0,5 ha, z nichž polovinu plochy tvoří malý ovocný sad. V terénních zářezech se vyskytují mlaziny nebo kultury trnovníku (\"Robinia\"). Částečně jde o náletové dřeviny. Plocha ve spodní partii u silnice je zarostlá jasanovým náletem.\n\nŽijí zde i reliktní fytofágní brouci stepního a lesostepního typu. Z mandelinkovitých se tu vyskytují (\"Coptocephala rubicunda\"), krytohlav (\"Cryptocephalus primarius\"), bázlivec (\"Luperus xanthopoda\"), dřepčíci (\"Aphtona cyanella, A. herbigrada, A. atrovirens, Longitarsus helvolus, L. medvedevi, L. minusculus\") a štítonoš (\"Cassida pannonica\") žijící na chrpě porýnské. Z luskokazovitých se zde vyskytuje listopasec (\"Bruchidius cisti\"). Z nosatcovitých zde žijí nosatčíci (\"Apion penetrans, A. elongatulum, A. interjectum\"), lalokonosec (\"Otiorhynchus fullo\"), listopasové (\"Sitona longulus\", \"S. inops\", \"Cycloderes pilosus\"), květopas (\"Tychius schneideri\"), krytonosec (\"Ceutorhynchus similis, Gymnaetron plantaginis\") a i bezkřídlí stepní nosatci, jako je lalokonosec libečkový (\"Otiorhynchus ligustici\"). Nalezneme zde také mouchy dlouhososky (\"Bombilius sp.\"), připomínající svým ochlupením čmeláky. Z pavouků se zde vyskytují vzácní teplomilní běžníci (\"Xysticus robustus, Ozyptila nigrita\") žijící v detritu. Z motýlů lze uvést různé druhy vřetenušek, dlouhozobku zimolezovou (\"Hemaris fuciformis\"), okáče bojínkového (\"Melanargia galathea\"), babočku osikovou (\"Nymphalis antiopa\"), žluťáska řešetlákového (\"Gonepteryx rhamni\") a ohniváčka černokřídlého(\"Lycane phlaeas\"). Na území byly zjištěny také otakárek fenyklový (\"Papilio machaon\") a otakárek ovocný (\"Iphiclides podalirius\"). Z plžů tu žije žitovka obilná (\"Granaria frumentum\") a páskovka žíhaná (\"Cepaea vindobonensis\"). \n\nSkalní výchozy a lomy je třeba chránit před zarůstáním dřevinami a zejména před černými skládkami. Pro ochranu území je třeba kosení údolních luk a zachování, respektive obnovení pastvy na svazích, aby nedocházelo k většímu zarůstání. Na Zmrzlíku je středisko, které se zabývá chovem huculských koní, na části území tak probíhá intenzivní pastva. Na některých plochách je zřejmě již příliš silná a narušuje rozvoj společenstev. Pohyb koní navíc narušuje pokryv a jelikož je toto území náchylné k erozi, začíná být nebezpečný. Bylo by tedy třeba pastvu koní omezit, například snížit počet koní na určitou plochu. Největším rizikem ohrožení je však zástavba některých pozemků.\n\n"}
{"id": "671859", "url": "https://cs.wikipedia.org/wiki?curid=671859", "title": "Madge Sinclairová", "text": "Madge Sinclairová\n\nMadge Dorita Sinclairová (28. dubna 1938 Kingston, Jamajka – 20. prosince 1995 Los Angeles, Kalifornie), dívčím jménem Waltersová, byla jamajsko-americká herečka.\n\nPracovala na Jamajce jako učitelka, v roce 1968 se přestěhovala do New Yorku, kde zahájila svoji hereckou kariéru. Před kamerou debutovala v roce 1972, v průběhu 70. let byla obsazovaná do menších rolí. V roce 1977 hrála v minisérii \"Kořeny\", za což byla nominována na Emmy, o rok později se objevila ve snímku \"Konvoj\". V letech 1980–1986 hrála sestru Ernestine Shoopovou v seriálu \"Trapper John, M.D.\", roku 1986 dostala cameo roli kapitána hvězdné lodi USS \"Saratoga\" ve filmu \"\". Objevila se dále např. ve filmu \"Cesta do Ameriky\" (1988) nebo v seriálu \"Oheň Gabrielův\" (1990–1991), díky němuž dostala za roli Josephine v roce 1991 cenu Emmy pro nejlepší herečku ve vedlejší roli v dramatickém seriálu. V roce 1993 zahrála v epizodě „Lidská sonda“ seriálu \"\" postavu Silvy La Forgeové, kapitána lodi USS \"Hera\" a matku Geordiho La Forge. O rok později propůjčila svůj hlas Simbově matce v animovaném snímku \"Lví král\".\n\nZemřela v roce 1995 na leukemii.\n\n"}
{"id": "671868", "url": "https://cs.wikipedia.org/wiki?curid=671868", "title": "Catherine Hicksová", "text": "Catherine Hicksová\n\nCatherine Mary Hicksová (* 6. srpna 1951 New York, stát New York) je americká herečka.\n\nVystudovala Cornellovu univerzitu, v roce 1976 začala působit v New Yorku v oblasti televizní reklamy. Již po dvou týdnech obdržela roli Dr. Faith Coleridgeové v mýdlové opeře \"Ryan's Hope\", v letech 1978 a 1979 hrála na Broadwayi ve hře \"Tribute\" po boku Jacka Lemmona, poté se přestěhovala do Kalifornie. Hrála např. v sitcomu \"The Bad News Bears\", ztvárnila Marilyn Monroe ve filmu \"Marilyn: The Untold Story\" (1980), za což byla nominovaná na cenu Emmy, objevila se ve snímcích \"Better Late Than Never\" (1982) a \"Garbo mluví\" (1984). V roce 1986 zahrála postavu bioložky Gillian Taylorové ve snímku \"\" (nominace na Saturnovu cenu). O dva roky později hrála v jugoslávském filmu \"Tajna manastirske rakije\" a v hororu \"Dětská hra\" (Saturnova cena pro nejlepší herečku). V 90. letech se stala známou díky roli Annie Camdenové v seriálu \"Sedmé nebe\" (1996–2007).\n\n"}
{"id": "671869", "url": "https://cs.wikipedia.org/wiki?curid=671869", "title": "Overton County", "text": "Overton County\n\nOverton County je okres amerického státu Tennessee založený v roce 1806. Správním střediskem je město Livingston. Pojmenovaný je podle amerického soudce Johna Overtona (1766–1833), spoluzakladatele města Memphis.\n\n"}
{"id": "671875", "url": "https://cs.wikipedia.org/wiki?curid=671875", "title": "Smlouva z Rijswijku", "text": "Smlouva z Rijswijku\n\nSmlouva z Rijswijku byla uzavřena 20. září 1697 v městě Rijswijk ve Spojených provinciích nizozemských (v současnosti Nizozemsko). Tímto aktem byla skončena tzv. \"Válka o falcké dědictví\" (Devítiletá válka), kterou proti sobě vedly Francie a Velká aliance.\n\nJednání byla zahájena v květnu roku 1697. Zástupci francouzské strany měli sídlo v Haagu, zástupci Velké aliance v Delftu. Samotná konference pak se konala na polovině cesty mezi oběma městy, v \"Huis Ter Nieuwburg\" v městě Rijswijk.\n\nV prvních týdnech konference nebylo dosaženo žádných výsledků, pročež v červnu dva protagonisté jednání, Vilém III. Oranžský a Ludvík XIV., určili reprezentanty, kteří se měli sejít soukromě. Těmito dvěma delegáty byli \"Vilém Bentinck, hrabě z Portlandu\" a \"maršál Boufflers\", kteří rychle vypracovali podmínky souhlasu, ke kterým však nepřivolili císař Leopold I. a Karel II. Španělský. Později Španělsko přece ustoupilo a 20. září byla uzavřena mírová smlouva mezi Francií na jedné straně a třemi mocnostmi – Anglií, Španělskem a Nizozemím na straně druhé. Vilém III. Oranžský pak přesvědčil Leopolda I. k uzavření míru a druhá smlouva mezi Francií a Svatou říší římskou byla následně uzavřena 30. října.\n\nZákladem míru bylo, že všechna města a kraje zabraná po uzavření míru z Nijmegen v roce 1678 měla být navrácena. Francie tedy musela vydat Říši římské Freiburg, Breisach a Philippsburg, podržela však Štrasburk.\n\nNa druhé straně Francie získala od Španělska západní část ostrova Hispaniola (Saint-Domingue, nyní Haiti), Puduččéri v Indii a Nové Skotsko, zatímco Španělsko znovu získalo Katalánsko, obsazené Francouzi, a pevnosti Mons, Lucemburk a Courtrai.\n\nLotrinské vévodství, které bylo řadu let ve francouzských rukou, bylo navráceno Leopoldu Josefovi Lotrinskému, synovi lotrinského vévody Karla V. Spojené provincie nizozemské podržely některé hlavní pevnosti v Španělském Nizozemí (nyní Belgie), včetně Namuru a Ypres.\n\nLudvík XIV. uznal Viléma III. Oranžského za krále Anglie a slíbil neposkytovat již žádnou další pomoc Jakubovi II. Stuartovi.\n\n\n"}
{"id": "671876", "url": "https://cs.wikipedia.org/wiki?curid=671876", "title": "Singltrek pod Smrkem", "text": "Singltrek pod Smrkem\n\nSingltrek pod Smrkem je první areál pro terénní cyklistiku značky Singltrek v České republice. Je situován v oblasti masivu Smrku v severní části Jizerských hor v blízkosti Nového Města pod Smrkem. První, přibližně 20 km dlouhý okruh byl oficiálně otevřen na podzim roku 2009. V následujících letech vzniklo přibližně dalších 60 km stezek na českém i polském území v několika okruzích různé obtížnosti.\n\nSingltrek pod Smrkem je určen jezdcům na horských kolech všech úrovní technické i fyzické zdatnosti, od malých dětí s rodiči až po zkušené terénní cyklisty. Stezky mají čtyři úrovně obtížnosti, náročnost si navíc každý může sám regulovat rychlostí své jízdy. Stezky Singltreku pod Smrkem jsou známé svými dlouhými zábavnými houpavými sjezdy po úbočích prudkých zalesněných svahů masivu Smrku.\n\nDůležitou součástí Singltreku pod Smrkem je i jeho oficiální nástupní místo Singltrek Centrum, které se nachází u koupaliště v Novém Městě pod Smrkem. Singltrek Centrum poskytuje zázemí a služby pro cyklisty, generuje prostředky na údržbu stezek a buduje bajkerskou atmosféru a komunitu.\n\nMyšlenku vybudovat tento typ destinace přinesl do České republiky Tomáš Kvasnička, který se inspiroval centry pro terénní cyklistiku ve Velké Británii. Několik let se svým týmem přesvědčoval úřady a politiky na různých místech Česka, aby podobnou destinaci vybudovali. V roce 2008 o Singltrek projevilo zájem krajské ředitelství Lesů České republiky v Liberci a doporučilo jej místním politikům jako projekt cestovního ruchu, který by mohl přinést oživení do hospodářsky i turisticky opomíjeného Frýdlantska. Záměr Singltreku jakožto důsledně environmentálně šetrného projektu pozitivně přijala i Správa CHKO Jizerské hory.\n\nTomáš Kvasnička k projektování Singltreku pod Smrkem přizval britského experta na tvorbu rekreačních stezek Dafydda Davise, který je ve svém po celém světě známý svým důrazem na ohled k přírodě a krajině, udržitelnost a přístupnost svých projektů co nejširší veřejnosti. Podrobný návrh sítě a její fungování (nástupní místa, směry pohybu uživatelů, etapizace apod.) vznikla na samém počátku projektování. Jako budoucí nástupní místo Singltreku pod Smrkem bylo zvoleno přírodní koupaliště v Novém Městě pod Smrkem, kde byly pro realizaci této infrastruktury téměř ideální podmínky. Podobně jako to funguje jinde ve světě, komerční služby cyklistům v nástupním místě měly následně financovat údržbu stezek tak, aby nedocházelo k zatěžování obecních rozpočtů.\n\nPrvní etapa projektu (přibližně 20 km dlouhý okruh mezi Novým Městem pod Smrkem a Lázněmi Libverda) byl vyprojektován a postaven během roku 2009. Financovaly jej Lesy České republiky. Přestože původně měl být projekt pouze na českém území, v roce 2009 se objevila možnost získání finančních prostředků na realizaci druhé etapy využitím česko-polských dotačních titulů. Drobnou úpravou navrhovaného vedení stezek a přidáním jedné větve stezek do Polska mohlo vzniknout dalších přibližně 40 km stezek. V roce 2011 pak byla zrealizována třetí etapa Singltreku pod Smrkem, a to zhruba desetikilometrový okruh na Hejnickém hřebeni, který byl stejně jako první etapa financován společností Lesy České republiky.\n\nPřes velmi slibné začátky a nebývale vysoce nastavenou kvalitu a promyšlenost projektu cestovního ruchu se v posledních letech Singltrek pod Smrkem potýká s mnoha vnitřními neshodami mezi iniciátorem projektu Tomášem Kvasničkou a jeho týmem na jedné straně a místními politiky na straně druhé. K závažným problémům došlo i na polské straně stezek. Starosta obce Świeradów-Zdrój se rozhodl projekt rozvíjet po svém a od české části se separovat, přestože již nyní na toto rozhodnutí polská část stezek doplácí výrazným snížením kvality. Potenciál Singltreku pod Smrkem do budoucna je proto ohrožen.\n\nStezky Singltreku se dělí do čtyř stupňů obtížnosti. Značení obtížnosti je inspirováno již dlouhodobě zažitým systémem značení obtížnosti sjezdovek. Obtížnost stezek vychází z parametrů, které musí stezka splňovat, aby mohla být do určité kategorie zařazena, například maximální podélný sklon. Nejjednodušší trasa je zelená, následují modrá, červená a nejobtížnější je černá.\n\nSíť stezek Singltreku pod Smrkem je navržena na principu na sebe navazujících okruhů, kdy z hlavního nástupního místa vedou jednoduché okruhy, z nichž následně odbočují náročnější a vzdálenější části sítě. Jména okruhů a sekcí stezek vycházejí z historických místních názvů.\n\nZelená trasa Singltreku pod Smrkem je vhodná pro všechny úrovně fyzické i technické zdatnosti cyklistů včetně malých dětí na odrážedlech a dětských kolech i handicapovaných s handbiky nebo vozíky. Zeleně značená stezka vede ve velmi mírných sklonech po rovinném povrchu. Na Singltreku pod Smrkem funguje též jako spojovací trasa od nástupního místa do dalších částí sítě. Jako jediná ze stezek Singltreku pod Smrkem je obousměrná a široká tak, aby se cyklisté mohli bez problémů míjet nebo jet vedle sebe.\n\nModrá trasa Singltreku pod Smrkem je úvodem k technickému ježdění pro začínající a méně pokročilé terénní cyklisty. Přesto, že vede ve velmi pozvolných sklonech, nabízí již zábavu v podobě zatáček a mírných terénních vln. Na modré trase Singltreku pod Smrkem nejsou žádná náročná stoupání ani klesání. Modrá trasa je vhodná také pro děti, které již jsou schopny jet samostatně na kole.\n\nČervená trasa Singltreku pod Smrkem je určena cyklistům, kteří již mají zkušenost s jízdou v terénu a běžnou fyzickou zdatnost. Nabízí dlouhé zábavné sjezdy, houpání na terénních vlnách a flow. Na červené trase nejsou žádné technické překážky ani skoky. Při vyšších rychlostech je však velmi snadné se odrážet a skákat na terénních vlnách.\n\nČerná trasa Singltreku pod Smrkem se na první pohled příliš neliší od červené trasy, je však vedena v prudších podélných sklonech jak ve stoupáních, tak v klesáních, a také v prudších sklonech svahů. Je proto fyzicky náročnější a také vyžaduje větší jistotu jezdce v ovládání kola na úzké stezce. Stejně jako na všech ostatních úrovních obtížnosti Singltreku platí, že čím jede cyklista rychleji, tím je stezka technicky obtížnější.\n\nSingltrek pod Smrkem je přístupný široké škále uživatelů od malých dětí až po expertní terénní cyklisty.\n\nS vozíky za kolo, dětmi v sedačce a na tažné tyči je doporučeno jezdit pouze po široké, zeleně značené stezce u Singltrek Centra. Úzké stezky jsou pro děti vhodné teprve od chvíle, kdy jsou schopny jet na kole samostatně. Je to proto, že s vozíkem nebo s tažnou tyčí nelze projet všechna úzká místa a zatáčky na stezkách (vyjma zeleně značené). Úzké stezky zároveň vyžadují poměrně obratné manévrování, což může být nebezpečné pro děti v sedačce. S malými dětmi je nutné být na stezkách vždy opatrní a předvídaví. Doprovod musí jet vždy za dítětem a dávat pozor, aby se dítě nepřipletlo do cesty jinému jezdci.\n\nSingltrek pod Smrkem je vhodný pro horská kola. Ideálním typem kola je tzv. trailbike (tedy kolo s geometrií uzpůsobenou pro jízdu na úzkých stezkách), avšak je možné jet na jakémkoli horském kole. Při jízdě na Singltreku se doporučuje používat cyklistickou helmu a rukavice (nejlépe s celými prsty). S sebou na stezky je potřeba si vzít osobní doklady (stezky částečně vedou územím Polska), pití a malou svačinu na doplnění energie. Dobré je také vzít si s sebou do batohu lehkou větrovku, náhradní ponožky, náhradní duši nebo lepení, základní sadu nářadí pro případné opravy defektů v terénu a lékárničku.\n\nStezky Singltreku pod Smrkem jsou vybaveny charakteristickým orientačním systémem na dřevěných sloupcích podél stezek. Na zadní straně každého sloupku je umístěn unikátní kód (spolu s telefonními čísly). Při potřebě zavolat záchranu nebo pomoc se od místa nehody vraťte po stezce k nejbližšímu sloupku (proti směru jízdy, cestou zastavujte jedoucí cyklisty) a do telefonu operátorovi záchranné služby sdělte kód, který na sloupku najdete. Záchranná služba Vás díky kódu bude schopna snadno lokalizovat.\n\nOficiálním nástupním místem Singltreku pod Smrkem je Singltrek Centrum, které se nachází v Novém Městě pod Smrkem na pláži přírodního koupaliště. Singltrek Centrum bylo otevřeno na podzim roku 2011. Provozují jej autoři Singltreku, kteří se při návrhu Singltrek Centra inspirovali v destinacích pro terénní cyklistiku ve Velké Británii. Singltrek Centrum je v provozu od jara do podzimu. Součástí jeho služeb je občerstvení, ubytování kempingového typu, testcentrum a půjčovna kol Author/AGang, servis kol, prodejna cyklistického vybavení a oblečení, sprchy, WC, převlékárna, parkoviště, dětské hřiště a posezení. Kromě toho Singltrek Centrum pořádá akce pro cyklisty jako výukové programy (víkendové Singltrek Campy a jednodenní Dny s lektorem), Singltrek Festy, dobrovolnické brigády na stezkách a komentované vyjížďky. Singltrek Centrum ze svých tržeb významně přispívá na údržbu stezek Singltreku pod Smrkem.\n\nSingltrek pod Smrkem získal několik ocenění.\n\nV kategorii „Cestovní ruch a sport“ zvítězil Singltrek pod Smrkem v soutěži o Cenu Euroregionu Neisse-Nisa-Nysa za rok 2009.\n\nV soutěži o nejlepší turistickou nabídku za rok 2010, kterou pořádal server Kudy z nudy.cz zvítězil projekt v kategorii regionu Českolipsko a Jizerské hory. V celkovém pořadí a celou Českou republiku se umístil na 9. místě.\n\nSingltrek pod Smrkem byl v roce 2011 organizací IMBA (International Mountain Biking Association) zařazen mezi nejlepší destinace pro terénní cyklistiku v celosvětovém měřítku.\nProjekt 2. etapy Singltreku pod Smrkem získal Cenu ředitele Státního fondu dopravní infrastruktury za použití jedinečné technologie na realizaci jednostopé terénní cyklostezky, která je svým celkovým řešením blízká přírodě.\n\n\n"}
{"id": "671881", "url": "https://cs.wikipedia.org/wiki?curid=671881", "title": "Aizpute", "text": "Aizpute\n\nAizpute (, ) je město v Lotyšsku, správní centrum stejnojmenného kraje. Nachází se na západním okraji Západokuronské vysočiny na řece Tebře, 50 km severovýchodně od Liepāji. K 1. červenci 2015 zde žilo 4694 obyvatel.\n\nPrvní písemná zmínka pochází z roku 1253. Město je významné především jako někdejší sídlo kapituly Kuronského biskupství a historické hlavní město oblasti Piltene ( ).\n"}
{"id": "671885", "url": "https://cs.wikipedia.org/wiki?curid=671885", "title": "Aizkraukle", "text": "Aizkraukle\n\nAizkraukle (, , do roku 1991 Stučka) je město v Lotyšsku, ležící na pravém břehu Daugavy na historickém území Livonska. Město je správním centrem stejnojmenného kraje. K 1. červenci 2015 zde žilo 7767 obyvatel.\n\nPrvní písemná zmínka o Aizkraukle pochází z Livonské kroniky Jindřicha Lotyše (\"Heinrici Cronicon Livoniae\"), v jejíž třetí knize, zachycující události přelomu 12. a 13. století, je popsáno tažení vojska pohanských Litevců spolu s Livonci z Aizkraukle (\"Asscrade\") a Lielvārde proti Rize, v níž se usídlili křesťané.\n\nV 60. letech 20. století byla zahájena výstavba vodní elektrárny Pļaviņas, která je dnes největší elektrárnou svého druhu v Pobaltí a druhou největší v Evropské unii. V roce 1967 získalo Aizkraukle městská práva. Do roku 1990 neslo město jméno \"Stučka\" na počest významného lotyšského komunisty Pēterise Stučky.\n\nMěstem prochází důležitá železniční trať spojující Rigu s druhým největším městem Daugavpils a Ruskem. Úsek z Rigy do stanice Aizkraukle je elektrifikován a Aizkraukle je tak nejzazší stanicí, kam dojíždějí z Rigy elektrické jednotky předměstské dopravy.\n"}
{"id": "671888", "url": "https://cs.wikipedia.org/wiki?curid=671888", "title": "Aknīste", "text": "Aknīste\n\nAknīste () je město a správní centrum stejnojmenného kraje na jihu Lotyšska, poblíž hranice s Litvou. Město leží nedaleko řeky Dienvidsusēja. První písemná zmínka pochází z roku 1298. Město bylo od 17. století součástí Litvy, na začátku 20. století však došlo k jeho výměně za území Palangy.\n\n18. července 1941, během nacistické okupace pobaltských států, došlo ve městě k masovému vyvražďování židovského obyvatelstva.\n"}
{"id": "671891", "url": "https://cs.wikipedia.org/wiki?curid=671891", "title": "Demokratická unie odborářů", "text": "Demokratická unie odborářů\n\nDemokratická Unie Odborářů (DUO) je odborovou organizací zastupující v současné době především zaměstnance pracující v železniční dopravě. Její \"Přípravný výbor\" vznikl na konci února 2011 ve složení Radek Košťál, František Fojtík a Vladimír Končal. Po registraci na Ministerstvu vnitra ČR se fakticky datuje vznik DUO na 15. březen 2011. V souladu se Stanovami DUO proběhla následně členská schůze, na které byl zvolen první \"Výkonný výbor DUO\" v tomto složení: Předseda DUO Zdeněk Fojtík, místopředseda DUO Radek Košťál, členové Výkonného výboru DUO Antonín Kowalik, Josef Bečvář a Vladimír Dvorský, kterého po rezignaci v listopadu 2011 nahradil kooptovaný Pavol Macko.Na 1. sjezdu DUO, který se uskutečnil 19. září 2012, byl místopředsedou svazu zvolen Robert Koutný. \n\nDemokratickou Unii Odborářů nejlépe vystihuje motto uvedené na propagačním letáku:\n\nČlenové DUO jsou největším bohatstvím DUO, pramenem veškerého konání DUO a všech jeho orgánů. Všichni členové všech orgánů jsou povinni naslouchat připomínkám a názorům členů na činnost DUO, vysvětlovat jim formy a důsledky jednání orgánů, v nichž členy zastupují, pravidelně zjišťovat jejich názory, odpovídat na připomínky a řídit se jimi, zejména pokud představují většinový názor. Funkcionáři a orgány Unie, v nichž tito funkcionáři působí, jsou povinni neprodleně vyřizovat připomínky a stížnosti členů. Jakékoliv snižování vážnosti členů nebo šikana pro jejich názory, jsou-li vyslovovány zákonem akceptovanou formou, je navždy vyloučeno. (Stanovy DUO, Hlava II., čl. 5).\n\n"}
{"id": "671899", "url": "https://cs.wikipedia.org/wiki?curid=671899", "title": "Kobylské jezero", "text": "Kobylské jezero\n\nKobylské jezero je jedno ze dvou poměrně nedávno zaniklých jezer jižní Moravy (druhé je Čejčské jezero). Svého času mohlo jít o největší jezero Českých zemí. Existovalo pravděpodobně od počátku holocénu; ve 30. letech 19. století (v době II. vojenského mapování) bylo vysušeno a přeměněno na ornou půdu pro pěstování cukrové řepy. Postupně se však v důsledku drobných tektonických pohybů a zanášení odvodňující říčky Trkmanky začalo jezero obnovovat a roku 1965 se znovu téměř naplnilo do původního stavu. Následným prohloubením odvodňovacích kanálů a rozsáhlými melioračními pracemi bylo Kobylské jezero natrvalo odvodněno.\n\nKobylské jezero se nacházelo na rozhraní dnešních okresů Břeclav a Hodonín, mezi obcemi Kobylí, Brumovice, Krumvíř a Terezín. První písemná zmínka o jezeru pochází z roku 1464. Jezero zaujímalo plochu asi 10 km, bylo hluboké až 10 m a bylo bohaté na ryby. Bylo tvořeno brakickou (poloslanou) vodou a kolem se rozprostírala slaniska. Dnes na něj upomíná jen ryba ve znaku Kobylí, některé pomístní názvy (Jezero, Ostrůvek) a nápadně plochá kotlina někdejšího jezerního dna.\n\n"}
{"id": "671903", "url": "https://cs.wikipedia.org/wiki?curid=671903", "title": "Čejčské jezero", "text": "Čejčské jezero\n\nČejčské jezero je jedno ze dvou velkých zaniklých slaných jezer jižní Moravy (druhé je Kobylské jezero). Nacházelo se jihovýchodně od současné obce Čejč v oblasti výrazné, převážně tektonicky tvořené deprese. Na břehu bývalého Čejčského jezera se nachází přírodní památka Výchoz. Plocha jezera je dobře patrná na historické mapě pocházející z 2. vojenského mapování z let 1836–1852 pod německým názvem \"Tscheitscher See\". Památkou na jezero je několik pomístních názvů (\"Jezero nad Dvorem, Jezero pod Tratí, Louky nad Jezerem\").\n\nČejčské jezero bylo jedním z mnoha jezer, která se s koncem poslední doby ledové vytvořila na jižní Moravě v okolí Kyjova. Vedle největšího Kobylského zde byla další méně známá jezera: Vracovské, Vacenovické a Vlkošské. Stáří jezera bylo potvrzeno pylovou a paleoalgologickou analýzou. Jezera se postupně zanášela během pozdního glaciálu (15 000 – 10 250 př. n. l.) a během mladších čtvrtohor (10 250 př. n. l. – dodnes), proces se urychlil vlivem zemědělské činnosti. Během 19. století pak bylo Čejčské jezero (spolu s Kobylským) uměle vysušeno za účelem zisku půdy. Jeho kotlina je však uzavřená, a aby se zabránilo jeho spontánnímu obnovování, je voda vyčerpávána do Čejčského potoka, který odtéká do Trkmanky.\n\nObsáhlý historický zdroj informací o Čejčském jezeře je dílo Tomáše Jordána z roku 1580 o léčivých pramenech \"Kniha o přirozených vodách hojitedlných neb teplicech moravských, slavným čtyřem stavuom markhrabství moravského připsaná\". Je zde zmíněn vysoký obsah sloučenin síry a dusičnanu sodného a hořká chuť a zápach vody a s tím spojené využití vody z Čejčského jezera při léčbě kožních onemocnění u lidí i dobytku.\n\n"}
{"id": "671907", "url": "https://cs.wikipedia.org/wiki?curid=671907", "title": "Adolf Procházka", "text": "Adolf Procházka\n\nAdolf Procházka (5. srpna 1900 Napajedla – 8. května 1970 New York) byl český a československý právník, vysokoškolský učitel a poválečný politik Československé strany lidové; poslanec Prozatímního a Ústavodárného Národního shromáždění, ministr československé vlády a manžel významné lidovecké političky Heleny Koželuhové. V únoru 1948 v době komunistického puče podal spolu s ostatními demokratickými ministry demisi. Po vítězství komunistů uprchl do zahraničí.\n\nProcházkovým otcem byl soudce a meziválečný senátor lidové strany Adolf Procházka.\n\nAbsolvoval klasické gymnázium ve Strážnici a v Olomouci. Vystudoval Právnickou fakultu Masarykovy univerzity v Brně (1924), kde byl jeho spolužákem a kamarádem (mimo jiné) Zdeněk Neubauer. Poté působil jako advokátní koncipient nejdříve v Praze, později v Brně (1929–1932). Od roku 1929 působil jako soukromý docent na Masarykově univerzitě. V roce 1934 se stal mimořádným a v roce 1945 řádným profesorem civilního práva procesního na Masarykově univerzitě. Byl žákem Františka Weyra, kterého – podle svých slov – poznal koncem roku 1919, kdy se stal studentem brněnské právnické fakulty, a zůstal mu nablízku až do roku 1940, do svého odchodu do ciziny, a pak opět v letech 1945 až 1948 (jako jeden z prvních studentů absolvoval na brněnské právnické fakultě kolokvium z Weyrových přednášek o základech filosofie práva). Jako právní teoretik byl přívržencem tzv. normativní právní teorie, o jejíž rozvoj se nemalou měrou zasloužil.\n\nUž v meziválečném období se pokoušel neúspěšně za lidovce kandidovat v parlamentních volbách v roce 1935. Patřil ale k méně aktivním politikům, spíše profilovaným jako odborníci. Po okupaci Československa v roce 1939 odešel do exilu, kde v letech 1942–1945 působil jako předseda právní rady československé exilové vlády v Londýně.\n\nPo osvobození patřil k předním představitelům Československé strany lidové. Byl sice jmenován řádným profesorem na brněnské právnické fakultě, ale věnoval se převážně jen politice. V letech 1945–1946 byl poslancem Prozatímního Národního shromáždění za ČSL. V parlamentních volbách v roce 1946 se stal za lidovce poslancem Ústavodárného Národního shromáždění. Setrval zde formálně do voleb do Národního shromáždění roku 1948. V letech 1945–1948 byl za lidovou stranu rovněž ministrem zdravotnictví v první i druhé vládě Zdeňka Fierlingra a v první vládě Klementa Gottwalda.\n\nV rámci strany se po roce 1945 postupně profiloval jako představitel křídla kritického ke KSČ a odmítajícího ústupky komunistům, přičemž se ale projevoval spíše jako centrista, lavírující mezi stranickou pravicí a středem. Naopak jeho manželka Helena Koželuhová byla nejvýraznější postavou pravicového protikomunistického křídla. Dne 20. února 1948 podal spolu s ostatními demokratickými ministry demisi. Prakticky ihned po komunistickém puči uprchl spolu s manželkou a dětmi za dramatických okolností do zahraničí.\nV exilu se zapojil do aktivit exilové lidové strany. Podílel se na založení platformy Křesťansko-demokratická unie střední Evropy (\"Christian Democratic Union of Central Europe\"), přičemž od roku 1953 až do své smrti předsedal jejímu exekutivnímu výkonnému výboru. Od roku 1949 byl členem Rady svobodného Československa. V exilu přednášel na mnoha konferencích pořádaných unií v západní Evropě a Jižní Americe a rovněž vydal několik politických a právnických spisů: \"Christian Democracy in Central Europe\" (New York 1952), \"Changes in the Philosophy of Czechoslovak Law since the Prague Coup ďetat of February 1948\" (Washington 1953).\n\nDne 30. října 1930 se v kostele sv. Norberta na Strahově oženil s Helenou Koželuhovou, dcerou Františka Koželuhy a Heleny Čapkové. V exilu se Helena Koželuhová s Procházkou rozešla a angažovala se pak v exilové Československé národní demokracii. Je pohřben v Kojetíně.\n\n\n\n"}
{"id": "671912", "url": "https://cs.wikipedia.org/wiki?curid=671912", "title": "Havárie elektrárny Fukušima I", "text": "Havárie elektrárny Fukušima I\n\nHavárie japonské jaderné elektrárny Fukušima I společnosti TEPCO v roce 2011 byla nejhorší jaderná havárie od Černobylu 1986 a po ní jediná další havárie označená na stupnici INES nejvyšším stupněm 7. Katastrofa vznikla následkem zatopení elektrárny ničivou vlnou tsunami 11. března způsobenou mimořádně silným zemětřesením v oblasti Tóhoku.\n\nPři havárii došlo s velkou pravděpodobností k závažnému poškození tří tlakových nádob reaktoru. Při obnažení paliva v reaktoru vznikal vodík, který byl následně příčinou tří mohutných explozí. Tyto exploze zásadně přispěly k úniku a rozptýlení štěpných produktů, které dočasně učinily okolí elektrárny neobyvatelným a také dočasně ekonomicky znehodnotily široké oblasti jinak velmi úrodné zemědělské půdy. Příčiny havárie je nutné hledat již v čase před samotnou havárií – nedostatečná připravenost personálu na možné havarijní stavy, zanedbávání připomínek regulačních úřadů, chyby v japonské legislativě týkající se regulačních úřadů a k havárii svojí měrou přispěly i kulturní předpoklady, zejména japonská hierarchie.\n\nPřes 150 000 obyvatel muselo být evakuováno z potenciálně nebezpečného okolí elektrárny z důvodu šíření štěpných produktů, ale prozatím nebyla potvrzena žádná úmrtí nebo nemoci způsobené ozářením. Více než 1000 evakuovaných obyvatel zemřelo na následky samotné evakuace, ať již kvůli pokročilému věku, nebo z důvodu chronických onemocnění.\n\nNičivá katastrofa tedy odhalila mnoho chyb v přístupu společnosti TEPCO k jaderné bezpečnosti, dále ukázala na roztříštěnost vedení po katastrofě a odhalila nebezpečnou laxnost kontrolních úřadů. Všechny tyto faktory vyústily do havárie, jež podle vyšetřovací komise založené japonským parlamentem byla „man-made“, neboli zapříčiněna člověkem. Člověkem se ovšem nemyslí jednotlivec, ale spíše celý systém. Celkově bylo také zanedbáváno informování veřejnosti ať již před havárií nebo v průběhu samotné havárie. Z tohoto důvodu také vznikly různé občanské iniciativy ve snaze získat informace z jiných zdrojů. Nejvýznamnější je organizace Safecast, která posléze navrhla i vlastní přístroje a začala organizovat vlastní radiační monitoring zajišťovaný dobrovolníky. Všechna takto získaná data pak byla zveřejňována na jejich webových stránkách a posléze i na interaktivní mapě. \n\nPrávě kvůli nedostatečné informovanosti japonské veřejnosti byla po havárii velmi prudká reakce vůči pokračování jaderné energetiky, což byl vedle bezpečnosti další z důvodů k odstavování zbylých japonských jaderných elektráren. Havárie se stala podnětem k politickým debatám o jaderné energetice po celém světě a vedla i k odborným debatám ohledně jaderné bezpečnosti. Kromě toho došlo ke vzniku nového jaderného regulačního úřadu, jenž oproti minulému nespadá pod Ministerstvo ekonomie, obchodu a průmyslu, ale pod Ministerstvo životního prostředí.\n\nJaderná elektrárna Fukušima leží na východním pobřeží Japonska. Nachází se v prefektuře Fukušima ve městech Okuma a Futaba. Elektrárna zabírá svou rozlohou plochu o velikosti zhruba 3,5 km². Byla vlastněna do té doby největší japonskou elektrárenskou společností TEPCO.\n\nElektrárna byla uvedena do provozu 26. března 1971, a to spuštěním bloku 1. Ostatní bloky byly uváděny do provozu v průběhu 70. let. Elektrárna dosahovala celkového instalovaného výkonu 4,696 GWe. Jaderná elektrárna Fukušima I sestává z šesti bloků s varnými reaktory. Každému bloku náleží řada budov: aktivní zóna, strojovna, sklad vyhořelého paliva, budova pro nakládání s odpady z reaktoru, bazén vyhořelého paliva v aktivní zóně, společný bazén vyhořelého paliva, čerpací stanice chladicí vody a další.\n\nBloky 1–4 leží na plošině, která se nachází 10 m nad mořskou hladinou. Bloky 5 a 6 jsou položeny o něco výše, nachází se 13 m nad mořskou hladinou. Elektrárna byla navržena na provoz bez poškození při vlnách do výšky 5,4 m až 5,7 m. Bezpečné hodnoty pro zemětřesení byly stanoveny podle stupnice PGA (Peak Ground Acceleration) kolem 0,45 g = 4,415 m/s² – hodnoty se liší i podle směru otřesů (horizontální, vertikální), ale všechny se pohybují zhruba kolem uvedené hodnoty.\n\nV době zemětřesení byly bloky 1-3 v normálním provozu a bloky 4-6 byly ve stavu plánované odstávky. Ihned po první známce seizmické aktivity došlo k okamžitému automatickému zastavení štěpné reakce (SCRAM) na všech blocích, jež byly v provozu. Zemětřesení poškodilo rozvodné elektrické sítě spojující elektrárnu s rozvodnami, následkem čehož byla elektrárna bez jakéhokoliv vnějšího zdroje elektrické energie. Z toho důvodu došlo k automatickému spuštění záložních diesel generátorů, díky kterým bylo možné spolehlivě odvádět zbytkové teplo z reaktoru pomocí systémů pro odvod zbytkového tepla. Při zemětřesení došlo k překročení hodnot, na které byla elektrárna navržena, ale prozatím se nepodařilo potvrdit, zda došlo k závažnému poškození elektrárny před zaplavením vlnou tsunami. Většina vyšetřovacích zpráv se přiklání k názoru, že nedošlo k poškození vlivem zemětřesení.\n\nSituace byla stabilní, dokud vlny tsunami vyvolané zemětřesením nezaplavily a nezničily záložní diesel generátory, čerpadla mořské vody, elektrické vedení uvnitř elektrárny a zdroje stejnosměrného napájení (baterie na blocích 1, 2 a 4). Vyjma bloku 6, kde zůstal provozu schopný vzduchem chlazený diesel generátor, byly všechny bloky bez zdroje střídavého napájení a bloky 1, 2 a 4 byly bez jakéhokoliv zdroje elektrické energie. Ztráta elektrické energie znemožnila použití měřících přístrojů a značně omezila funkce blokové dozorny. Nebylo možné zjistit hodnoty hladiny vody a tlaku v reaktoru a další klíčové parametry, což v důsledku znamenalo zbytečné prostoje a nedostatečně rychlé reakce na rapidně se zhoršující stav havárie.\n\nV důsledku ztráty elektrické energie a nedostatečné připravenosti provozovatelů na takovou situaci docházelo postupně ke ztrátě záložních systémů chlazení na jednotlivých blocích. Nejhorší situace byla z počátku na bloku 1, kde se dá předpokládat první poškození aktivní zóny okolo 19:00 v den havárie. Po obnažení paliva dochází k nárůstu teploty palivových proutků vyrobených ze slitiny zirkonia. Když povrchová teplota palivových proutků překročí 900 °C, výrazně se zvyšuje množství exotermické reakci zirkonia s vodní párou, při níž vzniká oxid zirkoničitý a vodík. Vodík unikal z tlakové nádoby reaktoru a hromadil se ve vrchním patře budovy. Po dosažení výbušné koncentrace došlo k jeho explozi a hoření, což se na bloku 1 stalo v 15:36 den po havárii. Výbuch vážně poničil vrchní patro a rozmetal trosky do širokého okolí, což dále zkomplikovalo snahy o zvládnutí havárie. Výbuch také narušil těsnost vrchního patra na bloku 2, proto v něm nedocházelo k hromadění vodíku a následnému výbuchu.\n\nPostupem času došlo k obnažování a tavení paliva i na bloku 2 a následně i na bloku 3. Na bloku 4 k poškození aktivní zóny nedošlo, neboť v ní nebylo žádné palivo. K výbuchu na bloku 3 došlo stejným způsobem jako na bloku 1. Také na bloku 4 došlo k explozi vodíku, protože ten se k němu dostal z bloku 3, který s blokem 4 sdílí odvětrávací system SGTS (Stand-by Gas Treatment System).\n\nPo ztrátě všech dostupných systémů chlazení se na jednotlivých blocích započalo se vstřikováním vody do tlakové nádoby reaktoru pomocí požárních cisteren. Aby bylo možné tohoto vstřikování docílit, museli operátoři složitě odtlakovat reaktor, čímž se dále zvyšovalo množství uniklých štěpných produktů. Nejdříve se do reaktoru dodávala slaná voda, která se při první příležitosti nahradila sladkovodní vodou. Tento způsob chlazení se používal do té doby, než se podařilo získat elektrické napájení, k čemuž došlo 22. března.\n\nV prosinci 2011 došlo u všech reaktorů k dosažení stavu, při kterém je teplota v tlakové nádobě reaktoru pod 100 °C a únik štěpných produktů do atmosféry tak byl již minimální. Takovýto stav se nazývá studená odstávka („cold shut-down“). Bloky 5 a 6 byly již v době zemětřesení ve stavu studené odstávky a havárii se na nich přes počáteční problémy podařilo zvládnout bez poškození reaktorů.\n\nV jedné z jímek, v nichž se zachycuje radioaktivní voda unikající z reaktoru č. 2, se 2. dubna objevila trhlina. Následovaly neúspěšné pokusy o ucpání praskliny betonem a polymery. Nakonec bylo úspěšně použito až tzv. tekuté sklo. Tím se podařilo zastavit unikání vysoce radioaktivní vody přímo do Tichého oceánu. Přibližně ve stejné době bylo do oceánu řízeně vypuštěno 11 500 tun mírně radioaktivní vody, aby se uvolnily prostory pro skladování vysoce radioaktivní vody unikající z reaktorů do okolních budov.\n\nV roce 2013 japonská vláda přiznala, že do Tichého oceánu uniká každý den kolem 300 tun vysoce radioaktivní vody.\n\nVzhledem k tomu, že při chlazení přehřátých reaktorů byla použita mořská voda, došlo k poškození chladicích systémů. Navíc v několika reaktorech došlo k roztavení paliva. Japonský premiér Naoto Kan prohlásil, že elektrárnu bude potřeba odstranit. Japonsko již požádalo o pomoc s odstraňováním následků havárie francouzské jaderné korporace Areva a EDF a je možné, že do prací budou zapojeni i odborníci z jiných států. Poradce premiéra Keniči Macumoto sdělil 13. dubna 2011 médiím, že podle odhadu bude 20 let nejbližší okolí elektrárny neobyvatelné. Japonská vláda však toto prohlášení záhy dementovala.\n\nDochází také k odstraňování palivových souborů z bazénu pro vyhořelé palivo na bloku 4. Aktuální stav je možno sledovat na stránkách TEPCO (http://www.tepco.co.jp/en/decommision/index-e.html). Dále probíhají snahy o zastavení úniků podzemní radioaktivní vody do oceánu.\n\nJaderné palivo z roztaveného reaktoru by se mělo začít odstraňovat v roce 2021. Radioaktivní voda uniklá z poškozených reaktorů musí být uložená ve velkých nádržích, ale limity pro množství zachycené vody budou překročeny v roce 2022. Zvažuje se proto možnost, že se kontaminovaná voda bude vypouštět kontrolovaně do oceánu. Likvidace jaderného komplexu potrvá podle odhadů nejméně dalších 30-40 let.\n\nPři havárii došlo k úniku velkého množství zdraví škodlivých štěpných produktů. Přesné množství není možné stanovit a odhady se značně různí. Podle jedné studie došlo např. k úniku až 20 500 TBq radioaktivního césia-137. Celkem mělo dojít k úniku 520 PBq radioaktivních látek , což odpovídá zhruba 10 % radioaktivity uvolněné při havárii v Černobylu. Pokud nepočítáme stále probíhající úniky do podzemních vod, do konce března 2011 došlo k úniku 99% z celkového množství uniklých štěpných produktů. V srpnu roku 2013 došlo k úniku 300 m³ radioaktivní vody, což bylo na stupnici INES ohodnoceno stupněm 3. Podle japonského ministerstva životního prostředí je možné naměřit roční dávku radiačního záření ve vzduchu o hodnotě 5 mSv na ploše zhruba 1800 km² v okolí elektrárny.\n\nZ důvodu havárie došlo k znehodnocení zemědělské půdy v širokém okolí elektrárny a to hlavně césiem-137 s poločasem rozpadu 30 let. Znehodnocení je také zapříčiněno odporem obyvatel k produktům z širokého okolí elektrárny. Mimo to bylo potřeba omezit rybolov, neboť chycené ryby vykazovaly zvýšené úrovně radiace – příkladem budiž ryba chycená v únoru 2013, jež obsahovala 740 000 Bq/kg radioaktivního césia, což je hodnota překračující zdravotní limity 7400 – krát. Třebaže hodnoty radiace naměřené v dnešní době (k 2/2015) v zemědělských produktech z prefektury Fukušima jsou již bezpečně pod zdraví nebezpečnými hodnotami, strach stále přetrvává.\n\nV reakci na zhoršující se stav havárie vydal japonský premiér v den havárie příkaz k evakuaci v okruhu 3 km od elektrárny. Okruh byl dále navýšen na 10 km a nakonec 12. března na 20 km. Pokaždé, když došlo ke změně evakuačního pásma, se museli obyvatelé znovu přemisťovat. To vedlo k velkému vyčerpání a následně ke smrti více než 1 000 obyvatel, jež trpěli různými chronickými nemocemi, nebo již byli v pokročilém věku. Dále bylo vydáno nařízení, aby obyvatelé v pásmu 20-30 km od elektrárny zůstali doma a nevycházeli. Toto nařízení zůstalo v platnosti až do 25. března, následkem čehož byli lidé úplně odříznuti od okolí takřka bez jakékoliv pomoci zvenčí. Teprve poté vydala vláda doporučení k dobrovolné evakuaci v tomto pásmu, ovšem opět téměř bez dalších informací, takže konečné rozhodnutí bylo pouze na úsudku každého obyvatele.\n\nPřesné zdravotní dopady na obyvatelstvo zatím nejsou známé. Z předběžných průzkumů bylo stanoveno, že pouze 1 % obyvatelstva bylo vystaveno záření vyššímu než 10 mSv. Podle článku z časopisu National Geographic zvýšený výskyt rakoviny štítné žlázy u dětí – 33 výskytů rakoviny u zhruba 350 000 testovaných dětí, typický je výskyt 1-2 nemoci na 1 000 000 dětí – nemusí být nutně spojen s havárií na Fukušimě, ale může být důsledkem přísných zdravotních prohlídek, jež jsou prováděny v reakci na havárii. Podle dostupných informací trápí evakuované obyvatele spíše psychické než fyzické problémy – například v městečku Hirono, jež leží nedaleko Fukušimy, trpí až polovina obyvatel\nposttraumatickým stresovým syndromem.\n\nV dubnu a říjnu 2014 a v září 2015 byla rozloha uzavřené zóny mírně omezena a vláda dovolila obyvatelům vrátit se zpátky do svých domovů. Vrátit se však hodlá méně než polovina evakuovaných. K březnu 2015 zůstává téměř 120 tis. evakuovaných, z toho téměř 50 tis. již žije mimo Prefekturu Fukušima.\n\nPodle odhadů z roku 2019 vypnutí japonských reaktorů po nehodě mohlo společně s chybami při evakuaci nepřímo způsobit více úmrtí než nehoda sama.\n\nV Japonsku byla před havárii jaderná energetika vnímána jako nutná a všechny plány počítaly se zvýšením jejího podílu v celkovém energetickém mixu. Například na počátku roku 2011 tvořila elektřina generovaná v jaderných elektrárnách 30 % z celkového množství vyrobené elektrické energie. Další plány počítaly s navýšením tohoto podílu do roku 2030 na 50 %. Japonsko se tím chtělo ve větší míře zbavit závislosti na dovážených fosilních palivech a tím zvýšit svou energetickou bezpečnost. V dnešní době pokrývá jaderná energetika jen 12 % z celkové spotřebované energie, zatímco energie z fosilních paliv pokrývá 86 %.\n\nPo havárii započalo postupné odstavování všech 54 japonských jaderných reaktorů. Poprvé byly všechny reaktory odstaveny 5. května 2012. Podruhé došlo k odstávce všech reaktorů 15. září 2013. Důvodem byly obavy o nedostatečnou bezpečnost elektráren a protesty obyvatelstva vůči jaderné energii. Po odstavení reaktorů muselo Japonsko nahradit tento ztracený zdroj energie zvýšením množství importovaných paliv. Jen v roce 2012 zaplatilo Japonsko za dovoz paliv 250 miliard USD (5,5 bilionu Kč). V roce 2015 bylo vydáno povolení ke znovu spuštění některých bloků JE v Japonsku. Japonský ekonomický institut odhaduje, že do března 2016 by mohlo být uvedeno zpět do provozu 11 reaktorů, což podporuje i změna veřejného mínění.\n\nHavárie v jaderné elektrárně Fukušima I vyvolala mezinárodní politickou diskuzi o dalším využívání jaderné energie. V Německu tato havárie způsobila obrat v energetické koncepci, což v důsledku vedlo k tomu, že vláda neprodloužila jaderným elektrárnám provoz a navíc po bezpečnostních prověrkách bylo 7 z nich dočasně uzavřeno. Tento krok způsobil růst cen elektrické energie na německém trhu až o 18 % již v dubnu 2011. Bavorský odpor vůči atomu obnovil i snahy o odstavení jaderné elektrárny Temelín. V roce 2015 se i v Německu jedná o možném a nejspíš i nutném prodloužení provozu některých jejich jaderných elektráren po roce 2022.\n\nV samotném Japonsku pak došlo ke zrušení některých projektů nových bloků jaderných elektráren a s velkou pravděpodobností bude ukončen i japonský projekt rychlého reaktoru Mondžú ve městě Curuga. Tento projekt již dlouho provázejí nehody. Reaktor byl v provozu dohromady asi jen rok, přestože byl spuštěn již v roce 1995. Zrušení projektu ale bude znamenat velkou ránu pro japonskou energetickou koncepci, neboť s přechodem na rychlé reaktory se počítalo.\n\nSpolečnost TEPCO, ve které vlastní většinový podíl stát, v červnu 2016 přiznala, že první dva měsíce po jaderné havárii lhala veřejnosti o rozsahu katastrofy. Dělo se tak údajně na nátlak japonského premiéra Naoto Kana, což lidé z okruhu bývalého premiéra odmítli jako politicky motivované obvinění. \n\nBývalý japonský premiér Džuničiró Koizumi obvinil v září 2016 tehdejšího premiéra Šinzó Abeho, že lže, když tvrdí, že situace ve Fukušimě je plně pod kontrolou.\n\nPodle zprávy japonské parlamentní vyšetřovací komise katastrofu nezavinila přílivová vlna tsunami, ale člověk. „Šlo o havárii způsobenou člověkem. Bylo ji možné předvídat a měla být předvídána. Dalo se jí zabránit a mělo se jí zabránit,“ uvádí komise.\nZpráva kritizuje nekvalitní zákony regulující jadernou energetiku, nedostatečnost bezpečnostních opatření, chyby vedení elektrárny a státního dozoru i špatné reakce po nehodě. Zpráva proto doporučila posílit dozor vlády v oblasti jaderné energetiky.\n\n\n"}
{"id": "671915", "url": "https://cs.wikipedia.org/wiki?curid=671915", "title": "Lyttelton", "text": "Lyttelton\n\nLyttelton ( ) je přístavní město na Jižním ostrově Nového Zélandu. Jedná se o předměstí a přístav největšího města ostrova Christchurche. Žije zde zhruba tři tisíce obyvatel.\n\nPřístavem prochází 34% vyváženého a 61% dováženého zboží ostrova (měřeno podle ceny).\n\nPřed příchodem Evropanů zde žili zhruba 700 let Maorové. Zdejší přírodní přístav objevila 16. února 1770 loď Endeavour při první cestě k Novému Zélandu. V srpnu 1849 byl Lyttelton oficiálně prohlášen za přístav.\n"}
{"id": "671921", "url": "https://cs.wikipedia.org/wiki?curid=671921", "title": "Joseph Paul Franklin", "text": "Joseph Paul Franklin\n\nJoseph Paul Franklin (13. dubna 1950 – 20. listopadu 2013) byl americký sériový vrah a neonacista, který v letech 1977 až 1980 spáchal řadu vražd. Ve svých vražedných útocích se zaměřoval zejména na mezirasové páry.\n\nByl členem National Socialist White People's Party a Ku Klux Klanu, ale výrazně se politicky neangažoval. Cestoval po východním pobřeží. Zatčen byl roku 1980 a odsouzen k několika trestům doživotí i smrti. Přiznal se i k pokusu o vraždu pornografického vydavatele Larryho Flynta, kterého se pokusil zabít za šíření mezirasové pornografie. Sám Flynt Franklinovi věří, ale jiné důkazy mimo Franklinova tvrzení pro jeho podíl na atentátu nejsou. Stejně tak se hlásí k pokusu o atentát na černošského aktivistu Vernona Jordana, ale též za něj nebyl nikdy odsouzen.\n\nPočet vražd a pokusů o ně, které spáchal, není jasný. K některým se přiznal, ačkoliv existuje pochybnost, že je spáchal, z jiných byl viněn, ale nepodařilo se mu je prokázat. Své výpovědi navíc často měnil.\n\nFranklin byl navzdory svému velmi špatnému zraku velice přesný a schopný odstřelovač. Byl popraven smrtící injekcí ve věznici v Bonne Terre ve státě Missouri 20. listopadu 2013.\n\nWilliam Luther Pierce napsal do věnování své knihy Lovec: \"Věnováno Josephu Paulu Franklinovi, osamělému lovci, který chápal svou povinnost bílého muže a udělal dle svých nejlepších schopností a bez ohledu na osobní následky to, co zodpovědný syn své rasy udělat musí.\"\n\n\n"}
{"id": "671924", "url": "https://cs.wikipedia.org/wiki?curid=671924", "title": "Detail (fotografie)", "text": "Detail (fotografie)\n\nDetail ve fotografii, detailní záběr nebo fotografie detailu odpovídá záběru části osoby, jednoduchého předmětu nebo jeho části. Slovo detail pochází z francouzského \"détailler\", krájet, rozdělovat a znamená součást většího celku, podrobnost, zvětšený výřez nebo dílčí pohled. Detailní záběr se využívá v fotografii architektury, portrétní a krajinářské fotografii. Též se využívá ve filmu, televizi nebo komiksu. Ve filmu je jedním ze standardních postupů pravidelně používaným spolu se středními a dlouhými záběry. Detail se zaměřuje na podrobnosti a nezahrnuje širší scénu.\n\nZáběry detailu se používají v mnoha případech a z mnoha důvodů. Často se používá k zachycení a zobrazení drobností, vyjádření emocí, pocitů, složitějších činností, nebo rukou. Detaily tváří lidí mohou v divákovi vyvolat emocionální souznění s portrétovaným.\n\nProblémy s nevhodným fotografickým pozadím lze odstranit změnou kompozice, případně dodáním umělého pozadí ve formě textury, papíru nebo látky s vhodnými vzory.\n\nLze využívat efektivní nasvícením s pomocí odrazných desek. Zajímavě mohou vypadat kapky rosy na lístku trávy, motýlí křídlo, obyčejná plechovka na kraji silnice, ale také zdánlivě banální věci, jako kuchyňské struhadlo nebo kus zrezivělého plechu.\n\nV některých případech je vhodné komponovat důležité prvky mimo střed rámu, například podle pravidel zlatého řezu nebo jiného kompozičního pravidla.\n\n\n\nExistují různé stupně detailu v závislosti na tom, jaké je použito zvětšení. Terminologie se liší v jednotlivých zemích a dokonce i u různých (filmových) společností, ale obecně se jedná o:\n\n\n"}
{"id": "671931", "url": "https://cs.wikipedia.org/wiki?curid=671931", "title": "Petr Modlitba", "text": "Petr Modlitba\n\nPetr Modlitba (* 1968 v Brně) je český malíř, známý zejména jako ilustrátor pravěku. Patří k okruhu umělců, označovaných někdy za \"pokračovatele Zdeňka Buriana\". Jeho hlavní tvorbou je tedy tzv. paleoart.\n\nO tematiku pravěku se pod vlivem knížek Josefa Augusty začal zajímat již zhruba od roku 1976. Olejomalbě se pak začal věnovat ve svých 16 letech. Přelomové pro něho bylo setkání s antropologem prof. Janem Jelínkem v roce 2001. V posledních letech vystavuje své obrazy v institucích jako je Pavilon Anthropos v Brně nebo Chlupáčovo muzeum historie Země na pražském Albertově. Ve svém díle částečně navazuje na proslulého Zdeňka Buriana. Vystavoval v Brně, Kroměříži, Čáslavi, Praze ale také ve Francii nebo Holandsku.\n\nKromě mnoha ilustrací pro přírodovědné časopisy nebo literaturu pro mládež ilustroval či spoluilustroval i několik knih (např. \"Putování naším pravěkem\" z roku 2011 nebo \"Nová cesta do pravěku\" z roku 2019).\n\n"}
{"id": "671938", "url": "https://cs.wikipedia.org/wiki?curid=671938", "title": "Mark Owuya", "text": "Mark Owuya\n\nMark Aloysius Opoya Owuya (* 18. července 1989 Huddinge u Stockholmu) je švédský hokejový brankář, který hraje American Hockey League za Toronto Marlies.\n\nJe odchovancem Djurgårdens IF Hockey, kde hrál za mládežnické týmy, v letech 2008–2010 byl na hostování v týmech Almtuna IS a Mora IK. V sezóně 2010–2011 se vrátil do mateřského klubu v Elitserien, kde se stal jedničkou. V roce 2007 byl druhým nejlepším brankářem v draftu NHL. Je držitelem stříbrné medaile z juniorského mistrovství světa 2009.\n\nMěří 187 cm, váží 90 kg. Je jedním z mála hráčů tmavé pleti ve švédském hokeji – jeho otec pochází z Ugandy, matka z Ruska. Jeho koníčkem je rapový zpěv, s nímž také vystupoval v televizi.\n\nV dubnu 2011 podepsal Mark Owuya kontrakt s klubem Toronto Maple Leafs, účastníkem zámořské NHL. Do brány se ale nedostal a skončil na farmě v Toronto Marlies a Reading Royals.\n\n"}
{"id": "671941", "url": "https://cs.wikipedia.org/wiki?curid=671941", "title": "Akutní stav", "text": "Akutní stav\n\nAkutní stav je výraz vyjadřující náhlý nebo naléhavý stav. Používá se nejčastěji v medicíně. Akutní onemocnění obvykle začíná rychle, trvá krátce a má intenzivní příznaky. Opakem je stav označovaný jako chronický stav.\n\nNěkterá akutní onemocnění vyřeší organismus sám bez nutnosti lékařského ošetření, většina akutních onemocnění vyžaduje lékařskou péči a užívání léků. Někdy je nutná hospitalizace. Neléčené akutní stavy mohou skončit buďto smrtí nebo trvalým poškozením zdraví.\n\nNástupu akutního onemocnění někdy předchází tzv. prodromální stádium, charakterizované souborem nespecifických příznaků ohlašujících příchod nemoci.\n"}
{"id": "671950", "url": "https://cs.wikipedia.org/wiki?curid=671950", "title": "Stephen Baker", "text": "Stephen Baker\n\nJméno a příjmení Stephen Baker nese více známých osobností:\n\n\n"}
{"id": "671954", "url": "https://cs.wikipedia.org/wiki?curid=671954", "title": "Micho Dukov", "text": "Micho Dukov\n\nMicho Ivanov Dukov (; * 29. října 1955 Šivočevo, Bulharsko) je bývalý bulharský zápasník, volnostylař. V roce 1980 vybojoval na olympijských hrách v Moskvě stříbrnou medaili v kategorii do 62 kg. V roce 1976 vybojoval na hrách v Montrealu čtvrté místo v kategorii do 57 kg.\n\n"}
{"id": "671963", "url": "https://cs.wikipedia.org/wiki?curid=671963", "title": "Ivan Jankov", "text": "Ivan Jankov\n\nIvan Jankov Marinov ( * 7. června 1951 Orešak, Bulharsko) je bývalý bulharský zápasník, volnostylař. V roce 1980 vybojoval na olympijských hrách v Moskvě stříbrnou medaili v kategorii do 68 kg. V roce 1976 vybojoval na hrách v Montrealu páté místo v kategorii do 62 kg.\n\n"}
{"id": "671964", "url": "https://cs.wikipedia.org/wiki?curid=671964", "title": "Nermedin Selimov", "text": "Nermedin Selimov\n\nNermedin Selimov Chjuseinov ( * 3. ledna 1954 Biserci, Bulharsko) je bývalý bulharský zápasník, volnostylař. V roce 1980 vybojoval na olympijských hrách v Moskvě bronzovou medaili v kategorii do 52 kg. V roce 1976 vybojoval ve stejné kategorii na hrách v Montrealu páté místo. V roce 1977 vybojoval 4. místo na mistrovství světa.\n\n"}
{"id": "671966", "url": "https://cs.wikipedia.org/wiki?curid=671966", "title": "Richilda z Monsu", "text": "Richilda z Monsu\n\nRichilda z Monsu známá též jako Richilda Henegavská (francouzsky \"Richilde de Hainaut\", vlámsky \"Richilde van Henegouwn\"; † 15. března 1087 Messines) byla hraběnka henegavská, flanderská a z Herefordu. Měla velké ambice a pevný charakter a za každou cenu se snažila udržet svou vládu nad Henegavskem a Flandrami. Nasadila vysoké daně, čímž proti sobě popudila své poddané a současníci o ní mluvili jako o ženě, jež ovlivňuje své okolí svými čarodějnými lektvary.\n\nNarodila se okolo roku 1020 a poprvé se provdala roku 1040 za henegavského hraběte Heřmana. Hrabě Heřman zemřel roku 1051 a Richildě zůstaly dvě děti – syn Roger, budoucí biskup v Châlons-sur-Marne a Gertruda, která se stala benediktinskou jeptiškou.\n\nPanství tak zdědila vdova Richilda, která se velmi rychle, již 31. března 1051, provdala za syna flanderského hraběte Balduina VI. Na manželé byl kvůli blízkému příbuzenství uvržen papežem interdikt. Zbožný Balduin sňatkem získal hrabství Mons a Henegavsko a roku 1067 zdědil i flanderské hrabství. Zemřel roku 1070 v důsledku nemoci a panství na smrtelné posteli rozdělil mezi své dva syny. Arnulf měl dostat Flandry a mladší Balduin Henegavsko. Mladší bratr zemřelého hraběte Robert nerespektoval svou přísahu umírajícímu, že bude jeho děti bránit, nástupnictví neuznal a snažil se získat Flandry pro sebe. Richilda se pokusila synovi pomoci, výrazně zvýšila daně, aby měla na placení a rekrutování žoldáků a nabídla svou ruku truksasovi Viléma Dobyvatele Vilémovi fitzOsbernovi. O pomoc požádala i francouzského krále Filipa, kterému na oplátku přislíbila pikardské opatství Corbie. V následné bitvě u Casselu, šestnáctiletý Arnulf padl a Vilém fitzOsbern byl Robertem zabit v souboji. Richilda skončila v zajetí.\n\nPo propuštění se dále marně snažila o opětovné získání Flander. Konec dlouhého života strávila v pokání v klášteře Messines u Ypres, čímž si zasloužila rehabilitaci v očích svých současníků a pohřbena byla v klášteře Hasnon.\n\n"}
{"id": "671977", "url": "https://cs.wikipedia.org/wiki?curid=671977", "title": "Předsudek", "text": "Předsudek\n\nPředsudek je zakořeněný úsudek či názor, který není založen na spolehlivém poznání, ale na pouhém mínění či předpokladu. Obvykle vychází ze stereotypů, neoprávněného zobecnění nebo zjednodušení zkušenosti.\n\nPředsudky jako rychlá orientace ve světě patří na druhé straně k základním pilířům lidského přístupu ke světu a ve formě indukce jsou i základem moderní vědy. Jsou však náchylné ke zkreslování skutečnosti. Z hlediska postojů, které z předsudků vycházejí, můžeme některé předsudky považovat za pozitivní, jiné za negativní, ústící v netoleranci a případně i diskriminaci. Jako o negativních uvažujeme zejména o předsudcích vůči určitým osobám, skupinám a kulturním a společenským institucím.\n\nGordon Allport ve své monografii zmiňuje tři fáze proměny významů slova „předsudek“ (\"prejudicium\"):\n\nČeské slovo před-sudek, podobně jako latinské \"prae-judicium\" a německé \"Vor-urteil\", vyjadřuje, že předsudky typicky vznikají „předem“, dříve než člověk získal s danou osobou, skupinou nebo tématem vlastní zkušenost či vědomosti.\n\nPodle Ottova slovníku naučného se předsudek vyznačuje jednak nedostatkem soudnosti, jednak tím, že na něm člověk trvá. Vzniká tím, že člověk k různým skutečnostem a tématům potřebuje zaujímat nějaký postoj, a to často rychle. Přebírá tedy mínění jiných, usuzuje podle prvního dojmu nebo nějakou dílčí zkušenost neoprávněně zobecňuje. Je však příznakem myšlenkové pohodlnosti, pokud toto předběžné stanovisko nepodrobí kritice, případně neopraví.\n\nOdmítavé hodnocení „pouhého mínění“ (řecky \"doxa\") lze najít už u Platóna a dalších starověkých filosofů. Deklarace boje proti všem předsudkům je charakteristická pro racionalismus (Francis Bacon, René Descartes) a zejména pro osvícenství. Novější filosofie i společenské vědy naproti tomu uznávají praktickou nezbytnost předběžných mínění a předporozumění (\"Vorverständnis\", Hans-Georg Gadamer), bez nichž se člověk v běžném životě neobejde. Častým předmětem kritiky však jsou masové a kolektivní předsudky vůči lidem na základě jejich identity (pohlaví, genderové identity, sexuální orientace, etnicity, věku atd.)\n\nGordon Allport ve své monografii rozebírá funkce předsudků v preferenčním myšlení, kategorizaci, sociálních procesech (separace skupin lidí a formování vlastních skupin) a ve vztahu k osobním hodnotám. V otázce vzniku předsudků zmiňuje například funkční význam konformizace.\n\nSlavný britský herec Sir Peter Ustinov založil roku 2003 Ústav pro výzkum předsudků se sídle ve Vídni.\n\n\n\n"}
{"id": "671981", "url": "https://cs.wikipedia.org/wiki?curid=671981", "title": "Wej Ťing-šeng", "text": "Wej Ťing-šeng\n\nWej Ťing-šeng (: , pchin-jin: \"Wèi Jīngshēng\"; * 20. května 1950 Peking) je čínský exilový politik. Jeho rodina pochází z provincie An-chuej.\nNa Zdi demokracie umístil 5. prosince 1978 esej s názvem Pátá modernizace, v němž požadoval, aby ekonomické reformy známé jako Čtyři modernizace doprovázela také reforma politického systému a vznik pluralitní demokracie. 29. březen 1979, kdy byl zatčen, je považován za konec krátkého emancipačního hnutí nazývaného Pekingské jaro.\nV říjnu 1978 byl za \"prozrazení státního tajemství a šíření kontrarevoluční propagandy\" odsouzen na 15 let do vězení. Krátce před vypršením trestu v září 1993 byl v souvislosti se snahou čínské vlády konat v Pekingu Olympijské hry propuštěn. Následující jaro byl znovu zatčen a odsouzen za \"kontrarevoluční činnost\" k dalším 14 letům vězení. Protesty mezinárodní veřejnosti a intervence politiků napomohly, že jej úřady ČLR po dvou letech propustily a vyhostily. Žije v USA, je předsedou Wei Jingsheng Foundation. V roce 1996 se stal držitelem Sacharovovy ceny, několikrát byl navržen na Nobelovu cenu míru.\n\n"}
{"id": "671988", "url": "https://cs.wikipedia.org/wiki?curid=671988", "title": "Scheveningen", "text": "Scheveningen\n\nScheveningen má v rámci města Haagu, které je sídlem nizozemského krále, parlamentu a vlády, svou vlastní tradici. K 1. lednu 2017 zde žilo 55 976 obyvatel.\n\nScheveningen je nejoblíbenější přímořské letovisko Nizozemska. Jeho pobřežní promenáda a pláž se staly známé díky obrazům Vincenta van Gogha. Tato turistická lokalita leží na břehu Severního moře, s písečnou pláží dlouhou zhruba 4 km. Promenáda je v příhodné roční době vybavena větším počtem dočasně postavených restaurací. Na jihozápadní straně pobřeží se nachází středně velký přístav, který má tři bazény a je využíván motorovými čluny, plachetnicemi i jinak turisticky a k rybolovu. I zde se nachází mnoho restaurací, které nabízejí hlavně rybí pokrmy.\n\nNákupním místem je mimo jiné centrálně v okrsku zvaném \"Dorp\" (vesnice) položená ulice \"Keizerstraat\". K Scheveningenu patří také rozsáhlý Westbroekpark s růžovou zahradou (\"Rosarium\"), která vznikla v roce 1961 a vyznačuje se mnoha záhony s odrůdami růží z celého světa a s jinými okrasnými rostlinami. Park sousedí s rezidenčním okrskem zvaným \"Belgisch Park\" s mnoha soukromými vilami resp. dvojvilami, který je také součástí Scheveningenu. Místem odpočinku jsou také Scheveningské lesíky (\"Scheveningse Bosjes\").\n\nNa území Scheveningenu se nachází věznice Mezinárodního soudního dvora v Haagu. Soudní budova samotná však leží již dále směrem k centru Haagu. Na okraji čtvrtě směrem na jih do středu města je možno navštívit modelové městečko Madurodam.\n\nV Scheveningenu je umístěno několik velvyslanectví a jiných zastupitelství cizích zemí, a to hlavně ve vilovém okrsku \"Van Stolkpark\". Íránské velvyslanectví a obchodní zastupitelství Tchaj-wanu se například nacházejí v ulici \"Duinweg\". Jak Slovensko tak Maďarsko mají svá velvyslanectví v ulici \"Hogeweg\".\n\nPrvní zpráva o „Sceveninghe“ pochází z roku 1280. Jeho první obyvatelé byli Anglosasové; někteří historici se však domnívají, že to byli Skandinávci. Jejich základním způsobem obživy byl rybolov.\n\nV roce 1640 bylo v Nizozemsku uspořádáno sčítání lidu, podle kterého žilo ve Scheveningenu 917 obyvatel, kteří bydleli ve 200 domech. 250 obyvatel pracovalo jako rybáři.\n\nV roce 1470 zničila bouře místní kostel a zhruba polovinu domů. Obec byla poničena bouřemi i v letech 1570, 1775, 1825, 1860, 1881 a 1894.\n\nDne 10. srpna 1653 byla u Scheveningenu vybojována v rámci první anglicko-nizozemské války námořní bitva mezi válečným loďstvem Nizozemska a tehdejší Anglické republiky. Anglické flotě velel námořní generál George Monck. Velitelem holandského loďstva byl Maarten Tromp. Na břehu moře se shromáždilo několik tisíc diváků, kteří sledovali průběh bitvy. Holanďané v bitvě sice utrpěli drtivou porážku, ale Anglie poté zrušila dosavadní blokádu jejich pobřeží.\n\nV roce 1663 byla dána do provozu silnice ze scheveningského přístavu do města Haagu. To umožnilo významným a bohatým lidem z města odpočívat u moře. Současný název silnice je \"Scheveningseweg\".\n\nDne 30. listopadu 1813 přistála u scheveningského pobřeží anglická fregata \"Warrior\", na jejíž palubě se nalézal princ z dynastie Oranžsko-Nasavských a pozdější nizozemský král Vilém I. (1772-1843). Princ byl v Scheveningenu bouřlivě uvítán a nastěhoval se na několik dní do jednoho domu na \"Keizerstraat\". Poté byl brzy prohlášen nizozemským knížetem. V letech 1815-1840 byl Vilém I. králem, zprvu Spojeného království Nizozemska, ze kterého se však v roce 1833 oddělilo Belgické království.\n\nV roce 1818 obdržel rejdař (majitel rybářských lodí) Jacob Pronk od krále Viléma I. pozemek asi půl kilometru od tehdejší obce Scheveningen a vystavěl na něm první lázeňskou budovu. Byla ze dřeva a postavena byla na duně nejbližší k moři. V ní lze spatřovat zárodek Scheveningenu jako turistického místa. V roce 2018 bylo proto slaveno 200. výročí počátku přeměny Scheveningenu z malé rybářské osady ve významné turistické středisko. Pronk sám tuto původní malou budovu se čtyřmi kabinami již za dva roky zaměnil za budovu kamennou. Ani ta nadlouho nestačila pro vzrůstající lázeňský ruch. Město Haag proto Pronka vyplatilo a postavilo na stejném místě větší budovu, tzv. \"Badhuijs\". V roce 1884 byl na pobřežní promenádě vybudován a otevřen velký hotel (grandhotel) s restaurací a koncertním sálem, zvaný \"Kurhaus\". Budova sice rok na to vyhořela, ale již v roce 1886 byla obnovena. Hotel zažil mnoho slavných návštěvníků jako byli japonský císař Hirohito, americký prezident Harry Truman a ruský hudební skladatel Igor Stravinskij. Koncertní sál hotelu, který je národní nizozemskou památkou, navštívily hvězdy jako Marlene Dietrich, Edith Piaf, Maurice Chevalier a Rolling Stones. Hotel je stále v provozu, přečkal i druhou světovou válku.\n\nKolem roku 1870 bylo v přístavu v provozu zhruba 150 rybářských lodí. Po živelní pohromě roku 1894 bylo rozhodnuto přístav přebudovat a rozšířit. Rozsáhlá přestavba přístavu byla dokončena v roce 1904 a zhruba v této podobě zůstal do současnosti.\n\nBěhem druhé světové války, v době německé okupace, bylo židovské obyvatelstvo Scheveningenu deportováno a většina z nich zahynula v koncentračních táborech. Mnoho místních obyvatel bylo v roce 1942 ze Scheveningenu evakuováno. V rámci budování tzv. atlantického valu proti očekávané invazi západních Spojenců bylo na pobřežní promenádě Wehrmachtem zbořeno mnoho domů ze zástavby po roce 1818 a nahrazeno opevněním a betonovými zábranami proti tankům.\n\nPo druhé světové válce doznala čtvrť velkých změn. Na mnoha místech byly stavební a jiné úpravy velmi rozsáhlé. Dopravní, zásobovací a technická infrastruktura byly rozhodným způsobem zmodernizovány. Také válečnými událostmi poznamenaná pobřežní promenáda dostala novou výstavbou zcela jiný vzhled. V roce 1976 bylo dokončeno vysušení a zasypání malého vnitrozemského přístavu podél ulice \"Havenkade\", kterým do té doby končil kanál vedoucí i nadále až do 75 km vzdáleného Amsterdamu. Místo přístavu vznikly zahrádky pro obyvatele a malá městská farma se dvěma kravami, kozami a ovcemi pro potěšení dětí (tzv. \"kinderboerderij\") a dvě dětská hřiště.\n\nV současnosti přitahuje Scheveningen velká množství turistů nejen z Nizozemska samotného, ale z celé Evropy, především z Německa, a z celého světa. Mnozí z nich přijíždějí automobily jen na jeden den, pročež v létě vznikají dlouhé kolony na silnicích vedoucích do Scheveningenu a také naprostý nedostatek parkovacích míst. V mnoha ulicích není dovoleno parkovat bez zvláštního povolení (o které se žádá přes internet), většinou vyhrazeného pouze místním obyvatelům.\n\nScheveningen je spojen s ostatními částmi Haagu tramvajovou dopravou (linky 1, 9, 11, 12). Linka č. 1 jede přes druhé největší nádraží v Haagu, \"Den Haag Hollands Spoor\" (HS), až do měst Rijswijk a Delft. Linka č. 9 spojuje Madurodam s hlavním nádražím \"Den Haag Centraal\" i s nádražím Den Haag HS.\n\nMezi každoročními akcemi vynikají:\n\n\nK návštěvě Scheveningenu patří:\n\nDne 24. června 2018 byl přístav Scheveningen konečným cílem soutěže závodních plachetnic \"Volvo Ocean Race 2018\", sponzorovaný mj. výrobcem automobilů Volvo. Tento závod začal již 22. října 2017 ve španělském přístavu Alicante a pokračoval mj. přes Kapské Město, Melbourne, Kanton, Auckland, Itajai a Göteborg do Scheveningenu. Zúčastnilo se ho sedm člunů třídy \"Volvo Ocean 65\", které urazily celkem 45 000 mořských mil. Vítězem se stala čínská plachetnice \"Dongfeng\" s několikačlennou mezinárodní posádkou, kterou vedl \"skipper\" Charles Caudrelier z Francie.\n\nTato událost byla spojena s akcemi pro veřejnost, které trvaly až do 1. července. V sobotu 30. června 2018 se soutěžící plachetnice ještě jednou představily v přístavu.\n\n\n\n\n"}
{"id": "671992", "url": "https://cs.wikipedia.org/wiki?curid=671992", "title": "Mistrovství Asie ve vzpírání 2011", "text": "Mistrovství Asie ve vzpírání 2011\n\n42. mužské a 23. ženské mistrovství Asie ve vzpírání se konalo od 13. do 17. dubna 2011 v Tchung-lingu () v provincii An-chuej Čínské lidové republiky. Mistrovství neslo podtitul „Pohár společnosti Liuguo“ ().\n\nSoutěže takřka ovládlo družstvo domácích čínských vzpěračů. Ze 14 váhových kategorií, kterých se čínští závodníci účastnili, jich dokázali celkem 12 vyhrát, přičemž získali celkem 35 zlatých medailí ze 45 možných.\n\nPozn.: Pouze „velké“ dvojbojové medaile.\n"}
{"id": "672010", "url": "https://cs.wikipedia.org/wiki?curid=672010", "title": "Zahraničí", "text": "Zahraničí\n\nZahraničí je jednoslovné označení pro cizí území či zemi nacházející se za hranicemi daného státu. To znamená zemi, která není vlastní rodnou zemí neboli zemí původu.\n\nPojem má tedy přesný význam jen, je-li vztažen ke konkrétnímu státu. Opačným pojmem slova zahraničí je rodná země, země původu, tuzemsko nebo vnitrozemí. Z hlediska právního znamená pojem zahraničí pohled jedné osoby na určité státy, oblasti či část zemského povrchu (jednotlivé i jako celek), jejíž státní příslušnost tato osoba nevlastní. Ačkoliv jsou pojmy zahraničí a tuzemsko vždy v souvislosti s určitou osobou, skupinou osob nebo se zemí, hrají důležitou roli i v politickém, kulturním a obchodním životě.\n\nNásledující politické a historické témata jsou spojeny s pojmem zahraničí a měly vliv na mezinárodní rozvoj země.\n\nZahraniční politikou daného státu se zabývá Ministerstvo zahraničních věcí (MZV). Ministerstvo zahraničních věcí je ve většině zemí orgánem státní správy, který se zabývá zahraniční vztahy daného státu s ostatními zeměmi, upravuje koncepci mezinárodního obchodu, vnější ekonomické vztahy a rozvojovou pomoc. Ministerstvo zahraničních věcí též vede reprezentaci daného státu v jednáních vyšších nadnárodních politických či obchodních celků (např. parlament Evropské unie, Organizace spojených národů, Severoamerická unie apod.).\n\nZ pohledu celního práva se vztahuje zahraničí na oblasti, které nepatří k celnímu území (např. k Německu a Rakousku v EU). Celní území se odlišuje u EU-zemí a Švýcarska od oblastí států (Vatikán, Ceuta, apod.).\n\nPobyty v zahraničí můžou mít různé formy. Zahraniční pobyty můžeme dělit na krátkodobé, dlouhodobé nebo podle účelu cesty do zahraničí.\n\nKrátkodobé zahraniční pobyty (kratší než 6 měsíců) \n\nDlouhodobé zahraniční pobyty (delší než měsíců) \n\nPracovní pobyt v zahraničí je neocenitelná pracovní zkušenost a nejefektivnější způsob, jak zdokonalit znalost cizího jazyka v zemi jeho původu.\n\nVýzkumný pobyt je určen především pro vysokoškolské studenty.\n\nStudentům mezi 11 až 18 rokem jsou určeny studijní programy na středních školách, zájemcům nad 18 let pomaturitní nebo vysokoškolské studium v zahraničí. Pro školní kolektivy jsou výukové a poznávací školní zájezdy.\n\nJazykový pobyt v zahraničí je efektivní forma studia cizího jazyka v zemi jeho původu. Tento pobyt je určen nejen pro dospělé (od 18 let) ale i pro děti a mládež (5–20 let) a pro profesionály.\n\nAu pair program je kulturně-výměnný pobyt v zahraničí pro mladé, svobodné a bezdětné lidi, kteří přijíždí do zahraničí za účelem zdokonalení se v jazyce, poznání tamní kultury a nalezení nových přátel. Au pair má status hosta, nejedná se tedy o zaměstnání. Hostitelská rodina, u které au pair žije, poskytuje zdarma stravu a ubytování a jako odměnu za pomoc i kapesné. Na oplátku au pair pomáhá rodině s péčí o děti (babysitting) a domácnost. Au pair pobyt nabízí mnoho výhod. V první řadě je to zdokonalení se v cizím jazyce díky každodennímu kontaktu s hostitelskou rodinou i díky možnosti navštěvovat jazykové kurzy.\n\n"}
{"id": "672023", "url": "https://cs.wikipedia.org/wiki?curid=672023", "title": "Philip Casnoff", "text": "Philip Casnoff\n\nPhilip Casnoff (*3. srpna 1949, Filadelfie, Pensylvánie, USA) je americký herec, režisér a zpěvák.\n\n\n\n"}
{"id": "672027", "url": "https://cs.wikipedia.org/wiki?curid=672027", "title": "Pět klasiků", "text": "Pět klasiků\n\nPět klasiků () je označení pro soubor pěti základních konfuciánských textů uspořádaných Konfuciem. \n\nKnihy náležející mezi pět klasiků jsou:\n\nSe čtyřmi knihami bylo pět klasiků základem konfuciánského kánonu. V mingské a čchingské Číně byla jejich dokonalá znalost podmínkou úspěchu u úřednických zkoušek.\n\n"}
{"id": "672031", "url": "https://cs.wikipedia.org/wiki?curid=672031", "title": "Fantomas (film, 1964)", "text": "Fantomas (film, 1964)\n\nFantomas ( Fantômas) je francouzská kriminální a fantasy komedie s hororovými prvky z roku 1964 režiséra Andrého Hunebella. Film vypráví příběh o podivném a velmi tajemném zlodušském vědci a vynálezci Fantomasovi, který s kamennou tváří páchá zločiny a terorizuje lidstvo, v tomto případě se jedná o obyvatelstvo Paříže.\n\nPo Fantomasovi (Jean Marais) tak pátrá nejen francouzský tisk, zde konkrétně nejpodrobněji novinář Fandor (Jean Marais), ale i pařížská kriminální policie v čele s komisařem Juvem (Louis de Funès). Jde o první a patrně i nejúspěšnější filmovou spolupráci dvojice Louis de Funès a Jean Marais.\n\nJedná se o první snímek z filmové trilogie, která byla ve Francii o Fantomasovi natočena v 60. letech 20. století, nicméně v celkovém kontextu francouzské kinematografie se jedná již o desátý film natočený na toto téma.\n\nDalší pokračování se jmenuje \"Fantomas se zlobí\" (1965).\n\nV Paříži řádí neznámý zločinec pod pseudonymem Fantomas. Nikdo jej ale vůbec nezná, nikdo neví jak vypadá, protože ho nikdo nikdy neviděl. Pátrá po něm jak francouzský tisk tak i francouzská policie. Novinář Fandor o něm napíše napůl smyšlený článek do novin tak, aby jej vyprovokoval. Což Fantomase urazí, popudí a naštve. Fandora poté Fantomas unese do svého sídla, aby se mohli oba vzájemně poznat. Fantomas však umí dábělsky měnit svoji vlastní podobu a vydávat se za jiné lidi, pod maskou uneseného novináře Fandora poté spáchá další zločin. Nakonec se přestrojí i za samotného komisaře Juvea, který se jej stále snaží dopadnout. Leč stále neúspěšně. Fantomas mu v závěru uniká v miniponorce.\n\n\n"}
{"id": "672041", "url": "https://cs.wikipedia.org/wiki?curid=672041", "title": "Miroslav Sedláček", "text": "Miroslav Sedláček\n\nRNDr. Miroslav Sedláček (* 19. května 1956) je český autor a editor odborné a populárně vědecké literatury, scenárista a režisér.\n\nAbsolvoval gymnázium J. A. Komenského v Uherském Brodě, vystudoval fyziku na Univerzitě J. E. Purkyně v Brně (1980), doktorát získal tamtéž (1981). Od střední školy soukromě studoval filosofii a historii vědy u Pavla Flosse, Karla Flosse, astronomii na brněnské hvězdárně a v Ondřejově u Vladimíra Gutha, později u Zdeňka Horského v Astronomickém ústavu Akademie věd. Od 70. let 20. století se účastnil bytových seminářů bratří Flossů v Uherském Brodě a Olomouci, v 80. letech je sám pořádal v Brně. V téže době převzal po Mirkovi Kováříkovi vedení večerů nepublikujících autorů v Brně (Klub Křenová, VŠ klub, bytová divadla). Literární práce publikoval od 70. let 20. století časopisecky (také v Polsku) i knižně, zčásti v samizdatu.\n\nOd středoškolských let se věnoval přírodním vědám, jejich historii a popularizaci, posléze i v zaměstnání v deníku Lidová demokracie, externě více než 30 let v Českém rozhlase, interně i externě v České televizi jako scenárista a režisér dokumentů a naučných pořadů. Byl editorem 12 ze 14 svazků encyklopedické ediční řady Chráněná území ČR, prvního kompletního přehledu chráněné přírody v ČR (1999–2007, 14 svazků).\n\nVe druhé polovině 90. let 20. století byl autorem první koncepce environmentální výchovy města Brna. Je spoluautorem Koncepce environmentální výchovy Středočeského kraje. Od roku 1999 působí ve spolku SOLITON.CZ, nyní Soliton-team. Pracoval, působil a publikoval kromě ČR také na Slovensku, v Polsku, na východní Sibiři, ve Vídni, v Itálii a v Bosně, natáčel pro Radio Free Europe/Radio Liberty. Je členem Filmového a televizního svazu ČR, České astronomické společnosti, České společnosti vědecké kinematografie a The New York Academy of Sciences. V roce 2014 obdržel Cenu Slovenského rozhlasu a televize za videodokument Mendel, Vavilov a Brno.\n\n\n\n\n\n\nVýstavy (libreta, realizace) - výběr\n\n"}
{"id": "672044", "url": "https://cs.wikipedia.org/wiki?curid=672044", "title": "Mezinárodní hudební festival F. L. Věka", "text": "Mezinárodní hudební festival F. L. Věka\n\nMezinárodní hudební festival F. L. Věka je festivalem klasické hudby, jehož koncerty se konají ve městech Dobruška, Opočno a Nové Město nad Metují ve východních Čechách. \n\nPořadatelem festivalu je spolek Místní akční skupina POHODA venkova ve spolupráci se zúčastněnými městy, záštitu převzala řada osobností ze světa kultury i politiky včetně Jiřího Bělohlávka – šéfdirigenta České filharmonie. Od roku 2012 se koná pod záštitou Ministerstva kultury, uměleckým ředitelem festivalu je Pavel Svoboda, manažerem Luboš Řehák.\n\nFestival ve svém názvu připomíná osobnost Františka Vladislava Heka, dobrušského rodáka, vlastence a hudebního skladatele, jehož autobiografii použil Alois Jirásek v románu \"F. L. Věk\", který zfilmovala Česká televize.\n\nFestival uvedl interprety: Václav Hudeček, Iva Kramperová, Josef Špaček, Ivan Ženatý – housle, Ludmila Peterková – klarinet, Radek Baborák – lesní roh, Jiří Bárta – violoncello, Mičijo Keiko, Raffaella Milanesi – soprán, Jaroslav Tůma, Pavel Svoboda, Václav Uhlíř – varhany, Kateřina Englichová – harfa, Alfred Strejček – recitace i orchestr Komorní filharmonie Pardubice, Talichova komorní filharmonie, soubor Barocco sempre giovane či sbory Český filharmonický sbor Brno, Český chlapecký sbor Boni pueri. \n\nDramaturgie festivalu zahrnuje koncerty od barokní hudby na dobové nástroje, přes komorní hudbu, sólové recitály, klasické orchestrální koncerty i velké vokálně-instrumentální projekty jako Requiem d moll W. A. Mozarta nebo Missu Sanctissimae Trinitatis Jana Dismase Zelenky. \n\nNa objednávku festivalu vznikají a jsou premiérovány nové kompozice soudobých skladatelů. \"Meditace na téma a putování F. V. Heka\" pro housle a varhany hudebního skladatele Luboše Sluky vychází z tématu skladby Františka Vladislava Heka Missa \"Pastoralis\". \"Žákovskou koledu\" skladatelky Sylvie Bodorové uvedl sbor Boni pueri. Recitátor Alfred Strejček se svým \"Pořadem o F. V. Hekovi\" přiblížil jeho životopis, myšlenky i literární tvorbu. \n\nCena MHF F. L. Věka je udělována každý rok na některém z koncertů festivalu. Cílem je oceněnit osobnosti, které se svým celoživotním dílem nebo mimořádným uměleckým počinem zasloužily o kulturu regionu. O udělení rozhoduje Festivalový výbor, nominace může zasílat i veřejnost.\n\n"}
{"id": "672046", "url": "https://cs.wikipedia.org/wiki?curid=672046", "title": "Seborga", "text": "Seborga\n\nSeborga je italské městečko se 316 obyvateli (sčítání z roku 2008) ležící v provincii Imperia asi 7 km západně od města San Remo. Zdrojem příjmů pro lokální ekonomiky je kromě pěstování květin a oliv feudální státeček, který vyhlásili místní obyvatelé.\n\nSeborga je starobylé sídlo, podle jedné legendy zde byl ve středověku ukryt Svatý grál. V roce 954 věnoval Seborgu hrabě z Ventimiglia benediktinům a v roce 1079 bylo opatství povýšeno na knížectví v rámci Svaté říše římské. Od roku 1630 razilo vlastní měnu. V lednu 1729 zakoupila panství od řádu savojská dynastie a v důsledku toho se stalo v roce 1861 součástí sjednocené Itálie. Transakce však byla natolik nevýznamná, že se ji ani nikdo neobtěžoval zaknihovat. Proto v roce 1963 vyhlásil místní květinář Giorgio Carbone anexi Seborgy za neplatnou a jmenoval se knížetem nezávislého státu. V dubnu 1995 se konalo referendum, v němž se 304 z 308 oprávněných voličů vyslovilo pro samostatnost Knížectví Seborga. Giorgio Carbone zemřel v roce 2009 a jeho nástupcem byl zvolen Marcello Menegatto.\n\nSeborga má rozlohu 15 čtverečních kilometrů, kromě obyvatel obce je jeho státními příslušníky asi 2000 sympatizantů po celém světě. Stát je volební monarchií, má vlastní znak (bílý kříž v modrém poli, vycházející ze symbolu benediktinů) a vlajku, hymnu, ústavu i mezinárodní poznávací značku aut. Státní heslo zní latinsky \"Sub Umbra Sede\" – \"Sedím ve stínu\" (rozuměno pod ochranou církve). Státním svátkem je 20. srpen, den svatého Bernarda, patrona místního kostela. V seborských obchodech je možno platit kromě eura také místní měnou zvanou \"luigino\" – s dolarovým kursem 1:6 nejcennější měnou světa. Knížectví vydává také poštovní známky, ty ale filatelisté označují za bezcenné (tzv. Popelky – Cinderellas), protože neslouží skutečnému poštovnímu styku. Seborská armáda má jediného vojáka, takže je nejmenším ozbrojeným sborem světa.\n\nVyhlášení seborské samostatnosti nemělo ve skutečném světě žádné právní důsledky. Seboržané nadále dodržují italské zákony, platí italské daně, účastní se italských voleb. Italské úřady nijak nezakročily proti vyvěšování seborských vlajek a podobně, za legitimního představitele Seborgy však považují voleného starostu Franca Fogliariniho, který se od knížectví distancuje. Republika Burkina Faso sice Seborgu oficiálně uznala a navázala s ní diplomatické styky, to ale nebere nikdo vážně a Seborga je tak mezinárodním společenstvím řazena mezi takzvané mikronárody, tedy imaginární soukromé státečky.\n\n"}
{"id": "672053", "url": "https://cs.wikipedia.org/wiki?curid=672053", "title": "Laryngektomie", "text": "Laryngektomie\n\nLaryngektomie je chirurgické protětí nebo odstranění hrtanu. Může být krátkodobé nebo trvalé.\n\nTrvalá laryngektomie se provádí při rozsáhlých zhoubných nádorech hrtanu. Při operaci je odstraněn celý hrtan postižený zhoubným nádorem, případně i jeho okolí. Operace je prováděna v narkóze, kdy se na přední straně krku provede řez, hrtan se uvolní a úplně odstraní. Vzniklý otvor do hltanu se zašije. Trvalá laryngektomie s sebou nese ztrátu hlasu a stálý otvor do dýchací trubice v přední straně krku, tzv. „slavík“.\n\nKrátkodobá laryngektomie je prováděna u pacientů, u kterých je potřeba co nejrychleji zajistit průchodnost dýchacích cest, např. při resuscitaci. U krátkodobé laryngektomie je v budoucnu možné zavedení kanyly odstranit a otvor na přední straně krku uzavřít.\n\n\n"}
{"id": "672054", "url": "https://cs.wikipedia.org/wiki?curid=672054", "title": "Netstat", "text": "Netstat\n\ncodice_1 ( ) je v informatice nástroj pro příkazový řádek, který zobrazuje aktivní (resp. navázaná) síťová spojení (příchozí i odchozí), směrovací tabulku a řadu statistik síťového rozhraní. Je dostupný jak na unixových systémech (Linux, BSD), tak v systémech Windows NT. Typicky je používán při hledání problémů v síti nebo ve funkci síťových programů.\n\nPřepínače jsou uvozeny spojovníkem (codice_2), nikoli lomítkem (codice_3).\n\n\nVýstup příkazu codice_1 obsahuje dvě části. První je věnovaná protokolům TCP a UDP a druhá (která je k dispozici jen v unixových systémech) popisuje unixové sokety.\n\nNásledující příklad popisuje stav protokolů TCP a UDP (tučně vyznačený text je zadán jako příkaz na příkazovém řádku v Linuxu):\n\n\nV následujícím výpisu jsou zobrazeny otevřené unixové sokety:\n\nZobrazujeme statistiky pouze TCP a UDP protokolů. Napište jeden z následujících příkazů:\n\nzobrazí aktivní TCP spojení a ID procesů každých 5 sekund. Napište následující příkaz (Na Microsoft Windows funguje jedině na XP a 2003 nebo na Windows 2000 s hotfixem):\n\nMac OS X verze:\n\nZobrazuje aktivní TCP spojení a ID procesy pomocí číselné podoby. Napište následující příkaz (Na Microsoft Windows funguje jedině na XP a 2003 nebo na Windows 2000 s hotfixem):\n\nZobrazuje všechny otevřené porty a procesy s id ‚pid‘:\n\n"}
{"id": "672068", "url": "https://cs.wikipedia.org/wiki?curid=672068", "title": "Osman Duraliev", "text": "Osman Duraliev\n\nOsman Duraliev (; 15. ledna 1939 Razgrad, Bulharsko − 25. dubna 2011) byl bulharský zápasník, volnostylař. Získal dvě stříbrné olympijské medaile - v roce 1968 na olympijských hrách v Mexiku v kategorii nad 97 kg a v roce 1972 na hrách v Mnichově v kategorii nad 100 kg. Čtyřikrát vybojoval stříbro na mistrovství světa a čtyřikrát na mistrovství Evropy.\n\nZemřel v roce 2011 ve věku dvaasedmdesáti let.\n\n"}
{"id": "672069", "url": "https://cs.wikipedia.org/wiki?curid=672069", "title": "Josef Berec", "text": "Josef Berec\n\nJosef Berec (: יוסף ברץ, žil 1890 – 14. prosince 1968) byl sionistický aktivista, izraelský politik a poslanec Knesetu za stranu Mapaj.\n\nNarodil se v regionu Podolí v tehdejší Ruské říši (dnes Ukrajina). Získal židovské základní vzdělání na chederu, pak studoval základní školu. V roce 1906 přesídlil do dnešního Izraele. Zde pracoval v zemědělství v obcích Petach Tikva a Rechovot a jako kameník v Jeruzalému, Tel Avivu, Atlitu a Zichron Ja'akov. Patřil mezi zakladatele prvního kibucu Deganija.\n\nV mládí se zapojil do činnosti sionistické organizace Ce'irej Cijon v Kišiněvu. V roce 1919 byl vyslancem hnutí v Rusku, roku 1921 v USA a roku 1924 v Rakousku. Byl členem ústředního výboru židovských jednotek Hagana. Zúčastnil se všech sionistických kongresů od 12. kongresu.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru House Committee a výboru pro veřejné služby.\n\n"}
{"id": "672072", "url": "https://cs.wikipedia.org/wiki?curid=672072", "title": "Miracle Mirror", "text": "Miracle Mirror\n\nMiracle Mirror je třetí studiové album nizozemské rockové skupiny Golden Earrings, vydané v roce 1968. Jedná se o první album se zpěvákem Barry Hayem.\n\nVšechny skladby napsali Rinus Gerritsen a George Kooymans.\n\n\n"}
{"id": "672075", "url": "https://cs.wikipedia.org/wiki?curid=672075", "title": "Ogňan Nikolov", "text": "Ogňan Nikolov\n\nOgňan Nikolov Velikov ( * 13. června 1949 Sofie, Bulharsko) je bývalý bulharský zápasník, volnostylař. V roce 1972 na olympijských hrách v Mnichově vybojoval v kategorii do 48 kg stříbrnou medaili.\n\n"}
{"id": "672078", "url": "https://cs.wikipedia.org/wiki?curid=672078", "title": "Eight Miles High (album)", "text": "Eight Miles High (album)\n\nEight Miles High je páté studiové album nizozemské rockové skupiny Golden Earring, vydané v roce 1969. Je to první album na kterém se skupina jmenuje již \"Golden Earring\" (původně se jmenovala \"Golden Earrings\").\n\n\n"}
{"id": "672080", "url": "https://cs.wikipedia.org/wiki?curid=672080", "title": "Červená kniha ohrožených jazyků", "text": "Červená kniha ohrožených jazyků\n\nČervená kniha ohrožených jazyků ( ) byla kniha vydávána organizací UNESCO. Obsahovala podrobný seznam jazyků, které v současné době čelily zániku. Později byla nahrazena Atlasem světových jazyků v ohrožení (). V únoru 2009 spustilo UNESCO jeho online verzi, která obsahuje mnohem více informací než předešlé tištěné edice a poskytuje uživatelům zpětnou vazbu vzhledem k její neustálé aktualizaci.\n\nKe každému jazyku je přiřazen určitý stupeň ohrožení. Jednotlivé stupně se od sebe odlišují i barvou.\n\n\n"}
{"id": "672083", "url": "https://cs.wikipedia.org/wiki?curid=672083", "title": "Manfred Mann's Earth Band (album)", "text": "Manfred Mann's Earth Band (album)\n\nManfred Mann's Earth Band je debutové a eponymní studiové album anglické rockové skupiny Manfred Mann's Earth Band, vydané v roce 1972, v té době hrál ve skupině i pozdější bubeník AC/DC Chris Slade.\n\n\n"}
{"id": "672093", "url": "https://cs.wikipedia.org/wiki?curid=672093", "title": "Aloja", "text": "Aloja\n\nAloja () je město v Lotyšsku a správní centrum stejnojmenného kraje. Nachází se 120 km od Rigy, 44 km od Valmiery.\n\nV historických pramenech je Aloja poprvé zmiňována v roce 1449. V roce 1950 byla obec povýšena na sídlo městského typu, městská práva jí byla udělena v roce 1992. V roce 2015 zde žilo 1266 obyvatel.\n"}
{"id": "672094", "url": "https://cs.wikipedia.org/wiki?curid=672094", "title": "Gump &amp; spol.", "text": "Gump &amp; spol.\n\nGump & spol., nebo také \"Gump & Co.\" (anglicky: \"Gump & Co.\") je román od spisovatele Winstona Grooma, jenž vyšel roku 1995, česky v roce 1996 do češtiny přeložil Šimon Pellar.\nRomán je volným pokračováním Forresta Gumpa, v pokračování se objevuje mnoho postav z prvního dílu, Forrest svým zvláštním způsobem trochu zmoudřel, a přestože na konci prvního dílu byl milionář, tak v pokračování, hned na začátku o vše přichází a žije opět svým „potulným“ životem. Příběh je opět vyprávěn v ich-formě s humorem, nadsázkou a obrovským nadhledem.\n\nForrestovi je přes třicet a žije v New Orleans, pracuje jako uklízeč ve Striptýzovém klubu u Wandy. Forrestovi nic jiného nezbývá, protože jeho podnik s krevetami zkrachoval, Forrestovy nemalé finanční prostředky byly rozkradeny. Jenny i se svým manželem zemřeli, oba onemocněli nevyléčitelnou chorobou. O Forrestova malého syna (také Forresta) se stará Jennina matka, Forrest ho miluje, a rád by pro něj vydělal nějaké peníze, začne tedy místo zametání v baru podomně prodávat encyklopedie nevalné úrovně, malý Forrest v nich najde několik chyb. Když jednou prodává encyklopedii paní Alici Hopewelové, tak způsobem jemu vlastním vylepší Superkolu, kterou vyvíjí její manžel, Alfréd Hopewel, tedy zaměstná Forresta ve výzkumné laboratoři v Atlantě, aby chuťově vylepšil Superkolu tak, jak ji vylepšil, když si ji dochutil sám pro sebe. Když se to Forrestovi konečně podaří, tak se ale představování Superkoly široké veřejnosti zvrtne, lidem nová kola nechutná, a tak vyvolá pouliční bouře. Forrest se spasí, když si stopne pana McGivvera, jež mu nabídne práci u něj na prasečí farmě v Coalvile. Na farmě ho navštíví malý Forrest a oblíbí si sele, které spolu s Forrestem pojmenují Wanda. Malý Forrest také vymýšlí malou bioelektrárnu, která by vyráběla elektriku z prasečího trusu, jeho nápad tedy zrealizují, elektrárna chvíli funguje a má obrovský úspěch, ale skončí obrovským fiaskem, vybouchne a zamoří fekáliemi celé městečko.\n\nWanda skončí v Zoo a Forrest se později setká s plukovníkem Danem, se kterým bojoval ve Vietnamu, seznámí se s plukovníkem Northem a stane se asistentem pro tajné operace a zase tak pracuje pro americkou armádu. Forrest se tak dostává do Íránu, kde jedná s teroristou Ajatem Oláhem o výměně rukojmích za zbraně. Forrest je ale následně zatčen za nekalé vyjednávání s teroristy, do kterého ho namočily jeho nadřízení. Forrest si nějakou dobu posedí ve vězení, ale pak ho zachrání reverend Jim Baker, protože se mu Forrest hodí do jeho nového naučně zábavného parku Bibleland, park zábavnou formou zpracovává motivy z Bible. Forrest hraje Goliáše v atrakci David a Goliáš, Davida ale hraje jeho spoluvězeň Hinckley a hází po něm skutečné kameny, což Forrest dlouho nevydrží a naštve se, přičemž zničí skoro celý Bibleland.\n\nForrest by se měl vrátit zpět do vězení, ale vyhlédne si ho Ivan Bozosky, kterému se na Forrestovi líbí, že vzal všechna obvinění za vyjednávání s teroristou na sebe a nezradil své nadřízené, a tak se stal prezidentem divize firmy obchodující s akciemi na Wall Street. Forrest byl ale pouhým „bílým koněm“ který měl podepisovat všechno, aniž by cokoliv četl, a kdyby něco prasklo, tak se obětovat a jít opět do vězení. To si ale Forrest nějak neuvědomil, a tak si užívá přepychu, limuzíny s řidičem a různých večírků, na které chodí se svou sekretářkou slečnou Hudginsovou. Přijel ho navštívit jeho syn, vydali se tedy spolu po dominantách New Yorku (třeba Sochy svobody a Empire State Building) a taky spolu šli do klubu u Elaine, kde se setkali s mnoho celebritami, třeba s Woodym Allenem, Brucem Willisem, Elizabeth Taylor, ale hlavně se Tomem Hanksem (představitel filmového Forresta Gumpa) se kterým Forrest prohodí pár slov.\n\nPo jednom z večírků Forrest stráví noc se slečnou Hudginsovou a pak se mu „zjeví“ jeho mrtvá láska Jenny, která se opět stává jeho nejvíc nejlepší přítelkyní a Forrestovi mnohokrát dobře poradí, i když už žije jen ve Forrestově mysli. \n\nBozosky i jeho kolega Mullingan byly nakonec skutečně předvoláni k soudu za machinace s akciemi, Forrest ale u soudu řekl pravdu, a tak Bozosky i Mullingan byli odsouzeni k odnětí svobody. Forrest se ale do vězení také vrátil, ale ne nadlouho, brzy byl poslán na meteorologickou stanici na Aljašce, kde se seznámil s kapitánem ropného tankeru McGivverrem. Forrest na tankeru pak sloužil, ale jeho počínání opět skončilo katastrofou, tentokrát ekologickou, Forrest totiž loď řídil a naboural s ní.\n\nForrest se tak opět ocitá za mřížemi, a to v Berlíně, ve vězení začal opět hrát fotbal a seznámil se s východní Němkou Gréčen. Jednou při fotbalové hře překopl míč přes Berlínskou zeď, až na stadion kde se hrálo mistrovství světa ve fotbale (Německo a Rusko), Forrest tedy neváhal, přelezl zeď, aby míč podal, čímž způsobil hotový poprask a musel se spasit útěkem. Když tedy přelezl zeď zpět na „svou“ stranu, tak rozvášněný dav s pronásledování nepřestal a začal zeď bourat, čímž tak nějak mimochodem způsobil pád berlínské zdi.\n\nGréčen se stala jeho novou láskou, kterou mu schválila i mrtvá Jenny a Forrest po svém průšvihu chvíli uklízel toalety, ale zanedlouho, po pádu komunismu, ho George H. W. Bush poslal do Iráku, aby spolu s dalšími vojáky svrhl Saddáma Husajna (Válka v Zálivu).\n\nForrest se tedy ocitl v Kuvajtu, kde se setkal i s Krantzem, Danem a opičákem Sue. Dan je sice invalida a služby není schopen, ale i tak se pořád potlouká v armádě a slouží vlasti.\n\nVšichni čtyři v tanku vyjeli na Bagdád, ale obklíčila je Saddámova armáda, nešťastnou náhodou se jim však podařilo Saddáma zajmout a odvést ho do Kuvajtu, ale generál Scheisskopf ji nařídil, aby ho propustili, a to i přesto, že zajetí Saddáma byl oficiální důvod války. Což ke své velké nelibosti i udělali, ale americká armáda na ně poté zaútočila, aby Forrestovu partu umlčeli, zásah nepřežil Dan a Sue. Forrest opouští armádu, kvůli svému trestnímu rejstříku.\n\nForrest se tedy vrací domu do Mobile, Bubbův otec mu poradil, aby chytal ústřice, a tak s Forrest se svým synem založili firmu Gump a Co. A zaměstnali v ní většinu „starých známých“, včetně Bozkého a Mullingana, Slima (prodával s ním encyklopedie), Hada a Curtise (hrál s nimi fotbal), manželů Hopewellových. Wandu si vzaly ze Zoo domu a Forrest se svým synem se vydali cestovat po USA, na cestách zjistil, že podnik s krevetami vytuneloval pan Tribblie (v prvním díle s jeho pomocí hrál Forrest šachy) a za ukradené peníze koupil bezcenné pozemky. Román končí tím, že Forrest vypráví, že o jeho životě natočili film.\n"}
{"id": "672096", "url": "https://cs.wikipedia.org/wiki?curid=672096", "title": "Glorified Magnified", "text": "Glorified Magnified\n\nGlorified Magnified je druhé studiové album anglické rockové skupiny Manfred Mann's Earth Band, vydané v roce 1972. Jedná se tak o druhé album vydané v roce 1972.\n\nSkladby 11-12 vyšly jen jako bonus na reedici v roce 1999, nikoli na originální verzi\n\n"}
{"id": "672099", "url": "https://cs.wikipedia.org/wiki?curid=672099", "title": "Seznam představitelů Pobřeží slonoviny", "text": "Seznam představitelů Pobřeží slonoviny\n\nToto je seznam hlav státu Pobřeží slonoviny od vyhlášení nezávislosti 7. srpna 1960.\n"}
{"id": "672100", "url": "https://cs.wikipedia.org/wiki?curid=672100", "title": "Flotáž", "text": "Flotáž\n\nFlotáž (angl.:\"float length\", něm.: \"Flottung)\" je neprovázaný úsek nitě ve tkanině nebo pletenině. \n\nFlotáž jako vazební prvek je vymezen \n\nMimo flotáže dané vazbou se flotáž používá k dosažení určitých vlastností textilie, např. snížení tažnosti. \n\nU výrobků s delšími neprovázanými úseky může snadno dojít k vytrhování nití z povrchu látky nebo (zejména u tkanin) ke snížení stability vlivem posunu nití. U některých druhů tkanin (např. lancé) se tvoří na rubní straně flotáž tak, že se zatkávají konce odstávajících niti. \n\n"}
{"id": "672102", "url": "https://cs.wikipedia.org/wiki?curid=672102", "title": "12. ročník udílení Zlatých glóbů", "text": "12. ročník udílení Zlatých glóbů\n\n12. ročník udílení Zlatých glóbů se konal 24. února 1955 v Los Angeles. Asociace zahraničních novinářů v Hollywoodu nedochovala seznam nominací a proto existuje pouze seznam vítězů. Pouze u zvláštní kategorie \"Henrietta Award\" pro oblíbené hvězdy a u speciální ceny \"Cecila B. DeMilla\" existují nominace. Herec Marlon Brando získal za film \"V přístavu\" první (z celkově šesti) nominaci a zároveň první Zlatý glóbus. Grace Kelly vyhrála druhý Glóbus v průběhu dvou let. V kategorii \"nejlepší zahraniční film\" byly vítězné až čtyři snímky.\n\nNejlepší film\nNejlepší režie\nNejlepší herečka (drama)\nNejlepší herečka (komedie / muzikál)\nNejlepší herec (drama)\nNejlepší herec (komedie / muzikál)\nNejlepší herečka ve vedlejší roli\nNejlepší herec ve vedlejší roli\nNejlepší scénář\nObjev roku - herečka\nObjev roku - herec\nNejlepší kamera (černobílá)\nNejlepší kamera (barevná)\nNejlepší zahraniční film\nNejlepší film podporující porozumění mezi národy\nZvláštní cena\nHenrietta Award (Oblíbenci světového filmu)\nCena Cecila B. DeMilla\n\nPokud má film distribuční název, je uveden pod ním. Vítězové u Henrietta Award a u ceny Cecila B. De Milla jsou zvýraznění tučně a na prvém místě.\n\n"}
{"id": "672103", "url": "https://cs.wikipedia.org/wiki?curid=672103", "title": "Jet Harris", "text": "Jet Harris\n\nJet Harris, MBE (rodné jméno Terence Harris; 6. července 1939 – 18. března 2011) byl anglický baskytarista a člen skupiny The Shadows od založení do dubna 1962. Roku 1963 vystupoval ve filmu \"Just for Fun\". Později působil například ve skupině The Jeff Beck Group. Rovněž působil ve skupině The Vipers. V roce 2007 spolupracoval se zpěvákem Martym Wildem. V roce 2010 mu byl udělen Řád britského impéria. Zemřel následujícího roku na následky rakoviny.\n"}
{"id": "672107", "url": "https://cs.wikipedia.org/wiki?curid=672107", "title": "Alūksne", "text": "Alūksne\n\nAlūksne (; něm. \"Marienburg\") je město ležící na břehu stejnojmenného jezera v severovýchodním Lotyšsku poblíž hranic s Estonskem a Ruskem. Je zároveň správním centrem kraje Alūksne. V roce 2015 zde žilo 8084 obyvatel.\n\nOblast v okolí jezera Alūksne původně obývaly baltofinské kmeny, které od 8. do 12. století vystřídali Latgalové. První písemná zmínka o osídlení na území dnešního města, tehdy nazývaného \"Olysta\", \"Alyst\" nebo \"Volyst\", pochází z pskovské kroniky z roku 1284. Pozdější jméno \"Alūksne\" pochází z latgalského slova \"olūksna\", označujícího lesní pramen.\n"}
{"id": "672110", "url": "https://cs.wikipedia.org/wiki?curid=672110", "title": "Under the Radar Over the Top", "text": "Under the Radar Over the Top\n\nUnder The Radar Over the Top je čtrnácté studiové album německé skupiny Scooter. Bylo vydáno roku 2009 a obsahuje 12 skladeb. Obsahuje čtyři singly.\n"}
{"id": "672114", "url": "https://cs.wikipedia.org/wiki?curid=672114", "title": "Seznam českých a slovenských železničních nákladních vozů", "text": "Seznam českých a slovenských železničních nákladních vozů\n\nSeznam českých a slovenských železničních nákladních vozů zahrnuje řady železničních nákladních vozů způsobilých k provozu na veřejných železnicích, vyráběné po skončení druhé světové války, jejichž držitelem byly československé subjekty a které byly registrovány u československých úřadů. Přednost je dána vozidlovému parku ČSD (vozy v majetku ČSD a vozy přepravců, zařazené do parku ČSD).\n\nBěhem sledovaného období došlo ke změnám:\n\n\nV přehledu jsou zahrnuty řady vozů, které byly vyrobeny a dodány československým odběratelům v letech 1945 až 1992, byly provozovány na území ČSR/ČSSR, vlastněny ČSD nebo československými podniky (tzv. „soukromé vozy“ zařazené u ČSD) buď po celou dobu provozu, nebo jen v určitém období. Jsou zde zahrnuty i vozy, jejichž výroba začala v roce 1945 ještě za 2. světové války a volně pokračovala i v prvních letech po skončení války (jde o vozy dodané československým odběratelům). Symbol [P] ve čtvrtém sloupci označuje interval, který byl přidělen pouze soukromým vozům zařazeným u ČSD.\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n\n<BR>\n<BR>• Číslovací schéma 1981. Federální ministerstvo dopravy.\n<BR>• Atlas nákladních vozů a další články na stránkách Parostroj.net\n<BR>• Technické zprávy Československých vagónek – různá čísla.\n<BR>• Technické zprávy Závodů ťažkého strojárenstva – různá čísla.\n<BR>• Technické zprávy Výzkumného ústavu kolejových vozidel – různá čísla.\n<BR>• Železničář – různá čísla.\n"}
{"id": "672118", "url": "https://cs.wikipedia.org/wiki?curid=672118", "title": "Ö", "text": "Ö\n\nÖ (minuskule \"ö\") je písmeno latinky. Vyskytuje se v germánských jazycích (němčina, islandština, švédština, aj.), uralských (maďarština, finština, estonština, aj.) a turkických jazycích (turečtina, aj.), v romštině, hopijštině a mnoha dalších. Znak je složen z písmene O a přehlásky (umlaut) a vyslovuje se buď jako polozavřená přední zaokrouhlená samohláska [] nebo jako polootevřená přední zaokrouhlená samohláska []. V jazycích, ve kterých nejsou přehlásky, pak Ö označuje písmeno O s tremou, sloužící k oddělení dvou sousedních samohlásek (ö se v tomto případě vyslovuje jako []). Jeho tvar je shodný s tvarem písmena Ӧ v cyrilici.\n\nV sazbě se vyvinulo přes novověkou variantu \"oͤ\" z dvojhlásky \"oe\".\n\nPísmeno by nemělo být zaměňováno s písmenem Ő používaným v maďarštině.\n\nV HTML a Unicode mají písmena \"Ö\" a \"ö\" tyto kódy:\n"}
{"id": "672119", "url": "https://cs.wikipedia.org/wiki?curid=672119", "title": "Sergej Kornilajev", "text": "Sergej Kornilajev\n\nSergej Grigorjevič Kornilaev ( * 20. února 1955 Čuvaš-Kubovo, Sovětský svaz) je bývalý sovětský zápasník, volnostylař. V roce 1980 vybojoval na olympijských hrách v Moskvě bronzovou medaili v kategorii do 48 kg.\n\n"}
{"id": "672120", "url": "https://cs.wikipedia.org/wiki?curid=672120", "title": "Mistrovství světa ve snowboardingu 2011", "text": "Mistrovství světa ve snowboardingu 2011\n\nMistrovství světa ve snowboardingu 2011 bylo v pořadí 9. mistrovstvím světa organizovaným Mezinárodní lyžařskou federací (FIS). Konalo se ve dnech 15. leden až 22. ledna 2011 v lyžařském středisku La Molina, které leží na území obce Alp v Cerdanyi v provincii Girona v Katalánsku na severu Španělska. O pořadateli bylo rozhodnuto zástupci FIS během 45. kongresu, který se konal v roce 2006 ve Vilamouře v Portugalsku.\nJednalo se o první mistrovství ve snowboardingu konané na území Španělska. V La Molině se konaly všechny disciplíny kromě soutěže Big Air, která byla pořádaná v Barceloně. \n\nVýsledky\n\nUmístění Čechů: 21. Martin Černík, 22. Jan Nečas, 32. Petr Horák <br>\nDatum soutěže 15. ledna 2011\n\n"}
{"id": "672123", "url": "https://cs.wikipedia.org/wiki?curid=672123", "title": "Sima Pandurović", "text": "Sima Pandurović\n\nSimeon „Sima“ Pandurović (14. ledna 1883 v Bělehradu – 27. června 1960, tamtéž) byl srbský básník moderní literatury, také aktivní jako překladatel (přeložil například některé Shakespearovy hry a Moliérovova Tartuffa), dramatik a kritik. Jeho vrstevníky byli Milan Rakić a Vladislav Petković Dis, kteří s ním sdíleli pesimistický tón, často se objevující v Disově tvorbě. \n\nGymnáziu a studiu filozofie se Pandurović věnoval v Bělehradě. Později pracoval jako profesor gymnázia nejprve ve Valjevu a později v Bělehradu. První světovou válku strávil v interován, po jejím konci pracoval jako tajemník Ministerstva školství a pomocník ředitele Národní knihovny.\n\nBásně začal psát velmi brzy, ve stejnou dobu se pokoušel živit také i vydáváním a redigováním časopisů. Již kao student, spolu se skupinou stejně smýšlejících autorů, založil časopis Polet, a s Vladislavem Petkovićem Disem redigoval časopis Književna nedelja. Po první světové válce založil časopis Misao.\n"}
{"id": "672128", "url": "https://cs.wikipedia.org/wiki?curid=672128", "title": "Lea Michele", "text": "Lea Michele\n\nLea Michele (* 29. srpna 1986, New York, USA) je americká herečka, zpěvačka, autorka, která se nejvíce proslavila rolí Rachel Berry v seriálu \"Glee \"(2009-15). Za roli získala dvě nominace na Zlatý glóbus a jednu nominaci na cenu Emmy. Také získala ceny Satellite Award, Screen Actors Guild Award a tři People's Choice Awards. Již od svých 8 let vystupovala na Broadwayi.\n\nProfesionálně začala pracovat na Broadwayi v produkcích jako \"Bídníci\", \"Ragtime\" a \"Šumař na střeše\". V roce 2006 získala hlavní roli v muzikálu \"Probuzení jara\", za kterou získala nominaci na cenu na Drama Desk Award. V roce 2008 se podílela na soudtrackovém albu, které získalo cenu Grammy v kategorii Nejlepší muzikálové album.\n\nSvůj filmový debut si odbyla romantickou komedií \"Šťastný Nový rok \"v roce 2011, režírovanou Garrym Marshallem. Svůj hlas propůjčila Dorotce v animovaném filmu \"\" (2014).\n\nV roce 2012 podepsala smlouvu s Columbia Records jako sólo umělkyně. V prosinci roku 2013 vydala první singl „Cannonball“. Její debutové album \"Louder \"vydala 4. března 2014. Album se umístilo na 4. místě žebříčku Billboard 200 a za první týden se ho prodalo na 62 000 kopií. V roce 2017 vydala druhé studiové album s názvem \"Places\", které debutovala na 28. místě v žebříčku Billboard 200.\n\nV květnu 2014 vydala svojí první knihu \"Brunette Amibiton\" a stala se číslem 3 v americkém bestsellerovém žebříčku \"The New York Times\". V roce 2015 vydala další knihu s názvem \"You First: Journal Your Way To Your Best Life.\"\n\nV roce 2015 byla obsazena do seriálu stanice Fox \"Scream Queens\". V roce 2017 získala roli Valentiny v sitcomu stanice ABC \"The Mayor\".\n\nNarodila se v Bronxu v New Yorku. Je dcerou Edith T. Sarfati (narozená 19. října 1960), bývalé zdravotní sestry a Marka D. Sarfatiho (narozený 1. září 1958), realitního agenta a bývalého majitele lahůdkářství. Její matka je katolička a otec žid (jeho rodina emigrovala ze Španělska a Turecka). Vyrůstala jako katolička. První čtyři roky života strávila v Bronxu, poté se její rodiče rozhodli přestěhovat do Tenafly v New Jersey.\n\nJejí rodiče také pronajali apartmán na Manhattanu, kde žili, když Lea vystupovala na Broadwayi. Navštěvovala základní školu Rockland Country Day School v Congers v New Yorku. Poprvé své jméno jako Lea Michele udala při konkurzu na muzikál \"Bídníci, \"od té doby používá jen to. Na prvním konkurzu na muzikál zpívala písničku \"Angel of Music\" z muzikál \"Fantom opery, \"protože to byl jediný muzikál, který v té době znala. Původně šla na konkurz jako podpora své kamarádce, ale nakonec získala roli sama. V roce 1997 studovala doma, zatímco pracovala v Torontu v Ontariu v kanadské produkci muzikálu \"Ragtime\".\n\nNavštěvovala střední školu Tenafly High School v New Jersey, kde byla členkou debatního kroužku, volejbalového týmu a součástí tamního sboru.\n\nMezi lety 2000 a 2002 navštěvovala v létě Stagedoor Manor, centrum pro výuku herectví. Později byla přijata na Tish School of the Arts, ale rozhodla se věnovat práci v divadle.\n\nSvůj debut na Brodawayi zažila v roce 1995, v 8 letech jako náhradnice v roli Mladé Cosette v muzikálu \"Bídníci\". Následovaly role v muzikálech \"Ragtime\" (americká verze) a \"Šumař na střeše\". Ve čtrnácti letech začala pracovat na muzikálu \"Probuzení jara\", kde působila dalších 8 let. Za své role na Broadwayi získala třikrát cenu Broadway.com Audience Awards. V květnu 2008 opustila se svým kolegou Jonathanem Groffem muzikál a byla nahrazena Alexandrou Sochou.\n\nMichele hraje v americkém seriálu stanice Fox \"Glee\" roli Rachel Berryové. Role Rachel byla napsaná speciálně pro ni. Ryan Murphy, tvůrce show, prozradil, že strávil tři měsíce hledáním po Broadwayi, než našel právě Leu. Pilotní epizoda byla natáčena na konci roku 2008. Za roli získala v roce 2009 několik ocenění: Satellite Award, NewNowNext Award a získala nominaci na Teen Choice Award v kategorii Objev roku. O rok později získala nominaci na Zlatý glóbus a Emmy. Získala další nominaci na Teen Choice Award, tentokrát v kategorii Nejlepší herečka v komediálním seriálu. V roce 2010 se objevila v listu Nejvlivnějších osobností světa magazínu \"Time\". V roce 2012 získala cenu People's Choice Award. V roce 2011 získala dvě nominace na cenu Grammy v kategoriích Nejlepší pop vystoupení za „Don't Stop Believin'“ a Nejlepší soundtrackové album za \"\". Znovu získala nominaci na Zlatý glóbus v kategorii Nejlepší herečka v televizním seriálu – muzikál nebo komedie.\n\nV květnu 2010 vyjela společně s obsazením seriálu na americké koncertní turné, kdy hráli deset show ve Phoenixu, Los Angeles a New Yorku. O rok později vyjeli na turné \"Glee Live! In Concert\", kdy hráli 22 show po Severní Americe a 9 show v Anglii a Irsku.\n\nV roce 2010 se připojila k obsazení animovaného filmu \"\", do kterého propůjčila hlas hlavní postavě Dorotce. Film měl premiéru 9. května 2014. V říjnu 2010 byla obsazena do romantické komedie režiséra Garryho Marshalla \"Šťastný Nový rok\", kde si zahrála po boku Ashtona Kutchera. Film byl vydán 9. prosince 2011.\n\nV roce 2012 oznámila, že pracuje na svém prvním sólovém albu. 12. prosince 2013 vystoupila se svým singlem „Cannonball“ v Show Ellen Degeneres. Písnička se umístila na 75. místě žebříčku Billboard. Za první týden se prodalo přes 51 000 kopií. Druhý singl „Battlefield“ měl premiéru na internetové stránce Just Jared 27. prosince. Album debutovalo na 4. místě žebříčku Billboard 200 a za první týden se ho prodalo přes 62 000 kopií.\n\nV roce 2014 se objevila v epizodě seriálu stanice Fox \"Zákon gangu\". Její druhá kniha \"You First\" byla vydána 22. září 2015. V lednu 2015 byla obsazena do hororově-komediálního seriálu \"Scream Queens\", ve kterém hrála po boku Jamie Lee Curtis, Emmy Roberts a Olivera Hudsona. Za roli Hester Ulrich získala nominace na ceny People's Choice a Teen Choice. \n\nV dubnu 2015 začala pracovat na druhém studiovém albu. V lednu 2017 měla mini turné nazvané An Intimate Evening with Lea Michele, na kterém hrála písničky z druhého alba \"Places\". Hlavní singl „Love is Alive“ byl vydán 3. března 2017. Album bylo vydané 28. dubna 2017 a za první týden se prodalo přes 16 tisíc kopií. Roli Amandy si zahrála v prvním dílu seriálu \"Dimension 404,\" který měl premiéru 4. dubna 2017. Byla obsazena do role Valentiny Barelly v sitcomu stanice ABC \"The Mayor\". Seriál byl zrušen po první řadě.\n\nPřed natáčením seriálu \"Glee\" chodila krátce s hercem Matthewem Morrisonem. Od roku 2006 do roku 2008, než se nastěhovala do Kalifornie, žila s hercem Landonem Beardem. Mezi létem 2008 a jarem 2009 chodila s hercem a zpěvákem Johnem Llyod Youngem. V listopadu 2009 začala chodit s hercem Theo Stockmanem.\n\nV říjnu 2008 začala pracovat po boku herce Coryho Monteitha. Oficiálním párem se stali v listopadu 2011, ale médiím svůj vztah odtajnili až v únoru roku 2012. V sobotu 13. července 2013 byl nalezen mrtev ve svém pokoji v hotelu The Fairmont Pacific Rim ve Vancouveru v Kanadě. Příčina smrti byla předávkování heroinem a sloučení s alkoholem.\n\nOd června 2014 chodila s modelem Matthewem Paetzem, se kterým se seznámila v dubnu 2014 na natáčení videoklipu k písničce „On My Way“. Od července roku 2016 chodí se Zandym Reichem, prezidentem společnosti AYR. Dvojice se zasnoubila v dubnu 2018 a 9. března 2019 se vzali.\n\n\n\n"}
{"id": "672130", "url": "https://cs.wikipedia.org/wiki?curid=672130", "title": "WC (rapper)", "text": "WC (rapper)\n\nWilliam L. Calhoun Jr. (narozen 9. srpna 1970), spíše známý jako WC (někdy Dub-C), je americký rapper. Narodil se v Texasu, ale brzo se přestěhoval do čtvrti South Central v Los Angeles. Začal rapovat ve skupině \"Low Profile\" ale později založil svoji pod názvem \"WC and the Maad Circle\". Skupinu s ním utvořili rapper Coolio, producent Sir Jinx a jeho mladší bratr DJ Crazy Toones. Spolu vydali dvě alba \"Ain't a Damn Thang Changed\" v roce 1991 a \"Curb Servin\" v roce 1995. V dalších letech začal svoji sólo kariéru a postupně vydal čtyři alba, v roce 1998 \"The Shadiest One\", \"Ghetto Heisman\" v roce 2002, \"Guilty by Affiliation\" v roce 2007, a na jaře roku 2011 vydává zatím svoji poslední sólo desku \"Revenge of the Barracuda\". WC je také známý jako člen superskupiny Westside Connection s West Coast rappery Ice Cube a Mack 10. Do rozpadu skupiny vydali alba \"Bow Down\" (1996) a \"Terrorist Threats\" (2003). V roce 2009 WC koncertoval v Praze jako host turné na kterém Ice Cube poprvé zavítal Evropy.\n\n"}
{"id": "672135", "url": "https://cs.wikipedia.org/wiki?curid=672135", "title": "Ü", "text": "Ü\n\nÜ (minuskule \"ü\") je písmeno latinky. Vyskytuje se v germánských jazycích (němčina, aj.), uralských (maďarština, estonština, aj.) a turkických jazycích (turečtina, aj.), v romštině, francouzštině, španělštině, ajmarštině, mapudungunu, puelčštině, volapüku a mnoho dalších. Znak je složen z písmene U a přehlásky (umlaut) a vyslovuje se většinou jako zavřená přední zaokrouhlená samohláska [], v ajmarštině jako [], v mapudungunu a puelčštině jako zavřená střední nezaokrouhlená samohláska []. V jazycích, ve kterých nejsou přehlásky, pak Ü označuje písmeno U s tremou, sloužící k oddělení dvou sousedních samohlásek. Příkladem může být španělština, kde trema rozlišuje mezi gue/güe (vyslovováno jako []/[]), apod.\n\nV HTML a Unicode mají písmena Ü a ü tyto kódy:\n\n"}
{"id": "672138", "url": "https://cs.wikipedia.org/wiki?curid=672138", "title": "Adobe Dreamweaver", "text": "Adobe Dreamweaver\n\nAdobe Dreamweaver je kompletní IDE, pro vývoj webových aplikací, podporující HTML, XHTML, CSS, integraci pro Ajaxový framework Spry a framework PhoneGap, práci se Subversion a mnoho dalších funkcionalit. Dostupností pokrývá platformu MS Windows a Mac OSX.\nDreamweaver byl do verze 8.0 vyvíjený společností Macromedia a následně převzatý společností Adobe Systems, která jej vyvíjí od verze 9.0 do aktuální verze CS5.\n\nEditor je možné používat ve třech módech. Jednak pro čistě vizuální návrh jako v ostatních WYSIWYG editorech, čistě pro úpravy kódu nebo v takzvaném Split módu, kdy lze zároveň upravovat kód a pozorovat bez prodlevy změnu vzhledu ve vedlejším okně. Pro úpravu stylopisů lze použít nástroj Code Inspector, který umí zobrazit strom vlastností html objektů, případně navigovat vývojáře na kód, který patří příslušnému elementu ve vizuálním editoru.\n\nV nejnovější verzi CS5 podporuje Adobe Dreamweaver také Framework PhoneGap pro vývoj nativních aplikací pro Android a IOS.\n\nPro snadnější práci Dreamweaver umožňuje umisťovat do html dokumentů přímo PSD soubory z Adobe Photoshop nebo FLV soubory z Adobe Flash a jejich automatický export vhodný pro zobrazení na webu.\n\nPomocí nástroje Mange sites lze jednoduše aktualizovat a synchronizovat obsah vzdáleného serveru přímo z prostředí Dreamweaveru.\n\nPřímo v aplikaci lze testovat zobrazení XHTML dokumentů na lokálně nainstalovaných prohlížečích nebo přímo ve vizuálním editoru Dreamweaveru postaveném na jádru prohlížeče Webkit. Pro projekty obsahující server-side skripty umožňuje nastavení lokálního testovacího web serveru. Další alternativou pro testování je integrace s Cloudovou aplikací BrowserLab od Adobe, která zobrazí náhled stránky v nejběžnějších prohlížečích a jejich různých verzích dostupných na MS Windows i Mac. \n\nPro jednodušší správu obsahu na webu lze do projektu vložit komponentu Incontext Editing, která do vygenerovaného webu umístí malý kus kódu a umožní přímo z prohlížeče editovat obsah webu pomocí cloudové aplikace Business Catalyst od Adobe. Lze se tak vyhnout nutnosti použít CMS pro jednoduchou úpravu například titulní stránky webu, kterou může udělat majitel webu přímo z prohlížeče.\n\nDreamweaver podporuje použití verzovacího nástroje subversion.\n\nDreamweaver umožňuje rozšířit základní funkcionalitu IDE o Placené nebo Freeware rozšíření. Dreamweaver je podporován rozsáhlou komunitou, která vyvíjí komerční a nekomerční rozšíření od jednoduchých vizuálních efektů po plnohodnotné e-commerce řešení.\n\nOd verze 6 podporuje Dreamweaver zvýrazňování syntaxe pro tyto jazyky:\n\n\nPro většinu těchto jazyků podporuje doplňování kódu. Dále je možné přidat vlastní moduly pro zvýraznění dalších jazyků.\n\nDreamweaver disponuje spoustou dalších nástrojů pro podporu vývoje. Mezi ty nejzajímavější patří: Zobrazení reference pro vybraný XHTML nebo CSS atribut, Validace kódu přímo v aplikaci, Šablonovací systém bez nutnosti použít server-side skriptování.\n\nAdobe Dreamweaver CC je dostupný v následujících jazykových mutacích: Angličtina, Arabština, Brazilská portugalština, Čínština (zjednodušená i tradiční), Čeština, Francouzština (včetně severoafrické Francouzštiny), Hebrejština, Italština, Japonština, Korejština, Němčina, Nizozemština, Polština, Ruština, Španělština, Švédština a Turečtina.\n"}
{"id": "672139", "url": "https://cs.wikipedia.org/wiki?curid=672139", "title": "Valeria Maximilla", "text": "Valeria Maximilla\n\nValeria Maximilla byla římská císařovna, manželka římského císaře Maxentia.\n\nByla dcerou císaře Galeria. Jakožto císařova dcera byla titulována \"nobilissima femina\". Poprvé se provdala za neznámého muže. Jejím druhým chotěm se stal okolo roku 293 Maxentius, kterému povila dva syny. Starší Valerius Romulus se narodil kolem roku 294 a zemřel pravděpodobně v roce 309, jméno druhého syna se nedochovalo. Mohlo se jednat o Aurelia Valeria, který byl popraven roku 312.\n\nJejí manžel byl v říjnu 306 prohlášen císařem, a to navzdory přání Valeriina otce Galeria, který se dokonce bez úspěchu pokusil Maxentia v roce 307 sesadit. Valeria Maximilla byla císařovnou až do roku 312, kdy Konstantin I. Veliký provedl invazi do Itálie. Po bitvě u Milvijského mostu mizí z historických záznamů a její další osud je nejasný.\n"}
{"id": "672140", "url": "https://cs.wikipedia.org/wiki?curid=672140", "title": "Jistící bod", "text": "Jistící bod\n\nJistící bod je pevné místo ve skále nebo umělé lezecké stěně, které je užíváno v horolezectví. Dva základní typy jistícího bodu jsou \"erární\" a \"provizorní\". \n\nV pevných horninách, jako je například bazalt nebo znělec a vápenec, se používá jako erární bod expanzivní nýt, nebo lepený borhák. Všechny nýty a borháky jsou certifikovány na 22 kN, což se rovná při naší gravitaci 2200 kg. V měkkých horninách, jako je pískovec, se používá jako jistící bod pískovcový kruh, který unese až 40 kN. Na konci každé jednodélkové cesty je zpravidla navíc slaňovací bod, který zaručuje bezpečný návrat na zem (za předpokladu dodržení jistých zásad). Mimo pískovcové skály se slaňovací bod zhotovuje spojením dvou nýtů (borháků) řetězem a maillonami (může zde být také erární karabina, která nahrazuje provazování lana). V pískovcových skalách je tzv. slaňovací kruh, který je zapuštěn mnohem hlouběji než nýt.\n\nV pevných horninách je výběr pestřejší, můžeme osadit například skobu, friend, vklíněnec nebo hexcentrik. Od erárních bodů se liší tím, že po lezení se většinou tyto body zruší a snesou na zem. Jediná výjimka je snad skoba, která se často ponechává. V pískovcích ovšem takový výběr není. Můžeme použít pouze smyčky založené např. jako vklíněný uzel.\n"}
{"id": "672143", "url": "https://cs.wikipedia.org/wiki?curid=672143", "title": "Seznam představitelů Libye", "text": "Seznam představitelů Libye\n\nToto je seznam státních představitelů Libye od vyhlášení nezávislosti 24. prosince 1951. \n"}
{"id": "672146", "url": "https://cs.wikipedia.org/wiki?curid=672146", "title": "Millbrook U. S. A.", "text": "Millbrook U. S. A.\n\nMillbrook U. S. A. je, zatím poslední, studiové album nizozemské hard rockové skupiny Golden Earring, vydané v únoru roku 2003. Album je pojmenované podle části Millbrook v New Yorku, kde skupina toto album nahrála.\n\nVšechny skladby napsali Barry Hay a George Kooymans, epokud není uvedeno jinak.\n\n\n"}
{"id": "672153", "url": "https://cs.wikipedia.org/wiki?curid=672153", "title": "Karel I. Ludvík Falcký", "text": "Karel I. Ludvík Falcký\n\nKarel Ludvík Falcký (22. prosince 1617, Heidelberg – 28. srpna 1680, Edingen-Neckarhausen) byl falcký kurfiřt v letech 1648–1680.\n\nNarodil se jako druhý syn tzv. „zimního krále“ Fridricha Falckého a jeho manželky, anglické princezny Alžběty Stuartovny. Jeho prarodiči byli z otcovy strany falcký kurfiřt Fridrich IV. Falcký a jeho manželka Luisa Juliana Oranžská, z matčiny pak anglický král Jakub I. Stuart a Anna Dánská.\n\nNásledníkem trůnu se stal v roce 1629, když se utopil jeho starší bratr Jindřich Fridrich. Po smrti svého otce v roce 1632 měl zdědit titul falckého kurfiřta a k němu náležející země. V důsledku otcovy politiky však titul kurfiřta připadl do rukou bavorského vévody, zemi pak obsadila vojska císaře Ferdinanda II. Karel Ludvík spolu s bratry přebýval v Anglii na dvoře svého strýce Karla I. Stuarta. Pokoušel se tam získat podporu pro své plány na navrácení Rýnské Falce, v důsledku vypuknutí občanské války v Anglii však na tento záměr rezignoval a odjel za svou matkou do Haagu. Vrátil se do Anglie v roce 1644 na pozvání Parlamentu a bydlel ve Whitehallu. To bylo považováno za podporu parlamentaristů, tím spíše, že jeho bratři Ruprecht Falcký a Mořic Falcký válčili na straně royalistů. Do Anglie přijel znovu v roce 1648, když v důsledku vestfálského míru získal titul i zemi. Pobýval tam dostatečně dlouho, aby viděl popravu Karla I. Stuarta.\n\nVrátil se do Rýnské Falce zničené třicetiletou válkou na podzim roku 1649. Za třicet let svého panování však zemi zvelebil. V zahraniční politice se přiklonil na stranu Francie a provdal svou dceru Alžbětu Šarlotu za bratra francouzského krále Ludvíka XIV., orléanského vévodu – Filipa I..\n\n22. února roku 1650 se v Kasselu oženil s Charlottou Hessensko-Kasselskou, dcerou hessensko-kasselského lankraběte Viléma V. a jeho manželky Amálie Alžběty Hanau-Münzenberg. Z manželství vzešly tři děti, nejmladší syn však zemřel jako roční nemluvně.\n\n\nOd roku 1653 bylo manželství zcela zjevně v rozpadu. Záhy po smrti nejmladšího syna se Karel Ludvík rozvedl a 6. ledna roku 1658 se v Schwetzingen znovu oženil s \"Marií Luisou von Degenfeld\". Děti z prvního manželství však nezůstaly u matky, ani u otce a vychovávala je v Haagu jejich teta Žofie Hannoverská, nejmladší sestra Karla Ludvíka.\n\nDruhé manželství Karla Ludvíka bylo velmi plodné - narodilo se z něj třináct dětí, jen asi polovina se však dožila dospělosti. Právní platnost rozvodu však byla sporná a manželství s Marií Luisou von Degenfeld považováno za bigamické; v každém případě šlo o morganatické manželství.\n\n\nJako děti z nerovnorodého spojení byli tito potomci z druhého manželství Karla Ludvíka Falckého vyloučeni z dědictví. Když syn Karla Ludvíka z prvního manželství, Karel II. Falcký, zemřel v roce 1685 bez potomků, vznesl francouzský král Ludvík XIV. jménem svého bratra, orléanského vévody Filipa I., resp. jeho manželky, Karlovy mladší sestry Alžběty Šarloty nárok na falcké dědictví. S cílem zamezit další francouzské územní expanzi vznikla Augšpurská liga, jež se těmto nárokům postavila; následný konflikt, známý jako devítiletá válka (nebo \"válka o falcké dědictví\") zcela zpustošil do té doby kvetoucí zemi.\n\n"}
{"id": "672160", "url": "https://cs.wikipedia.org/wiki?curid=672160", "title": "Československá hokejová reprezentace v sezóně 1922/1923", "text": "Československá hokejová reprezentace v sezóně 1922/1923\n\n\n"}
{"id": "672162", "url": "https://cs.wikipedia.org/wiki?curid=672162", "title": "Władysław Stecyk", "text": "Władysław Stecyk\n\nWładysław Stecyk (* 14. července 1951 Radów, Polsko) je bývalý polský zápasník, volnostylař. V roce 1980 vybojoval na olympijských hrách v Moskvě stříbrnou medaili v kategorii do 52 kg. V roce 1976 na hrách v Montrealu vybojoval šesté místo a v roce 1988 v Soulu vypadl v pátém kole.\n\n\n"}
{"id": "672163", "url": "https://cs.wikipedia.org/wiki?curid=672163", "title": "Cité Napoléon", "text": "Cité Napoléon\n\nCité Napoléon je nejstarší dělnická čtvrť v Paříži. Byla postavena v letech 1849-1851 a nachází se na rohu ulic \"Rue de Rochechouart\" a \"Rue Pétrelle\" v 9. obvodu. Byla postavena v letech 1849-1851 podle plánů architekta Marie-Gabriela Veugny (1785-1856) na příkaz Louise Napoleona Bonaparta, který byl krátce předtím zvolen prezidentem druhé republiky 10. prosince 1848.\n\nLouis Napoleon Bonaparte prosazoval už jako poslanec za Národní shromáždění plán na snížení chudoby ve městě. V každé čtvrti měly vzniknout dělnické kolonie pro zhruba 400 rodin, kde by každá rodina měla nájemní byt s vytápěním a osvětlením. V únoru 1849 vznikla společnost s kapitálem 6 000 000 franků. Jako první sídliště vzniklo Cité Napoléon. Postupně byl program omezen a jiná sídliště postavena nebyla. Kolonie byla otevřena v listopadu 1851. Zdejší ubytovaní dělníci měli nárok na bezplatnou návštěvu lékaře, denní péči pro děti, prádelnu, sušičku a lázně. Přesto však sídliště nemělo velký úspěch, pravděpodobně také proto, že obyvatelé museli dodržovat přísná pravidla jako např. zákaz vycházení po 22 hodině.\n\nOd roku 2003 je stavba chráněná jako historická památka.\n\nAreál tvoří čtyři budovy, které obklopují zahradu s fontánou. Aby se zabránilo kasárenskému vzhledu, jsou jednotlivé budovy propojeny lávkami a schodišti. Tato centrální část je osvětlena prosklenou střechou. Přístup do areálu byl přes vrátnici, kde sídlil správce. Domy jsou podsklepené, mají čtyři podlaží a obsahují 86 bytů. Proti nemocím a kvůli zachování hygieny byly na každém patře umístěny 4 toalety.\n\n"}
{"id": "672164", "url": "https://cs.wikipedia.org/wiki?curid=672164", "title": "Barstyčiai", "text": "Barstyčiai\n\nBarstyčiai jsou městys v západní části Litvy, v severozápadním Žemaitsku, v Klajpedském kraji, na jihojýchodě okresu Skuodas, 12 km západně od Sedy. Koncem 18. století a začátkem 19. století se jmenovaly Jagminpolis. V městečku je dřevěný katolický kostel Sv. apoštolů Simona a Juda Tada (poprvé postaven roku 1788, nynější budova postavena roku 1906, dále střední škola, dětský domov, pošta, od roku 1953 také městská knihovna. Na jihu u okraje městečka je jezírko Barstyčių ežerėlis, na severozápad od městečka je jezero Barstyčių ežeras. V městečku samém a v nejbližším okolí je dalších kolem dvaceti malých jezírek nebo rybníčků. Nejvíce městečko proslavil největší v Litvě bludný balvan Barstyčių akmuo, který je v blízké vísce Puokė. Bludný balvan byl objeven meliátory pod vedením Petra Grigaitise v roce 1956. Do Litvy byl zavlečen ledovcem z Fennoskandinávie, ze Švédska. Tehdy nad povrch vyčnívala jen malá část. Bylo rozhodnuto jej vykopat celý a tehdy vyšlo najevo, že je větší, než do té doby za největší považovaný legendární Puntukas. Rozměry: délka 11,3 m, šířka 5,9 m, výška 3,3 m. Váží 680 tun.\n\nV polích v okolí městečka byla nalezena sekerka z doby kamenné. V roce 1558 je zmiňována ves Barstyčiai, v listinách ze 17. století statek a ves. Ves v letech 1649 - 1773 náležela jezuitské koleji v Pašiaušė, potom hrabatům Jagminovým. Tverský tijūnas (vysoký státní úředník) Tadas Jagminas v  roce 1788 nechal postavit dřevěný katolický kostel Sv. apoštolů Simona a Juda Tada. Na počest tohoto počinu byla ves pojmenována koncem 18. století a začátkem 19. století \"Jagminpolis\". V roce 1841 byl městys Barstyčiai se 16 usedlostmi a ještě ves s 15 usedlostmi. Ve druhé polovině 19. století zde byla farnostní základní škola, od roku 1908 státní, v letech 1949 - 1958 sedmiletá a osmiletá, od roku 1958 střední. V roce 1948 byl založen dětský domov, mateřská škola, knihovna; v roce 1956 kulturní dům. V roce 1941 za nacistické okupace bylo v městysu vyvražděno 13 rodin. V tomtéž roce se zde začal formovat partyzánský oddíl. Po druhé světové válce v okolí Barstyčiů proti okupačnímu režimu SSSR bojovali partyzáni z jednotky Alkos rinktinė. V roce 1990 byl obnoven památník litevské orgazaci katolické mládeže \"\"Pavasarininkai\"\", který byl původně postaven v roce 1936 a zbořen v roce 1974.\n\n"}
{"id": "672166", "url": "https://cs.wikipedia.org/wiki?curid=672166", "title": "Mistrovství světa superbiků 2010", "text": "Mistrovství světa superbiků 2010\n"}
{"id": "672168", "url": "https://cs.wikipedia.org/wiki?curid=672168", "title": "Alexandra Stan", "text": "Alexandra Stan\n\nAlexandra Ioana Stan (* 10. června 1989, Constanța) je rumunská zpěvačka, která se zaměřuje na House/Dance. \n\nNarodila se 10. června 1989 v rumunské Constanci, ležící na pobřeží Černého moře. \n\nStudovala na střední škole Traiana a nyní studuje na Fakultě managementu \"Andrei Saguna\". Od útlého věku Alexandra ukázala zvláštní zájem o hudbu známých melodií zpěvu a dokonce i vytvářela své vlastní písně. Vyrostla a vyvinula se obklopena hudbou a sněnín v době, kdy ona sama byla zpěvačka. Účastnila se různých hudebních soutěží a vyhrála mnoho ocenění. Poslední festival, na kterém se podílela s Mamaia Music Festival v roce 2009, kde měla krásné vystoupení. Je to citlivá duše a šťastný člověk, který věří v světlou stránku života. Cestu k hudebním a tvůrčím úspěchům zahájil její tým na Maan Studio, Marcel Prodan a Andrei Nemirschi, kteří ji poskytli nový způsob, jak vyjádřit sama sebe. Alexandra se stala známou po celém světě se svým prvním singlem \"Lollipop\" všichni věří v její hudební talent. V krátké době po vydání Lollipop se objevila na mnoha rozhlasových stanicích, a ukazuje se na rumunských TV kanálech. Její druhý singl Mr. Saxobeat který se stal též velice úspěšným. Stále více si uvědomuje, co umí. Mr. Saxobeat dosáhl na první příčky v mezinárodních hudebních hitparádách, kde se držel několik týdnů. Mezinárodní známost jí vytvořilo velkou zpětnou vazbu a mnohé požadavky ze zahraničí vedly k její první cestě do Francie na počátku roku 2011. V létě 2013 byla napadena svým manažerem Marcelem Prodanem, když požadoval svůj podíl z koncertu a strávila několik dní v nemocnici, což znamenalo, že přerušila na krátkou dobu svoji kariéru. Poté ukončila spolupráci s nahrávacím studiem MAAN a nazpívala písničku Follow Your instinct (Baby it's ok).\n\nMěří 168 centimetrů a váží 57 kilogramů. Je velmi křesťansky založená a věří v Boha.\n\n\n\n"}
{"id": "672174", "url": "https://cs.wikipedia.org/wiki?curid=672174", "title": "Doc at the Radar Station", "text": "Doc at the Radar Station\n\nDoc at the Radar Station je jedenácté studiové album Captaina Beefhearta a jeho skupiny The Magic Band, vydané v roce 1980.\n\nVšechny skladby jsou dílem Dona Van Vlieta\n\n\n\n"}
{"id": "672175", "url": "https://cs.wikipedia.org/wiki?curid=672175", "title": "Zoisit", "text": "Zoisit\n\nZoisit, chemický vzorec CaAl SiO(OH), je minerál ze skupiny sorosilikátů. Pojmenován byl po slovinském podnikateli a vědci baronu Sigmundu Zoisovi von Edelstein (\"Sigmund Zois, svobodný pán z Edelsteinu\", slovinsky \"Žiga Zois\"), který financoval mineralogické expedice a v roce 1804 kámen koupil od obchodníka s minerály Simona Prescherna (Prešerna).\n\nMinerál byl původně pojmenován saualpit podle místa, kde byl nalezen v eklogitu. Touto lokalitou byl kamenolom \"Prickler Halt\" v oblasti Saualpe v Korutanech. Sigmund Zois svou domněnku, že se jedná o dosud nepopsaný minerál, konzultoval s německými vědci A. G. Wernerem z Freibergu a M. H. Klaprothem z Berlína. Ti objev potvrdili a A. G. Werner v roce 1805 na Zoisovu počest pojmenoval tento minerál zoisitem.\n\nZoisit vznikal v metamorfovaných horninách bohatých na Ca, v pyroxenických rulách a na kontaktech mramorů.\n\n\nTanzanit je fialovomodrý drahokam pojmenovaný podle Tanzanie, v níž leží jeho jediné naleziště na světě. Lokalita se nachází u města Arusha poblíž sopky Mount Meru, asi 50 km vzdušnou čarou směrem na jihozápad od úpatí masívu Kilimandžára. Přírodní tanzanit sytě modré (levandulové) barvy je vzácný. Vzhledem k tomu, že ceny přírodních a uměle vytvořených kamenů jsou prakticky stejně vysoké, mnohé \"tanzanity\", dostupné na trhu, vznikly uměle pomalým zahříváním. První, kteří si toho všimli, byli masajští pastevci poté, co blesk zapálil oheň a zahřál pár běžných hnědých kamenů. Tanzanit byl ze začátku využíván jako náhrada safíru. Záhy se zařadil mezi nejvíce ceněné a vyhledávané drahokamy, a to takovou rychlostí, jaká nemá u žádného jiného drahého kamene obdoby. Zásluhu na rychlém vstupu tanzanitu do světa drahokamů má zejména viceprezident newyorské klenotnické společnosti Tiffany, který dal tanzanitu také jeho jméno. Jeho tržní cena se pohybuje okolo $600-$1,000 za karát.\n\nThulit se vyznačuje krásnou růžovou barvou, způsobenou zvýšeným obsahem Mn. Mnoho krystalů je skvrnitých (díky přítomnosti bílého kalcitu).Tento zajímavý nerost byl poprvé objeven v roce 1820 na místě zvaném Sauland (Telemark, Norsko). Své jméno údajně dostal podle mystického ostrova Thule. Je relativně vzácný. Nejznámější lokalita se momentálně nachází v okolí města Lexviken v Norsku. Používá se jako drahý kámen a pro ozdobné účely.\n\nAnyolit může být chápán jako samostatná odrůda zoisitu nebo jako speciální metamorfovaná hornina ( jako hornina však není akceptován). Je složen ze světle zeleného zoisitu, temně zeleného pargasitu a rubínu. Poprvé byl objeven v roce 1954 poblíž Longido v Tanzanii a název byl odvozen z masajského slova \"anyoli\", což doslovně znamená zelený.\n\nZoisit se vyskytuje na všech kontinentech. V některých zemích, jako je například Čína, USA, Německo či Rakousko, se jedná o desítky lokalit. V České republice se zoisit nachází například na Chebsku u Hazlova, v Krušných horách u Božího Daru a Zlatého Kopce, na Měděnci, Horní Halži a Mýtince, v Příbramském revíru, v lomu Markovice ve středních Čechách, v kraji Vysočina, v jižních Čechách u Domoradic nebo na Plzeňsku u Poběžovic.\n\nPříklady významných lokalit:\n\n\n\n"}
{"id": "672178", "url": "https://cs.wikipedia.org/wiki?curid=672178", "title": "Square d'Orléans", "text": "Square d'Orléans\n\nSquare d'Orléans je square v Paříži, které je součástí obytného komplexu \"Cité des Trois-Frères\" v ulici \"Rue Taitbout\" v 9. obvodu. V 19. století zde žilo mnoho literárních a uměleckých osobností z období romantismu.\n\nV roce 1822 manželé Douixovi prodali za 250 000 franků svůj statek. Novou majitelkou se stala herečka Anne-Françoise Hippolyte Boutet-Mars (Mademoiselle Mars), která zde bydlela do roku 1829. O dva roky později 30. dubna 1824 koupili dům a přilehlé stavby za 550 000 franků čtyři společníci Robert Foster Grant, Adeline Maria Thellusson, plukovník Jacques de Trobriand a architekt Auguste Constantin a nechali postavit novou stavbu. Po svém dokončení si místo rychle oblíbili umělci a aristokracie. V roce 1842 se sem přestěhovali George Sandová a Frédéric Chopin. V letech 1841-1850 zde pobýval portrétista Claude Marie Paul Dubufe (1790-1864), bydlel zde spisovatel Alfred Nettement (1805-1869). Jeden z prvních nájemníků Alexandre Dumas zde uspořádal 30. března 1833 velký kostýmový ples.\n\nDo roku 1862 vznikl obytný komplex zahrnující čtyři nádvoří, několik zahrad a osm budov o čtyřech a pěti podlažích, kde bylo 35 velkých bytů, 11 středních nebo malých, pět uměleckých ateliérů a hospodářské budovy.\n\nStavba je od roku 1977 chráněna jako historická památka.\n\nNovoklasicistní stavba byla inspirována anglickou architekturou a je postavena z cihel, což je v Paříži neobvyklé. Autorem je anglický architekt Cresy. Severní stranu vedoucí na square zdobí portikus doplněný hranatými sloupy. Nad ním jsou čtyři jónské sloupy přes dvě podlaží. Obdobné sloupy jsou i na jižní fasádě.\n\n"}
{"id": "672183", "url": "https://cs.wikipedia.org/wiki?curid=672183", "title": "Římskokatolická církev na Kubě", "text": "Římskokatolická církev na Kubě\n\nŘímskokatolická církev na Kubě je největší organizovanou náboženskou skupinou v zemi. Přes určitý útlak ze strany Castrova režimu (zejména v letech 1959 až 1980) se k ní v současnosti hlásí většina kubánských věřících.\n\nOd doby španělské kolonizace v 16. století byla Kuba silně katolickou zemí. Římskokatolická církev měla silnou pozici až do roku 1959, kdy Fidel Castro převzal moc ve státě a začal uplatňovat protináboženská opatření. Zatímco v roce 1959 tvořili římští katolíci přibližně 70 % obyvatelstva a v zemi bylo asi 700 kněží, během několika následujících let opustila zemi velká část duchovenstva, zejména pak cizího původu (tři čtvrtiny kněží tvořili Španělé) a do roku 1979 poklesl počet římskokatolických věřících na polovinu. Kuba se v roce 1962 oficiálně stala ateistickým státem, přesto však nikdy nebyly přerušeny diplomatické styky s Vatikánem, navázané v roce 1935. Věřícím byl zakazován vstup do komunistické strany a v letech 1969 až 1998 bylo zakázáno slavení Vánoc.\n\nV roce 1980 sice došlo ke zlepšení vztahů mezi Vatikánem a kubánskou vládou, avšak přesto bylo ještě v roce 1988 na Kubě jen asi 200 kněží. Roku 1986 se uskutečnilo celostátní setkání kubánských katolíků. K významnému uvolnění došlo v 90. letech 20. století poté, co 19. listopadu 1996 přijal papež Jan Pavel II. kubánského vůdce Fidela Castra a následně Jan Pavel II. uskutečnil v lednu 1998 pastorační návštěvu Kuby; papežem sloužené mše na náměstí Revoluce v Havaně se zúčastnilo asi milión Kubánců. V březnu 2012 Kubu navštívil nástupce Jana Pavla II. Benedikt XVI..\n\nŘímskokatolická církev provozuje na Kubě několik škol, charitních domovů a nemocnic, jakož i kněžský seminář v Havaně. V současnosti se k ní hlásí asi polovina obyvatel, většina však pouze formálně, přičemž nedělních mší se účastní pouze asi 150 tisíc lidí. Patronkou Kuby je Panna Maria Milosrdná z Cobre (\"Vírgen de la Caridad del Cobre\"), jejíž soška se nachází v nejvýznamnějším kubánském poutním místě El Cobre v horách nedaleko Santiaga de Cuba.\n\nÚzemí Kuby je rozděleno na tři církevní provincie se třemi metropolitními arcidiecézemi a osmi sufragánními diecézemi:\n\n\n\n\nKubánským primasem je arcibiskup v Santiagu de Cuba.\n"}
{"id": "672186", "url": "https://cs.wikipedia.org/wiki?curid=672186", "title": "Československá hokejová reprezentace v sezóně 1921/1922", "text": "Československá hokejová reprezentace v sezóně 1921/1922\n\n\n"}
{"id": "672191", "url": "https://cs.wikipedia.org/wiki?curid=672191", "title": "Československá hokejová reprezentace v sezóně 1920/1921", "text": "Československá hokejová reprezentace v sezóně 1920/1921\n\nV sezóně 1920/21 hrála reprezentace jediné oficiální utkání. Ve Stockholmu se utkala s týmem Švédska o titul mistra Evropy, ve kterém prohrála 4:6. Jedinou přípravou národního týmu, byly dvě utkání proti výběru Stockholmu 2:1 a klubu IK Göta 2:7.\n\n Československo - výběr Stockholmu 2:1\n18. února 1921 - Stockholm \nBranky: Karel Pešek, Valentin Loos.\n\n"}
{"id": "672197", "url": "https://cs.wikipedia.org/wiki?curid=672197", "title": "Duran Çetin", "text": "Duran Çetin\n\nDuran Çetin (* 15. února 1964, Konya, Turecko) je turecký spisovatel a novinář.\n\nDuran Çetin se narodil ve vesnici Apasaraycık, která leží v okresu Cumra, v provincii Konya na jihu Turecka. Po absolvování základní školy v rodné vesnici, navštěvoval Odbornou církevní školu İmam Hatip Lisesi v Cumře, kterou ukončil v roce 1981. O pět let později promoval na Teologické fakultě na univerzitě Selcuk. Jeho povídky a články byly publikovány v Edebiyat Otağı, Berceste, Yeni Kardelen, Son Çağrı, Müsvedde, Yedi İklim, Dergah, Hece a místních novinách. Duran Çetin publikuje také na Internetu (edebistan.com, Kırkikindi, hikayeler.net, Hikayeler arşivi, Edebiyat Ufku a Sanat Alemi).\n\nJeho první článek \"İki Eylül\" byl publikován v místních novinách v roce 1990. Podílí se na rozhlasových pořadech z mnoha rozdílných oblastí (např. \"Our Culture world\" na KONTV).\n\nDuran Çetin je členem představenstva Turecké asociace spisovatelů v Konya.\n\nJe ženatý a má dvě děti.\n\n\n\n"}
{"id": "672198", "url": "https://cs.wikipedia.org/wiki?curid=672198", "title": "Československá hokejová reprezentace v sezóně 1919/1920", "text": "Československá hokejová reprezentace v sezóně 1919/1920\n\nV první poválečné sezóně 1919/20 se reprezentace Československa, která navazovala na reprezentaci Čech, zúčastnila hokejového turnaje na olympijských hrách. Poprvé se tak utkala ze zámořskými celky Kanadou 0:15 a USA 0:16. V boji o třetí místo porazily Švédy 1:0, kteří poprvé startovali na mezinárodní soutěží v kanadském hokeji.\n\n\n"}
{"id": "672212", "url": "https://cs.wikipedia.org/wiki?curid=672212", "title": "Frank Zappa's Classical Selection", "text": "Frank Zappa's Classical Selection\n\nFrank Zappa's Classical Selection je hudební album věnované Franku Zappovi, vydané v roce 2011.\n\n"}
{"id": "672213", "url": "https://cs.wikipedia.org/wiki?curid=672213", "title": "Josep Guardiola", "text": "Josep Guardiola\n\nJosep Guardiola i Sala (* 18. ledna 1971, Santpedor) je bývalý španělský fotbalista a fotbalový trenér, který působí v anglickém klubu Manchester City FC.\n\nPep Guardiola se narodil matce Dolors a otci Valentí. Má 2 starší sestry, Francescu a Olgu, a mladšího bratra Pera, agenta uruguayského útočníka Luise Suáreze. Guardiola má ženu Cristinu Serru, kterou poprvé potkal v obchodě s oblečením když mu bylo 18. Pár má 3 děti: Màrius se narodil v roce 2001, Maria 28. prosince 2003 a Valentina 5. května 2008. Po přerušení trenérské kariéry v roce 2012 se Guardiola na rok přesunul do USA do Manhattanu v New Yorku, kde se rozhodoval o své budoucnosti. V květnu 2014 se Josep Guardiola se svou životní partnerkou Christinou oženil v kapli Matadepera u Barcelony.\n\nV srpnu 2014 se začala ve Španělsku prodávat biografická kniha \"Herr Pep\", kterou sepsal novinář Martin Perarnau během 200 dní po boku Pepa Guardioly.\n\nPůsobil v katalánském velkoklubu FC Barcelona, kde prožil i většinu své hráčské kariéry. Jako trenér zde vyhrál všechny možné trofeje. V roce 2012 se po neúspěchu ve španělské lize a Lize mistrů UEFA rozhodl z Barcelony odejít.\n\nV červnu 2013 převzal německý bundesligový klub FC Bayern Mnichov, kde podepsal tříletou smlouvu. První porážku si připsal 27. července 2013 v utkání DFL-Supercupu, když jeho mužstvo podlehlo Borussii Dortmund na stadionu Signal Iduna Park 2:4. První trofej získal 30. srpna 2013, kdy Bayern porazil v Superpoháru UEFA londýnskou Chelsea FC 5:4 v penaltovém rozstřelu (po prodloužení byl stav 2:2). Vyhrál s týmem i MS klubů (finálová výhra 2:0 nad marockým týmem Raja Casablanca) a v březnu 2014 slavil zisk bundesligového titulu (v rekordně krátkém čase - 7 kol před koncem). V sezoně 2014/15 dokázal německý ligový titul obhájit, v Lize mistrů ale klub vypadl opět v semifinále s Barcelonou. Mnichovský tým opustil v červnu 2016, kdy ho nahradil Carlo Ancelotti. Od července 2016 působí jako hlavní trenér anglického Manchesteru City.\n\n\n\n\n\n\n\n\n\nAktualizováno: 24. června 2012\n"}
{"id": "672214", "url": "https://cs.wikipedia.org/wiki?curid=672214", "title": "Jaroslav Kmenta", "text": "Jaroslav Kmenta\n\nJaroslav Kmenta (* 16. února 1969 Nymburk) je český investigativní novinář a spisovatel, reportér časopisu \"Reportér\". Zabývá se vnitropolitickými kauzami, propojeností politických, podnikatelských a mafiánských kruhů a odhalováním korupce. V letech 1993–2000 a 2003–2013 působil v deníku \"Mladá fronta DNES\".\n\nPo studiu nymburského gymnázia absolvoval Pedagogickou fakultu Univerzity Karlovy. Během sametové revoluce spoluzakládal nymburskou organizaci Občanského fóra a od roku 1990 byl zastupitelem města.\n\nV roce 1991 nastoupil na pozici redaktora ve zpravodajské agentuře ČTK, kde se věnoval školství a pak armádě. \n\nOd roku 1993 působil Kmenta v \"Mladé frontě DNES\", největší redakci v zemi, a „za pochodu a na koleně“ se učil „pátrací žurnalistiku“, zkušenosti pobíral zejména od zahraničních novinářů. \n\nBěhem svého působení pracoval na řadě velkých kauz. Zjistil například, že československá protichemická jednotka naměřila ve válce v Zálivu chemické otravné látky sarin a yperit, což americké i české ministerstvo obrany tajily a byly nuceny to přiznat až pod tíhou důkazů, jež Kmenta snášel ve svých reportážích. V roce 1997 zveřejnil informace o podezření, že ODS má ve Švýcarsku tajné konto. Tyto informace spolu se zprávami o fiktivních sponzorech ODS přispěly k pádu Klausovy vlády. V roce 1999 odhalil, že místopředseda vlády Egon Lánský (ČSSD) má tajné konto v Rakousku, což vedlo k Lánského rezignaci. V roce 2000 zveřejnil reportáž o praní špinavých peněz v Komerční bance. V roce 2001 publikoval reportáže o tom, zda byl konzul z irácké ambasády v Praze napojen na hlavního atentátníka z 11. září 2001, tedy na al-Káidu. O případu pak referovaly americké noviny \"The New York Times\" či americké televizní stanice. V roce 2005 se věnoval majetkovým nejasnostem premiéra Stanislava Grosse (ČSSD), který tehdy nedokázal vysvětlit původ peněz na svůj barrandovský byt a v důsledku toho rezignoval jako premiér, protože o svých financích lhal. V témže roce také Kmenta přinesl reportáž o tom, jak si vysoce postavený pracovník resortu ministerstva financí, který tehdy řídil Bohuslav Sobotka (ČSSD), tajně ulil desítky milionů korun z vymožené pohledávky českého státu v Peru. Policie pak případ vyšetřila a úředníka obvinila. Začátkem roku Kmenta 2006 popsal, jak předseda poslaneckého klubu ČSSD Michal Kraus tajně vyjednával v Ghaně o miliardové investici do podniku na zpracování kakaa. Kraus pak odešel ze všech politických funkcí.\n\nV roce 2000 absolvoval stáži investigativní žurnalistiky v USA.\n\nV roce 2003 se do redakce \"MF DNES\" vrátil po tříleté absenci na pozici vedoucího reportérského oddělení. V mezidobí byl zaměstnán v redakcích periodik \"Zemské noviny, Super, Impuls\" a magazínu \"Instinkt\".\n\nV roce 2012 byl Jaroslav Kmenta zmiňován někdejším dopravním policistou a následně asistentem poslance Stanislava Humla Petrem Šlechtou a bývalým detektivem agentury ABL Pavlem Pertlíčkem v záznamu rozhovoru, který byl součástí soudního přelíčení v kauze financování poslanců politické strany Věci veřejné. Šlechta měl v rozhovoru Perlíčka přesvědčovat, aby svědčil proti Vítu Bártovi coby vůdčí postavě agentury i strany, a sliboval mu podpůrnou kampaň v \"MF DNES\" prostřednictvím své údajné známosti s Kmentou.\n\nV roce 2013 v redakci \"MF DNES\" skončil, podle vlastních slov dal výpověď zejména proto, že vydavatele deníku, společnost MAFRA, koupil podnikatelský magnát a politik Andrej Babiš, kterého Kmenta označil jako kmotra.\n\nOd roku 2014 začal působit jako reportér pod vedením šéfredaktora Roberta Čásenského v měsíčníku \"Reportér\".\n\nJe ženatý, má dvě děti.\n\nRoku 2005 založil vydavatelství JKM.\n\n\nPodle knihy Kmotr Mrázek byl v roce 2013 natočen film \"Příběh kmotra\".\n\nV roce 2010 mu byla udělena Cena Karla Havlíčka Borovského za dlouhodobou a investigativní žurnalistiku. Na začátku roku 2019 získal spolu s Ondřejem Kundrou Cenu Ferdinanda Peroutky za rok 2018.\n\nV roce 2018 se stal čestným občanem města Nymburka. \n\n"}
{"id": "672215", "url": "https://cs.wikipedia.org/wiki?curid=672215", "title": "Pavlova", "text": "Pavlova\n\nPavlova je dort z pečeného krému ze šlehaných bílků, zdobený šlehačkou a ovocem populární zejména v Austrálii a na Novém Zélandu. V obou zemích je považován za národní jídlo a obě země se přou o jeho původ.\n\nDort je pojmenovaný na počest slavné ruské baleríny Anny Pavlovové, která v letech 1926 a 1929 navštívila Austrálii a Nový Zéland. O původ tohoto dortu se oba státy přou. Pravděpodobně však vznikl na Novém Zélandu. Keith Money, autor životopisu Pavlovové, uvedl, že dort připravil v roce 1926 šéfkuchař hotelu ve Wellingtonu, kde umělkyně bydlela. Šéfkuchař se inspiroval její tutu (baletní sukně) ze světlezeleného hedvábí. Sukni představoval krém ze šlehaných bílků ozdobený šlehačkou. K docílení zelené barvy, stejné jako balerínina tutu, ozdobil kuchař dort kiwi.\n\nDort se připravuje z ušlehaných bílků, ke kterým se přidá cukr, ocet, kukuřičný škrob a často i vanilková esence. Krém se peče pomalu, podobně jako pusinky. Pečením získá pavlova křupavý povrch ale měkký a vlhký vnitřek. To je způsobeno přidáním kukuřičného škrobu do krému. Upečený krém se ozdobí šlehačkou a čerstvým ovocem, nejčastěji kiwi a jahodami (oblíbené zejména na Novém Zélandu a v Austrálii), maracujou, broskvemi či malinami (časté ve Velké Británii).\n\n"}
{"id": "672226", "url": "https://cs.wikipedia.org/wiki?curid=672226", "title": "Okres Pułtusk", "text": "Okres Pułtusk\n\nOkres Pułtusk (polsky \"Powiat pułtuski\") je okres v polském Mazovském vojvodství. Rozlohu má 828,63 km² a v roce 2005 zde žilo 51 011 obyvatel. Sídlem správy okresu je město Pułtusk.\n\nMěstsko-vesnická:\n\nVesnické:\n"}
{"id": "672231", "url": "https://cs.wikipedia.org/wiki?curid=672231", "title": "Denton (Texas)", "text": "Denton (Texas)\n\nDenton je město v americkém státě Texas, v okrese Denton, je zároveň hlavním městem okresu. Se svými 119 454 obyvateli je jedenácté největší město v megalopoli Dallas-Fort Worth. Nachází se 76 kilometrů jižně od hranice s Oklahomou a 79 kilometrů severovýchodně od Dallasu.\n\nV Dentonu najdeme dvě státní univerzity – Univerzita Severního Texasu a Texaská ženská univerzita. Na obou univerzitách studuje přes 45 000 studentů a studentek, díky čemuž lze Denton označit prakticky za univerzitní město. Město je pojmenované po Texaském kapitánovi Johnu B. Dentonovi. Díky dvěma univerzitám město výrazně vyniklo nad městy v okolí, městská ekonomika prospívala díky školám a maloobchodu.\n\nMěsto je proslavené svojí hudební scénou, v roce 2008 byl Denton v časopise Paste označen jako \"nejlepší hudební scéna\". Ve městě se konají dvě hlavní akce – Severotexaská státní výstava a rodeo a Dentonský festival jazzu a výtvarného umění, které každoročně přilákají až 300 000 návětěvníků. Při příležitosti obou slavností vystupují v Dentonu nejrůznější zpěváci a kapely z celé Ameriky. Podle časopisu Money se umístil na 58. místě v žebříčku \"100 nejlepších míst pro život\".\n\nHistorie města velmi souvisí se samotným Dentonským okresem, který byl ustanoven v roce 1846. Město Denton bylo založeno v roce 1857, na rozdíl od většiny měst v severním Texasu nebyla oblast Dentonu před rokem 1800 moc obydlena domorodými indiány. Evropané se do oblasti dostali v polovině 19. století, kdy William Peters získal od Texaského kongresu darem oblast, kterou pojmenoval Petersovou kolonií. Jako sídlo okresu bylo město ustanoveno v roce 1857, jak město tak okres jsou pojmenovány podle kapitána Johnu Dentonovi, který padl v bitvě s indiány kmene Keechi roku 1841. Definitivně se město spojilo v roce 1866, kdy do funkce nastoupil první starosta J. B. Sawyer.\n\nMěsto se rychle rozrůstalo, stalo se velkým zemědělským producentem v USA. V roce 1881 byla zavedena železnice, díky níž se do města přistěhovali noví obyvatelé. Město však nadále zůstalo pouze u zemědělství, budování velkých průmyslových fabrik nezačalo.\nJiž po otevření první univerzity v roce 1890 se město stalo univerzitním městem, v roce 1903 pak navíc vznikla novější dívčí univerzita.\n\nDíky nové mezistátní dálnici I-35 se městská populace zvýšila mezi lety 1960 a 1980 téměř o 22 000 obyvatel na 48 000. V 90. letech byly staré firmy spojeny pod velké koncerny, díky čemuž se znovu zrychlil rozvoj města, populace stoupla do roku 2000 na necelých 81 000.\n\nHistorickou centrum města tvoří okolí ulice Fry Street, která je lemována obchůdky, restauracemi a music bary. V květnu 2006 měla jistá realitní společnost z Houstonu přebudovat centrum a několik historických budov chtěla zničit. Projekt byl ale kvůli odporu místních pozastaven, obyvatelé viděli ve Fry Street historickou a kulturní vizitku města. Vypracován byl nový projekt, který byl městskou radou schválen vprostřed roku 2010.\n\nDenton leží v severním cípu megalopole Dallas-Fort Worth na křížení dálnic I-35, 380, 377 a 77. Dálnice I-35 se tu rozdvojuje, východní část vede do Dallasu, západní do Fort Worth. Místní známé rybářské středisko u jezera Lewisville se nachází 24 km jižně.\n\nMístní podnebí je vlhké subtropické. Vyznačuje se teplými, vlhkými léty a mírnými zimami. V létě, kdy do oblasti foukají suché větry, dosahují teploty až 38 °C, průměrné letní teploty se pohybují okolo 34 °C, nejteplejší měsíc je červenec. Nejchladnější měsíc je leden, s průměrnou teplotou 0 °C, ročně v Dentonu napadne průměrně 6 cm sněhu. Denton leží v oblasti Aleje tornád, v jarních měsících jsou běžné bleskové záplavy ze silných bouří, nejvlhčí měsíc roku je květen. Nejvyšší teplota vůbec naměřená v Dentonu byla 45 °C, rekord je z roku 1954. Nejnižší teplota je -19 °C již z roku 1949.\n\nSe svými 119 474 obyvateli je město 11. největší v megalopoli Dallas-Fort Worth, 23. v Texasu a 207. v USA. Počet obyvatel stabilně stoupá, mezi lety 2006 a 2007 byl Denton 10. město nad 100 000 obyvatel s nejrychlejším růstem populace.\n\nPopulace města je navíc velmi mladá, pouze 7,9% obyvatel je nad 65 let, 75,5% je mladší 45 let, nejvyšší podíl mají lidé mezi 25 – 44 lety. Průměrný věk je 27 let, ve městě žije více žen než mužů.\n\nNáměstí před starou budovou soudu nabízí muzeum historie a kultury. Náměstí je lemováno množstvím ulic, lemovanými obchody, z nichž některé jsou v provozu již od 40. let.\n\nNa 200 000 lidí se ročně sjíždí do Dentonu na pravidelný festival umění a jazzové hudby, sponzorovaný městskými fondy. Jedná se o největší městskou slavnost, návštěvníky láká kromě živé hudby také spousta jídla a výstav umění. Na slavnosti hrají univerzitní jazzové skupiny po boku tří hlavních skupin – Tower of Power, Brave Combo a Arturo Sandoval.\n\nDruhou velkou akcí je každoroční tradiční Rodeo festival, který propaguje kovbojský styl života, country-rock muziku a především býčí zápasy. Tyto slavnosti se konají každoročně již od roku 1928, navštíví je kolem 150 000 lidí.\n\nVětšina hudební kultury pochází z hudební koleje Univerzity Severního Texasu, která je známá po celých státech. Z Dentonu pochází mnoho hudebních skupin a individualistů, mezi nejznámější a nejpopulárnější patří především skupiny Midlake, Bowling for Soup a Eli Young Band, individualisty zastupuje rockový zpěvák Roy Orbison\n\n"}
{"id": "672232", "url": "https://cs.wikipedia.org/wiki?curid=672232", "title": "Hôtel Beauharnais", "text": "Hôtel Beauharnais\n\nHôtel Beauharnais je městský palác v Paříži v 7. obvodu v ulici \"Rue de Lille\". Palác byl tradičním sídlem německého velvyslanectví, dnes slouží jako rezidence německého velvyslance v Paříži.\n\nPalác dokončil v roce 1714 architekt Germain Boffrand (1667-1754) pro Jeana Baptista Colberta, markýze de Torcy, diplomata a ministra zahraničí Ludvíka XIV. V roce 1803 jej koupil Evžen de Beauharnais, nevlastní syn Napoleona a italský vicekrál, po kterém nese palác své jméno. Ten nechal budovu přestavět do empírového stylu. V roce 1818 získal palác Fridrich Vilém III. do majetku Pruska a stal se sídlem velvyslanectví. V roce 1862 zde krátce pobýval Otto von Bismarck jako pruský vyslanec. V roce 1938 zde židovský mladík Herschel Grynszpan spáchal atentát na diplomata Ernsta Eduarda vom Ratha, což bylo záminkou k rozpoutání tzv. křišťálové noci. Velvyslanectví zde sídlilo až do roku 1944, kdy byla budova zabavena. V roce 1951 byl zapsán mezi historické památky a roku 1961 byl vrácen Spolkové republice. Protože v té době Německo mělo novou budovu velvyslanectví poblíž Palais de la découverte na \"Avenue Franklin D. Roosevelt\", nemohl již být využit jako sídlo velvyslanectví. V letech 1964-1968 byl palác v nákladu 17 miliónů marek renovován a slouží k reprezentativním účelům, především jako sídlo velvyslance.\n\nOd roku 2002 budovu podrobně zdokumentovalo Německé fórum pro dějiny umění (Deutsche Forum für Kunstgeschichte). V této souvislosti byl v roce 2004 restaurován Zelený salón a obnovena zahrada podle plánů z roku 1817.\n\nRezidence leží východně od budovy Národního shromáždění a západně od Musée d'Orsay na levém břehu řeky Seiny. Na jihu k ulici \"Rue de Lille\" se nachází za vysokou zdí nádvoří. Portikus připomíná egyptské stavby, je vyroben ze dřeva se štukovými obklady a upomíná na Napoleonovo tažení do Egypta. Interiér a nábytek je zařízen v empírovém slohu, opěrky mají tvar labutích krků, nohy křesel tlapy lvů, sochy Sfingy nebo turecký budoár jsou umělecky mimořádně hodnotné. Na severu se rozkládá zahrada s výhledem na Seinu a Jardin des Tuileries na druhém břehu. Pozemek má rozlohu 3736 m a podlahová plocha 6550 m.\n\n"}
{"id": "672233", "url": "https://cs.wikipedia.org/wiki?curid=672233", "title": "Fawzia-Latifa Egyptská", "text": "Fawzia-Latifa Egyptská\n\nPrincezna Fawzia-Latifa Egyptská se narodila v Monte Carlu, v Monaku, 12. února 1982 jako dcera posledního egyptského krále Fuada II. a jeho ženy, Fadily (rozené Dominique-France Picard).\n\n"}
{"id": "672237", "url": "https://cs.wikipedia.org/wiki?curid=672237", "title": "John Schuck", "text": "John Schuck\n\nConrad John Schuck Jr. (* 4. února 1940 Boston, Massachusetts) je americký herec.\n\nVystudoval Denison University, kde také poprvé vystoupil na divadelní prkna. Po jejím absolvování hrál v Cleveland Play House, v Center Stage v Baltimoru a v American Conservatory Theater, kde jej objevil Robert Altman. Schuckovou první filmovou rolí byl kapitán Walter Koskiusko Waldowski v Altmanově snímku \"MASH\" (1970). Později se objevil i v dalších Altmanových filmech, jako jsou \"Brewster McCloud\" (1970), \"McCabe a paní Millerová\" (1971) a \"Zloději jako my\" (1974). V letech 1971–1977 hrál v kriminálním seriálu \"McMillan & Wife\", v roce 1977 v minisérii \"Kořeny\".\n\nV roce 1986 obdržel svoji první roli ve sci-fi světě Star Treku: hrál klingonského velvyslance ve snímku \"\"; tuto postavu si zopakoval ve filmu \"\" (1991). Hostoval v seriálech \"\" (dvojdíl „Makisté“, cardassijský legát Parn), \"\" (díl „Múza“, sbor č. 2) a \"\" (díly „“ a „“, klingonský doktor Antaak). Objevil se také v seriálech \"Babylon 5\" či \"Zákon a pořádek: Útvar pro zvláštní oběti\".\n\n"}
{"id": "672245", "url": "https://cs.wikipedia.org/wiki?curid=672245", "title": "Aleksander Cichoń", "text": "Aleksander Cichoń\n\nAleksander Jan Cichoń (* 9. prosince 1958 Rzeszów, Polsko) je bývalý polský zápasník, volnostylař. V roce 1980 vybojoval na olympijských hrách v Moskvě bronzovou medaili v kategorii do 90 kg.\n\n"}
{"id": "672247", "url": "https://cs.wikipedia.org/wiki?curid=672247", "title": "Štěrbovka skalní", "text": "Štěrbovka skalní\n\nŠtěrbovka skalní (\"Andreaea rupestris\") patří do oddělení mechů (\"Bryophyta\"). Je nejčastějším zástupcem třídy \"Andreaeopsida\" v České republice. Do rodu \"Andreaea\" patří společně s dalšími asi 90 druhy (přesný počet není stanoven). V Evropě se vyskytuje 13 druhů štěrbovek.\n\nJednotlivé rostlinky jsou 0,5–3 cm vysoké a tvoří barevně proměnlivé, vytrvalé porosty nebo malé polštářky. Mají matný povrch a mohou být hnědočervené, zelenočerné, černohnědé až černavé.\n\nPodlouhle vejčité, mírně vyduté lístky (fyloidy) jsou za sucha přitisklé a za vlhka odstálé, mohou být až 1 mm dlouhé a 0,45 mm široké, nemají žebro a zužují se do kopinaté špičky. Na lodyžce jsou šroubovitě uspořádané. V paždí fyloidů se nacházejí slizové papily. Kauloid štěrbovky je vzpřímený a nevětvený.\n\nTobolka (k) vyrůstá na pseudopodiu, které nahrazuje štět (ten úplně chybí). Stěnu tobolky tvoří 5-10 vrstev, obsahuje chloroplasty a postrádá průduchy. Po dozrání tobolka puká 4 chlopněmi (příčnými štěrbinami). Prvoklíčky vznikají endoskopickým klíčením uvnitř výtrusů, ty jsou tlustostěnné a obsahují chloroplasty a olejové kapičky. Vrchol tobolky pokrývá malá čepička (o), která je dvouvrstvá a odpadává těsně před dozráním.\n\nŠtěrbovka skalní je jednodomá rostlina.\n\nVyskytuje se společensky, nejčastěji na kyselých, nevápenatých silikátových skalách a kamenech, hojnější je ve vyšší nadmořské výšce a chladnějších pásmech. V Česku jsou příkladem hojného výskytu skalnatá stanoviště Žďárských vrchů.\n\n\n\n\n"}
{"id": "672249", "url": "https://cs.wikipedia.org/wiki?curid=672249", "title": "Adam Sandurski", "text": "Adam Sandurski\n\nAdam Sandurski (* 8. února 1953 Zarzecze, Polsko) je bývalý polský zápasník, volnostylař. V roce 1980 vybojoval na olympijských hrách v Moskvě bronzovou medaili v kategorii nad 100 kg. V roce 1988 v Soulu vybojoval v kategorii do 130 kg sedmé místo.\n\n"}
{"id": "672250", "url": "https://cs.wikipedia.org/wiki?curid=672250", "title": "Hans Fischer", "text": "Hans Fischer\n\nHans Fischer (27. července 1881 Frankfurt nad Mohanem – 31. března 1945 Mnichov) byl německý organický chemik, který v roce 1930 získal Nobelovu cenu za chemii za\n„výzkum hemu a chlorofylu“. Studoval chemii a medicínu nejdříve na Univerzitě v Lausanne a poté na Univerzitě v Marburgu. V roce 1908 získal titul M.D. a od roku 1913 začal učit fyziologii na Fyziologickém institutu v Mnichově. V roce 1916 se stal profesorem lékařské chemie na Univerzitě v Innsburcku a v roce 1918 se přesunul na Vídeňskou univerzitu. Poté byl od roku 1921 až do své smrti profesorem organické chemie na Technické univerzitě Mnichov.\n\nZkoumal barviva v krvi a žluči a chlorofyl v listech, stejně jako pyrrol, který je součástí těchto barviv.\n\n31. března 1945 spáchal v Mnichově sebevraždu poté, co byl během druhé světové války zničen institut, ve kterém pracoval.\n\n"}
{"id": "672251", "url": "https://cs.wikipedia.org/wiki?curid=672251", "title": "Brock Peters", "text": "Brock Peters\n\nBrock Peters (2. července 1927 New York, New York – 23. srpna 2005 Los Angeles, Kalifornie), vlastním jménem George Fisher, byl americký herec.\n\nJeho filmovým debutem se stal snímek \"Carmen Jones\" (1954), více známý se stal až díky filmům \"Jako zabít ptáčka\" a \"Pokoj ve tvaru L\" (oba 1962). Hrál též v několika filmech s Charltonem Hestonem jako \"Major Dundee\" (1965), \"Soylent Green\" (1973) a \"Odpočítávání smrti\" (1976). Objevil se v původním seriálu \"Battlestar Galactica\" (1978–1979). V rozhlasové adaptaci původní trilogie \"Star Wars\" (1981, 1983 a 1996) na stanici National Public Radio propůjčil svůj hlas Darthu Vaderovi. V roce 1986 obdržel první roli ve světě Star Treku: hrál admirála Flotily Cartwrighta ve snímku \"\", přičemž tuto postavu si zopakoval také ve filmu \"\" (1991). V šesti epizodách (1996–1998) seriálu \"\" ztvárnil postavu Josepha Siska, otce Benjamina Siska, velitele vesmírné stanice Deep Space Nine. V roce 2005 hostoval také v poslední sezóně seriálu \"JAG\".\n\nZemřel ve věku 78 let na rakovinu slinivky břišní.\n\n"}
{"id": "672254", "url": "https://cs.wikipedia.org/wiki?curid=672254", "title": "Podhôľno-magurská oblast", "text": "Podhôľno-magurská oblast\n\nPodhôľno-magurská oblast (slovensky \"Podhôľno-magurská oblasť,\" polsky \"Obniżenie Orawsko-Podhalańskie\") je geomorfologická oblast Vnějších Západních Karpat na území severního Slovenska a jižního Polska.\n\nDělí se (od západu k východu) na:\nV polském geomorfologickém členění se toto území překrývá s makroregionem Obniżenie Orawsko-Podhalańskie, který se dělí na následující mezoregiony:\n\nNejvyšší hora oblasti je Skorušina ve Skorušinských vrších. Nejníže položená je severozápadní část oblasti, Oravsko-Nowotarská kotlina. Odvodňuje ji řeka Orava do Váhu a Dunajec do Visly. Skorušinské vrchy se táhnou souběžně s Oravou jihovýchodně od ní a končí za polskou hranicí údolím Černého Dunajce. Na polském území na ně navazuje oblast zvaná Podhalí. Skládá se z Gubalovského \"(Pogórze Gubałowskie,\" Palenica Kościeliska, 1183) a Bukovinského podhůří \"(Pogórze Bukowińskie,\" Cyrhla nad Białką, 1158). Dále na východ se toto horské pásmo vrací na území Slovenska a nese název Spišská Magura. Ta je z východu ohraničená Podtatranskou kotlinou a řekou Poprad. Celé toto pásmo dohromady tvoří polský mezoregion Pogórze Spisko-Gubałowskie (Spišsko-gubalské podhůří). Za řekou Poprad pak pokračují další vrchoviny ve slovenském vnitrozemí: Levočské vrchy, Bachureň a Šarišská vrchovina, severně od nich pak Spišsko-šarišské mezihoří.\n\nPodtatranská brázda je úzký pás území, který se táhne souběžně se Spišsko-gubalským podhůřím jižně od něj a odděluje ho od Chočských vrchů a Tater. Začíná na Oravě v prostoru Dolného Kubína, pokračuje Zubereckou brázdou k polské hranici, dále na východ přes města Kościelisko a Zakopane a opět na slovenském území Ždiarskou brázdou, která odděluje Spišskou Maguru od Belanských Tater. Nadmořská výška činí většinou 750 až 1000 m. Většina potoků a říček, které brázdou protékají, si po krátké době proráží cestu vrchovinou k severu (Studený potok, Oravica, Černý Dunajec, Bílý Dunajec, Białka), případně k jihu (Kvačianka mezi Chočskými vrchy a Západními Tatrami), a tak brázda netvoří jednolité říční údolí. Výjimkou je Ždiarska brázda na východě, kudy protéká řeka Biela, přítok Popradu. Nejvyšším bodem je vrch Strednica (1129) ve Ždiarské brázdě.\n"}
{"id": "672258", "url": "https://cs.wikipedia.org/wiki?curid=672258", "title": "Linkbuilding", "text": "Linkbuilding\n\nBudování zpětných odkazů (neboli linkbuilding) je jednou z off-page metod optimalizace pro vyhledávače. Cílem je propagace daného webu. Tato technika je považována za nejvýznamnější off-page faktor. Zatímco on-page techniky SEO představují úpravy přímo na stránkách, které optimalizujeme, off-page techniky představují optimalizaci mimo tyto stránky, a kromě samotného linkbuildingu sem patří například reputace stránky, její důvěryhodnost nebo geografická poloha návštěvníků stránky.\n\nBudování kvalitních zpětných odkazů má z hlediska internetového marketingu dva dopady. Prvním je zlepšení pozice odkazované stránky ve výsledcích hledání pomocí užiti správných klíčových slov v „anchor“ textu (viditelném textu odkazu). Druhým dopadem je přivedení nových návštěvníků na stránky.\n\nJinak řečeno, využitím linkbuildingu se zvyšuje pravděpodobnost, že si někdo někde přečte odkaz na dané stránky a klikne se na ně. Větší počet odkazů značí, že se na tyto stránky pravděpodobněji dostane potenciální zákazník.\n\n\nLinkbuilding tedy zvyšuje obchodní cenu webové stránky.\n\n\nLinkbuilder je člověk, který si udržuje mnoho kontaktů, má přehled o trhu klienta, pro kterého pracuje, a je kreativní ve své práci. Díky tomu je schopen komunikace a navazování spolupráce s partnery (například majiteli webových stránek). Jeho prací je vytvářet přidanou hodnotu webovým stránkám, která ústí ve zvýšené návštěvnosti a konverzích aj.\n\nNeplacené pozice získané linkbuildingem mají vyšší efektivitu a jsou bezpečnější. Je za nimi však velké úsilí a spousta času, neboť je potřeba správně vymyslet partnerství, navrhnout je a navázat, proto by měl být linkbuilder kreativní.\n\nTuto formu linkbuildingu je možné využít v případě komerčního webu, neboť ty mají problém se sháněním výměnných odkazů. Systém nepřímého linkbuildingu není nikterak složitý. Jeho úkol spočívá v tom, že neodkazuje na komerční web, ale na web, jež na tyto internetové stránky odkazuje. Je však zapotřebí počítat s tím, že nepřímý odkaz má ve většině případů mnohonásobně nižší hodnotu než přímý neboli klasický linkbuilding. \n\nK linkbuildingu patří následující aktivity: \n\nJednotlivé kroky procesu linkbuildingu se mohou v závislosti na linkbuilderovi lišit, avšak obecně by se daly rozdělit takto:\n\nPrvním krokem pro určení strategie linkbuildingu je analýza odkazového profilu webových stránek klienta a partnerů. Tak lze najít potenciál pro další zkvalitňování. Následně je provedena analýza celého trhu působnosti klienta, především jeho konkurentů. Na tomto základě je stanovena strategie linkbuildingu, tj. soubor jednorázových i dlouhodobých aktivit.\n\nStrategie linkbuildingu je tvořena několika taktikami pro získávání odkazů. Taktiky se dají rozdělit do dvou skupin. První skupina dokáže garantovat umístění odkazu. Například využívá-li firma služby vzdělávací agentury, lze se propojit pomocí odkazování na „reference“, „napsali o nás“ apod. v závislosti na webu partnera.\n\nDruhou taktikou je linkbaiting, česky vábení odkazů. Jde o to, jak nalákat lidi cílové skupiny na svoje stránky. Jelikož firma zná potřeby a požadavky této skupiny, stejně tak jako místa, která na internetu tito lidé navštěvují, stačí pouze promyslet, jakým způsobem je dostat z těchto míst na vlastní webové stránky, tj. typ a formu obsahu, který pro ně bude atraktivní, v nejlepším případě který budou chtít sdílet s přáteli. Jedná se o obtížnější cestu pro budování odkazů.\n\nV souvislosti s vytvářením taktiky linkbuildingu by se také dalo mluvit o etice linkbuildingu, tj. o hranicích, které říkají, co je zakázáno, jako například: \n\nZ předchozích let je známo, že zapojení do odkazových schémat poškodilo web, na němž byly odkazy umístěny a Google je považoval za nepřirozené. \n\nV současnosti jsou pro weby mnohem nebezpečnější příchozí odkazy, které můžou vést k manuální penalizaci, která se projevuje především snížením návštěvnosti z vyhledávačů a s tím souvisejících dopadů, jež z toho plynou.\n\nJe potřeba zamyslet se a uvědomit si jakými taktikami si může podnik nejvíce ublížit. Následně je zapotřebí vyvarovat se následujícím rizikům:\n\nAby bylo možné linkbuliding vyhodnotit, je nutné znát stav, který byl před začátkem všech linkbuildingových aktivit. Tím je prvotní audit odkazového profilu stránek a následně vytvořená linkbuildingová strategie, která stanoví nejefektivnější linkbuildingové techniky. Za pomoci auditu a strategie je možné jak v průběhu, tak až po ukončení všech prací vyhodnotit, zdali byl linkbuilding efektivní.\n\nSamo vyhodnocení se zakládá na srovnání pozic dotčených stránek ve výsledcích vyhledávání (SERP) na předem stanovená klíčová slova a vyhodnocení návštěvnosti za pomoci měřících systému, jako je například Google Analytics.\n\n"}
{"id": "672261", "url": "https://cs.wikipedia.org/wiki?curid=672261", "title": "Jan Falandys", "text": "Jan Falandys\n\nJan Falandys (* 18. června 1956 Sokołów Małopolski, Polsko) je bývalý polský zápasník, volnostylař. V roce 1980 na olympijských hrách v Moskvě obsadil v kategorii do 48 kg čtvrté místo. V roce 1979 a 1983 vybojoval bronz na mistrovství světa. V roce 1979 vybojoval stříbro, v roce 1983 bronz na mistrovství Evropy. Desetkrát vybojoval národní titul.\n\n"}
{"id": "672263", "url": "https://cs.wikipedia.org/wiki?curid=672263", "title": "Linkwheel", "text": "Linkwheel\n\nLinkwheel je pokročilá forma linkbuildingu, jejímž úkolem je prolinkovat určité množství blogů, případně mikroblogů s vysokou autoritou (obvykle web 2.0). V praxi funguje tak, že se na každý z blogů umístí jeden nebo i více relevantních článků. Následně jsou blogy mezi sebou prolinkovány - odkazují na sebe navzájem a pak i na cílový web, který chceme pozvednou ve vyhledávání. Díky prolinkování blogů dochází k nárůstu tzv. linkjuice, která vede na odkazovanou stránku. To z linkwheel dělá velmi efektivní techniku linkbuildingu. Účelem linkwheelu je zvýšení pozice ve vyhledávání, zvýšení návštěvnosti web a tedy i zvýšení obchodní hodnoty webu.\n"}
{"id": "672266", "url": "https://cs.wikipedia.org/wiki?curid=672266", "title": "Mahabir Singh", "text": "Mahabir Singh\n\nMahabir Singh (* 1. září 1964) je bývalý indický zápasník, volnostylař. V roce 1980 na olympijských hrách v Moskvě obsadil v kategorii do 48 kg páté místo a o čtyři roky později v Los Angeles v kategorii do 52 kg šesté. V roce 1982 obsadil sedmé místo na mistrovství světa a zvítězil na hrách Commonwealthu. V roce 1985 získal ocenění Arjuna Award. \n\n"}
{"id": "672291", "url": "https://cs.wikipedia.org/wiki?curid=672291", "title": "Emil Skála", "text": "Emil Skála\n\nEmil Skála (20. listopadu 1928 Líně – 17. srpna 2005 Lázně Jeseník) byl český germanista a geograf a pedagog, profesor na katedře germanistiky Univerzity Karlovy v Praze. Jako germanista se specializoval na období rané nové horní němčiny (něm. Frühneuhochdeutsch, ca. 1350–1650). Na základě velmi podrobného výzkumu raněnovohornoněmeckých pramenů významně přispěl k osvětlení procesu vzniku spisovného německého jazyka. Zejména v Německu se mu za jeho dílo dostalo velkého uznání. Jeho vědecká činnost byla mnohostranná: jako germanista bádal o pražské němčině, dialektologii (zejména sudetoněmecké a o německých dialektech na Slovensku), dvojjazyčnosti, lexikografii a jazykových kontaktech mezi češtinou a němčinou. Jako geograf se soustředil především na toponymii.\n\nPocházel z jazykově smíšené rodiny ze západních Čech. Jeho matkou byla kuchařka Marie Skálová rozená Böhmová a otcem horník a domkář Josef Skála. Jeho předkové z matčiny strany byli rodilými mluvčími místního německého dialektu (egerlendštiny) a on sám se tomuto nářečí naučil již jako dítě od své babičky, byl tedy od malička bilingvní. Před rokem 1945 resp. 1946 hovořila zhruba třetina obyvatel obce Líně místním německým dialektem. Toto prostředí znatelně poznamenalo celý jeho život a jeho budoucí vědeckou práci. Pohyb jazykové hranice, zejména té v bývalém Československu, jej celoživotně fascinoval.\n\nVychodil českou smíšenou obecnou školu v Líních a v září 1939 začal studovat na státním Masarykově gymnáziu v Plzni. Během gymnaziálních let se rád věnoval angličtině, která se během války a po ní těšila jako \"jazyk svobody\" velké oblibě. Během osvobozování Československa se tehdy, coby šestnáctiletý jinoch, setkal s americkými vojáky. Vojáci byli ubytováni poblíž domu Skálových a chodili ke Skálovým na obědy. Zkušenost s živým anglickým jazykem ještě posílila jeho touhu později angličtinu studovat.\n\nNa podzim 1947 se imatrikuloval na Karlově Univerzitě a vybral si obory anglistiku, germanistiku a zeměpis jako rozšiřovací obor. V rámci zeměpisu pak absolvoval tzv. \"geologii pro geografy\". Geologie byla vedle zmíněných tří oborů jeho další velkou vášní. Pod vlivem svého učitele prof. Hugo Siebenscheina se zprvu soustřeďoval na literárně-historická témata. Hugo Siebenschein v něm rozeznal germanistický talent a podporoval jej. Již v druhém semestru se stal Siebenscheinovým asistentem a jeho těžiště zájmu se přesunulo z anglistiky na germanistiku.\n\nNa podzim 1949 složil 1. státní zkoušku pro učitelství na středních školách. Tématem zkoušky bylo členění německých dialektů. V létě 1951 následovala 2. státní zkoušku pro učitelství na středních školách a v tom samém roce ještě rozšiřovací zkoušku ze zeměpisu. Závěrečná klauzurní práce pojednávala o německých dialektech a jejich podílu na vzniku spisovné němčiny.\n\nPo ukončení studia v roce 1951 byl poslán v rámci tzv. akce Š (pomoc vylidněnému pohraničí) jako učitel do obce Štědrá u Karlových Varů, kde musel vyučovat předměty, na které tehdy nebylo dost vyučujících – matematiku a tělocvik. To byla ironie osudu, neboť neměl tradiční tělocvik rád. Během své učitelské činnosti ve Štědré dokončil svou disertační práci (na tzv. \"malý doktorát\") s názvem \"Hans Sachs a jeho kritika soudobé společnosti\". Promoce na doktora filozofie se pak konala v prosinci 1952.\n\nV létě 1952 směl školu ve Štědré opustit a díky akademiku Havránkovi se mohl vrátit na katedru germanistiky na Filozofické fakultě UK, kde nastoupil místo pomocného asistenta a byl mimo jiné pověřen vedením raněnovohornoněmeckého semináře. V roce 1955 pak vyhrál konkurz na místo odborného asistenta. Nikdy nevstoupil do KSČ. Za své úspěchy vděčil svému talentu a podpoře Hugo Siebencheina.\n\nNa jaře 1955 byl poslán na měsíční studijní cestu do Německé demokratické republiky, kde se setkal s významným jazykovědcem prof. Theodorem Fringsem, který mu nabídl, aby se u něj habilitoval. Po několikaletých potížích s československým ministerstvem školství nakonec (v roce 1957) odjel na lipskou univerzitu, kde začal pracovat na svém habilitačním spisu pod vedením prof. Fringse. V Lipsku zůstal celkem čtyři roky a později na tento úsek svého života velmi rád vzpomínal. Východní Němci jej – na rozdíl od Čechoslováků – nechali politicky na pokoji a poskytli mu dobré badatelské podmínky, za kterých se znatelně vědecky rozvinul. Pod Fringsovým vlivem se také přeorientoval na jazykovědná témata.\n\nBěhem lipského pobytu vznikla jeho významná práce o vývoji chebské kancelářské němčiny: \"\"Die Entwicklung der Kanzleisprache in Eger (1310 – 1660)\"\", s kterou se později habilitoval. Práce spočívá na 50 000 excerpcích povětšinou needitovaných pramenů z chebského archivu. On sám vybral záměrně Cheb (něm. Eger), protože se tam hovořilo egerlendským nářečím, které patří do skupiny jihoněmeckých (konkrétně severobavorských) nářečí. Jeho záměrem bylo zkoumat vliv jihu na vznik spisovné němčiny, vliv Martina Luthera na vliv spisovné němčiny a vliv dialektů. Cheb se hodil také proto, že práce chebské kanceláře nebyla v průběhu dějin nikdy přerušena (jako tomu bylo například v případě jihočeských německých kanceláří) a protože prameny zůstaly zachovány bez jakýchkoli časových mezer. V jeho době byla přejímána teorie, že spisovná němčina vznikla v regionu, z nějž pocházel Luther, tedy zhruba v jižní části dnešní spolkové republiky Sasko-Anhaltsko. Luther měl pak \"pozdvihnout\" jazyk své domoviny na úroveň spisovného jazyka. I samotný Theodor Frings razil teorii, že spisovný jazyk vzniká \"zezdola\", vychází z lidu, tedy z nářečí. Tyto teze se zamlouvaly i NDR, do jejíhož území Lutherovo rodiště spadalo. On sám svým výzkumem chebské němčiny tyto teze vyvrátil a dokázal, že spisovná němčina vznikla již před Lutherem a nikoliv pouze na území východního Německa, nýbrž naopak za značného přispění německého jihu.\nNutno ovšem podotknout, že nebyl sám, který s novou tezí přišel. Na významnou roli německého jihu poukázali ve stejné době i lingvisté W. Besch, M. Guchmann, nebo P. Suchland.\nVyvrátil i tezi svého učitele Fringse, že spisovná řeč vychází přímo z dialektu určitého území. Chebsko bylo (ještě i ve 20. století) nářečově velmi silné, ale dialekt do psaného jazyka pronikl naprosto zanedbatelně. Pozdějšími výzkumy německé kancelářské němčiny na Slovensku se jeho teorie ještě více potvrdila. Zvláště v případě Slovenska, kde se již ve středověku utvořily dialektické ostrovy, od Německa geograficky dost vzdálené, neměly dialekty na psanou úřední němčinu žádný vliv.\n\nV roce 1961 se vrátil na katedru germanistiky Univerzity Karlovy v Praze a nastoupil na své staré asistentské místo. V Lipsku obdržel za svou práci o chebské kanceláři titul \"Dr. phil. habil.\" (13. prosince 1961). V Německu by se na základě toho byl mohl habilitovat, ale v Československu mu titul odmítli rovnocenně nostrifikovat. Nakonec za něj dostal o něco nižší titul CSc. (kandidát filologických věd). V roce 1964 dosáhl toho, aby bylo habilitační řízení otevřeno ještě jednou, tentokrát na Univerzitě Karlově. Jeho oponenty byli Pavel Trost z Univerzity Karlovy a Leopold Zatočil z brněnské univerzity. Docentem byl jmenován na jaře 1966.\n\nZa svou politickou bezpartijnost nebyl trestán na platu, nebo na povoleních vycestovat se služebním pasem. Naopak, se služebním pasem mu byl povolen výjezd na zahraniční univerzity po celém světě, kam byl jako uznávaný odborník opakovaně zván. Bezpartijnost byla trestána zaražením kariérního postupu na fakultě. Právě tak se v Československu nerado vidělo, když se její docenti habilitovali v zahraničí a trestem pak bylo dlouhodobé protahování nostrifikačního procesu. Počátkem 70. let editoval a analyzoval záznamy z hrdelního soudu v Chebu z let 1543 až 1579, za což se mu v Lipsku dostalo titulu Doctor Scientie Philosophiae (něm. zkratka Dr. sc. phil.), ale teprve za 5 let mu byl tento titul v Československu uznán (jako DrSc.). Ihned potom zažádal o otevření profesorského řízení na Univerzitě Karlově. V té době měl na kontě 93 odborných prací, z toho 3 monografie. Titul profesora mu byl udělen v roce 1985.\n\nMiloval pěší túry spojené s vlastivědným poznáváním krajiny. Svědci se shodují na jeho výjimečných a rozsáhlých znalostech české krajiny, zejména jeho rodných západních Čech, které obdivoval pro jejich vulkanicky drsnou krásu (viz výše zmíněný zájem o geologii). Je také znám tím, že znal doslova každou malou vísku včetně jejího německého názvu. Se svými studenty pořádal každoročně na jaře pětidenní cestu po Československu, nebo do zahraničí, pokud to politická situace dovolila. Cílem těchto legendárních exkurzí bylo všestranné poznávání kulturní krajiny (geografie, historie, místopis, geologie…) a vrcholem exkurze byl několikahodinový test v archivu na novohornoněmeckých pramenech. Studenti měli za úkol část textu samostatně transkribovat a přeložit.\n\nStudenti z několika generací, kteří u něj studovali, se shodují na hodnocení, že \"\"profesor Skála byl velkým vědcem, ale špatným pedagogem, protože nebyl systematikem.\"\" Miloval mezioborovost a cenil si, když studenti dokázali mezioborově myslet a dávat samostatně věci do souvislostí. Úzkoprsost a styl \"paní učitelka\" jej rozčilovaly a dokázal to dávat patřičně, někdy možná i nevybíravě najevo. V mladších letech byl ke studentům často přísný, ke stáří se v tomto ohledu změnil.\n\nZasazoval se o lepší poznání mezi Čechy a Němci. Čechy upozorňoval na to \"německé\" - například na to, že česká a moravská krajina vypadala před rokem 1945 jinak, a Němce naopak upozorňoval na to \"české\". Činil to však vždy vědeckými prostředky a šlo mu o exaktnost. Své přednášky vždy přizpůsobil svému publiku - podle toho, jestli se jednalo o Čechy, nebo o Němce. Za svou snahu v této oblasti byl vyznamenán.\n\nSvůj přízvuk v němčině dokázal měnit a podle potřeby jej přizpůsobovat svému protějšku. Když byl v Československu, mluvil přízvukem, na jaký byl zvyklý ze svých rodných západních Čech.\n\nOd 80. let jej trápilo astma, kvůli kterému navštěvoval lázně v Jeseníkách. Zemřel ve spánku během jednoho ze svých léčebných pobytů v Lázních Jeseník.\n\nRodina, přátelé, známí a studenti jej popisují jako nanejvýše originální, svéráznou, spontánní a někdy ne zrovna jednoduchou renesanční osobnost, kterou někteří milovali a obdivovali, jiní naproti tomu nesnášeli. Byl velmi komunikativní a zvídavý. Pokud došel k nějakému závěru, tak jej pak zastával za všech okolností. Dokázal být nesmírně urputný a vytrvalý. Byl také hrdý na svůj prostý původ a rád zdůrazňoval, že byl již v dětství zvyklý na manuální práci. Rád se ptal lidí na to, odkud pocházejí, a pamatoval si je pak často podle jejich rodišť. Měl rád lidi z venkova. Jeho koníčkem byla ekologie. Na vlastní náklady sázel nové stromky a rád pobýval v lese.\n\nKe stáří částečně zatrpkl. Přestože se mu v zahraničí dostalo několika významných uznání a již před revolucí mu byla nabízena profesorská místa na západoněmeckých univerzitách, zůstával doma dlouho nedoceněn.\n\n\nK jeho poctě vydáno:\n\n\n"}
{"id": "672293", "url": "https://cs.wikipedia.org/wiki?curid=672293", "title": "Mistrovství světa superbiků 2008", "text": "Mistrovství světa superbiků 2008\n"}
{"id": "672296", "url": "https://cs.wikipedia.org/wiki?curid=672296", "title": "Ján Lichner", "text": "Ján Lichner\n\nJán Lichner (14. února 1897 Veľký Čepčín – 16. října 1979 Martin) byl slovenský a československý politik a ministr vlád Československa a autonomní slovenské vlády, meziválečný poslanec Národního shromáždění ČSR za agrární stranu, po válce poslanec Prozatímního a Ústavodárného Národního shromáždění za Demokratickou stranu. Po komunistickém puči v roce 1948 byl ve vykonstruovaném procesu odsouzen a strávil deset let ve vězení.\n\nV době první světové války jako rakousko-uherský voják přeběhl na ruskou stranu a připojil se k československým legiím v Rusku. Po návratu do vlasti vystudoval právnickou fakultu Univerzitu Komenského v Bratislavě.\n\nByl členem agrární strany, za kterou byl v letech 1935–1939 poslancem v Národním shromáždění. V roce 1937 ho předák slovenských agrárníků Milan Hodža pověřil zpracováním návrhu na decentralizaci státní správy o posílení kompetencí zemských zastupitelstev. Mělo jít o agrárnickou odpověď na rostoucí autonomistickou agitaci na Slovensku a zároveň o předstupeň možného zahrnutí autonomistických ľudáků do vládní koalice. Koncepce byla pak upřesňována v roce 1938, ale nakonec nebyla realizována v důsledku Mnichova a následného vývoje na Slovensku, v němž iniciativu převzali ľudáci.\n\nPo Mnichovu se Lichner v říjnu 1938 podílel za agrárníky na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. V poslanecké sněmovně setrval do zrušení parlamentu roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nOd října do prosince 1938 krátce působil jako ministr pošt a železnic v slovenské autonomní vládě (první vláda Jozefa Tisa). V posledních týdnech druhé republiky ale podporoval mocenský zásah centrální vlády proti stále více se k nacistickému Německu klonící autonomní slovenské vládě (tzv. Homolův puč).\n\nV letech 1939–1940 byl ředitelem Slovenské všeobecné banky. Patřil k organizátorům občanského protifašistického odboje na Slovensku. V roce 1940 odešel do exilu ve Velké Británii, kde se stal členem Státní rady československé. Zároveň působil v letech 1941–1942 jako státní ministr v první exilové vládě Jana Šrámka a v letech 1942–1945 jako ministr zemědělství a veřejných prací v druhé exilové vládě Jana Šrámka v Londýně. V rámci exilu se již v roce 1941 přimlouval za změnu česko-slovenských vztahů a nebyl stoupencem návratu k předmnichovské koncepci československého národa.\n\nV letech 1945–1948 byl členem vedení Demokratické strany. Na sjezdu strany v dubnu 1945 byl zvolen jejím místopředsedou. V letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948. V srpnu 1945 byl delegáty národních výborů zvolen rovněž za poslance Slovenské národní rady. Zasedal zde do roku 1946.\n\nZastával i vládní pozice, byť ne na ministerské úrovni. V letech 1945–1946 působil jako státní tajemník na ministerstvu zahraničního obchodu a v letech 1946–1948 v první vládě Klementa Gottwalda jako státní tajemník na ministerstvu národní obrany.\n\nBěhem únorového převratu 1948 podal dne 20. února spolu s dalšími demokratickými ministry demisi. Poté, co v mocenské konfrontaci zvítězila Komunistická strana Československa, byla Demokratická strana proměněna na Stranu slovenské obrody coby satelitní formaci závislou na KSČ. Lichner patřil mezi skupinu funkcionářů Demokratické strany, kteří neodešli do emigrace, ale zůstali v Československu a byli v následujícím období pronásledováni.\n\nV roce 1950 byl zatčen a ve vykonstruovaném procesu odsouzen na 17 let vězení. V roce 1960 byl propuštěn na amnestii a v roce 1968 rehabilitován.\n\nV roce 1992 obdržel in memoriam Řád Tomáše Garrigua Masaryka III. třídy. Byl mu rovněž udělen Řád Slovenského národního povstání.\n\n\n"}
{"id": "672312", "url": "https://cs.wikipedia.org/wiki?curid=672312", "title": "Dezider Milly", "text": "Dezider Milly\n\nDezider Milly (7. srpna 1906, Kyjov – 1. září 1971, Bratislava) byl karpatorusínský a slovenský malíř, grafik a pedagog, představitel výtvarného umění Rusínů na Slovensku.\n\nNarodil se na východním Slovensku v rodině duchovního z etnické menšiny Lemků. Roku 1926 absolvoval učitelský seminář v Prešově. V letech 1926–1933 vystudoval malbu na tehdy střední Uměleckoprůmyslové škole v Praze u Josefa Schussera a Arnošta Hofbauera. V letech 1935–1943 vyučoval v obcích Orlov a Plaveč v okrese Stará Ľubovňa. Ve školním roce 1943–1944 se stal ředitelem základní (obecné) školy a později učitelského semináře v Prešově. Od roku 1946 žil v Bratislavě. Byl pedagogem na Pedagogické fakultě Univerzity Komenského, v letech 1948–1949 na Slovenské technické univerzitě a od roku 1949 spoluzakladatelem a profesorem na Vysoké škole výtvarných umění, kde vyučoval na katedře všeobecného a krajinářského malířství až do své smrti. V roce 1952 zastával na VŠVU funkci rektora .\n\nPři studiích v Praze se Milly spřátelil s mladšími slovenskými spolužáky – malíři ze skupiny \"Generácia 1909\" (Cyprián Majerník, Ján Mudroch a další) a stal se jejím členem. V Praze také později vstoupil do Umělecké besedy. Stylově se přiklonil k expresionismu, náměty čerpal z národopisu a sociálně kritických témat. Používal techniku olejomalby, tempery, akvarelu a pastelu, techniky kombinoval, maloval i na sklo. Věnoval se figurální malbě, krajinomalbě, grafice a knižním ilustracím.. V jeho malbě byl shledáván meditativní lyrismus s impresivními i expresivními tendencemi.\n\nV roce 1962 mu byl udělen titul zasloužilý umělec a v roce 1971 titul národní umělec. \n\n\n\n\n"}
{"id": "672313", "url": "https://cs.wikipedia.org/wiki?curid=672313", "title": "Mistrovství světa superbiků 2007", "text": "Mistrovství světa superbiků 2007\n\nMezi největší favority patřili Brit James Toseland (mistr světa 2004) na Hondě, Australan Troy Bayliss (šampion z let 2001 a 2006) na Ducati, bývalý účastník MotoGP a čtyřnásobný mistr světa kubatury do 250 cm³ Ital Max Biaggi se Suzuki a Japonec Norijuki Haga sedlající Yamahu.\n\nO titul až do posledního závodu v Magny-Cours bojovali Toseland, Haga a Biaggi. Mistrem světa se stal Toseland, který celkově skončil o dva body před Hagou. Pohár značek vyhrála Yamaha.\n\nSezona 2007 byla také poslední, jejímž titulním sponzorem byl španělský pivovar Corona Extra.\n"}
{"id": "672323", "url": "https://cs.wikipedia.org/wiki?curid=672323", "title": "Skála smrti u Kunratic", "text": "Skála smrti u Kunratic\n\nSkála smrti u Kunratic je památník ve skalách mezi Kunraticemi a Lindavou (místní části Cvikova).\nJde o skalní stěnu, v níž jsou vytesány reliéfy rytíře na koni a padající dívky. Dílo je zapsáno v celostátním registru kulturních památek pod číslem 11471/5-5785.\n\nSkála se nachází blízko říčky Svitávka poblíž osady dříve zvaná Mlynářská díra – Müllerloch. Říkávalo se tomu také Kunratické Švýcarsko. Místo je vzdáleno zhruba 1,5 km jižně od Kunratic u Cvikova. V roce 1910 do 15 metrů vysoké skály vytesali místní občané Karl Beckert (nadučitel ve výslužbě) a Karl Bundesmann (četnický strážmistr ve výslužbě) reliéf, který navazoval na zachovalou pověst. Mimo této skály, přezdívané Rytířský skok, byli autory i dalších reliéfů u nedaleké studánky (již neexistuje) a na Dutém kameni u Cvikova. Ke skále vede poblíž zelená turistická značka. \n\nVe zdejších skalách či v blízké tvrzi žil rytíř Kun (či Kuno), hrubý, drsný člověk. Našel zalíbení v krásné dceři mlynáře, ta jej však odmítala. Jednou ji zastihl samotnou v lese, dala se před ním na útěk a skočila ze skály. Zachránila se na měkkém mechu i díky široké sukni, kdežto rytíř i se svým koněm skončil utopením v propasti (či bažině). \n\n"}
{"id": "672324", "url": "https://cs.wikipedia.org/wiki?curid=672324", "title": "Vnější Východní Karpaty", "text": "Vnější Východní Karpaty\n\nVnější Východní Karpaty jsou geomorfologická subprovincie v provincii Východní Karpaty na Slovensku, v Polsku, na Ukrajině a v Rumunsku na severní a východní vnější straně Karpat. Nejvyšším bodem je ukrajinská Hoverla \"(Говерла)\" – 2 061 m n. m.\nČlení se na geomorfologické oblasti:\n\nPodle polského geomorfologického členění Jerzyho Kondrackiego se dělí na:\n\nRumunské členění nepočítá s hierarchií podobnou té české, slovenské a polské. Rumunskou část Východních Karpat nedělí na vnitřní a vnější pásmo, ale na tři skupiny pohoří od severu k jihu:\n\n"}
{"id": "672329", "url": "https://cs.wikipedia.org/wiki?curid=672329", "title": "Šaban Trstena", "text": "Šaban Trstena\n\nŠaban Trstena ( * 1. ledna 1965 Skopje, Jugoslávie) je bývalý jugoslávský, později severomakedonský zápasník, volnostylař. V roce 1984 vybojoval na olympijských hrách v Los Angeles zlatou medaili v kategorii do 52 kg a v roce 1988 na hrách v Soulu stříbro ve stejné kategorii. V roce 1996 na hrách v Atlantě vybojoval, již jako reprezentant Makedonie, páté místo v kategorii do 57 kg.\n\nZe tří startů na mistrovství světa se nejlépe umístil v roce 1982, kdy vybojoval bronzovou medaili. V roce 1983 obsadil čtrnácté a v roce 1987 deváté místo. Dvakrát, v roce 1984 a 1990, vybojoval titul mistra Evropy. V letech 1983, 1985 a 1986 vybojoval stříbro a v letech 1982 a 1987 bronz. V roce 1978 obsadil sedmé a v roce 1997 sedmnácté místo.\n\nV roce 1984 byl vyhlášen nejlepším atletem Jugoslávie a v roce 2000 nejlepším Albánským atletem století.\n\n"}
{"id": "672330", "url": "https://cs.wikipedia.org/wiki?curid=672330", "title": "V dobré společnosti", "text": "V dobré společnosti\n\nV dobré společnosti () je americká filmová romanticko-dramatická rodinná komedie\nspolečnosti Universal Pictures z roku 2004 režiséra Paula Weitze s Dennisem Quaidem a Topherem Gracem v hlavní roli. Další výrazné role ztvárnili Marg Helgenberger, Scarlett Johansson, Clark Gregg a Selma Blair.\n\n"}
{"id": "672341", "url": "https://cs.wikipedia.org/wiki?curid=672341", "title": "Vnitřní Východní Karpaty", "text": "Vnitřní Východní Karpaty\n\nVnitřní Východní Karpaty jsou geomorfologická subprovincie v provincii Východní Karpaty na Slovensku, Ukrajině a v Rumunsku. Nejvyšším bodem je rumunský Pietrosul – 2 303 m n. m.\n\nČlení se na geomorfologické oblasti:\n\nPolské členění podle Jerzyho Kondrackiego nepovažuje celky jižně od Harghity za součást Východních Karpat. Vnitřní Východní Karpaty člení na tyto makroregiony:\n\nRumunské členění nepočítá s hierarchií podobnou té české, slovenské a polské. Rumunskou část Východních Karpat nedělí na vnitřní a vnější pásmo, ale na tři skupiny pohoří od severu k jihu:\n\nPodle členění uvedeného v Čížkovi a kol. (1986, str. 9) se „za rozhraní mezi Východními a Jižními Karpatami dnes neuznává tzv. klasická hranice, tj. údolí řeky Prahova a posunuje se do údolí řeky Dîmbovița a kuloáru Rucar – Bran.“ V tom případě do Východních Karpat patří ještě i pohoří Bucegi a jeho nejvyšší vrchol Omul (2505 m) se stává nejvyšším bodem Východních Karpat. Podle tohoto členění mezi jádrová pohoří rumunských vnitřních východních Karpat (z krystalických hornin) patří mimo jiné:\nPři západním obvodu probíhá sopečné pásmo tvořené pohořími:\n\n\n"}
{"id": "672343", "url": "https://cs.wikipedia.org/wiki?curid=672343", "title": "Son Kab-to", "text": "Son Kab-to\n\nSon Kab-to ( , anglickým přepisem: \"Son Gab-do\"; * 12. července 1960) je bývalý jihokorejský zápasník, volnostylař. V roce 1984 vybojoval na olympijských hrách v Los Angeles bronzovou medaili v kategorii do 48 kg.\n\nTřikrát startoval na mistrovství světa, v roce 1981 vybojoval stříbrnou medaili, v roce 1979 čtvrté a v roce 1982 páté místo. V roce 1982 a 1986 vybojoval bronz na Asijských hrách.\n\n"}
{"id": "672346", "url": "https://cs.wikipedia.org/wiki?curid=672346", "title": "Kim I-kon", "text": "Kim I-kon\n\nKim I-kon ( , anglickým přepisem \"Kim Eui-kon\"; * 24. ledna 1958) je bývalý jihokorejský zápasník, volnostylař. V roce 1984 vybojoval na olympijských hrách v Los Angeles bronzovou medaili v kategorii do 57 kg. V roce 1978 vybojoval bronz na Asijských hrách.\n\n"}
{"id": "672349", "url": "https://cs.wikipedia.org/wiki?curid=672349", "title": "Studený vrch (Hřebeny)", "text": "Studený vrch (Hřebeny)\n\nStudený vrch, dosahující nadmořské výšky 660 metrů, je nejvyšší horou pohoří Hřebeny podle geomorfologického členění. V širším vymezení Hřebenů je Studený vrch až druhý a nejvyšší horou je Písek (691 m), který ale podle geomorfologického členění patří do Brd.\n\nJeho název byl prý odvozen od studeného větru, který tu často vane. Vypíná se asi 3 kilometry na jihovýchod od města Hostomice; katastrálně přísluší ke vzdálenějšímu městu Dobříš. Na jeho vrcholu byla v roce 1940 postavena 17,5 metrů vysoká zděná sedmiboká měřická věž, která dříve sloužila především k zeměměřickým účelům. Těchto věží bylo u nás v minulosti postaveno celkem devět. Tato věž však byla jako jediná v poslední době po nezbytných opravách zpřístupněna turistům a začala se využívat jako rozhledna.\n\nPřestože věž nepřevyšuje okolní stromy a není z přilehlých oblastí ani vidět, poskytuje překvapivě hezký výhled daleko do kraje. Vystoupíme-li na její vyhlídkový ochoz po 81 schodech, uvidíme před sebou od severozápadu k severu jak se rozprostírá hlubokými lesy pokrytá Křivoklátská vrchovina, kde vyniká kopec Velíz s kaplí a vpravo od něj Krušná hora. Vpravo za ní je pak vzadu vidět vrch Louštín s telekomunikační věží. Bude-li dobrá viditelnost, spatříme na obzoru tímto směrem i hřebeny Krušných hor, přičemž nejvíce vlevo můžeme zahlédnout také nejvyšší horu Krušných hor Klínovec s rozhlednou a televizním vysílačem.\n\nNa severu vystupuje České středohoří, kde dominuje nejvyšší kuželovitá Milešovka s věží a vlevo od ní mohutný kopec Hradišťany. Vpředu pak tímto směrem uvidíme plochou Kožovou horu s rozhlednou a vpravo za ní vrch Říp. Na severovýchodě spatříme v údolí také nepříliš vzdálený hrad Karlštejn a za dobré dohlednosti daleko v pozadí uvidíme i kopec Velký Bezděz s hradem a ještě více vzadu vpravo můžeme spatřit také Ještěd s televizním vysílačem. Na jihovýchodě se pod námi rozprostírá město Dobříš a na horizontu vystupují vrcholky České Sibiře s nejvyšším vrchem Mezivrata s televizním vysílačem a měřickou věží.\n\nNapravo pak je Jistebnická vrchovina s nejvyšším bodem Javorová skála s vojenskou věží a vpravo s vrchem Kozlov s telekomunikační věží. Na jihu se vlní Písecké hory a za dobré dohlednosti můžeme v pozadí spatřit i malou část pohoří Šumava s dominantní horou Boubín s rozhlednou. Na západě uvidíme hřeben Radče s televizním vysílačem na vrchu Brno a vpravo kopec s hradem Zbiroh. Z věže jsou vidět také některé okolní brdské kopce.\n\nRozhlednu na Studeném vrchu v současné době spravuje občanské sdružení Turisté severních svahů Brd a Sdružení za ekologický rozvoj krajiny. Otevřeno je většinou od dubna do září, a to vždy o víkendech a o svátcích, v letních měsících pak každý den. Vstup na rozhlednu je zdarma. K dispozici je i občerstvení a populární je rovněž možnost opékání buřta. Na rozhledně se pořádá každoročně mnoho různých akcí, například novoroční výšlap, pochod Brdská stezka nebo srazy včelařů z okolí. Výjimkou nejsou ani různé trampské akce. \n\nRozhledna je v současnosti v poměrně špatném stavu, výstup na ní však není nebezpečný.\n\nNa rozhlednu se dá dostat po Brdské Hřebenovce, značené červenou barvou. Na rozcestí Pod Studeným vrchem se pak odbočí nahoru. Cestou míjíme osamělé stavení, jde o bývalou hájovnu Baba. V okolí této hájovny se pak dříve nacházely doly na železnou rudu. \n\nNa výše zmíněnou Hřebenovku se také dostaneme buď z obce Malý Chlumec pod rozhlednou, nebo z druhé strany, například po žluté značce z Dobříše. V místě přechodu červené přes silnici II/114 je zastávka autobusové linky Dobříš - Hořovice. Zde nebo v obci Malý Chlumec se pak dá i zaparkovat.\n\n"}
{"id": "672350", "url": "https://cs.wikipedia.org/wiki?curid=672350", "title": "I Čong-kun", "text": "I Čong-kun\n\nI Čong-kun ( , anglickým přepisem: \"Lee Jung-keun\", * 29. července 1960) je bývalý jihokorejský zápasník, volnostylař. V roce 1984 vybojoval na olympijských hrách v Los Angeles bronzovou medaili v kategorii do 62 kg.\n\nTřikrát startoval na mistrovství světa, v roce 1982 obsadil deváté, v roce 1987 čtvrté a v roce 1989 osmé místo. V roce 1982 vybojoval stříbro a v roce 1986 zlato na Asijských hrách.\n\n"}
{"id": "672352", "url": "https://cs.wikipedia.org/wiki?curid=672352", "title": "Vražda ze cti", "text": "Vražda ze cti\n\nJako vražda ze cti se označuje záměrné usmrcení člena sociální skupiny (například rodiny nebo kmene), který svým jednáním poškodil podle názoru ostatních čest této skupiny. V dnešní době je vražda ze cti nejčastěji praktikována lidmi vyznávajícími islám. Na Západě jsou v současnosti případy vražd ze cti hlášeny především z USA, z Velké Británie a rovněž z Německa s početnou muslimskou menšinou, pocházející hlavně z Turecka.\n\nV Německu to v mnoha případech vyvolalo a vyvolává debatu o tom, jak dalece se daří integrovat muslimy do německé společnosti. V některých případech mnoho politiků naznačuje neúspěch této snahy o začlenění komunity s jiným žebříčkem hodnot do německé společnosti. Turecká ženská organizace \"Papatja\" zaznamenala v Německu od roku 1996 40 případů vražd ze cti.\n\nVe Francii situace nahrává s mnoha dalšími věcmi stranám z politického okraje jako je třeba Národní fronta. A je zde opět jedním z hnacích motorů diskuze o úspěšnosti začlenění do většinové společnosti.\n\nZápadní právo se na tento akt dívá jako na každou jinou vraždu, i se všemi právními důsledky z toho plynoucími. Podle islámského práva šaría je vražda ze cti také neodůvodnitelnou vraždou. V některých kulturách se jedná o místní zvyky (Albánie, Turecko) praktikovanými bez ohledu na názor islámského, nebo světského trestního práva.\n\nKromě vraždy, tedy usmrcení (domněle) provinilého, se praktikují i jiné způsoby trestu, například oslepení či jiné zmrzačení.\n\nPodobným typem vraždy je krevní msta, při níž příbuzní poškozeného pociťují čestný závazek odplatit újmu, která byla na jejich rodině či klanu spáchána jeho nečlenem. Krevní msta se ještě v 19. století běžně vyskytovala v Itálii jako takzvaná vendeta a byla spojena s vlivem klanů a klanovým společenským zřízením. V Itálii se tento způsob msty vykonával dlouho a dokonce se z části přenesl italskými přistěhovalci do USA kde se projevoval v prvé polovině 20. století.\n\n\n"}
{"id": "672353", "url": "https://cs.wikipedia.org/wiki?curid=672353", "title": "Kim Čong-kju", "text": "Kim Čong-kju\n\nKim Čong-kju ( , anglickým přepisem: \"Kim Jong-kyu\"; * 2. března 1958) je bývalý jihokorejský zápasník, volnostylař. V roce 1984 vybojoval na olympijských hrách v Los Angeles bronzovou medaili v kategorii do 52 kg.\n\nV roce 1982 obsadil čtvrté místo na mistrovství světa. V roce 1978 vybojoval stříbro a v roce 1982 bronz na Asijských hrách.\n\n"}
{"id": "672357", "url": "https://cs.wikipedia.org/wiki?curid=672357", "title": "Ju In-tchak", "text": "Ju In-tchak\n\nJu In-tchak ( , anglickým přepisem \"You In-tak\"; * 10. ledna 1958 Kimdže) je bývalý jihokorejský zápasník, volnostylař. V roce 1984 vybojoval na olympijských hrách v Los Angeles zlatou medaili v kategorii do 68 kg.\n\nV roce 1981 obsadil šesté místo na mistrovství světa a v roce 1982 vybojoval bronz na Asijských hrách.\n\n"}
{"id": "672362", "url": "https://cs.wikipedia.org/wiki?curid=672362", "title": "Putnam County (Tennessee)", "text": "Putnam County (Tennessee)\n\nPutnam County je okres amerického státu Tennessee založený v roce 1854. Správním střediskem je město Cookeville. Pojmenovaný je podle účastníka francouzsko-indiánské války a americké války za nezávislost generála Israela Putnama.\n\n"}
{"id": "672377", "url": "https://cs.wikipedia.org/wiki?curid=672377", "title": "Muhammad Alí, korunní princ Egypta a Súdánu", "text": "Muhammad Alí, korunní princ Egypta a Súdánu\n\nPrinc Muhammad Alí (* 5. února 1979, Káhira, Egypt), korunní princ Egypta a Súdánu, princ egyptský a saídský je následník trůnů Egypta a Súdánu žijící v současnosti v exilu.\n\nNarodil se v Káhiře jako vnuk krále Farúka a královny Nariman, a starší syn posledního krále Egypta, Fuada II. a jeho tehdejší manželky, Fadily (rozené Dominique-France Picard). Vyrůstal mezi Evropou a Marokem, kde také získal vzdělání.\n\nPrince Muhammad Alí pracuje v oboru realit v Paříži.\n\n20. dubna 2012 se v Istanbulu na svatbě prince Rudolfa Lichtenštejnského (synovec knížete Hanse Adama II.) seznámil s afghánskou princeznou Noal Záhir, dcerou prince Muhammada Dauda Paštúnjara, druhorozeného syna afgánského krále Muhammada Záhira Šáha. Pár oznámil zasnoubení 27. dubna 2013 a svatba se konala 30. srpna 2013 v Istanbulském paláci Çırağan.\n\n12. ledna 2017 se páru narodila dvojčata, syn a dcera:\n\n\n"}
{"id": "672390", "url": "https://cs.wikipedia.org/wiki?curid=672390", "title": "Ženy v islámu", "text": "Ženy v islámu\n\nPostavení ženy v islámu je složitým výsledkem interpretace náboženských textů a celkových kulturních podmínek v islámských zemích či komunitách. Liší se jak jednotlivé interpretace náboženských textů učenci a školami, tak výsledná podoba práva v jednotlivých zemích. Ze studie z roku 2013, kterou si nechala vypracovat agentura Reuters, vyplývá, že se nejhůře arabským ženám žije v Egyptě.\n\nNa různých místech koránu se píše o rovném postavení muže a ženy před Bohem. Oba jsou jeho výtvory (súra 4, verš 1) a platí pro ně stejné náboženské předpisy.\n\nČtvrtá súra Koránu nese název \"Ženy\" a pojednává se v ní mimo jiné o majetkových otázkách: právu ženy na věno, dědictví, na vlastnictví majetku nezávisle na mužských členech rodiny apod. Zároveň se zde však praví:\n„\"Muži zaujímají postavení nad ženami proto, že Bůh dal přednost jedněm z vás před druhými, a proto, že muži dávají z majetků svých (ženám). A ctnostné ženy jsou pokorně oddány a střeží skryté to, co Bůh nařídil střežit. A ty, jejichž neposlušnosti se obáváte, varujte a vykažte jim místa na spaní a bijte je! Jestliže vás jsou však poslušny, nevyhledávejte proti nim důvody! A Bůh věru je vznešený, veliký.\"“ (4:34).\nPostavení žen je z pohledu značné části muslimských národních společností chápáno jako druhořadé a mnohá práva jsou ženám upírána nejen fundamentalistickými nábožensko-politickými skupinami, jako je např. Tálibán. Dle tohoto pohledu je žena podřízena muži (není mu rovnoprávná jako v jiných společenských systémech). Ženy jsou často oběťmi vražd ze cti a jejich zabití je s odvoláním na islámské právo mnohde bráno za méně závážný trestný čin než zabití muže (vrazi ze cti jsou postiženi pouze vězením, zatímco běžní vrazi smrtí), následkem čehož je s ženami někdy nakládáno způsobem připomínajícím nakládání se soukromým majetkem. V některých případech je chápána jen jako způsob jak rozmnožovat početnost věřících. Ve věci sňatku panují takové poměry, že si muslim může vzít nemuslimku, ale muslimka si nesmí vzít nemuslima. V přísně muslimských zemích jsou ženy svázány řadou tradičních pravidel, bez souhlasu poručníků by např. neměly cestovat nebo jednat s úřady, čímž jsou prakticky diskriminovány. Saúdská Arábie ženám jako poslední země na světě teprve v roce 2015 umožnila využít volební právo a ve volbách také kandidovat. V této zemi však i přesto nicméně platí mnoho dalších omezení. Až od poloviny roku 2018 bude například saúdským ženám umožněno řídit auta; v této otázce se mj. v minulosti angažovala aktivistka Manal al-Šaríf.\n\nV trestně právních věcech je žena oproti mužům v mnohých islámských zemích znevýhodněna. Příkladem je např. potřebný vyšší počet ženských svědků ženského pohlaví ve srovnání s nižším počtem požadovaných mužských svědků. Následkem toho jsou ženy - bez zohlednění politicky motivovaných případů - častěji oběťmi porušování lidských práv v islámském světě než muži.\n\nŽena má právo na rozvod, což může být pro muslimského muže dosti trapné - v muslimský zemích, jako např. v Egyptě, pak mužovi stačí s pomocí 4 svědků dokazat ženě cizoložství a žena může být odsouzena k trestu smrti. „Postavení nad ženami“ bývá interpretováno různě, od naprosté dominance po ochranu; uvnitř manželství má nicméně dle Koránu panovat láska a dobro:\n\"„A patří k Jeho znamením, že vám z vás samých manželky stvořil, abyste u nich klid nalezli. A vložil mezi vás lásku a dobro – a věru jsou v tom znamení pro lidi přemýšlivé.“\" (30:21)\nV téže súře se mluví také o polygamii čili mnohoženství, které bývá v islámském světě praktikována. Muž si může vzít až čtyři manželky, ale pouze pokud k nim bude spravedlivý, což je ovšem dle jiného verše (4:129) prakticky nemožné (proto je verš někdy považován za nepřímý příkaz monogamie); pro mnohoženství bývá naopak argumentováno například tím, že je praktikoval i prorok Mohamed.\n\nVe 20. století se i v islámském prostředí objevuje feminismus, který má ovšem mnoho větví; některé pozice islám kritizují, jiné se z něho naopak snaží vycházet (Islámský feminismus). Ženy se také začaly objevovat ve veřejných funkcích: první ženou zvolenou do čela muslimského státu byla Bénazír Bhuttová v Pákistánu.\n\nPrvními zeměmi s muslimskou většinou, které zavedly volební právo žen, byl Ázerbájdžán a Albánie (1920), poslední byla Saúdská Arábie, kde jim ho král Abdalláh přislíbil v září 2011. Na nejbližší volby se však ještě nevztahovalo, proto ho poprvé budou moci využít až v roce 2015. Dále v Saúdské Arábii ještě v 21. století panovaly takové absurdity, jako zákaz řízení automobilu ženami. Nedodržování zákona se trestalo. I přesto se našli odvážné, které na protest za volant usedli. Teprve od dubna 2014 je ženám v Saúdské Arábii dovolena jízda na kole či motocyklu a od června 2018 i řízení automobilu. Jistý saúdský klerik nicméně prohlásil, že ženám za volantem hrozí narození postiženého dítěte. V Saúdské Arábii či v Íránu je také rozšířená segregace na základě pohlaví. a \n\nPředevším mezi muslimy jsou zaznamenány případy, kdy byla žena mužem napadena a polita v obličeji silnou kyselinou, jako to je známo z nemuslimského světa např. na případu Katie Piper. V Íránu byl ovšem v obdobném případě dopadený mužský útočník odsouzen k témuž, tedy k polití kyselinou v obličeji.\n\nV rámci tzv. práva šaría je dokonce možné ženu ukamenovat za to, že byla znásilněna, jelikož je to považováno za cizoložství. Objevují se i případy, kdy otec zabije vlastní dceru jen proto, že měla nemanželský poměr. Vraždou prý zachrání čest rodiny. Stejné praktiky se dějí i v případě, kdy se dcera odmítá podvolit otcovu rozhodnutí ohledně sňatku. V lednu 2015 došlo upálení zaživa mladé německé dívky ve vysokém stupni těhotenství. K vraždě se doznali dva Turci, z nichž jeden byl údajným přítelem dívky, se kterou čekal potomka. Prý to zraňovalo jeho čest a dívku zavraždili i přesto, že byla ochotna přistoupit na konverzi k islámu. V témže měsíci roku 2015 novopečený imám berlínské mešity Al-Nur jménem Abdel Moez al-Eila požaduje podřízenost žen vůli jejich manželům a to bez výhrad. Jeho vystoupením se zabývá prokuratura. V dubnu roku 2015 zakázal jistý ředitel jedné islámské školy v australském Melbourne v rámci tělocviku dívkám přespolní běh, jelikož by prý touto činností mohly „přijít o panenství“. Případem se zabývá kontrolní úřad zodpovědný za vzdělávací normy.\n\nV Německu vyšla a následně byla zakázána a policejně zlikvidována kniha s názvem \"Žena pod záštitou islámu ()\", která mužům radí jak ženu bít, aniž by utrpěla zlomeniny a modřiny a mj. se v ní prý uvádí, že je žena \"bitím poctěna\". Saúdský rodinný terapeut Chalíd al-Sakabi v roce 2016 uveřejnil video, kde mužům radí, jak s pomocí Alláha ženu správně bít.\n\nBěhem evropské migrační krize dorazilo v roce 2015 přes milion migrantů, z toho velká část do Nemecka. Během silvestrovské noci byla v Kolíně nad Rýnem spousta žen a dívek hromadně okradena a sexuálně napadena přistěhovalci převážně severoafrického a arabského vzhledu. Policie a média o incedentech i původu útočníků nejprve mlčela a sklidila ostrou kritiku. Později byly hlášeny podobné útoky i z dalších měst jako Stuttgart, Hamburk a Düsseldorf. Do 21. ledna bylo podáno 821 trestních oznámení a polie vyšetřuje 30 lidí. K incidentům se vyjádřil i kolínský salafistický imám Sami abú Jusúf, která napadené ženy obvinil, že si za útoky můžou samy. V souvislosti s případy z Německo vypluly na povrch i podobné skutečnosti ze Švédska, které tajilo útoky migrantů podobného ražení.\n\n"}
{"id": "672396", "url": "https://cs.wikipedia.org/wiki?curid=672396", "title": "Valmiera", "text": "Valmiera\n\nValmiera () je největší město Vidzeme, historického regionu Lotyšska a bývalé správní centrum okresu Valmiera, ležící po obou březích řeky Gauji. Leží na křižovatce několik významných cest, 100 km severovýchodně od hlavního města Rigy a 50 km jižně od hranice s Estonskem.\n\nV městě o celkové rozloze 18,1 km² žilo v roce 2010 27 217 obyvatel.\n\nValmiera a její okolí je jednou z nejdéle osídlených oblastí Lotyšska. Archeologické nálezy stanovují věk osídlení na přibližně 7000 let před n. l. Valmiera je poprvé zmiňována jako město ve kronikářském záznamu z roku 1323. Skutečné založení města se odehrálo minimálně 40 let předtím, když velmistr Řádu mečových bratří Wilken von Endorp dal postavit hrad (\"Wolmar\") a křesťanský kostel na březích řeky Gauja. Valmiera byla členem hanzy od 14. do 16. století. Zapojení do hanzy povzbudilo výměnu zboží a zvýšilo význam města.\n\nBěhem Severní války byla v roce 1702 Valmiera zničena a vypálena. Dějiny města se shodují s dějinami severního Livonska.\n\nValmiera je dnes de facto kulturní centrum regionu Vidzeme. Je to např. jediné město v oblasti, které má profesionální divadlo, \"Valmieras teātris\", které bylo založeno roku 1919.\n\nSídlí zde Vidzemský oblastní soud.\n\nMěsto je významné průmyslové centrum severního Lotyšska. Dominantní odvětví ve Valmieře jsou potravinářský průmysl (mléko, maso a obilí), výroba sklolaminátu, zpracování dřeva a výroba nábytku.\n\n1. ledna 2006 ve městě žilo 26 861 obyvatel. Pozoruhodně vysoký je podíl Lotyšů, kteří tvoří čtyři pětiny obyvatel města, zatímco v celém Lotyšsku je to jen kolem 59%.\n\n"}
{"id": "672403", "url": "https://cs.wikipedia.org/wiki?curid=672403", "title": "Ape", "text": "Ape\n\nApe () je město na severovýchodě Lotyšska v historickém regionu Vidzeme, ležící 2 km od hranic s Estonskem. Nachází se 28 km od Alūksne a 178 km od Rigy.\nJde o jedno z nejmenších lotyšských měst vůbec – v roce 2010 zde žilo 1 083 obyvatel.\n"}
{"id": "672416", "url": "https://cs.wikipedia.org/wiki?curid=672416", "title": "Východní Beskydy (rozcestník)", "text": "Východní Beskydy (rozcestník)\n\nVýchodní Beskydy je název dvou různých geomorfologických oblastí ve vnějších Karpatech.\n\n\n"}
{"id": "672425", "url": "https://cs.wikipedia.org/wiki?curid=672425", "title": "Kočani", "text": "Kočani\n\nKočani (Kocani, ) je město ve východní části Severní Makedonie s 28 330 obyvateli, sídlo stejnojmenné opštiny, 120 km od Skopje. Město je známé pěstováním rýže a geotermálními prameny.\n\nMěsto se nachází na severní straně údolí Kocansko na obou stranách stejnojmenné řeky. Nedaleko se nachází známé zimní turistické centrum Ponikva.\n\nKočani má rozlohu 18,6 km² a 28 330 obyvatel. Vývoj počtu obyvatel:\n\nKlima je mírné, kontinentální, ovlivňuje ho středomořské klima šířící se podél řeky Bregalnica. Průměrná teplota je 12,9 °C, roční srážkový průměr 538 mm.\n\n"}
{"id": "672429", "url": "https://cs.wikipedia.org/wiki?curid=672429", "title": "Soupisky hokejových reprezentací na MS 2011", "text": "Soupisky hokejových reprezentací na MS 2011\n\nMistrovství světa v ledním hokeji 2011 se zúčastnilo 16 národních týmu.\n</div>\n\n</div>\n</div>\n\n</div>\n"}
{"id": "672430", "url": "https://cs.wikipedia.org/wiki?curid=672430", "title": "Muzeum perleťářství a tradičního bydlení", "text": "Muzeum perleťářství a tradičního bydlení\n\nMuzeum perleťářství a tradičního bydlení se nachází v obci Senetářov na okrese Blansko. Jedná se o tradiční hliněný dům č.p. 32 s doškovou střechou, který je ukázkou lidové architektury na Drahanské vrchovině v 19. století.\n\nV muzeu je expozice tradičního bydlení a perleťářství, jehož výroba byla v tomto chudém kraji velmi rozšířena. Tradice výroby knoflíků v Senetářově prakticky přetrvávala až do 80. let 20 století. Prostory domu jsou ponechány v původní podobě, aby návštěvníci měli možnost poznat život našich předků.\n\nV roce 2011 byla ukončena rozsáhlá rekonstrukce muzea, které bylo modernizováno a je postupně doplňováno o exponáty zemědělských strojů, zařízení i předmětů denní potřeby venkovského člověka, které byly užívány v minulosti.\n\n"}
{"id": "672437", "url": "https://cs.wikipedia.org/wiki?curid=672437", "title": "Východní část Západních Beskyd", "text": "Východní část Západních Beskyd\n\nVýchodní část Západních Beskyd (slovensky: \"Východné Beskydy\") jsou geomorfologická oblast Vnějších Západních Karpat na území severního Slovenska a jižního Polska, severovýchodně od Tater. Takto vymezené jsou \"Východné Beskydy\" v rámci geomorfologického členění používaného v Česku a na Slovensku. Z pohledu polského členění podle Jerzyho Kondrackiego celá tato oblast patří pod \"Beskidy Zachodnie\" (makroregion Západní Beskydy), zatímco \"Beskidy Wschodnie\" (Východní Beskydy) leží dále na východ a překrývají se se slovenskou geomorfologickou oblastí Poloniny.\n\nNejvyšší hora Východních Beskyd je Minčol na Čergově.\n\nDělí se na následující mezoregiony, resp. geomorfologické celky:\n\n\n"}
{"id": "672438", "url": "https://cs.wikipedia.org/wiki?curid=672438", "title": "Chasja Drori", "text": "Chasja Drori\n\nChasja Drori ( חסיה דרורי, rodným jménem Chasja Kupferminc, חסיה קופפרמינץ, žila 1899 – 3. června 1976) byla sionistická aktivistka, izraelská politička a poslankyně Knesetu za stranu Mapaj.\n\nNarodila se v Černigovu v tehdejší Ruské říši (dnes Ukrajina). V roce 1922 přesídlila do dnešního Izraele, kde roku 1924 patřila mezi zakladatele vesnice Kfar Jechezkel.\n\nV mládí se zapojila do činnosti sionistických organizací Ce'irej Cijon a he-Chaluc. Byla členkou pracovních brigád Gdud ha-avoda. Byla aktivní k organizaci ha-Merkaz ha-chakla'i reprezentující zemědělský sektor. Zastávala posty ve straně Mapaj a ve Straně práce. Roku 1937 byla vyslankyní strany Mapaj a odborové centrály Histadrut v USA.\n\nV izraelském parlamentu zasedla po volbách v roce 1949, kdy kandidovala za Mapaj. Byla členkou parlamentního výboru mandátního a výboru pro veřejné služby.\n\n"}
{"id": "672442", "url": "https://cs.wikipedia.org/wiki?curid=672442", "title": "La Molina", "text": "La Molina\n\nLa Molina je lyžařské středisko ležící v Pyrenejích v severovýchodním Španělsku, poblíž katalánské obce Alp. Společně se sousedním střediskem Masella tvoří lyžařský komplex nazývaný Alp 2500.\n\nJedná se o nejstarší španělské lyžařské středisko. V roce 1943 zde byl otevřen první lyžařský vlek v zemi a o rok později začala fungovat lyžařská škola.\n\nRozkládá se v nadmořské výšce 775 až 2445 m. Je zde celkem 60 kilometrů sjezdovek, pro dopravu lyžařů slouží především sedačkové lanovky.\nK dispozici je také kratší trať pro běžecké lyžování (asi 5 km) a skokanský můstek.\n\nVe středisku se konaly závody Světového poháru v alpském lyžování a snowboardingu. Středisko hostilo také Mistrovství světa ve snowboardingu v roce 2011.\n\n"}
{"id": "672447", "url": "https://cs.wikipedia.org/wiki?curid=672447", "title": "Chełmsko Śląskie", "text": "Chełmsko Śląskie\n\nChełmsko Śląskie , německy Schömberg, je ves v Polsku v Dolnoslezském vojvodství v okrese Kamienna Góra. Sídlo je vzdáleno 14 km od Kamienne Góry. Lubawka, do jejíž gminy Chełmsko Śląskie spadá, je vzdálena 6 km. Ves leží u hranice s Českem, na jejím jihovýchodním konci se nachází turistický hraniční přechod do Libné (v současné době již zaniklá obec, součást Teplic nad Metují). Vsí protéká řeka Zadrna.\n\nChełmsko Śląskie je součástí městsko-vesnické gminy se sídlem v Lubawce.\n\nChełmsko Śląskie lze z historicko-urbanistického hlediska považovat za město. Do dnešních dnů se zachovala městská struktura sídla s náměstím, kterému dominují barokní a klasicistní obytné domy. Nad náměstím stojí kostel sv. Rodiny obklopený rozsáhlým historickým hřbitovem. Významnou památkou jsou zachovalé dřevěné tkalcovské domy, jejichž dva soubory nesou názvy „Dvanáct apoštolů“ a „Sedm bratří“.\n"}
{"id": "672448", "url": "https://cs.wikipedia.org/wiki?curid=672448", "title": "Jechi'el Duvdevani", "text": "Jechi'el Duvdevani\n\nJechi'el Duvdevani (: יחיאל דובדבני, žil 1896 – 30. dubna 1988) byl sionistický aktivista, izraelský politik a poslanec Knesetu za stranu Mapaj.\n\nNarodil se v regionu Volyň v tehdejší Ruské říši (dnes Ukrajina). Studoval ruskou střední školu a jeden rok na univerzitě. V roce 1923 přesídlil do dnešního Izraele. Byl členem kibucu Ejnat. Působil v Židovské brigádě.\n\nV mládí se zapojil do činnosti sionistické organizace \"Al ha-mišmar\", která byla předchůdkyní hnutí Dror. Byl tajemníkem zaměstnanecké rady v Petach Tikva.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro prozatímní ústavu, výboru pro záležitosti vnitra a výboru pro zahraniční záležitosti a obranu.\n\n"}
{"id": "672451", "url": "https://cs.wikipedia.org/wiki?curid=672451", "title": "FK Znamja Truda Orechovo-Zujevo", "text": "FK Znamja Truda Orechovo-Zujevo\n\nFK Znamja Truda Orechovo-Zujevo (v originále ФК «Зна́мя Труда́», doslova \"Prapor práce\") je ruský amatérský fotbalový klub z města Orechovo-Zujevo, Moskevská oblast. Jde o nejstarší fotbalový klub v Rusku, v současnosti hraje Centrální skupinu 2. divize, tedy třetí nejvyšší soutěž.\n\nV roce 1888 začal Angličan Harry Garsfield Charnock (v Rusku známý jako Andrej Vasiljevič Čarnok), výrobní ředitel Morozovovy textilní továrny ve městě Orechovo u Moskvy, pořádat první fotbalové zápasy. Povolal svého bratra Clementa, který doma hrával za Blackburn Rovers, a soustředili kolem sebe skupinu anglických inženýrů a postupně i bohatších Rusů. Několik menších mužstev se pak 16. listopadu 1909 spojilo do Klubu sportu Orechovo, známého pod zkratkou KSO nebo podle sponzora jako Morozovci (v té době už existovaly fotbalové kluby v Moskvě, Petrohradu i Oděse, ale ty se nedochovaly do dnešní doby).\n\nV roce 1914 byl ve městě otevřen první fotbalový stadion v Rusku, KSO měl také několik mládežnických týmů. Účastnil se Moskevské fotbalové ligy (celostátní soutěž se kvůli vysokým cestovním nákladům nepodařilo založit), kterou v letech 1910–1913 čtyřikrát vyhrál. Pro jejich převahu nad všemi zástupci hlavního města se Morozovcům říkalo „postrach Moskvy“. Nejznámějším hráčem byl záložník Nikolaj Kynin, který také nastoupil za ruskou reprezentaci na olympiádě ve Stockholmu.\n\nPrvní světová válka přinesla úpadek Orechova i jeho sportu, navíc moskevští konkurenti začali výkonnostní náskok KSO dotahovat. Klub ještě skončil v roce 1918 na druhém místě v moskevské lize (nazývané také Fuldův pohár podle jejího zakladatele), ale slavná éra skončila. V sovětské éře už hrálo Orechovo jen v nižších soutěžích, jeho největším úspěchem bylo finále poháru v roce 1962.\n\n\n"}
{"id": "672465", "url": "https://cs.wikipedia.org/wiki?curid=672465", "title": "Jakub Smrž", "text": "Jakub Smrž\n\nJakub Smrž (* 7. dubna 1983 v Českých Budějovicích) je český profesionální motocyklový závodník v současnosti působící v BSB - British Superbike.\n\nJiž v letech 1998 a 1999 jel na divokou kartu brněnský závod seriálu MotoGP ve třídě do 125 cm³. V roce 2000 k tomu přidal i účast v německé Grand Prix na Sachsenringu a v roce 2001 už absolvoval celý seriál mistrovství světa. V této sezoně skončil s 50 body na celkovém 17. místě. Část následující sezony (2002) soutěžil stále v nejnižší třídě, ale na pět posledních závodů přesedlal na silnější stroj v kubatuře do 250 cm³. V této kategorii odjel s průměrnými výsledky čtyři další sezony, přičemž největšího úspěchu dosáhl v roce 2006, kdy skončil s 58 body na celkovém 12. místě.\n\nV roce 2007 přešel do konkurenčního seriálu mistrovství světa superbiků, kde nahradil Roberta Rolfa v soukromém týmu SC Caracchi Ducati. Ve své první sezoně zde skončil celkově na 14. místě.\n\nV následujícím roce (2008) pokračoval na Ducati v týmu \"Guandalini Racing by Grifo\" a sezonu dokončil na 13. místě. V tom samém týmu vytrval i sezonu následující (2009), ve které získal své první pódiové umístění (v Assenu dojel na 3. místě) a v Misanu i první pole position, kterým přerušil do té doby suverénní sérii Bena Spiese. Celkově skončil na 10. místě, což je doposud jeho nejlepší výsledek.\n\nV roce 2010 došlo ke sloučení týmů Guandalini Racing a Sterilgarda Ducati. Výsledný tým se jmenoval B&G a Smrž v něm pokračoval i nadále. Jeho Ducati však pronásledovaly technické problémy, a tak tým po osmém závodě v San Marinu, po čtyřech nedokončených jízdách po sobě, přešel na motocykl Aprilia RSV4. Obě následující jízdy v Brně taktéž nedokončil, ale ve zbylých závodech dosáhl na svá nejlepší umístění v sezoně, když v Imole dojel čtvrtý a v Magny-Cours pátý a šestý.\n\nV sezoně 2011 se vrátil ke stroji Ducati 1198 v italsko-českém týmu Liberty Racing, ve kterém v jedné kompletní a jedné nedokončené (2012) sezóně nastoupil do 44 závodů, přičemž 2x vyhrál kvalifikaci a tedy 4x startoval z první pozice (celkem 16x z první řady), 2x obsadil druhé místo a 2x třetí místo v závodě. S pěti pódiovými umístěními je jediným českým jezdcem současnosti a po F. Šťastném (5x) a B. Stašovi (1x) třetím čechem, který stál na stupních vítězů nejvyšší závodní kategorie mistrovství světa (zahrnuty kategorie 500cc / MotoGP a World Superbike).\n\nPo ukončení spolupráce s týmem Liberty dokončuje závodní sezónu 2012 v šampionátu BSB na Aprilii u týmu Splitlath Redmond.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "672469", "url": "https://cs.wikipedia.org/wiki?curid=672469", "title": "Alan Price", "text": "Alan Price\n\nAlan Price (* 19. dubna 1942, Fatfield, Washington, County Durham) je anglický hudebník, nejvíce známý jako původní klávesista skupiny The Animals.\n"}
{"id": "672472", "url": "https://cs.wikipedia.org/wiki?curid=672472", "title": "Nicolas Rolin", "text": "Nicolas Rolin\n\nNicolas Rolin (1376, Autun – 18. ledna 1462, Autun) byl kancléř burgundského vévody Filipa Dobrého a jeden z nejbohatších a nejmocnějších mužů své doby. Roku 1424 byl za věrné služby povýšen na rytíře. Dnes je znám také tím, že jej na svých obrazech zpodobnili malíři Rogier van der Weyden a Jan van Eyck. Jeho dům Hôtel Nicolas Rolin v Autunu, kde se narodil i zemřel, dnes hostí městské museum zvané Musée Rolin.\n"}
{"id": "672474", "url": "https://cs.wikipedia.org/wiki?curid=672474", "title": "Oldřich Kašpar", "text": "Oldřich Kašpar\n\nOldřich Kašpar (* 6. ledna 1952, Jestřebí) je český historik, etnolog, pedagog, iberoamerikanista, člen korespondent (académico corresponsal) Academia Mexicana de la Historia, spisovatel a překladatel.\n\nV letech 1970–1974 absolvoval v Olomouci na Pedagogické fakultě Univerzity Palackého obor čeština-dějepis a na Filozofické fakultě obor historie a poté nastoupil na Filosofickou fakultu Univerzity Karlovy, kde vystřídal funkce vědecký aspirant, vědecký pracovník, odborný asistent a nyní docent. Od roku 2005 učí také na Univerzitě Pardubice.\n\nJe členem redakčních rad několika českých a zahraničních odborných časopisů, spolupracuje s televizí a rozhlasem. Napsal mnoho odborných publikací a uspořádal několik antologií. Je také autorem řady vlastních knih, jak literatury faktu tak i z oblasti krásné literatury. Jeho překladatelská činnost je zaměřena především na mýty, legendy, pohádky, lidové povídky a poezii indiánských kultur.\nPo vydáním Kašparovy knihy \"Dějiny Karibské oblasti\" (2002) došlo ke sporu mezi ním a profesorem Josefem Opatrným a dalšími kolegy ze SIASu (Středisko ibero-amerických studií) FF UK, jehož příčinou bylo (podle vědeckých pracovníků SIASu) opakované porušování etiky vědecké práce z jeho strany, které spočívalo v tom, že Oldřich Kašpar používal v desítkách případů části textů jiných autorů bez uvedení pramene.. Spor se dostal až před Etickou komisi FF UK, která konstatovala, že plagování v pracích doc. O. Kašpara je vysoce pravděpodobné.\n\n"}
{"id": "672477", "url": "https://cs.wikipedia.org/wiki?curid=672477", "title": "Am šalem", "text": "Am šalem\n\nAm šalem (: עם שלם, doslova \"Celý národ\") je izraelská politická strana založená roku 2011.\n\nStrana byla založena v dubnu roku 2011 tedy během funkčního období osmnáctého Knesetu zvoleného ve volbách roku 2009, kdy se poslanec Emil Amsalem odtrhl od své dosavadní strany Šas. Nová politická formace, kterou založil, měla být určena pro ultraortodoxní i ortodoxní i sekulární Židy. Má podporovat zapojení ultraortodoxních Židů do pracovního procesu a usnadnění konverzí k judaismu. Emil Amsalem nevyloučil, že strana bude kandidovat v příštích volbách do Knesetu. Předsedou hnutí Am šalem je Moše Carfati. Strana kandidovala v předčasných parlamentních volbách v roce 2013, avšak se ziskem 1,2 % hlasů se jí nepodařilo překročit 2% volební práh.\n"}
{"id": "672482", "url": "https://cs.wikipedia.org/wiki?curid=672482", "title": "Zdeněk Trtík", "text": "Zdeněk Trtík\n\nZdeněk Trtík (14. srpna 1914 Kyjov – 24. června 1983 Praha) byl český teolog, duchovní Církve československé husitské, filozof, překladatel z němčiny, publicista, editor, profesor a děkan Husovy československé bohoslovecké fakulty v Praze.\n\nPo ukončení středoškolských studií na reálném gymnáziu v Kyjově (1933) studoval v letech 1933–1937 na Husově československé evangelické fakultě bohoslovecké (HČEFB), souběžně navštěvoval – jak bylo zvykem – některé přednášky na Filozofické fakultě Univerzity Karlovy. Roku 1937 vysvěcen na kněze CČS(H), v témže roce uzavřel sňatek s Jaromírou, roz. Polachovou (dvě děti Jaromíra, Zdeněk) a působil jako farář v náboženské obci Praha-Malá Strana (1937–1947).\n\nPo skončení války na základě úspěšné obhajoby disertační práce \"Křesťanské učení o vykoupení\" dosáhl na HČEFB doktorátu teologie (1945). O rok později absolvoval studijní pobyt v Anglii (Cambridge, 1946), poté pracoval ve funkci přednosty I. odboru Úřadu biskupa-patriarchy CČS a v roce 1947 byl jmenován docentem na HČEFB pro obor systematická teologie (habilitační spis \"Vztah já-ty a křesťanství\").\n\nNa nově vzniklé Husově československé bohoslovecké fakultě (1950) byl ustanoven řádným profesorem a až do svého penzionování (1979) vedl katedru systematické teologie. V kritických letech 1954–1955 a 1966–1968 zastával funkci děkana. Po svém odchodu do důchodu působil ještě jako duchovní v náboženských obcích Praha-Nové Město (1980–1981) a Praha-Holešovice (1981–1983).\n\nJako jeden z nejvýraznějších a nejrespektovanějších představitelů druhé generace teologů CČS(H) zásadním způsobem ovlivnil její ideové směřování. Byl autorem dokumentu \"Základy víry CČSH\", které následně přijal VI. řádný sněm církve v rámci prvního zasedání (1971) jako oficiální celocírkevní věroučnou normu.\n\nKromě své rozsáhlé badatelské, pedagogické, publicistické, překladatelské a domácí i zahraniční přednáškové činnosti významným způsobem přispěl svou autorskou i ediční činností k profilaci odborných periodik CČS(H). Již v letech 1950–1953 se podílel na vydávání dvouměsíčníku \"Náboženské revue CČS\", v roce 1955 se stal výkonným, od roku 1968 vedoucím redaktorem. Po přejmenování NR CČS na \"Theologickou revui CČS(H)\" v této funkci setrval až do roku 1973.\n\nV šedesátých letech minulého století patřil k výrazným tvářím CČS(H) v ekumenických dialozích nejen s představiteli křesťanských církví i mimokřesťanských náboženství, ale také se zástupci sekulární vědy. Byl originálně myslícím a literárně nadaným teologickým spisovatelem, současně také nejplodnějším autorem teologických studií své fakulty a církve.\n\n\n\n"}
{"id": "672483", "url": "https://cs.wikipedia.org/wiki?curid=672483", "title": "Lanny McDonald", "text": "Lanny McDonald\n\nLanny King McDonald (* 16. února 1953) je bývalý kanadský lední hokejista a člen Hokejové síně slávy. Byl známý pod přezdívkou ,Knírač´´.\n\nDo NHL byl draftován v roce 1973 z celkově 4. místa týmem Toronto Maple Leafs. Ve druhé polovině sedmdesátých let byl důležitým pilířem týmu. Památný je jeho gól z prodloužení proti New York Islanders z roku 1978, kterého dosáhl se zlomeným zápěstím a přeraženým nosem a vyřadil jím Islanders ze čtvrtfinále play-off. V sezóně 1979/1980 byl však manažerem Punchem Imlachem vyměněn do týmu Colorado Rockies. Tam strávil dva roky a stal se kapitánem. V rozehrané sezóně 1981/1982 se dostal do týmu Calgary Flames, kde hrál až do konce aktivní kariéry v roce 1989. Jeho individuálně nejúspěšnějším ročníkem byl 1982/1983, kdy sváděl po značnou část sezóny boj o titul nejlepšího střelce s Wayne Gretzkym. Nakonec vstřelil 66 gólů (o pět méně než Gretzky) a zaznamenal 32 asistencí. Byl to jeden z nemnoha výkonů historie NHL, kdy elitní hráč měl na svém kontě v sezóně více než dvakrát tolik gólů co asistencí. V Calgary také ve své poslední sezóně dosáhl na Stanley Cup. V Calgary byl považován za místního hrdinu a jeho číslo 9 bylo později vyřazeno.\n\nZa Kanadu hrál na prvním ročníku Kanadského poháru v roce 1976, kde s týmem dosáhl na vítězství.\n\nTýmové\n\nIndividuální\n\n\n"}
{"id": "672488", "url": "https://cs.wikipedia.org/wiki?curid=672488", "title": "Západní Beskydy (rozcestník)", "text": "Západní Beskydy (rozcestník)\n\nZápadní Beskydy je název dvou až tří různých geomorfologických oblastí ve vnějších Karpatech.\n\n\n"}
{"id": "672489", "url": "https://cs.wikipedia.org/wiki?curid=672489", "title": "Mario Zhang", "text": "Mario Zhang\n\nMario Zhang (* 1970, Čína) je kanadský operní pěvec, tenor.\nPo studiu na Londýnské královské hudební akademii debutoval v roce 2006 v Curychu jako Calaf. Vystupuje na operních scénách v Evropě a Severní Americe a je i koncertním pěvcem. \n"}
{"id": "672491", "url": "https://cs.wikipedia.org/wiki?curid=672491", "title": "Doron Avital", "text": "Doron Avital\n\nDoron Avital (: דורון אביטל, celým jménem Doron Šalom Avital, דורון שלום אביטל, narozen 22. ledna 1959) je izraelsky politik a bývalý poslanec Knesetu za stranu Kadima.\n\nV izraelském parlamentu zasedl po volbách v roce 2009, kdy kandidoval za stranu Kadima. Mandát získal dodatečně, v březnu 2011, jako náhradnik poté co zemřel dosavadní poslanec Ze'ev Boim.\n\n"}
{"id": "672493", "url": "https://cs.wikipedia.org/wiki?curid=672493", "title": "Simona Binková", "text": "Simona Binková\n\nPhDr. Simona Binková, CSc. (* 20. srpna 1957, Praha) je česká historička specializovaná na iberoamerikanistiku, je zaměstnána jako odborná asistentka ve Středisku ibero-amerických studií (SIAS) FF UK a zároveň se věnuje překladatelské činnosti. Je vedoucí redaktorkou ročenky \"Ibero-Americana Pragensia\". Její otec byl akademický malíř Jiří Binko. \n\nNa Filozofické fakultě UK v Praze vystudovala v letech 1977\"–\"1983 hispanistiku, bohemistiku a luso-brazilianistiku. Zároveň pracovala jako pomocná síla ve Středisku ibero-amerických studií, kde je nyní od roku 1991 zaměstnána. Středem jejího vědeckého zájmu jsou koloniální dějiny Latinské Ameriky, dále historie Portugalska, Španělska a Brazílie a vztahy těchto zemí s Českými zeměmi v době 17. a 18. století. \n\n\n"}
{"id": "672498", "url": "https://cs.wikipedia.org/wiki?curid=672498", "title": "Ayn Randová", "text": "Ayn Randová\n\nAyn Randová, vlastním jménem Ayn Rand O'Connor, rodným jménem Alisa Zinověvna Rozenbaum, přechýleně Rozenbaumová, rusky Алиса Зиновьевна Розенбаум (2. února 1905 Petrohrad – 6. března 1982 New York) byla původem ruská židovská spisovatelka a filosofka, která emigrovala do USA, kde se stala známou především díky svým románům, ve kterých nastínila zcela nový filosofický systém – objektivismus, který později dále rozpracovala.\n\nAyn Randová vystudovala historii a filozofii na Petrohradské univerzitě. Dva roky po dokončení studia emigrovala do Spojených států amerických. První léta po emigraci strávila v Hollywoodu, kde se pokoušela psát filmové scénáře.\nPrvní scénář se jmenoval Red Pawn a podařilo se jí ho prodat v roce 1932. Svůj první román, \"We the living\", dokončila v roce 1933, nenašla však vydavatele až do roku 1936. Její druhý román, \"The Fountainhead\" (\"Zdroj\"), byl odmítnut dvanácti nakladateli, ale nakonec byl vydán v roce 1943. I když byl povětšinou literárním světem ignorován, stal se z něj bestseller a zůstal jím dodnes. V roce 1957 vyšel poslední román, \"Atlas Shrugged\" (Atlasova vzpoura), ve kterém představila svou unikátní filozofii – objektivismus. Od té doby se Ayn Randová věnovala psaní esejů a přednáškám, které analyzovaly současné dění a aplikovaly objektivismus na politické a společenské otázky.\n\nJejí otec ji dal přezdívku Ájin, což hebrejsky znamená „oko“. Ona sama přijala příjmení Rand, které je odvozeno buď od měny Jižní Afriky, tehdejšího největšího naleziště diamantů, anebo od psacího stroje Remington-Rand.\n\nRandová objektivismus charakterizovala jako „filosofii pro život na zemi“. Objektivismus je integrovaným systémem definujícím abstraktní principy, jimiž by se měl člověk řídit ve svém myšlení a jednání, má-li žít životem hodným člověka. Ayn Randová nejprve objektivismus představila v podobě hrdinů svých románů \"The Fountainhead\" (\"Zdroj\") a \"Atlas Shrugged\", poté ji detailněji rozpracovala ve svých spisech a přednáškách o objektivismu.\nJejí vize člověka jako nezávisle přemýšlejícího, sebevědomého individualisty spolu s její filozofií „pro život na zemi“ měly velký vliv na životy miliónů čtenářů po celém světě a stály na počátku filozofického hnutí, které má rostoucí vliv na americkou společnost.\n\nJediným platným soudcem hodnot, které si člověk volí, je rozum. Nejvyšší hodnotou a měřítkem správnosti všech hodnot je život člověka jako člověka. Člověk nežije jako člověk, pokud se rozhodne nepoužívat svůj rozum nebo pokud nemá možnost závěry svého rozumu prakticky uplatňovat. Existuje jen jeden systém správných morálních hodnot, stejný pro každého člověka, protože morálními hodnotami jsou nejobecnější hodnoty, které jsou objektivně diktovány přirozeností světa a člověka, nikoli konkrétními podmínkami jeho života ani subjektivními a arbitrárními rozmary lidského vědomí bez ohledu na realitu. Člověk je sám sobě nejvyšším cílem a hodnotou, není nástrojem k cílům ostatních. Neobětuje se ostatním, ani nežije z obětování ostatních sobě. Žije z hodnot získaných vlastní prací nebo dobrovolnou směnou. Dosahování vlastního štěstí je nejvyšším morálním cílem člověka.\n\nPodle Ayn Randové je kapitalismus jediným morálním společenským uspořádáním.\n\nRoman Joch tvrdí, že Ayn Randová byla militantní anti-teistkou a domnívala se, že rozum a náboženská víra jsou v nutném konfliktu.\nDaniel Horna naopak tvrdí, že byla silně motivována náboženstvím, jehož morální výtah se snažila předat přístupnější formou soudobé materiálně smýšlející společnosti.\n\n\n\n"}
{"id": "672500", "url": "https://cs.wikipedia.org/wiki?curid=672500", "title": "Modřín dahurský", "text": "Modřín dahurský\n\nModřín dahurský (\"Larix gmelinii\") je druh jehličnatého stromu z čeledi borovicovitých, který je domovem ve východní Sibiři a v přilehlých oblastech severovýchodního Mongolska a Číny (Chej-lung-ťiang) a v Severní Koreji.\n\nJe to strom středního vzrůstu, který ve své domovině dorůstá výšky 10–30 m, výjimečně až 40 m. Průměr kmene bývá 1–1,5 m. Borka je tmavě červenohnědá, odlupčivá, větévky slabě pýřité, jehlice šedozelené. Šišky dozrávají již na podzim, zprvu jsou červené, zralé leskle hnědé.\n\nPoddruh \"Larix gmelinii var. japonica\" z nejvýchodnější části Sibiře a Kurilských ostrovů má stejný vzrůst. Hodí se i do oblastí s mrazivou zimou. Tuhé jehlice jsou srpovitě zahnuté, šišky dlouhé až 25 mm. Pásmo 2-9.\n\n"}
{"id": "672505", "url": "https://cs.wikipedia.org/wiki?curid=672505", "title": "Ču Kao-sü", "text": "Ču Kao-sü\n\nČu Kao-sü (čínsky: pchin-jin Zhū Gāoxù , znaky 朱高煦; 30. prosince 1380 – 6. října 1426) byl druhý syn Jung-leho, císaře čínské říše Ming. V čínské občanské válce, která vynesla jeho otce na císařský trůn, se uplatnil jako schopný vojevůdce. Roku 1395 obdržel titul kníže z Kao-jang, roku 1404 se stal knížetem z Chan (漢王). Roku 1426 povstal proti císaři Süan-teovi, svému synovci. Byl rychle poražen a zabit.\n\nČu Kao-sü se narodil roku 1380 jako druhý syn Ču Tiho, tehdy knížete z Jen. Ču Ti byl čtvrtý syn Chung-wua, zakladatele dynastie Ming. Roku 1395 obdržel titul knížete z Kao-jang (). Ču Ti roku 1399 povstal proti císaři Ťien-wenovi, svému synovci, následná občanská válka skončila roku 1402 vítězstvím Ču Tiho, který nastoupil na císařský trůn. Fyzicky zdatný a energický, ale i arogantní Ču Kao-sü se v bojích osvědčil jako schopný vojevůdce.\n\nRoku 1404 se stal knížetem z Chan a byl pověřen kontrolou Jün-nanu. Do vzdálené provincie ale odmítl odjet, císař ustoupil a ponechal ho u dvora. Poté se Ču Kao-sü s úspěchem účastnil mnoha bojů s Mongoly na severní hranici a získal uznání otce za své vojenské úspěchy. Vměšoval se i do dvorských intrik, kde se snažil podrýt pozice svých sourozenců, především následníka trůnu Ču Kao-čch’a, a ministrů je podporujících. Roku 1407 tak dosáhl odvolání ministra Sie Ťina, roku 1414 na jeho nepřátelství doplatili velcí sekretáři Chuang Chuaj, vězněný následujících 10 let, a Jang Š’-čchi, který se však dokázal ospravedlnit a vrátit do úřadu.\nRoku 1416 byl za neposlušnost vykázán do malého údělu Le-an v prefektuře Čching-čou v Šan-tungu. Opět odmítl odjet a byl pokárán. Ilegální výstavba soukromé armády a vražda důstojníka mu vynesly degradaci na obyčejného poddaného a později i uvěznění, po roce byl vypovězen do Šan-tungu.\n\nV květnu 1425 jeho starší bratr zemřel po roční vládě. Císařskou hodnost převzal mladý syn zemřelého panovníka Süan-te, Ču Kao-süův synovec. Ču Kao-sü se pokládal za neprávem opominutého a rozhodl se, stejně jako jeho otec Ču Ti, získat trůn. V mladém císaři neviděl vážnou překážku. Začal organizovat armádu, se kterou plánoval tažení do hlavního města a získání trůnu. Ale na rozdíl od svého otce měl mnohem slabší postavení. Navíc podcenil rozhodnost vlády, vedené zkušeným politiky (na nebezpečného knížete upozorňoval především velký sekretář Jang Žung), a schopnosti císaře. Ten se v září 1426, kdy se Ču Kao-sü otevřeně vzbouřil, osobně postavil do čela 20 tisíc vojáků vedených generálem Süe Lu (1358–1430), přitáhl do Le-anu a rozehnal rebely. Ču Kao-sü byl uvězněn, 600 jeho stoupenců popraveno, 2200 vypovězeno.\n\nBěhem následného vyšetřování vyšlo najevo, že ve vzpouře byli zapleteni Ču Kao-suej, třetí syn Jung-leho, a několik dalších knížat. V zájmu stability státu nebyli potrestání. Císař si zprvu nepřál ani smrt svého strýce, ale když ho rozhněvala zajatcova arogance, přikázal ho zabít i s jeho syny.\n"}
{"id": "672508", "url": "https://cs.wikipedia.org/wiki?curid=672508", "title": "Intimní tajemství", "text": "Intimní tajemství\n\nIntimní tajemství (v angličtině \"Teeth\") je komediální hororový film z roku 2007. Film režíroval Mitchell Lichtenstein podle vlastního scénáře.\n\n\n\n"}
{"id": "672511", "url": "https://cs.wikipedia.org/wiki?curid=672511", "title": "Zora Wolfová", "text": "Zora Wolfová\n\nZora Wolfová, rozená Bartošová, (20. února 1928 Praha – 29. listopadu 2012 Praha) byla česká překladatelka z angličtiny a nakladatelská redaktorka.\n\nAbsolvovala středoškolská studia v Praze a na Československé koleji v Anglii. V nakladatelství Mladá fronta působila 35 let jako redaktorka v redakci zahraniční literatury, kde mimo jiné redigovala edici Kapka. Věnovala se překládání knih z angličtiny, některé její překlady vyšly i časopisecky. Přitom se zaměřovala především na anglickou a australskou literaturu a na literaturu detektivní (Arthur Conan Doyle) a pro mládež (Arthur Ransome).\n\nZora Wolfová přeložila do češtiny více než 60 knih. Mimo jiných přeložila knihy Geralda Durrella, satiry profesora C. N. Parkinsona, povídky A. Conana Doylea o Sherlocku Holmesovi, detektivní romány Ellis Petersové a Margaret Yorkeové, knihy pozdější nositelky Nobelovy ceny za literaturu Doris Lessingové a autobiografickou prózu \"Už zase skáču přes kaluže\" australského spisovatele Alana Marshalla.\n\nSvé rané překlady drobných próz publikovala v časopise \"Světová literatura\".\n\nNa základě soutěže, kterou vypsalo Státní nakladatelství dětské knihy (SNDK, pozdější Albatros), byla pověřena přeložením celé série dětských knih Arthura Ransoma o Vlaštovkách a Amazonkách. Jako první v jejím překladu vyšla roku 1959 kniha \"Boj o ostrov\", po níž následovalo dalších deset dílů. V letech 1998 až 2007 nakladatelství Toužimský & Moravec vydalo v jejích revidovaných překladech všech třináct knih série v jednotné úpravě s původními ilustracemi autora. V oblasti námořní a jachtařské terminologie při překladu spolupracovala s Františkem Novotným. V roce 2011 pak vyšla v Albatrosu \"Zamrzlá loď kapitána Flinta\" ve znovu revidovaném překladu s Burianovými ilustracemi.\n\n\n\n\n\n\n"}
{"id": "672512", "url": "https://cs.wikipedia.org/wiki?curid=672512", "title": "Sebring International Raceway", "text": "Sebring International Raceway\n\nSebring International Raceway je silniční automobilový závodní okruh situovaný poblíž Sebringu na Floridě.\n\nJedná se o jednu z nejstarších nepřetržitě provozovaných závodních tratí ve Spojených státech, první závod se na ní konal již v roce 1950. Každoročně hostí významný vytrvalostní závod sportovních prototypů a GT vozů 12h Sebringu (12 Hours of Sebring).\n\nZávodní trať zaujímá část prostor místního letiště Sebring Regional Airport, které je stále v aktivním provozu a které bylo původně postaveno jako tréninková základna amerických vojenských vzdušných sil.\n\n"}
{"id": "672514", "url": "https://cs.wikipedia.org/wiki?curid=672514", "title": "Umělá hmota (hudební skupina)", "text": "Umělá hmota (hudební skupina)\n\nUmělá hmota je česká undergroundová skupina, působící již od roku 1973. Skupinu založili Milan \"Dino\" Vopálka a Josef Vondruška. Skupina se později rozdělila na dvě části: \"Umělá hmota II\" (Vopálka) a \"Umělá hmota III\" (Vondruška).\n\nOficiální stránky\n"}
{"id": "672518", "url": "https://cs.wikipedia.org/wiki?curid=672518", "title": "Hector Barbossa", "text": "Hector Barbossa\n\nHector Barbossa je fiktivní postava, vystupující v pentalogii dobrodružných filmů \"Piráti z Karibiku\". Postavu ve filmu ztvárnil herec Geoffrey Rush. V českém znění postavu daboval herec Pavel Rímský.\n\nByl jedním z kapitánů lodi jménem \"Černá perla\" spolu s Jackem Sparrowem, o níž mezi sebou bojovali. V následujících dílech mu patřila loď \"Pomsta královny Anny\" a s ní i meč, kterým je možné ovládnout jakoukoliv loď, za což zaplatil vysokou cenu, musel si uříznout nohu a jen jeho vytrvalost a odvaha ho zachránila před smrtí. K jeho osobnosti patřila také opička Jack, kterou vlastní. Byl jedním z tzv. \"Pirátských vůdců\", kteří se účastnili Bratrského sněmu, kde rozhodovali o důležitých událostech. Jako každému pirátu jde i jemu o zlato a majetek. Touha po zlatu Aztéků na něj i celou posádku Černé perly uvalila prokletí. Byl ctižádostivý, chytrý a sebejistý.\n\nVypráví se o něm, že ho Jack Sparrow najal jako prvního důstojníka při své výpravě na Isla de Muerta za aztéckým zlatem, při které Jacka zradil, vyvolal na lodi Černé perly vzpouru a s jeho posádkou pak zlato získal. Za loupež zlata byli s posádkou lodi prokleti. Kletba udělala z posádky neživé a proto nemohli zemřít, ale také nemrtvé a tak nemohli utišit svou žízeň, hlad a cit. Kletba se zruší jen tehdy, budou-li shromážděny všechny zlaté medailony Aztéků, které uloupili a budou skropeny jejich krví. Piráti Černé perly se snažili získat všechny uloupené medailony zpět, což se jim podařilo až na poslední medailon, který objevili u Elisabeth, která se představila jako Turnerová. Piráti se domnívali, že se jedná o dceru posledního piráta Štrupla Billa Turnera, který už nežil a tak Elizabeth zajali a dopravili na Isla de Muerta, protože potřebovali její krev, coby potomka Billa Turnera. V tutéž dobu mu byl v patách Jack Sparrow s Willem Turnerem, přítelem unesené Elisabeth a skutečným potomkem Billa Turnera. Po mnoha bojích a událostech spojených s minulostí Jacka a Barbossy byli oba prokleti. Jack po souboji Barbossu zastřelí jedinou kulkou z pistole, kterou mu kdysi on sám dal. Na to, aby ho kulka usmrtila, musela být zrušena kletba a proto ve chvíli výstřelu Will Turner, poslední potomek piráta Billa Turnera prokletí zruší, vhozením posledního medailonu do truhly s ostatními medailony s kapkou vlastní krve. V následujících dílech Barbossu bohyně Calypso osvobodí ze světa mrtvých a vrátí ho mezi živé. Znovu mezi živými se musí vydat pro Jacka Sparrowa do říše Davyho Jonese, aby získal tolar, pomocí kterého spolu s ostatními může být Calypso osvobozena. Svolává Bratrský sněm, kde se sejdou všichni vlastníci tolarů a splní svůj slib bohyni. Potom s ostatními piráty musí bojovat s Východoindickou společností a Bludným Holanďanem, kteří je chtějí zničit. Barbossa s posádkou Černé perly Bludného Holanďana porazí. V dalším pokračování série Piráti z Karibiku pátral po prameni mládí. Jeho protivníkem je znovu Jack Sparrow. Cestou k němu je však i s posádkou přepaden lodí Černovouse, který svým mečem ovládá jakoukoli loď a tak je Barbossa i s posádkou spoután provazy Černé Perly, kterou chce Černovous uvěznit do lahve. Barbossa se s provazů osvobodil tím, že si uříznul nohu, poté prahnul po pomstě za toto příkoří. Nechal se zaměstnat v námořnictvu krále Jiřího II. jako kapitán a byl pověřen hledáním Pramene mládí, který hledá i Černovous, který chce získat nesmrtelnost. Pramen hledá kvůli věštbě, která mu zvěstovala, že bude zabit mužem s jednou nohou. U Pramene mládí po mnoha dobrodružstvích Barbossa Černovouse brobodne otráveným mečem a vezme si jeho loď \"Pomstu královny Anny\". Od té doby vládl všem lodím a i se svou posádkou odjel do pirátského přístavu Tortuga. Na konci patého dílu se setkal s vlastní dcerou Carinou Smythovou, v zápětí zemřel. Jeho loď získal znovu Jack Sparrow.\n\n"}
{"id": "672520", "url": "https://cs.wikipedia.org/wiki?curid=672520", "title": "Crime of the Century (album)", "text": "Crime of the Century (album)\n\nCrime of the Century je třetí studiové album anglické progresivní rockové skupiny Supertramp, vydané v roce 1974.\n\nVšechny skladby napsali Roger Hodgson a Rick Davies.\n\n\n\n"}
{"id": "672523", "url": "https://cs.wikipedia.org/wiki?curid=672523", "title": "Mistrovství světa v ledním hokeji do 18 let 2011", "text": "Mistrovství světa v ledním hokeji do 18 let 2011\n\nMistrovství světa v ledním hokeji do 18 let 2011 se konalo od 14. do 24. dubna v německých městech Crimmitschau a Drážďany.\n\nVe dvou základních skupinách hraje vždy pět týmů každý s každým. Vítězství se počítá za tři body, v případě nerozhodného výsledku si oba týmy připisují bod a bude následuje 5 min. prodloužení a samostatné nájezdy. Tato kritéria rozhodují o držiteli bonusového bodu.\n\nVítězové základních skupin postupují přímo do semifinále, druhý a třetí tým ze skupiny hrají čtvrtfinálový zápas. Čtvrté a páté týmy z obou skupin se utkají ve skupině o udržení, ve které se započítávají vzájemné zápasy ze základních skupin a dva nejhorší týmy sestupují. V zápase o páté a třetí místo se střetnou poražení z play-off.\n\nV play-off se v případě nerozhodného výsledku prodlužuje deset minut a následují trestná střílení.\n\n\n\n\"Poznámka: Zápasy 2 – 3 a 2 – 3 se započítávají ze základní skupiny, které se započítávají i do tabulky níže.\"\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty\"\nZdroj: IIHF.com\n\nV tomto seznamu je zahrnuto pouze 5 nejlepších brankářů, kteří odehráli 40% času ve svém týmu.\n\"OM = Odehrané minuty (minuty:sekundy); S = Střely; OG = Obdržené góly; GnZ = Gólů na zápas; Ús% = Úspěšnost zákroků\"\nZdroj: IIHF.com\n\n\"Týmy a sestoupily do 1. divize na Mistrovství světa v ledním hokeji do 18 let 2012. V příštím ročníku je nahradily týmy a .\"\n\nSkupina A se hrála od 11. do 17. dubna 2011 v Rize v Lotyšsku. Skupina B se konala od 10. dubna do 16. dubna 2011 v Mariboru ve Slovinsku. Dne 29. března 2011 Japonsko zrušilo účast kvůli zemětřesení.\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2012\"\n\n\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2012\"\n\nSkupina A se hrála od 19. do 25. března 2011 v Brašově v Rumunsku. Skupina B se konala od 27. března do 2. dubna 2011 v Doněcku na Ukrajině.\n\n\" postoupilo do 1. divize, zatímco sestoupil do 3. divize na Mistrovství světa v ledním hokeji do 18 let 2012\"\n\n\" postoupila do 1. divize, zatímco sestoupila do 3. divize na Mistrovství světa v ledním hokeji do 18 let 2012\"\n\nSkupina A se hrála od 11. do 17. dubna 2011 v Tchaj-peji na Tchaj-wanu. Skupina B se konala od 13. do 20. března 2011 v Naucalpanu de Juárez v Mexiku.\n\n\n\n\" postoupila do 2. divize na Mistrovství světa v ledním hokeji do 18 let 2012\"\n\n\" postoupil do 2. divize na Mistrovství světa v ledním hokeji do 18 let 2012\"\n\n"}
{"id": "672525", "url": "https://cs.wikipedia.org/wiki?curid=672525", "title": "Supertramp (album)", "text": "Supertramp (album)\n\nSupertramp je debutové a eponymní studiové album anglické progresivní rockové skupiny Supertramp, které bylo vydané v červenci roku 1970.\n\nVšechny skladby napsali Rick Davies/Roger Hodgson, všechny texta napsal Richard Palmer.\n\n"}
{"id": "672549", "url": "https://cs.wikipedia.org/wiki?curid=672549", "title": "Spárové lezení", "text": "Spárové lezení\n\nSpárové lezení je souhrn technik horolezectví, kdy se horolezec snaží překonat jinak neprostupnou část stěny puklinou - spárou nejrůznějších šířek speciální technikou, která v některých případech vyžaduje i značnou sílu. \n\nSpáry dělíme podle toho, jak jsou široké. Nejužší lezitelné spáry jsou spáry prstové. Jmenují se tak proto, že se do nich vejdou sotva prsty a úchop se provádí zalomením všech prstů kromě palce. Tato technika je velmi bolestivá a namáhavá. Další, a oblíbený rozměr spáry je o něco širší, jde do ní konkrétně vpravit celé zápěstí, popř. část chodidla na zalomení.\nDo této spáry se používá úchop např. žabka nebo pěst. Širší spáry jsou už na půlku těla, např. chyty na klíč. Spáry můžou mít i rozměry něco mezi, jsou ovšem mnohem hůř lezitelné. Některé spáry s ostrým okrajem, hlavně koutové, lze lézt také na sokolíka.\n\nVe spáře se podle šířky používají různé způsoby zaklínění rukou. U prstových spár jde o ohnutí prostředníčku v opravdu zúženém místě prstové spáry u těch nejužších. Tato technika je využívána například v jedné pasáži cesty Cobracrack (5.14). Prstové spáry se jinak běžně lezou zaklíněním prstů buď palcem dolů, nebo nahoru. V ručních spárách se používá úchop na žábu, při kterém se vtlačením maximálně ohnutého palce do dlaně a tlakem prstů proti hřbetu ruky docílí požadované zaklínění ve spáře. Když je spára širší, ohýbají se prsty stále více. Je-li spára tak široká, že nelze žábu zaklínit, použije se pěst. Pěsti se zakliňují do širších spár tím, že se ruka ve spáře jednoduše zatne do pěsti a to u užších svisle, širších vodorovně. Širší spárokomíny vyžadují techniku, která ohybem ruky v lokti zajistí zaklínění i v takto širokém útvaru. Širší spáry, neboli komíny už vyžadují komínovou techniku, která spočívá v protitlaku nohou a zad. Ve spárách se běžně používají spárařské rukavice, které zmírňují bolest. Rukavice se také mohou nahradit oblepení rukou tejpovací páskou. Tejpovačka je tenčí, ale hůř se instaluje a po sundání jsou ruce olepené. Spárové rukavice přidají ruce na tloušťce kolem 3 milimetrů, což může být někdy výhodné, někdy ne.\n\nPro úspěšný postup spárou je dobré zaklínění nohou základním předpokladem. U nejtenčích prstových spár není zaklínění špičky často vůbec možné, proto jsou velmi namáhavé, zvlášť pokud jsou kolmé nebo převislé. Pro prstové spáry jer potřeba mít lezečky s nízkou špičkou. U ručních spár se zaklíní špička, nebo celé chodidlo, po vsunutí nohy je třeba chodidlo pootočit aby se dosáhlo maximální zaklínění. Do širokých spár na pěst se vejde třeba i kotník. V ještě širších spárách se musí noha natáčet aby došlo k zaklínění špičky proti patě na druhé straně spáry, nebo si lze pomoci postavením chodidel do písmene T, důležité je v širších spárách i zaklínění kolena a správné postavení nohou.\n\nZa spárařskou mekku lze považovat Adršpach. Mezi nejznámější patří: Papouščí spára (VIIc), Spára na Daliborku, Smitkova spára na Rakev v Příhrazích a jiné. Tyto cesty jsou v pískovcích.\n\nAsi nejsouvislejší, 100 metrů dlouhá spára Supercrack (5.9) se nachází v americkém Indian creek (obrázek). Mnoho spár nejrůznějších šířek je v Tuolumne Meadows a Yosemitském údolí v Yosemitském národním parku. Zde se nachází i pověstná stropní spára Separate Reality. \n\n"}
{"id": "672553", "url": "https://cs.wikipedia.org/wiki?curid=672553", "title": "Tattooed Millionaire", "text": "Tattooed Millionaire\n\nTattooed Millionaire je sólové debutové studiové album zpěváka heavy metalové skupiny Iron Maiden Bruce Dickinsona, nahrané v roce 1989 a vydané o rok později, v roce 1990.\n\nVšechny skladby napsali Bruce Dickinson a Janick Gers, výjimky jsou uvedeny.\n\n"}
{"id": "672556", "url": "https://cs.wikipedia.org/wiki?curid=672556", "title": "Hokejová reprezentace Čech v sezóně 1913/1914", "text": "Hokejová reprezentace Čech v sezóně 1913/1914\n\nSezóna 1913/14 byla pro reprezentaci Čech úspěšná, ale zároveň i poslední. V lednu odjelo svazové mužstvo na turnaj LIHG do Chamonix. Na turnaji skončili reprezentanti na posledním místě s bilancí jedné remízy s Francií, a dvou porážek s Německem a Velkou Británií. Mužstva byla však posílena o zámořské hráče. Zápasy z turnaje tak česká strana nepovažuje za oficiální. O měsíc později se národní tým zúčastnil |evropského šampionátu v Berlíně, kde se po vítězstvích nad Německem a Belgií evropský titul vrátil zpět do Čech. Navíc příští šampionát se měl pořádat v Čechách, ale v červenci vypukla 1. světová válka a na čtyři roky se sportovní akce přestanou pořádat. Tím se završila i první kapitola české reprezentace, která se stala nejúspěšnějším národním týmem před první světovou válkou. Na třech ze čtyř evropských šampionátů, kterých se zúčastnila vybojovala, třikrát první místo a jednou skončila díky horšímu skóre druhá. O jeden titul je však nakonec připravila hokejová diplomacie. V celkové bilanci deseti mistrovských zápasů z let 1911-1914, nebyla česká reprezentace ani jednou poražena. \n\n\n"}
{"id": "672560", "url": "https://cs.wikipedia.org/wiki?curid=672560", "title": "Contract for difference", "text": "Contract for difference\n\nJako contract for difference (CFD) se ve finančnictví označuje smlouva mezi dvěma stranami, „kupujícím“ a „prodávajícím“, která přikazuje prodávajícímu zaplatit kupujícímu rozdíl mezi aktuální hodnotou aktiva a jeho hodnotou k okamžiku uzavření smlouvy. Je-li tento rozdíl záporný, platí místo toho kupující prodávajícímu. CFD jsou finanční deriváty, které umožňují investorům těžit z nárůstu (dlouhá pozice) nebo poklesu (krátká pozice) cen podkladových finančních instrumentů a často se používají ke spekulaci na tyto ceny.\n\nNapříklad v případě akcií se jedná o derivát, který umožňuje spekulovat na pohyby cen těchto akcií, aniž by obchodník musel podkladové akcie sám vlastnit; nicméně spekulace jsou považovány za záporné jak jako osobní chování, tak i proto, že mohou způsobit velké škody reálné ekonomice.?Subjektivní hodnocení (řada úspěšných investorů prováděla i úspěšné spekulace, viz George Soros, odkaz obsahuje tendenčně podbarvený pseudozdroj odkazující na náboženskou morálku místo objektivních finančně-ekonomických fakt s minimem dalších informací? \n\nCFD jsou v současnosti k dispozici ve Spojeném království, Nizozemsku, Polsku, Česku, Portugalsku, Německu, Švýcarsku, Itálii, Singapuru, Jihoafrické republice, Austrálii, Kanadě, na Novém Zélandu, ve Švédsku, Norsku, Francii, Irsku, Japonsku a Španělsku. Na některých trzích, například v Hong Kongu, se uvedení CFD plánuje v blízké době.\n\nCFD nejsou povoleny ve Spojených státech, vzhledem k restrikcím komise USSEC pro OTC finanční instrumenty.\n\nCFD se obchodují mezi jednotlivými obchodníky a poskytovateli CFD. Pro CFD neexistují standardní smluvní podmínky, každý poskytovatel může používat své vlastní, nicméně podstatná část je společná.\n\nCFD začíná otevřením obchodu s určitým instrumentem mezi obchodníkem a poskytovatelem. Tím se vytvoří (otevře) „pozice“ na tomto instrumentu. Pozice obecně nemá expiraci, proto se zavírá zpětným obchodem. V okamžiku zavření dojde k vyrovnání (platbě) mezi smluvními stranami, čímž se realizuje zisk nebo ztráta. Poskytovatel může za obchodování nebo za otevřené pozice inkasovat různé poplatky. Mezi ně patří rozpětí nákup-prodej, provize, noční poplatky nebo poplatky za správu účtu.\n\nPřestože CFD neexpirují, jakékoli pozice ponechané přes noc mohou být zúčtovány. To znamená, že jsou realizovány zisky a ztráty (ve prospěch, resp. na vrub účtu klienta) a inkasují se poplatky. Pozice se poté přenese do následujícího dne. Normou je, že tento proces probíhá ve 22 hodin britského času.\n\nCFD se obchodují na marži, obchodník musí po celou dobu otevřené pozice udržovat určenou minimální úroveň marže. Typickou vlastností obchodování s CFD je, že zisk/ztráta a požadovaná marže se vypočítávají průběžně v reálném čase a obchodník je vidí na obrazovce. Poklesne-li množství dostupných prostředků uložených u poskytovatele CFD pod minimální úroveň marže, může poskytovatel požadovat jejich doplnění, jinak otevřené pozice zlikviduje.\n\nInvestoři musí u CFD udržovat určivou marži definovanou poskytovatelem nebo tvůrcem trhu (obvykle 0,5 až 30 %). Výhodou pro investory je, že nemusí vydávat celou hodnotu CFD pozice. Zisk či ztráta se tak násobí. Na druhou stranu, pákový efekt (viz dále) u volatilních CFD může vystavovat kupce riziku rychlé ztráty významného množství prostředků.\n\nCFD umožňují krátké i dlouhé pozice pomocí marže. Existují dva typy marže:\n\n\nPočáteční marže je stanovena pevně podle podkladového instrumentu a celkového rizika na trhu v daném čase. Například během 11. září 2001 a krátce poté vyskočily počáteční marže velmi vysoko, vzhledem k velké volatilitě světových trhů.\n\nMnohdy se počáteční marže vztahuje ke vkladu. Například pro likvidní akcie s velkou tržní kapitalizací (kupř. Vodafone) je počáteční marže okolo 3 %, v závislosti na makléři a bonitě klienta může být i nižší. Ovšem u málo kapitalizované a méně likvidní akcie je marže 10 % a více.\n\nVariační marže se použije u pozic, které se pohybují proti klientovi. Pokud například koupí 1000 akcií za 100 pencí a cena klesne na 90 pencí, makléř odečte z klientova účtu 100 liber variační marže (1000 akcií x -10 pencí). Toto vše se děje v reálném čase, variační marže je určována trhem. Obráceně, pokud cena akcie stoupne o 10 pencí, makléř klientovi 100 liber přičte.\n\nVariační marže tedy může mít záporný nebo kladný účinek na finanční bilanci klienta. Počáteční marže se však vždy odečítá z jeho účtu a vrací se po uzavření pozice.\n\nJednou z výhod (ale i rizik) obchodování s CFD je využití pákového efektu. Ten znamená, že pomocí malého množství peněz se „pákou“ ovládá násobně větší ekvivalent aktiv. Nízká marže u CFD znamená, že pro velké pozice je třeba jen malé množství peněz.\n\n\nHlavním rizikem CFD je riziko tržní. U CFD se platí rozdíl mezi cenou podkladového instrumentu při otevírání a uzavírání pozice. Pákovým efektem se riziko výrazně zvyšuje. Při pohybu trhu proti klientovi tento může zaznamenat velmi vysoké ztráty.\n\nPři pohybu ceny otevřené pozice proti klientovi je nutno udržovat variační marži na určené úrovni. Poskytovatel může požadovat doplnění vkladu, při rychlém pohybu tržní ceny může být časový prostor jen velmi malý. Pokud nejsou prostředky včas doplněny, poskytovatel může zavřít/zlikvidovat otevřené pozice, což způsobí okamžité ztráty na úkor klienta.\n\nDalší riziko se váže k poskytovateli a je podobné u většiny OTC derivátů. Souvisí s finanční stabilitou a solventností poskytovatelů CFD. Pokud poskytovatel nedisponuje dostatečnými finančními prostředky, může být reálná hodnota CFD výrazně snížena (případně nulová), bez ohledu na cenu podkladového instrumentu. To znamená, že může investor utrpět těžké ztráty i v případě, že se cena podkladových instrumentů pohybuje požadovaným směrem. Poskytovatelé ovšem musí vést majetek klientů odděleně, pro případ vlastní insolvence.\n"}
{"id": "672569", "url": "https://cs.wikipedia.org/wiki?curid=672569", "title": "Igor Spasovchodskij", "text": "Igor Spasovchodskij\n\nIgor Igorevič Spasovchodskij ( ; * 1. srpna 1979, Moskva) je ruský atlet, který se v roce 2005 stal v Madridu halovým mistrem Evropy v trojskoku. O čtyři roky později na halovém ME v Turíně vybojoval bronz. Má také stříbro z evropského šampionátu do 23 let z roku 2001.\n\nV roce 2000 reprezentoval na letních olympijských hrách v australském Sydney, kde nepostoupil z kvalifikace. O osm let později na olympiádě v Pekingu obsadil ve finále výkonem 16,79 m 9. místo. Na Mistrovství světa v atletice 2009 v Berlíně skončil sedmý.\n\nJeden z největších úspěchů na mezinárodní scéně zaznamenal v roce 2001 na světovém šampionátu v kanadském Edmontonu. V úvodních čtyřech pokusech předvedl nejdelší ve čtvrté sérii, kdy doletěl do vzdálenosti 16,89 metru, což ho řadilo na 5. místo. V předposlední, páté sérii si však vytvořil výkonem 17,44 m nový osobní rekord a posunul se na třetí místo. V posledních pokusech se již nikdo nezlepšil a Spasovchodskij vybojoval bronzovou medaili.\n\n\n"}
{"id": "672571", "url": "https://cs.wikipedia.org/wiki?curid=672571", "title": "Slovenské Beskydy", "text": "Slovenské Beskydy\n\nSlovenské Beskydy je souhrnné označení pro pohoří či geomorfologické jednotky, které mají v názvu \"Beskydy\" a leží alespoň částečně na Slovensku. Slovenské Beskydy samy nejsou geomorfologickou jednotkou na žádné úrovni.\n\nBeskydy se nazývá řada pohoří na Moravě, ve Slezsku, v Polsku a na Slovensku. Většina z nich patří do geomorfologické subprovincie Vnější Západní Karpaty, pouze Nízke Beskydy podle slovenského geomorfologického členění už patří do Vnějších Východních Karpat. Odlišný je přístup polského geomorfologického členění, které řadí pod Beskydy i Ukrajinské Karpaty (Poloniny).\n"}
{"id": "672575", "url": "https://cs.wikipedia.org/wiki?curid=672575", "title": "Friedrich Bergius", "text": "Friedrich Bergius\n\nFriedrich Karl Rudolf Bergius (11. října 1884 Vratislav – 30. března 1949 Buenos Aires) byl německý chemik, který v roce 1931 spolu s Carlem Boschem získal Nobelovu cenu za chemii za „příspěvky k chemickým vysokotlakým metodám“. Vymyslel Bergiusův proces, při kterém se vyrábí syntetické palivo z uhlí. Při druhé světové válce pracoval ve společnosti IG Farben, s čímž měl po jejím skončení problémy, a tak emigroval do Argentiny.\n\nV roce 1903 začal studovat na Vratislavské univerzitě a už v roce 1907 získal Ph.D. v chemii. Jeho závěrečná práce se týkala kyseliny sírové. V roce 1909 jeden semestr pracoval s Fritzem Haberem a Carlem Boschem na Karlsruheském technickém institutu, kde vynalezli Haberův proces. Stejný rok mu přišla nabídka na od Hanoverské univerzity, kde začal pracovat jako profesor.\n\nV roce 1913 si nechal patentoval Bergiusův proces, při kterém se hydrogenací hnědého uhlí vyrábí kapalné uhlovodíky, které se používají jako syntetické palivo. Tento proces vynalezl několik let před objevem známější Fisher-Tropschovy syntézy. Před druhou světovou válkou bylo postaveno několik továren, které vyráběly 4 miliony tun syntetického paliva ročně.\n\nPo válce se dostal do problémů kvůli spolupráci se společností IG Farben. Proto odjel z Německa a pracoval jako poradce v Itálii, Turecku, Švýcarsku a Španělsku. Nakonec emigroval do Argentiny, kde pracoval jako poradce ministra průmyslu. Zemřel 30. března 1949 v Buenos Aires.\n\n"}
{"id": "672576", "url": "https://cs.wikipedia.org/wiki?curid=672576", "title": "Zdeněk Vašíček", "text": "Zdeněk Vašíček\n\nZdeněk Vašíček (20. května 1933, Brno – 13. dubna 2011, Brno) byl český filosof, esejista, historik, archivář, archeolog, disident a prvosignatář Charty 77.\n\nRodinné kořeny vycházely z Kyjova, kde měl jeho otec Květoslav Vašíček na náměstí železářství. Jeho mladší bratr byl Pavel Vašíček. V roce 1957 absolvoval Filozofickou fakultu Univerzity Karlovy v Praze, obory filosofie a historie. Po ukončení školy nastoupil do kroměřížského archivu, kde působil v letech 1957–1959. Následovaly pracovní zkušenosti v Muzeu Podkrkonoší v Trutnově (1959–1970) a v Moravském zemském muzeu v Brně (1969–1971). V letech 1966–1968 absolvoval postgraduální studium muzeologie na Filozofické fakultě Univerzity J. E. Purkyně (dnes Masarykova univerzita) v Brně, doktorát složil na Filozofické fakultě University Palackého v Olomouci roku 1970. \n\nV roce 1966 se stal členem KSČ, roku 1970 byl ovšem vyloučen. V letech 1972–1973 byl vězněn za trestný čin podvracení republiky, poté byl podmínečně propuštěn. Byl iniciátorem pozdravného dopisu československých politických vězňů Světovému mírovému kongresu v Moskvě v říjnu 1973 a spolu s Janem Tesařem hlavním organizátorem jeho ilegálního odeslání na Západ. Dopis byl na kongresu zveřejněn západními delegáty.\n\nOd propuštění z vězení až do své emigrace v roce 1981 byl zaměstnán na pozici dělníka. Jako jeden z prvních podepsal dokument Charta 77. V zahraničí žil v několika zemích, postupně přednášel na univerzitách v Římě, Cambridgi, Bochumi a Paříži, po sametové revoluci působil také na domácích vysokých školách v Brně a Praze. V letech 1998–2005 byl členem oborové rady Filozofické fakulty Univerzity Karlovy pro dějiny české literatury a teorii literatury.\n\nJe laureátem Ceny Revolver Revue za rok 2000, Ceny F. X. Šaldy (2003) a Ceny Ferdinanda Dobrotivého za rok 2006.\n\nPublikoval v češtině, francouzštině, angličtině a italštině, některé stati vydával v samizdatu. Publikace o archeologii vydával ve spolupráci s Jaroslavem Malinou a pod jeho jménem. Ironické glosy na společenská témata publikoval v časopise \"Babylon\" i jinde pod pseudonymy \"Slavoj Český\" a \"Bedřich Břich\".\n\n\n"}
{"id": "672577", "url": "https://cs.wikipedia.org/wiki?curid=672577", "title": "Záhorská nížina", "text": "Záhorská nížina\n\nZáhorská nížina je nížina ve slovenském Záhoří, jde o podoblast Vídeňské kotliny na jihozápadě Slovenska. Dělí se na Borskou nížinu a Chvojnickou pahorkatinu. Severní cíp Chvojnické pahorkatiny zasahuje u Sudoměřic na české území.\n\nVyplňuje většinu oblasti mezi pásem Malých Karpat a řekou Moravou. Na severu sousedí s pohořím Bílé Karpaty, na východě s pásmem Malých Karpat, na jihozápadě je řekou Moravou oddělena od rakouských nížin (Moravské pole) a na severozápadě sousedí s Dolnomoravským úvalem.\n\nZáhorská nížina má velmi pestrý reliéf. Západní a jižní část je převážně rovinatá, směrem na sever a na východ se její vzhled přibližuje pahorkatině. K nejvyšším vrcholům patří Zámčisko (434 m), Veterník (316 m) a Barbajky (305 m).\n\nČást tohoto regionu zabírají zemědělské plochy, které se střídají s rozsáhlými borovými lesy, vátými písky a vodními plochami. K nejdůležitějším řekám oblasti patří Myjava, Chvojnica, Rudava a další.\n\nZáhorská nížina patří mezi oblasti s velmi teplým podnebím. Teplota v zimních měsících dosahuje -1 až -3 °C, v letních měsících se průměrné teploty pohybují okolo 19 až 20 °C. Počet dní se sněhovou pokrývkou činí cca 50, počet letních dní bývá cca 60 – 70 dní v době letní sezóny.\n\nZáhorská nížina je oblast s velmi početným zastoupením chráněných a vzácných druhů fauny i flóry. V roce 1988 bylo vybráno území s rozlohou 275 km² a bylo vyhlášeno Chráněnou krajinnou oblastí Záhorie. Kromě této chráněné krajinné oblasti zasahuje do Záhorské nížiny na severu velmi malou částí i Chráněná krajinná oblast Bílé Karpaty.\n\nDalší cenné přírodní zajímavosti jsou soustředěny do početných maloplošných útvarů – přírodních a národních přírodních rezervací. Jedna z nejstarších, která byla zřízena v roce 1964, je Přírodní rezervace Bezedné. Rezervace se nachází v nevelké sníženině mezi zarůstajícími pískovými dunami. Je to vlastně olšový les s malou vodní plochou, rostoucí uprostřed borových lesů – vzácná ukázka původních společenstev. Svá hnízdiště zde mají vodní ptáci a rostou zde i vzácné chráněné rostliny. Přírodní rezervace Bezedné je evidována v mezinárodní síti chráněných území. Z mnoha dalších rezervací lze jmenovat Abrod z roku 1964, Červený rybník vyhlášený v roku 1966, roku 1981 byly vyhlášeny rezervace Dolný les a Horný les a v roce 1980 Národní přírodní rezervace Zelienka. K chráněným oblastem patří i Chráněný areál Starý rybník a početné přírodní památky. K raritám patří výskyt bobra evropského v okolí Senice.\n"}
{"id": "672579", "url": "https://cs.wikipedia.org/wiki?curid=672579", "title": "Hermann Föttinger", "text": "Hermann Föttinger\n\nHermann Föttinger (* 9. února 1877 v Norimberku; † 28. dubna 1945 v Berlíně) byl německý elektroinženýr, vynálezce a vysokoškolský učitel.\n\nHermann Föttinger studoval v letech 1895 – 1899 elektrotechniku na Technické vysoké škole v Mnichově. Roku 1904 získal doktorský titul poté, co obhájil svoji disertační práci na téma \"Efektivní výkon stroje a efektivní kroutící moment a jejich experimentální sladění se zvláštním zřetelem na velké lodní stroje\". Poté pracoval jako vedoucí konstruktér v loděnici AG Vulcan Stettin. Jeho úkolem bylo zkoušení a zavádění nových parních turbín. Do tohoto období spadají jeho vynálezy hydrodynamické spojky a hydrodynamického měniče (momentu). V roce 1909 byl povolán na Technickou vysokou školu v Danzigu (dnes Gdaňsk), kde založil ústav mechaniky tekutin. V roce 1924 byl povolán na katedru mechaniky tekutin a turbín na Technické univerzitě v Berlíně – Charlottenburgu. Zde pracoval až do své smrti po zásahu střepinou granátu v dubnu 1945. Byl pohřben na hřbitově v berlínské čtvrti Wilmersdorfu.\n\nFöttinger převedl teorii mechaniky tekutin, jejíž základy položil Leonhard Euler a v jehož díle pokračovali William John Macquorn Rankine a Hermann von Helmholtz, až k praktickému využití v pohonech. Spolupracoval s Franzem Kruckenbergem a jeho \"Flugbahn-Gesellschaft mbH\" na využití hydrodynamického přenosu výkonu na železnici. Kruckenberg ve spolupráci s Föttingerem přestavěl svůj Kolejový zepelín na motorový vůz s hydrodynamickým přenosem výkonu. Jednalo se o první využití hydrodynamické převodovky u kolejového vozidla. Jejich spolupráce pokračovala i při konstrukci motorové jednotky SVT 137 155. Föttinger za svůj život získal přes 100 patentů.\n\n"}
{"id": "672580", "url": "https://cs.wikipedia.org/wiki?curid=672580", "title": "Strzecha Akademicka", "text": "Strzecha Akademicka\n\nStrzecha Akademicka (dříve: , ) je horská bouda na polské straně Krkonoš založena v první polovině 17. století.\n\nBouda se nachází na modře značené turistické trase, 600 metrů pěšky od jezera Mały Staw směrem na Sněžku ve výšce 1258 m n. m.\n\nBouda byla založena v první polovině 17. století. V roce 1906 vyhořela a ještě téhož roku byla postavena nová bouda. Roku 1912 byla bouda rozšířena a tato podoba zůstala do dnešní doby. Český název \"Hamplova bouda\" vznikl po jejím majiteli (1758–1863). Dnešní název vznikl po majiteli \"Centrala Akademickiego Zrzeszenia Sportowego\", který boudu převzal po 2. světové válce.\n\nBouda je ve vlastnictví \"Polskie Towarzystwo Turystyczno-Krajoznawcze (PTTK)\"\n\n"}
{"id": "672585", "url": "https://cs.wikipedia.org/wiki?curid=672585", "title": "Solitea Česká republika", "text": "Solitea Česká republika\n\nSolitea Česká republika, a.s., je softwarová společnost založená v roce 1990 pod jménem Cígler Software. Zabývá se vývojem, implementací a podporou účetních, ekonomických a podnikových informačních systémů Money a patří k předním distributorům na českém a slovenském trhu; kromě toho vyvíjí i řešení pro řízení pokladního prodeje. Vedle klasických desktopových aplikací se zaměřuje i na moderní řešení založené na cloud computingu či aplikace pro mobilní telefony platforem iOS, Windows Phone a Android.\n\nSpolečnost byla založena jako malá brněnská firma Martinem Cíglerem v roce 1990, kdy neměla žádné další zaměstnance a zabývala se vývojem účetního programu Money, od té doby se však výrazně rozrostla. V roce 2003 byla Solitea Česká republika certifikovaná podle norem ISO 9001, v roce 2007 se rozšířilo portfolio o segment středních a větších firem díky ERP systému Money S5. V roce 2011 se firma posunula k řešením založeným na cloud computingu službou iDoklad, která byla ihned oceněna Microsoftem a získala ocenění Microsoft Awards.\n\nV dnešní době společnost zaměstnává přes 130 mateřských zaměstnanců ve čtyřech pobočkách u nás a dvou na Slovensku. V roce 2010 navíc za dotační podpory Evropské unie vybudovala nové sídlo společnosti s rozsáhlými školícími a vzdělávacími prostorami, společnost tak patří v dnešní době mezi nejvýznamnější distributory účetních a ekonomických systémů u nás a na Slovensku. Od roku 2005 Solitea Česká republika disponuje nejvyšším stupněm certifikace společnosti Microsoft (Microsoft Gold Certified Partner) a byla zařazena do žebříčku Czech TOP 100, spolupracuje s německou společností Datev eG a její zakladatel Martin Cígler byl v roce 2006 vyhlášen osobností roku české informatiky a telekomunikací. V současné době se pak provoz rozšiřuje i do dalších států, verze programů jsou například v maďarštině, bulharštině či italštině; jak uvádí Martin Cígler, větší překážkou než jazykové mutace jsou legislativní rozdíly mezi jednotlivými zeměmi i v rámci Evropské unie.\n\nOd roku 2014 je společnost součástí holdingu Solitea, a.s. Ten pak ve stejném roce oznámil akvizici původního českého distributora informačních systémů Altus software poté, co zde koupil 100% podíl. Spolu s novým produktem Altus Vario, informačním systémem pro středně velké podniky, tak společnost Solitea Česká republika rozšířila svou působnost i do oblasti výroby.\n\nV roce 2017 změnila firma svůj dosavadní název CÍGLER SOFTWARE, a.s., na Solitea Česká republika, a.s. Celý holding Solitea v tomto roce zaměstnával přes 600 zaměstnanců ve 14 zemích a obsluhoval přes 250 000 zákazníků.\n\n\n"}
{"id": "672588", "url": "https://cs.wikipedia.org/wiki?curid=672588", "title": "Šaban Sejdiu", "text": "Šaban Sejdiu\n\nŠaban Sejdi ( * 6. května 1959) je bývalý jugoslávský zápasník, volnostylař. V roce 1980 na olympijských hrách v Moskvě, v kategorii do 68 kg a v roce 1984 na hrách v Los Angeles v kategorii do 74 kg vybojoval bronzovou medaili. Olympijských her se zúčastnil také v letech 1976 a 1988.\n\nV roce 1977 a 1981 vybojoval stříbro na mistrovství světa, v roce 1978 skončil pátý. Devětkrát startoval na mistrovství Evropy, v roce 1977 a 1983 vybojoval zlatou medaili.\n\n"}
{"id": "672590", "url": "https://cs.wikipedia.org/wiki?curid=672590", "title": "Bílá voda (přírodní rezervace)", "text": "Bílá voda (přírodní rezervace)\n\nBílá voda je přírodní rezervace č. 1186 v okrese Blansko na katastrálním území obcí Holštejn a Lipovec. Orgánem ochrany je Správa CHKO Moravský kras. Geomorfologicky patří Drahanské vrchovině.\nChráněno je ponorné krasové Holštejnské údolí potoka Bílá voda jižně od obce Holštejn s krasovými jevy na Suchdolských plošinách (Holštejnská jeskyně, jeskyně Hladomorna, ponor Nová Rasovna a další). Na vysoké vápencové skále byl kolem roku 1268 vybudován hrad Holštejn. Jeskyně Hladomorna, nacházející se přímo pod hradem, s ním byla spojena podzemní chodbou a byla využívána jako vězení.\nDůvodem ochrany je geomorfologicky cenné krasové území v devonských vápencích s ponorným poloslepým krasovým údolím s přirozenými lesním poroty a výskytem chráněných a ohrožených druhů rostlin a živočichů. Území je silně turisticky exponováno, částečně je povoleno horolezectví a amatérská speleologie.\n\nÚdolí je vytvořeno ve vilémovických vápencích severní části Moravského krasu s ponory Bílé vody v Nové a Staré Rasovně a četnými jeskyněmi (Spirálová, Piková dáma, 13C, Lidomorna, Holštejsnká, Nezaměstnaných). Zastoupeny jsou i povrchové jevy (škrapy, závrty, hřebenáče). Nad vápenci jsou usazeniny pleistocénu.\n\nV přirozeném stromovém patru převažuje buk lesní, dále je to habr obecný, jasan ztepilý, javor klen jedle bělokorá, olše lepkavá, vzácným je tis červený. V bylinném patru je zastoupen čarovník alpský, hrachor jarní, jaterník trojlaločný, oměj vlčí, popenec obecný, prvosenka jarní, puchýřník křehký, sleziník červený, strdivka jednokvětá, svízel vonný, vrbina penízková či zvonek broskvoňolistý.\n\nZ motýlů je tu dřevobarvec stromový, píďalka lipová nebo šedokřídlec javorový, v potoce je k zastižení rak říční, vzácně byla pozorována zmije obecná, v jeskyních zimuje vrápenec malý, netopýr velký či netopýr vousatý, z ptáků hnízdí v rezervaci sýc rousný, výr velký a krkavec velký.\n\n"}
{"id": "672600", "url": "https://cs.wikipedia.org/wiki?curid=672600", "title": "Masakazu Kamimura", "text": "Masakazu Kamimura\n\nMasakazu Kamimura (japonsky 上村 政和) * 2. října 1960) je bývalý japonský zápasník, volnostylař. V roce 1984 na olympijských hrách v Los Angeles vybojoval v kategorii do 68 kg čtvrté místo. V roce 1981 a 1982 vybojoval stříbro na Asijských hrách. V roce 1982 obsadil deváté místo na mistrovství světa.\n\n"}
{"id": "672603", "url": "https://cs.wikipedia.org/wiki?curid=672603", "title": "Tisíciletá lípa (Zádub)", "text": "Tisíciletá lípa (Zádub)\n\nTisíciletá lípa v Zádubu bývala legendární památná lípa, která však zanikla už na počátku 19. století. Pro svoji výjimečnost je ale v obci a okolí stále známá - mimo svůj rekordní věk, mohutnost i nezvyklé využití dutiny totiž upoutala pozornost prvního významného návštěvníka Mariánských Lázní - básníka Karla Sudimíra Šnajdra. Lípa se dostala i do znaku obce Zádub (napůl s dubem, podle kterého je pojmenována).\n\n\nUž v době definitivního zániku byla lípa bez koruny, zůstal jen dutý kmen, jehož vnitřek byl upraven jako kaple, do které se vešlo 45 osob. Zničila ji vichřice roku 1821. Stála na návsi u tehdejšího č. 11 (to roku 1928 vyhořelo a bylo znovu vystavěno v jiné části obce - požár údajně vydrželo koryto vyrobené ze dřeva památné lípy), snad v místě, kde dnes najdeme křížek datovaný 1841. Pařez lípy byl po léta používán jako taneční parket.\n\nLípa byla turistickou atrakcí, která lákala hosty Mariánských Lázní. Účastníkem jednoho z průvodů (1817) byl básník Karel Sudimír Šnajdr. Během třičtvrtě hodinové vycházky do Zádubu ale průvod tak promokl, že o lípě Šnajdr složil nelichotivou báseň \"Wallfahrt zur Linde\" (\"Procesí k lípě\") končící slovy (v překladu):\n\nBáseň byla zveřejněna roku 1818 v turistickém průvodci Franze Sartoriho. Vzhled mohutné, vykotlané lípy se dochoval na historické grafice z počátku 19. století (sbírky muzea Mariánské Lázně ).\n\n"}
{"id": "672606", "url": "https://cs.wikipedia.org/wiki?curid=672606", "title": "Václav Majer", "text": "Václav Majer\n\nVáclav Majer (22. ledna 1904 Pochvalov – 26. ledna 1972 College Park, Maryland, USA) byl český a československý politik, člen sociálnědemokratické strany, ministr československých vlád, poslanec Prozatímního Národního shromáždění a Ústavodárného Národního shromáždění. Po únorovém převratu roku 1948 žil v exilu a předsedal exilové ČSSD.\n\nPůvodním povoláním byl horník. Od věku 15 let pracoval v hornickém průmyslu na Mostecku. Angažoval se jako tajemník v odborovém sdružení sociálně demokratického zemědělského dělnictva na Lounsku. V letech 1935–1938 byl předsedou Svazu domkařů a malorolníků při Československé sociálně demokratické straně dělnické. V letech 1937–1938 byl členem ústředního výboru sociální demokracie. Profiloval se jako stranický odborník na otázky rozvoje venkova. Spolupracoval s listem Právo lidu. Po okupaci Československa v březnu 1939 se zapojil do odboje. Po prozrazení utekl v únoru 1940 přes Maďarsko a Jugoslávii do Francie. Na začátku května 1940 vstoupil do československé armády ve Francii a byl zařazen k 2. pluku. S ním se v červnu 1940 zúčastnil těžkých ústupových bojů. Po kapitulaci Francie byl spolu se svou jednotkou evakuován 26. června z přístavu Sète do Velké Británie. Zde byl 21. listopadu 1941 jmenován Edvardem Benešem členem Státní rady československé. V letech 1944–1945 působil jako ministr průmyslu, obchodu a živností v druhé exilové vládě Jana Šrámka v Londýně. Jeho matka byla kvůli exilové politické aktivitě svého syna pronásledována nacisty a umučena v Osvětimi.\n\nPo druhé světové válce byl v letech 1945–1946 poslancem Prozatímního Národního shromáždění za ČSSD. Po parlamentních volbách v roce 1946 zasedl jako poslanec do Ústavodárného Národního shromáždění za sociální demokraty. Zde formálně setrval do voleb do Národního shromáždění roku 1948. Za sociální demokraty působil v letech 1945–1948 i ve funkci ministra výživy v první vládě Zdeňka Fierlingera, druhé vládě Zdeňka Fierlingera a v první vládě Klementa Gottwalda. V témže období byl také členem představenstva sociální demokracie.\n\nUž od dob londýnského válečného exilu zastával názor, že sociální demokraté mají v rámci levice vystupovat samostatně a nebýt řízeni komunisty ani prokomunistickou frakcí v sociálnědemokratické straně. Tento názor ve straně získával během roku 1947 podporu. Majer se na brněnském sjezdu ČSSD v listopadu 1947 přičinil o vítězství Bohumila Laušmana v boji o post předsedy strany, čímž byl poražen prokomunisticky zaměřený Zdeněk Fierlinger.\n\nV únoru 1948 se stal aktérem a hybatelem vládní krize, která po několika týdnech vyvrcholila komunistickým převzetím moci. 10. února 1948 Václav Majer navrhl ve vládě zavedení měsíčního přídavku 800 Kčs pro veřejné zaměstnance. Komunistická strana Československa tento záměr odmítla jako škodlivý pro státní pokladnu a komunistický předák odborů Antonín Zápotocký kvůli tomu svolal za 22. února do Prahy sjezd závodních rad. Mezitím odmítl zemědělský výbor sněmovny komunistický návrh na radikální pozemkovou reformu, na což reagovala KSČ svoláním rolnických rad. Následovala aféra okolo dosazování komunistických stoupenců na posty v bezpečnostních složkách státu a demise ministrů několika nekomunistických stran.\n\nBěhem samotného únorového převratu roku 1948 Majer požadoval, aby i sociálnědemokratičtí ministři podali rovněž demise a připojili se tak k dalším nekomunistickým stranám. Tak se však nestalo, jelikož byl v předsednictvu strany přehlasován Fierlingerovým s KSČ spolupracujícím křídlem a i Laušmanovými centristy. Proto ráno 25. února 1948 podal demisi sám za svou osobu. Poté, co v ČSSD převzalo moc prokomunistické křídlo, byl rovněž zbaven všech stranických postů a vyloučen ze sociální demokracie.\n\nZ Československa posléze v létě roku 1948 emigroval. Nejprve se usadil ve Velké Británii, kde působil až do své smrti jako předseda ČSSD v exilu, roku 1950 přesídlil do USA. Zastával funkce v Radě svobodného Československa, Socialistické internacionále a v řadě dalších organizací.\n\nJeho manželka Irma Majerová, rozená Linhartová (1918–2002), se rovněž angažovala v exilové sociální demokracii a byla sekretářkou generálních tajemníků strany Vojtěcha Dundra a Blažeje Vilíma.\n\n\n\n"}
{"id": "672642", "url": "https://cs.wikipedia.org/wiki?curid=672642", "title": "Trioda", "text": "Trioda\n\nTrioda je elektronka se třemi elektrodami: Anodou, katodou a mezi nimi umístěnou mřížkou. Je to nejjednodušší zesilovací elektronka, používaná k zesilování signálu. Patřila k široce používaným součástkám, tvořícím základ elektronických zařízení v 1. polovině 20. století. Některé její nevýhodné vlastnosti vedly k vývoji elektronek s více elektrodami (tetroda, pentoda), ale pro svou jednoduchou konstrukci byla široce využívána až do doby, kdy byly elektronky postupně vytlačeny polovodiči. Triody se dosud používají v některých kvalitních audio zesilovačích, v profesionální zvukové technice a v kytarových zesilovačích. Výkonové triody pak stále slouží jako koncové stupně radiových vysílačů. \nStejně jako ostatní elektronky může být i trioda žhavena přímo nebo nepřímo.\n\nK napájení triody se používá dvojice nebo trojice zdrojů:\n\nProudová charakteristika triody udává závislost proudu mezi katodou a anodou na napětí na mřížce.\nV pracovní oblasti lze tuto závislost považovat zhruba za lineární. Poměru změna(anoda←katoda)/(změna napětí na mřížce) se říká strmost.\n\nPříklad obvodu pro měření charakteristik triody je na obrázku vpravo.\n\nSchéma rozložit na trojici samostatných obvodů, každý s vlastním zdrojem.\n\nTrioda je obvykle provozována v oblasti záporného napětí na mřížce.\n\nTrioda je ve své pracovní oblasti téměř ideálním zesilovacím prvkem. Pro vyšší frekvence nastává problém s kapacitami elektrod - speciálně s kapacitou mezi mřížkou a anodou, jedná se o důsledek tzv. Millerova jevu. Obě elektrody se chovají jako kondenzátor. Kapacita tohoto kondenzátoru se pohybuje obvykle okolo 1,5 pF (např. ECC83, ECC88, ECC85), u ECC86 je pouze 0,005 pF. Změny napětí na anodě jsou výrazně větší než změny na mřížce (je to dáno strmostí charakteristiky, vnitřním odporem triody, zatěžovacím odporem, ...). Tyto změny se díky kapacitě mezi elektrodami přenášejí zpět na mřížku a tak ovlivňují napětí na vstupu. Pro malé frekvence je obvykle ovlivnění zanedbatelné (proto se triody používaly velmi dlouho v nízkofrekvenčních zesilovačích), pro vysoké frekvence to ale představuje problém, který vedl k vývoji elektronek s více elektrodami (tetroda, pentoda, svazková tetroda) a později triod s vysokou strmostí (např. ECC88), které mohou zesilovat vyšší frekvence než pentody.\n\nPentodový stupeň sice má zesílení často podstatně větší než trioda, zato však stínící účinek pomocných mřížek velmi podstatně zmenšuje kapacitu mezi řídící mřížkou a anodou. Proto ani po zvětšení svého účinku Millerovým jevem nemá kapacita mezi mřížkou a anodou rozhodující význam.\nPři provozu elektronek při vyšších kmitočtech se stává kritickou průletová doba elektronů v jejím systému. Jestliže je tato průletová doba řádově srovnatelná s periodou zpracovávaných kmitočtů,zmenšuje se interakce mezi proudem elektronů a vysokofrekvenčním polem, a to se čtvercem jeho kmitočtu. Velikost průletové doby prakticky vylučuje provoz běžných vícemřížkových elektronek v oblasti kmitočtů nad cca 300 MHz. Zde přijdou ke slovu právě triody. \n\nTriod v zapojení s uzemněnou mřížkou a buzením do katody se užívalo jako vstupních zesilovačů až do rozsahů UHF, toto zapojení bylo i částí široce používaných kaskodových zesilovačů (\"cascode amplifier\") standardních elektronkových kanálových voličů.\nAle i zde běžné provedení triod přestává požadavkům, kladeným vysokými frekvencemi, dostačovat. Začínají se totiž kriticky uplatňovat vzájemné kapacity elektrod a indukčnosti jejich přívodů. Jelikož pro vysoké kmitočty se ukazuje nejvýhodnější zapojení triody s uzemněnou (společnou) mřížkou, jeví se být zvláště kritickou indukčnost přívodů k mřížce. \nPro konstrukci elektronek, určených pro provoz kolem 1GHz, se ukázalo výhodné vodorovné uložení elektrodového systému. Mřížku je pak možno vyvést na větší množství kolíků a tak snížit indukčnost přívodů na použitelnou velikost. Příkladem je zde americká elektronka 6AM4, zkonstruovaná iž v padesátých letech dvacátého století a osazovaná do plynule laditelných televizních kanálových voličů pro čtvrté až páté pásmo zhruba od roku 1955.\n\nPředchůdcem těchto UHF triod byly takzvané žaludové elektronky (955 acorn triode), vyvinuté a zkonstruované v době druhé světové války. Systém těchto elektronek byl sice ještě klasický triodový, zmenšený na nejvyšší možnou míru, vynikající výsledky však byly důsledkem provedení jejích vývodů. Ačkoliv katalogové údaje udávají nejvyšší použitelný kmitočet 600MHz, v dobře provedených konstrukcích fungují i na hranici 1GHz. \nNuvistor je dosud posledním vývojovým stadiem elektronek. Výroba byla ohlášena firmou RCA v roce 1959. Nuvistory byly vyráběny už souběžně s tranzistory a v kombinovaných zapojeních se uplatnily tam, kde bylo potřeba dosahovat co nejvyšší vstupní impedance a zároveň zajistit maximální odolnost proti eventuálním napěťovým špičkám. Typickým oborem použití nuvistorů byly vstupní části širokopásmových osciloskopů, vyskytly se však i v jiných aplikacích Příkladem zde budiž hlavový agregát záznamového zařízení (videorekordéru) Ampex VR2000. \n"}
{"id": "672653", "url": "https://cs.wikipedia.org/wiki?curid=672653", "title": "Mary Devens", "text": "Mary Devens\n\nMary Devens (17. května 1857 Ware, Massachusetts - 13. března 1920 Cambridge, Massachusetts) byla americká fotografka, považovaná za jednu z deseti nejvýznamnějších piktorialistických fotografek z počátku 20. století. Byla mezi zakládajícími členy spolku Fotosecese Alfreda Stieglitze.\n\nNarodila se 17. května 1857 ve městě Ware v Massachusetts jako dcera Arthura Lithgowa Devense a Agnes Howard White Devensové. Vyrůstala v Cambridge v Massachusetts a někdy během jejího mládí se u ní rozvinul zájem o fotografii. Velmi se zajímala o tiskové techniky, především ušlechtilé tisky, kterými by mohla snímek ovlivňovat, včetně ozotypie, gumotisku a platinotisku. Gumotisk zvládala tak dobře, že v roce 1896 vedla přednáškový kurz v \"Cambridžském fotografickém klubu\".\n\nPřibližně na konci 80. let se Devensová setkala s bostonským fotografem F. Hollandem Dayem, který ovlivnil její kariéru podporováním a obhajobami její práce. Sám osobně předložil pět jejích tisků na londýnském fotografickém Salonu v roce 1898 a také ji seznámil s fotografem Alfredem Stieglitzem, se kterým si pravidelně po mnoho let dopisovala. Holland Day podpořil její umění také na známé přednášce \"Fotografie jako umění\" v Harvardském fotografickém klubu v roce 1900 a zařadil několik jejích tisků na jeho výstavu \"Nová škola americké fotografie\" (\"The New School of American Photography\") v roce 1901.\n\nDevensová v letech 1900-1901 odcestovala do Evropy, kde se setkala s Edwardem Steichenem a Robertem Demachym. Demachy byl tak ohromen ze vzájemné spolupráce, že zařadil několik jejích fotografií na významnou výstavu fotografek v Paříži, kterou pořádala Frances Benjamin Johnstonová. Výstava se konala v rámci světové výstavě Exposition Universelle v Paříži roku 1900 na téma \"Americké ženy fotografky\". Kromě Devensové vystavovaly svá díla ještě například Sarah Choate Searsová nebo Zaida Ben-Yusufová.\n\nV roce 1902 byla Devensová přijata do britského spolku Linked Ring a Stieglitz ji zařadil mezi zakládající členy spolku Fotosecese. Alfred Stieglitz ji v roce 1902 zařadil ve svém článku v časopise \"Century Magazine\", spolu s Gertrudou Käsebierovou, Evou Watson-Schützeovou nebo Rose Clarkovou, mezi deset nejvýznamnějších amerických piktorialistických fotografek tehdejší doby. Jednu její fotografii publikoval také ve svém slavném časopisu Camera Work.\n\nV té době začal kvůli neznámé příčině Devensové rychle selhávat zrak. Po roce 1904 vystavila jen pár tisků na výstavách, i když Stieglitz zařadil její práce na inaugurační výstavu Galerie 291 v roce 1905. Již však není známo, zda se jakékoli fotografické činnosti věnovala i po roce 1905.\n\nDevensová zemřela 13. března 1920 v Cambridge.\n"}
{"id": "672659", "url": "https://cs.wikipedia.org/wiki?curid=672659", "title": "Costa del Azahar", "text": "Costa del Azahar\n\nCosta del Azahar je turisty vyhledávaná část španělského pobřeží, rozprostírající se na území provincií Castellón a Valencia. Oblast je vyhledávaná pro pláže s jemným pískem a nádhernou krajinu. Oblíbená je též mezi golfisty pro četná golfová hřiště, která se zde nacházejí.\n\nCosta del Azahar navazuje na vyhlášenou oblast Costa Brava. Španělský výraz \"Azahar\" je název květu citrusových stromů, volný český překlad by tedy byl \"Pobřeží citrusových květů\". \n\nNejznámější místa na pobřeží: Vinaròs, Peñíscola, Benicàssim, Castellón de la Plana, Sagunt, Valencia, Cullera, Gandía, Oliva.\n\n"}
{"id": "672668", "url": "https://cs.wikipedia.org/wiki?curid=672668", "title": "Brežice", "text": "Brežice\n\nBrežice () je jméno města, ale také územně-správní jednotky (občiny) na východě Slovinska, v Posávském regionu, v historickém Dolním Štýrsku.\n\nPrvní písemná zmínka pochází z roku 1241. Později bylo administrativním centrem panství salcburského arcibiskupa v Posáví. V roce 1353 získala Brežice městské a trhové právo. Na přelomu let 1493/94 se Brežice stala majetkem Habsburků. V patnáctém století bylo město dotčeno střety s Maďary a Turky; v letech 1479–91 bylo město dokonce v maďarských rukou. V roce 1515 se u Brežice střetla panská vojska s oddíly nespokojených sedláků, kteří bitvu prohráli a někteří ze vzbouřených sedláků byli přímo na bojišti oběšeni. Ve druhé polovině 16. století převládl ve městě protestantismus, v této době místní soud jednal ve slovanském (slovinském) jazyce. V roce 1848 byla založena národní garda a po roce 1860 se Brežice stala jedním z míst, kde docházelo ve Štýrsku ke střetům mezi Němci a Slovinci.\n\nPo první světové válce byla Brežice součástí Království Srbů, Chorvatů a Slovinců, resp. Jugoslávie. V letech 1941 až 1945 byla součástí říšskoněmeckého záboru. Od roku 1945 byla opět součástí Jugoslávie, resp. Slovinska.\n\n"}
{"id": "672669", "url": "https://cs.wikipedia.org/wiki?curid=672669", "title": "Hešel Frumkin", "text": "Hešel Frumkin\n\nHešel Frumkin (: השל פרומקין, žil 1896 – 11. dubna 1974) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Bobrujsk v tehdejší Ruské říši (dnes Bělorusko). Vystudoval židovskou základní školu cheder a střední židovskou školu ješiva. V roce 1920 přesídlil do dnešního Izraele, kde pracoval při výstavbě cest a byl členem kibucu Deganija Bet.\n\nV mládí se zapojil do činnosti sionistických organizací Ce'irej Cijon a he-Chaluc v Rusku a v Polsku. V roce 1920 byl delegátem konference konané v Praze, kde došlo k vytvoření jejich federace. Patřil mezi zakladatele odborové centrály Histadrut. Patřil mezi zakladatele a ředitele \"Úřadu pro veřejné práce\", z něhož se později vyvinula stavební společnost Solel Bone. Byl ekonomickým poradcem Histadrutu a jedním z iniciátorů zavedení speciální dobrovolné daně pro židovskou populaci v mandátní Palestině, takzvané Kofer ha-jišuv. Vydával \"Ekonomický čtvrtletník\", jehož editorem byl až do své smrti.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního finančního výboru a speciálního výboru pro revizi půjček. Na funkci poslance rezignoval v únoru 1951. Jeho křeslo pak zaujala Žeňa Tversky.\n\n"}
{"id": "672673", "url": "https://cs.wikipedia.org/wiki?curid=672673", "title": "Šraga Goren", "text": "Šraga Goren\n\nŠraga Goren (: שרגא גורן, rodným jménem Šraga Gorochovsky, שרגא גורוחובסקי, žil 1898 – 12. června 1972) byl sionistický aktivista, izraelský politik a poslanec Knesetu za stranu Mapaj.\n\nNarodil se v tehdejší Ruské říši (dnes Ukrajina). Vystudoval židovskou základní školu cheder a střední školu v Kyjevě. Nedokončil studia na Kyjevské univerzitě. Za první světové války se zapojil do Židovské legie. V roce 1921 přesídlil do dnešního Izraele.\n\nV roce 1913 se zapojil do činnosti sionistické organizace Ce'irej Cijon, roku 1917 patřil mezi zakladatele hnutí Dror. Patřil mezi předáky stavební společnosti Solel Bone. Angažoval se při zakládání družstevních podniků v mandátní Palestině.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro ekonomické záležitosti a výboru práce.\n\n"}
{"id": "672675", "url": "https://cs.wikipedia.org/wiki?curid=672675", "title": "Zsigmond Kelevitz", "text": "Zsigmond Kelevitz\n\nZsigmond Kelevitz (* 1. ledna 1954) je bývalý australský zápasník, volnostylař. Od roku 1976 třikrát startoval na olympijských hrách. Nejlepšího umístění dosáhl v roce 1984 na hrách v Los Angeles, kde vybojoval v kategorii do 68 kg páté místo. V roce 1982 a 1986 vybojoval stříbro na hrách Commonwealthu. V roce 1990 zvítězil na mistrovství Oceánie.\n\n"}
{"id": "672677", "url": "https://cs.wikipedia.org/wiki?curid=672677", "title": "Hikkaduwa", "text": "Hikkaduwa\n\nHikkaduwa je město na jihozápadě Srí Lanky nacházející se v distriktu Galle. Žije zde přes 80 000 obyvatel. Ekonomika Hikkaduwy je založena na plážové turistice, ale také na rybolovu. Hikkaduwa je ideální místo pro surfování.\nVe městě se nachází chovná stanice mořských želv. Majitel stanice přišel o celou rodinu při Tsunami v roce 2004. Rozhodl se proto zachraňovat tyto krásné mořské tvory. Za jistý poplatek Vás nechají navrátit maličkou želvičku zpět do moře.\n"}
{"id": "672678", "url": "https://cs.wikipedia.org/wiki?curid=672678", "title": "Fevzi Şeker", "text": "Fevzi Şeker\n\nFevzi Şeker (* 27. července 1962 − 15. prosince 2011) byl turecký zápasník, volnostylař. V roce 1984 na olympijských hrách v Los Angeles vybojoval v kategorii do 68 kg šesté místo, o čtyři roky později na hrách v Soulu nepostoupil ve stejné kategorii ze skupiny. V roce 1983 a 1985 vybojoval stříbro a v roce 1987 a 1989 bronz na mistrovství Evropy. Na mistrovství světa dosáhl nejvýše na šesté místo a to v roce 1987.\n\n"}
{"id": "672680", "url": "https://cs.wikipedia.org/wiki?curid=672680", "title": "Neta Harpaz", "text": "Neta Harpaz\n\nNeta Harpaz též Natan Harpaz (: נטע הרפז, rodným jménem Neta Goldberg, נטע גולדברג, žil 1893 – 11. října 1970) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Kosów Lacki v tehdejší Ruské říši (dnes Polsko). Vystudoval židovskou základní školu typu cheder a střední židovskou školu (ješiva). V roce 1909 přesídlil do dnešního Izraele. Roku 1913 byl jedním ze zakladatelů kvucy (malé pracovní a osadnické komuny) \"Achva\".\n\nV mládí se zapojil do činnosti sionistické organizace Poalej Cijon. V roce 1914 byl zvolen do ústředního výboru hnutí ha-Po'el ha-ca'ir. Roku 1919 patřil mezi zakladatele strany Achdut ha-avoda. Spoluzakládal odborovou centrálu Histadrut a podporoval odborovou organizovanost zemědělských osad. Zakládal potravinářské podniky \"Jachin\" a \"Hekel\". Byl členem \"Prozatímní světové rady\" hnutí he-Chaluc, parlamentního shromáždění Asifat ha-nivcharim a Židovské národní rady.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro veřejné služby a výboru práce.\n\n"}
{"id": "672682", "url": "https://cs.wikipedia.org/wiki?curid=672682", "title": "Chvojnická pahorkatina", "text": "Chvojnická pahorkatina\n\nChvojnická pahorkatina je geomorfologický celek na západním Slovensku v Záhoří, s malým přesahem na Moravu. Jde o součást podsoustavy Panonská pánev, provincie Západopanonská pánev, subprovincie Vídeňská pánev a oblasti Záhorská nížina.\n\nNa jihu a západě hraničí s Borskou nížinou, na severozápadě s Dolnomoravským úvalem,\nna severovýchodě s Bílými Karpatami a na východě s Myjavskou pahorkatinou.\nNa severu probíhá česko-slovenská státní hranice.\n\n\nNejvyšším vrchem je Zámčisko (434,1 m n. m.) ve stejnojmenném podcelku.\n\nZ geologického hlediska je oblast Chvojnické pahorkatiny přiřazována k neogénním sedimentačním pánvím\nVnitřních Západních Karpat. Jihozápadní část je tvořena málo zpevněnými až sypkými\nmořskými neogenními sedimenty, hlavně jíly, slíny, silty, písky, pískovci a štěrky období\nvrchního miocénu až pliocénu. Jihovýchodní a centrální část tvoří jílovce, siltovce, písky, pískovce, štěrky, slepence,\nojediněle vápence spodního miocénu. Západní a zčásti i centrální část je tvořena jíly, jílovci, siltovci, písky, pískovci a slepenci období středního miocénu. V této části se přidávají vápence, uhelné sloje a ryolitové tufy.\nNejsevernější část je tvořena flyšovými vrstvami pískovců, slepenců a jílovců období paleogénu až spodního eocénu.\nNejsevernější část zároveň přináleží k magurskému flyši vnějšího flyšového pásma. Středem území prochází několik\nzlomových linií, přičemž nejvýznamnější probíhá ve směru západ - východ.\n\nPovrch není příliš členitý, od poslední doby ledové (würm) je modelován západními větry, které zde navály mohutné příkrovy\nspraší a sprašových hlín. Vyskytují se zde také písečné přesypy, přičemž písky jsou nevápnité, nezadržují vodu a těžce\nse v nich vytváří humus. Řekami modelovaný reliéf se vyskytuje v centrální části, hlavně v podcelku\nZámčisko.\n\nChvojnická pahorkatina patří do teplé oblasti (A), mírně vlhké podoblasti a do okrsku s mírnou zimou (A5).\nPouze nejvýše položené oblasti (Zámčisko) patří do mírně teplé oblasti (B),\nmírně vlhké podoblasti a pahorkatinového okrsku s mírnou zimou (B3). Průměrné teploty vzduchu v červenci zde dosahují 18-19 °C,\nv nejzápadnější části 19-20 °C a v nejvyšších polohách jen 17 °C. Průměrné teploty vzduchu v lednu dosahují -2, -3 °C, v nejzápadnější části\ndo -2 °C a v nejvyšších polohách -3, -4 °C. Průměrný roční srážkový úhrn představuje 600 - 700 mm, v oblasti Skalice\n550 - 600 mm. V letním období převládají západní až severozápadní větry, v zimním období jihovýchodní.\n\nCelá oblast patří do povodí řeky Moravy. Území odvodňují její přítoky: Myjava s Teplicou, Chvojnica a Unínský potok. Umělé vodní plochy zahrnují vodní nádrže Petrova Ves, Radošovce, Skalický rybník, Budkovianské rybníky, vodní nádrž Kunov, Koválov a jiné menší.\n\nStřídání propustných a nepropustných vrstev neogenních sedimentů vytváří dobré podmínky pro vytváření zásob podzemních vod. Vydatnost artézských studní dosahuje 4 - 6 l/s. Z pramenů je významný pramen u Štefanova. Významné zdroje podzemních vod se nacházejí i v oblasti vátých písků.\n\nMinerální vody vyvěrají v okolí Koválova a Smrdáků. Jde o sirovodíkové slané alkalické jódové minerální vody s mineralizací 2 633 mg/kg, s teplotou 12,5 °C a s enormně vysokým obsahem aktivní síry (nejsilnější\nsirovodíkové prameny v Evropě).\n\nChvojnická pahorkatina patří do obvodu panonské flóry (Pannonicum), podobvodu eupanonské xerotermní flóry (Eupannonicum)\na celku Záhorská nížina. Váté písky představují vhodný substrát pro porosty borových lesů, jižně a západně od\nSenice a v oblasti mezi Smolinským a Gbely. Zámčisko\nje porostlé dubovými lesy, dubové lesy sem zasahují i z Bílých Karpat a vyskytují se také v blízkosti\nGbelů a Štefanova. Z bylin se zde vyskytují zejména trávy.\n\nNejvětší plochy vinohradů se nachází v oblasti mezi Skalicou, Mokrým Hájem,\nPrietržkou a Vrádištěm a na okrajových svazích Zámčiska.\nVinohrady spadají pod Malokarpatskou vinohradnickou oblast.\n\nOblast je součástí zóny stepí, provincie Panónská pánev, Západopanónské subprovincie\na Dyjsko-moravského obvodu. Vyskytuje sa tu množství teplomilných druhů, zejména hmyzu: kobylky, kudlanky, cikády, chrousti\na další. Z velkých savců prase divoké, srnec obecný a daněk skvrnitý.\n\nDo geomorfologického celku zasahuje výběžek CHKO Bílé Karpaty na severu. Nachází se zde 5 chráněných území.\nChvojnica (přírodní památka) byla vyhlášená v roce 1991 na ploše 31,65 ha. Je zde chráněna říčka Chvojnica\njako nejzachovalejší vodní tok západní části CHKO Bílé Karpaty a přilehlého území. Nacházejí se zde biotopy\nteplomilné pahorkatinné vodní fauny a hodnotné břehové porosty, jako krajinotvorný a ekostabilizační prvek. Chropovská strž byla vyhlášena v roce 1993 na výměře 47,66 ha. Území představuje ukázku vývoje podhorských oblastí od třetihor až po současnost. Zahrnuje tři opuštěné lomy, ve kterých se nacházejí naleziště zkameněných pozůstatků živočichů z poslední mořské transgrese. Veterník byla vyhlášena v roce 1983 na ploše 18,5 ha. Předmětem ochrany jsou zde lesostepní společenstva s borovicí černou na svazích, které tvoří hrubozrnné vápnité písky, pískovce a slepence. Jde o místa výskytu vícerých chráněných a vzácných druhů rostlin a hnízdištěm chráněných druhů ptáků. Chráněný areál Budkovianské rybníky byl vyhlášen v roce 1994 na ploše 14,07 ha. Území je tvořeno skupinou menších rybníků, představuje refugium výskytu vícerých chráněných a ohrožených druhů vodních a mokřadních živočichů. Chráněný areál Vodní nádrž Petrova Ves byl vyhlášen v roce 1996 na ploše 34,80 ha. Patří mezi významné slovenské ornitologické lokality s výskytem vícerých chráněných, vzácných a ohrožených hnízdících i migrujících druhů ptactva.\n\nNa území geomorfologického celku leží intravilán 25 obcí a 1 města. Částečně sem zasahují další 3 města a 1 obec.\nVšechny obce a města spadají pod okresy Senica a Skalica. Jde o tyto obce:\n\n\na okrajově také:\n\n"}
{"id": "672683", "url": "https://cs.wikipedia.org/wiki?curid=672683", "title": "Erwin Knosp", "text": "Erwin Knosp\n\nErwin Knosp (* 26. srpna 1961) je bývalý německý zápasník, volnostylař. V roce 1984 na hrách v Los Angeles vybojoval v kategorii do 68 kg sedmé místo. V roce 1982 skončil sedmý a v roce 1983 patnáctý na mistrovství světa. V roce 1983 obsadil šesté místo na mistrovství Evropy.\n\nS většími úspěchy se zápasu věnoval také jeho starší bratr Martin.\n\n"}
{"id": "672684", "url": "https://cs.wikipedia.org/wiki?curid=672684", "title": "Aba Chuši", "text": "Aba Chuši\n\nAba Chuši (: אבא חושי, rodným jménem Aba Schneller, \"Aba Šneler\", אבא שנלר, žil 1898 – 24. března 1969) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Turka v tehdejším Rakousku-Uhersku (pak Polsko, dnes Ukrajina). Roku 1920 přesídlil do dnešního Izraele, kde pracoval při výstavbě silnic a melioraci půdy. Patřil mezi zakladatele kibucu Bejt Alfa. Roku 1927 se přestěhoval do Haify.\n\nV mládí patřil mezi zakladatele sionistické organizace ha-Šomer ha-ca'ir v Polsku. Úšastnil se zakládajícího sjezdu odborové centrály Histadrut. Zpočátku byl členem strany Achdut ha-avoda, pak strany Mapaj. V obou zaujímal významné posty. V letech 1931–1951 byl tajemníkem zaměstnanecké rady v Haifě.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro procedurální pravidla, výboru pro záležitosti vnitra, výboru finančního a výboru pro ekonomické záležitosti. Na poslanecký mandát rezignoval v únoru 1951, v Knesetu ho nahradil Baruch Osnija. V letech 1951–1969 byl starostou Haify.\n\n"}
{"id": "672689", "url": "https://cs.wikipedia.org/wiki?curid=672689", "title": "Martin Knosp", "text": "Martin Knosp\n\nMartin Knosp (* 7. října 1959 Renchen, Německo) je bývalý německý zápasník, volnostylař. V roce 1984 na hrách v Los Angeles vybojoval v kategorii do 74 kg stříbrnou medaili. V roce 1981 zvítězil, v roce 1979 vybojoval stříbrnou a v roce 1983 bronzovou medaili na mistrovství světa. V roce 1982 obsadil jedenácté místo. V roce 1980 a 1982 vybojoval titul mistra Evropy. V roce 1979 a 1984 vybojoval stříbrnou a v roce 1981 a 1985 bronzovou medaili.\n\nZápasu se věnoval také jeho mladší bratr Erwin.\n\n"}
{"id": "672691", "url": "https://cs.wikipedia.org/wiki?curid=672691", "title": "Marcus Aurelius Olympius Nemesianus", "text": "Marcus Aurelius Olympius Nemesianus\n\nMarcus Aurelius Olympius Nemesianus (konec 3. století) byl římský básník původem z afrického Kartága. Působil jako dvorský básník za vlády císařů Carina (283-5) a Numeriana (283-284), kterým věnoval své nejvýznamnější dílo - básnickou skladbu \"Cynegetica\" (O lovu).\n\nNemesianus napsal vícero delších skladeb didaktického charakteru. Kromě díla \"Cynegetica\" to byly ještě \"Halieutica\" (O rybolovu) a \"Nautica\" (O mořeplavbě). Ze všech třech skladeb se dochovalo pouhých 325 úvodních hexametrů z jeho lovecké básně, v kterých se objevuje typický básnický motiv, \"recusatio\" (odmítnutí), tedy vyznání, že básník není schopen větších básnických počinů, jako zmíněné dílo. Rukopis, v kterém se Nemesianova \"Cynegetica\" dochovala, původně školní pomůcka z 9. století, je s výjimkou úvodní části příliš poškozená, aby bylo možné rekonstruovat zbytek básně.\n\nNemesianovi se též připisují čtyři eklogy, původně spojené s Titem Calpurniem Siculem. Uvažuje se též o tom, že \"Laus Herculis\" (Chvála Herkula) připisovaná Claudianovi je též Nemesiánovým dílem.\n\n\n"}
{"id": "672692", "url": "https://cs.wikipedia.org/wiki?curid=672692", "title": "Josef Micha'el Lamm", "text": "Josef Micha'el Lamm\n\nJosef Micha'el Lamm (: , žil 1899 – 25. května 1976) byl sionistický aktivista, izraelský politik a poslanec Knesetu za stranu Mapaj.\n\nNarodil se v Haliči v tehdejším Rakousku-Uhersku (pak Polsko). Vystudoval základní a střední školu a Vídeňskou univerzitu, kde studoval mezinárodní obchod a právo, získal doktorát z práva. Roku 1939 přesídlil do dnešního Izraele.\n\nV mládí byl aktivní v sionistické organizaci Ce'irej Cijon v Rakousku. Po anšlusu Rakouska roku 1938 byl zatčen a uvězněn v Koncentračním táboru Dachau. Po přesídlení do dnešního Izraele organizoval roku 1944 židovské imigranty z Německa a Rakouska do nové politické strany Nová alija. Byl členem parlamentního shromáždění Asefat ha-nivharim a Židovské národní rady. V roce 1948 byl jmenován soudcem a roku 1950 obvodním soudcem v Tel Avivu. Roku 1948 vstoupil do strany Mapaj. Byl rovněž členem výkonného výboru odborové centrály Histadrut.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro ústavu, právo a spravedlnost, výboru pro veřejné služby a výboru mandátního. Na poslanecký mandát rezignoval v květnu 1951, v Knesetu ho nahradil Rafa'el Baš.\n\n"}
{"id": "672698", "url": "https://cs.wikipedia.org/wiki?curid=672698", "title": "Arje Šeftel", "text": "Arje Šeftel\n\nArje Šeftel (: אריה שפטל, žil 1905 – 28. září 1980) byl sionistický aktivista, izraelský politik a poslanec Knesetu za stranu Mapaj.\n\nNarodil se ve Vilniusu v tehdejší Ruské říši (pak Polsko, dnes Litva). Vystudoval židovskou základní školu typu cheder, střední židovskou školu (ješiva) a učitelský seminář ve Vilniusu. V roce 1947 přesídlil do dnešního Izraele.\n\nV roce 1921 se zapojil do činnosti mládežnického sionistického hnutí. Byl členem organizace he-Chaluc, učitelem a aktivistou organizace Tarbut ve Vilniusu a od roku 1925 i členem strany Poalej Cijon. Během nacistické okupace pracoval v ghettu ve Vilniusu jako učitel, podílel se na odboji. Byl vězněn v koncentračních táborech v Estonsku a jinde. Po válce obnovoval židovský život v Polsku a vydával noviny v jidiš. Po přestěhování do dnešního Izraele byl tajemníkem zaměstnanecké rady ve městě Rišon le-Cijon a později i starostou tohoto města.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru mandátního, výboru pro záležitosti vnitra a výboru House Committee. Na poslanecký mandát rezignoval v únoru 1951. V Knesetu ho nahradil Jisra'el Ješa'jahu.\n\n"}
{"id": "672702", "url": "https://cs.wikipedia.org/wiki?curid=672702", "title": "Carlos Borja", "text": "Carlos Borja\n\nCarlos Borja Morca (23. května 1913 Guadalajara, Mexiko - 25. listopadu 1982 tamtéž) byl mexický basketbalista. Člen týmu, který v roce 1936 na olympijských hrách v Berlíně vybojoval bronzové medaile. V turnaji nastoupil v šesti zápasech.\n\n"}
{"id": "672704", "url": "https://cs.wikipedia.org/wiki?curid=672704", "title": "Víctor Borja", "text": "Víctor Borja\n\nVíctor Hugo Borja Morca (18. června 1912 Guadalajara, Mexiko - ) byl mexický basketbalista. Člen týmu, který v roce 1936 na olympijských hrách v Berlíně vybojoval bronzové medaile. V turnaji nastoupil v sedmi zápasech. Svůj život ukončil sebevraždou.\n\n"}
{"id": "672706", "url": "https://cs.wikipedia.org/wiki?curid=672706", "title": "Jehudit Simchonit", "text": "Jehudit Simchonit\n\nJehudit Simchonit (: יהודית שמחונית, žila 1902 – 5. prosince 1991) byla sionistická aktivistka, izraelská politička a poslankyně Knesetu za stranu Mapaj.\n\nNarodila se v Chersonské oblasti v tehdejší Ruské říši (dnes Ukrajina). Vystudovala zemědělskou střední školu. V roce 1921 přesídlila do dnešního Izraele, kde se stala členkou mošavu Nahalal. Od roku 1931 žila v kibucu Tel Josef, od roku 1943 ve vesnici Geva.\n\nV letech 1917–1918 se zapojila do činnosti studentského sionistického hnutí v Rusku. Byla aktivní v ženských organizacích. Byla členkou strany Mapaj a parlamentního shromáždění Asifat ha-nivcharim.\n\nV izraelském parlamentu zasedla po volbách v roce 1949, kdy kandidovala za Mapaj. Byla členkou parlamentního výboru práce, zvláštního výboru pro revizi půjček a výboru House Committee. Na poslanecký mandát rezignovala v únoru 1951. V Knesetu ji nahradil Herzl Berger. V letech 1960–1965 byla členkou koordinačního výboru odborové centrály Histadrut a předsedkyní jejího oddělení pro zahraniční vztahy. V letech 1965–1968 byla jednou ze zakladatelek a hlavních postav nové polické strany Rafi.\n\n"}
{"id": "672710", "url": "https://cs.wikipedia.org/wiki?curid=672710", "title": "Mare nostrum", "text": "Mare nostrum\n\nMare nostrum (česky \"Naše moře\") je starý latinský název Středozemního moře. Začal být používán Římany po punských válkách, ve kterých Římská říše získala Sicílii, Sardínii a Korsiku a postupně ovládla celé Středomoří. Po sjednocení Itálie v roce 1861 začali tento název používat italští nacionalisté, kteří Itálii viděli jako nástupce Římské říše, který by měl ovládat bývalá římská území ve Středomoří. \n"}
{"id": "672711", "url": "https://cs.wikipedia.org/wiki?curid=672711", "title": "Raúl Fernández (basketbalista)", "text": "Raúl Fernández (basketbalista)\n\nRaúl Fernández Robert, známý pod přezdívkou El Foch, (17. září 1905 Ciudad de México, Mexiko – 4. září 1982, Ciudad de México, Mexiko) byl mexický basketbalista. Člen týmu, který v roce 1936 na olympijských hrách v Berlíně vybojoval bronzové medaile. V turnaji nastoupil v sedmi zápasech.\n\n"}
{"id": "672712", "url": "https://cs.wikipedia.org/wiki?curid=672712", "title": "Rodolfo Choperna", "text": "Rodolfo Choperna\n\nRodolfo Choperena Irizarri (11. února 1905 Ciudad de México, Mexiko - 19. července 1969 Ciudad de México, Mexiko) byl mexický basketbalista. Člen týmu, který v roce 1936 na olympijských hrách v Berlíně vybojoval bronzové medaile. V turnaji nastoupil ve dvou zápasech.\n\n"}
{"id": "672716", "url": "https://cs.wikipedia.org/wiki?curid=672716", "title": "Avraham Taviv", "text": "Avraham Taviv\n\nAvraham Taviv (: , 1889 – 20. dubna 1950) byl sionistický aktivista, izraelský politik a poslanec Knesetu za stranu Mapaj.\n\nNarodil se v Jemenu. Získal náboženské vzdělání, pracoval jako šperkař a opravář zbraní. V roce 1908 přesídlil do dnešního Izraele. Patřil mezi členy první židovské karavany z Jemenu, která dorazila do dnešního Izraele v rámci druhé alije.\n\nAngažoval se v organizování jemenitských přistěhovalců. Roku 1923 zakládal Jemenitské sdružení, které pak vedl po zbytek svého života. Zapojil se do činnosti sionistického hnutí ha-Po'el ha-ca'ir. Roku 1918 byl zvolen do samosprávy obce Rišon le-Cijon, podílel se na zřizování jemenitských obytných čtvrtí. V Židovské agentuře zastupoval jemenitský výbor. Účastnil se zakládajícího sjezdu odborové centrály Histadrut. Byl členem parlamentního shromáždění Asifat ha-nivcharim a Židovské národní rady. V roce 1945 vstoupil do strany Mapaj.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro veřejné služby. Zemřel během funkčního období. V Knesetu ho nahradil Jicchak Kanav.\n\n"}
{"id": "672720", "url": "https://cs.wikipedia.org/wiki?curid=672720", "title": "Jermak Timofějevič", "text": "Jermak Timofějevič\n\nJermak Timofějevič (rusky \"Ерма́к Тимофе́евич\", narozen v roce 1532, 1534, nebo 1542, zemřel 6. srpna 1585) byl kozácký ataman, který dobyl Sibiř pro Ruskou říši.\n\nPůvodně sloužil na řece Volze, kde bojoval proti Krymským Tatarům. V roce 1579 byl jedním z velitelů kozácké výpravy, která měla za cíl chránit majetky kupecké rodiny Stroganovových před nájezdy sibiřského chána Kučuma. Poté bojoval na západě proti Litevcům v Livonské válce. V roce 1582 porazil vojska Kučuma a rozbil jeho říši.\n\n6. srpna 1585 utonul v boji v řece Irtyš.\n"}
{"id": "672723", "url": "https://cs.wikipedia.org/wiki?curid=672723", "title": "Džanapar", "text": "Džanapar\n\nDžanapar je značená pěší trasa v Náhorním Karabachu. Vede severojižním směrem. Severní konec se nachází v oblasti Šahumjan, jižní ve městě Hadrut. Trasa byla vyznačena v roce 2007. Vede po starých stezkách, přes hory, vesnice a města, okolo starých klášterů. Symbolem a značkou trasy je žlutý obrys bývalé Náhornokarabašské autonomní oblasti Ázerbájdžánské SSR na modrém pozadí.\n"}
{"id": "672724", "url": "https://cs.wikipedia.org/wiki?curid=672724", "title": "Jicchak Kanev", "text": "Jicchak Kanev\n\nJicchak Kanev (: , rodným jménem Jicchak Kanievskij, , žil 1896 – 8. května 1980) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Melitopol v tehdejší Ruské říši (dnes Ukrajina). Vystudoval přírodní vědy a ekonomii na univerzitě na Krymu, sociální vědy na Londýnské univerzitě a Vídeňské univerzitě a absolvoval právní a ekonomickou školu v Tel Avivu. V roce 1919 přesídlil do dnešního Izraele.\n\nV roce 1917 byl aktivní v židovských obranných organizacích v Rusku. Patřil mezi zakladatele sionistického hnutí he-Chaluc v Rusku. Byl delegátem na sjezdu hnutí Ce'irej Cijon a na sjezdu hnutí Všeobecní sionisté. Patřil mezi zakladatele pracovních odddílů Gdud ha-avoda, účastnil se obrany osady Tel Chaj a byl raněn v bitvě. V roce 1923 patřil mezi předáky zdravotní pojišťovny Kupat cholim Klalit napojené na odborovou centrálu Histadrut. V roce 1947 založil a pak vedl \"Institut pro sociální výzkum\", podílel se na vzniku systému sociálního pojištění v Izraeli.\n\nV izraelském parlamentu zasedl po volbách v roce 1949, kdy kandidoval za Mapaj. Mandát ale získal až dodatečně, v dubnu 1950, po smrti dosavadního poslance Avrahama Taviva.\n\n"}
{"id": "672730", "url": "https://cs.wikipedia.org/wiki?curid=672730", "title": "Stojitá nit", "text": "Stojitá nit\n\nStojitá nit (angl.: \"filler thread\", něm.: \"Stehfaden\") je vlákenný útvar procházející zpravidla bez ohybů v napřímené poloze vazbou plošných textilií a některých pletenců.\n\nV osnovnách pleteninách jsou stojité niti uloženy v podélném směru mezi sloupky oček, očka z osnovních nití (případně spolu s útkovými nitěmi) je jen zachycují, stojitá nit se s nimi neprovazuje. Stojité niti se předkládají navinuté na osnovním válu nebo jednotlivě na cívkách a do pleteniny se vkládají speciálními platinami. Možné je také příčné kladení pro monofilamenty nebo dutá vlákna. Pleteniny se stojitou nití se používají jako výztuž vláknových kompozitů, jako mřížová armatura i jako záclonovina (viz \"hořejší snímek\").\n\nNa galonových stávcích se stojité nitě kladou speciálním vodičem mezi sloupky oček tak, že útek obepíná stojitou nit střídavě z lícní a z rubní strany pleteniny. Výrobky z galonových stávků se uplatňují jen jako zvláštní ozdobné stuhy.\nStojitý útek je útková nit podkládaná pod jehly na osnovních pletacích strojích a zafixovaná do oček pleteniny. Stojitý útek se používá např. u podkladových pletenin pro \"povrstvené textilie\". \n\nV zátažných pleteninách se stojité niti používají jen výjimečně. \nVe tkaninách je stojitá nit součástí perlinkové vazby, která se uplatňuje především jako prostředek ke zpevňování kraje tkaniny skoro u všech novějších tkacích strojů. Na \"dolejším nákresu\" je znázorněna jedna z možných kombinací, tzv. \"poloviční perlinka\". Stojitá nit (červeně značená) leží na příčně probíhajícím útku, zatímco obtáčecí (modrá) nit je provlečena pod útky a nad stojitou nití. \n\nU \"úplné perlinky\" se provazuje stojitá a obtáčecí nit v plátnové vazbě (odchylka od pravidla o stojité niti!) \n\nU netkaných textilií se stojité niti používají zejména jako součást jednosměrných nebo multiaxiálních výztuží. Na speciálních strojích se např. přivádějí stojité niti ve formě osnovy, prokládají útkem a proplétají. \n\nVýztuže se stojitými nitěmi jsou pevnější než např. tkané textilie a uplatňují se proto hlavně jako polotovar pro náročné kompozity. \nStojitá nit je základní element trojrozměrných pletenců. Stojitá nit (zde také nazývaná „osnovní“) probíhá paralelně k ose pletence a je diagonálně omotána dvěma splétacími nitěmi. Na vazbě pletence je nezávislá, pletenec se stojitou nití má vyšší tvarovou stabilitu než dvojrozměrné výrobky. Trojrozměrné pletence se používají zejména k výrobě výztuží trojdimenzionálních vláknových kompozitů.\n"}
{"id": "672731", "url": "https://cs.wikipedia.org/wiki?curid=672731", "title": "Cvi Jehuda", "text": "Cvi Jehuda\n\nCvi Jehuda (: צבי יהודה, rodným jménem Cvi Saltzman, \"Cvi Zalcman\", צבי זלצמן, žil 1887 – 3. října 1965) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Umaň v tehdejší Ruské říši (dnes Ukrajina). Vystudoval střední školu. V roce 1906 přesídlil do dnešního Izraele, kde patřil mezi zakladatele židovských osad Kineret (roku 1908) a Deganija. Patřil také mezi zakladatele vesnice Nahalal.\n\nV mládí patřil mezi organizátory sionistického hnutí Ce'irej Cijon, jehož pobočku v rodné Umani vedl. Během první světové války byl členem výboru dělníků v Galileji. Roku 1920 odcestoval do Evropy za účelem podpory třetí alije. Byl jedním ze zakladatelů hnutí ha-Po'el ha-ca'ir a členem jeho ústředního výboru. Toto hnutí pomáhal zakládat i v USA. Angažoval se v odborové centrále Histadrut a v mošavovém hnutí.\n\nV izraelském parlamentu zasedl po volbách v roce 1949, kdy kandidoval za Mapaj. Byl členem parlamentního výboru pro ekonomické záležitosti, výboru práce, výboru House Committee a zvláštního výboru pro revizi půjček.\n\n"}
{"id": "672735", "url": "https://cs.wikipedia.org/wiki?curid=672735", "title": "Takaši Irie", "text": "Takaši Irie\n\nTakaši Irie (japonsky 入江 隆) * 10. května 1958) je bývalý japonský zápasník, volnostylař. V roce 1984 na olympijských hrách v Los Angeles v kategorii do 48 kg vybojoval stříbrnou medaili. Na mistrovství světa vybojoval v roce 1981 páté a v roce 1983 osmé místo. V roce 1979 vyhrál mistrovství Asie. V roce 1978 zvítězil a v roce 1986 vybojoval třetí místo na Asijských hrách.\n\n"}
{"id": "672736", "url": "https://cs.wikipedia.org/wiki?curid=672736", "title": "Kari (jezero)", "text": "Kari (jezero)\n\nKari (arménsky \"Քարի լիճ\") je horské jezero v Arménii. Nachází se na úpatí nejvyšší hory Arménie, Aragacu, v nadmořské výšce 3 190 m. U jezera leží meteorologická stanice a stanice výzkumu kosmických paprsků, vybudované za časů Sovětského svazu.\n"}
{"id": "672737", "url": "https://cs.wikipedia.org/wiki?curid=672737", "title": "Menachem Bader", "text": "Menachem Bader\n\nMenachem Bader (: מנחם בדר, žil 20. září 1895 – 31. ledna 1985) byl sionistický aktivista, izraelský politik a poslanec Knesetu za stranu Mapam.\n\nNarodil se v Haliči ve městě Dukla v tehdejším Rakousku-Uhersku (dnes Polsko). Vystudoval gymnázium, studoval ekonomii na Universität zu Köln. Jeho rodina se nejprve přestěhovala do Německa. Roku 1920 přesídlil do dnešního Izraele, kde patřil mezi zakladatele kibucu Mizra.\n\nV mládí byl aktivní v sionistické organizaci ha-Po'el ha-ca'ir a později v ha-Šomer ha-ca'ir. Od roku 1921 byl členem plánovacího výboru židovských jednotek Hagana. Byl členem zemědělské organizace ha-Merkaz ha-chakla'i a zasedal v odborové centrále Histadrut. Angažoval se v ekonomickém rozvoji kibuců. Patřil mezi zakladatele stavebního podniku Solel Bone. Byl častým delegátem na sionistických kongresech. Během druhé světové války byl emisarem s cílem záchrany Židů. V Prozatímní vládě Státu Izrael byl vysokým úředníkem ministerstva práce a výstavby. Pak zastával vysoký úřednický post na ministerstvu rozvoje v letech 1955-1962. Po odchodu z aktivní politiky se zabýval integrací znevýhodněné mládeže.\n\nV izraelském parlamentu zasedl po volbách v roce 1949, kdy kandidoval za Mapam. Byl předsedou parlamentního výboru pro ekonomické záležitosti a členem výboru pro procedurální pravidla, výboru finančního a zvláštního výboru pro revizi půjček.\n\n"}
{"id": "672739", "url": "https://cs.wikipedia.org/wiki?curid=672739", "title": "Seznam hradů a zámků v Brně", "text": "Seznam hradů a zámků v Brně\n\nTato stránky poskytuje souhrnné informace o dochovaných hradech a zámcích v katastru města Brna.\n\nHrad a pevnost Špilberk je národní kulturní památkou České republiky v bezprostřední blízkosti historického jádra Brna v městské části Brno-střed.\n\nŠpilberk je více než po sedm staletí jednou z nejvýraznějších dominant města Brna, založen byl ve 13. století a první písemné zmínky o něm pocházejí z let 1277 až 1279. Původně bylů koncipován jako přední královský hrad na Moravě a sídlo Moravských markrabat, tehdejších vládců Markrabství moravského. Jako sídelní hrad vládce se nejvíce proslavil za vlády Jana Jindřicha (1350-1375) a jeho syna Jošta (1375-1411). Hrad byl i sídlem římsko-německého krále, když se jím stal Jošt Moravský, o tři měsíce na to král na Špilberku zemřel.\n\nOd 15. století však hrad postupně ztrácel svůj původní význam a celkově chátral. Na významu opět získává až v období třicetileté války a to jako vojenská pevnost chránící město, od této doby až do poloviny 18. století byl hrad postupně přebudováván na masivní pevnost, nejmohutnější a také nejvýznamnější barokní pevnost na Moravě, součást Špilberské citadely. Špilberk byl v historii několikrát obléhán, ale nikdy nebyl dobyt. Součástí pevnosti bylo i vězení, začátkem 19. století se Špilberk stává spíše tvrdým žalářem než vojenskou pevností, v této době proslul jako tzv. „žalář národů“. \n\nRoku 1960 se Špilberk stal trvalým sídlem muzea města Brna a dnes je, společně se svým parkem kolem hradu, oblíbeným místem odpočinku a kultury, na hradě je k vidění několik expozic a jsou zde pravidelně pořádány různé kulturní akce, například Mezinárodní hudební festival Špilberk, Brněnské shakespearovské hry, mezinárodní festival Divadelní svět a další. Hrad i s parkem v poslední době prošly rozsáhlou rekonstrukcí a do budoucna se zvažuje i instalace pozemní lanovky z úpatí Špilberského kopce na hrad.\nHrad Veveří je jedním z největších a nejstarších hradů v České republice, najdeme jej v lesích na okraji katastru Brna v městské části Brno-Bystrc přímo nad Brněnskou přehradou.\n\nHrad je opředený radou legend a jeho přesný původ není jasný, je pravděpodobné, že šlo původně pouze o lovecký hrádek založený neznámo kdy. První písemná zmínka o hradu se datuje k roku 1213. Pověst o jeho vzniku praví, že hrad byl založen okolo roku 1059 a to Konrádem I. Brněnským, moravským údělným knížetem brněnského údělu. \n\nV 19. století prošel hrad výrazným rozšířením, později za první republiky se objevily i plány na jeho využití jako prezidentské rezidence na Moravě. Hrad Veveří byl touto dobou oblíbeným výletním místem, navštívil jej i Winston Churchill na své svatební cestě po Evropě a tehdejší československý prezident Tomáš Garrigue Masaryk. Tento vývoj hradu, byl přerušen 2. sv. válkou a následným příchodem komunismu. V době nacistické okupace a především v době komunismu byl hrad různými způsoby celkově vážně poškozen. Dnes je Veveří ve špatném technickém stavu a ačkoli je stále pomalu opravován stále patří mezi nejvíce zanedbané hrady v České republice.\n\nPůvodní raně středověký hrad nacházející se na Starém Brně.\n\nV těsné blízkosti hranic města Brna se nacházejí pozůstatky dalších dvou hradů – Obřany a Horákov.\nLíšeňský zámek je klasicistní zámek v Líšni, dnes fungující převážně jako hotel.\n\nZámek vznikl začátkem 18. století přestavbou z původní renesanční tvrze, jež byla sídlem majitelů tehdejšího líšeňského panství. Přestavbu tvrze zadal tehdejší pán Líšně Jan Kryštof z Freynfelsu, tehdy vzniká zámek v barokním slohu, současný klasicistní vzhled získal až v polovině 19. století. Rod Freynfels byl ve vlastnictví zámku vystřídán rodem Belcredi, kterému zámek náležel od roku 1819 do roku 1949, kdy byl objekt vyvlastněn tehdejší komunistickou vládou a vystřídalo se na něm několik uživatelů. Navrácen původnímu majiteli, rodině Belcredi, byl až v roce 1992 na základě restitučních zákonů, zámek následně podstoupil rozsáhlou rekonstrukci a opravy. Dnes slouží především jako hotel s 15 pokoji, obřadní síní, zámeckým parkem, restaurací, jízdárnou, knihovnou atd. Na zámku se dnes kromě jiného konají svatby, hostiny a podobně, na jeho průčelí můžeme nalézt erb rodu Belcredi.\nLetohrádek Mitrovských je klasicistní zámeček městské části Brno-střed na Starém Brně.\n\nHrabě Antonín Mitrovský jej nechal postavit průběhu 80. a 90. let 18. století, roku 1988 převzalo letohrádek Muzeum města Brna, dnes je pronajatý soukromníkem. V současnosti se zde konají výstavy, koncerty, doprovodné akce k veletrhům, ale také svatby a jiné společenské akce. \n\nZámeček Bauerova rampa je klasicistní zámeček v městské části Brno-střed v Pisárkách, běžně veřejnosti nepřístupný.\n\nJde o jednoduchý jednopatrový zámeček se sedlovou střechou, známý též jako Bauerův zámeček, zbudován byl před rokem 1815 a v letech 1924 až 1930 na něm byly provedeny úpravy upraveny interiérů, pod vedení architekta Adolfa Loose. Zámeček je dnes součástí areálu Brněnského výstaviště, proto je veřejnosti nepřístupný.\n\nChrlický zámek je zámek na Chrlickém náměstí v městské části Brno-Chrlice, běžně veřejnosti nepřístupný.\n\nVznikl přestavbou z někdejší tvrze, která je připomínaná ještě v roce 1561 a v témže roce byl olomouckými biskupy postaven zámek. Koncem 18. století byl zámek přestavěn v barokním stylu podle návrhu brněnského architekta Mořice Grimma. Od roku 1864 byl zámek majetkem brněnských biskupů, jimž sloužil především jako sídlo odpočinku. Po roce 1935 byl zámek opět přestavěn a byl v něm zřízen pracovní ústav slepců, tehdy byla součástí zámku i secesní kaple, která byla zrušena v 60. letech 20. století. Roku 1946 přešel ústav pod správu státu, potom sloužil jako domov důchodců. Po roce 1993 prošel objekt další přestavbou a dnes je opět sídlem Ústavu sociální péče pro zrakově postižené, proto je objekt běžně veřejnosti nepřístupný.\n\nMedlánecký zámek je malý zámek v městské části Brno-Medlánky.\n\nByl vystavěn jako letní sídlo po roce 1654, kdy byly Medlánky převedeny jako dar do vlastnictví brněnského ústavu šlechtičen, v letech 1811 až 1812 byla budova navýšena o jedno patro, od roku 1828 sloužil jako sýpka a byty, ve 20. století byl objekt využíván jako provozovna smaltovny. Dnes zde můžeme najít zámeckou restauraci Moname. \n\nZámek Řečkovice je malý zámek na Palackého náměstí v městské části Brno-Řečkovice a Mokrá Hora.\n\nVznikl přestavbou tvrze, o niž první písemná zmínka pochází z roku 1464, po roce 1623 byla Jezuity tvrz přestavěna barokní zámek, který byl po dalších jeden a půl století jejich majetkem. Zámek dlouho sloužil jako správní sídlo panství, v průběhu dějin vystřídal mnoho majitelů, dnes je ve vlastnictví města a slouží jako radnice městské části.\n\nZámeček v Brněnských Ivanovicích je maličký zchátralý zámeček v městské části Brno-Tuřany v Brněnských Ivanovicích.\n\nStavba zámečku byla započata roku 1682 a to přestavbou z původní tvrze ze 14. století. Zámeček se stal především rezidencí velehradských opatů v blízkosti zemského hlavního města Brna, kteří se zúčastňovali zasedání zemských sněmů Markrabství moravského.\n\nMenší klasicistní stavba z roku 1825 postavená na starších základech hraběnkou Marií Skrbenskou z Hříště, manželkou Josefa Schaffgotsche. Rodina budovu obývala do roku 1890, kdy ji pronajala Královopolské strojírně. Společnost do zámku umístila kanceláře. Na začátku první světové války rodina Schaffgotschova budovu prodala Moravské agrární a průmyslové bance. V roce 1919 zde byl zřízen Dětský ústav pro tělesně postižené, který v roce 1958 přešel do správy úst. soc. zabezpečení. Následně byl rozšířen a v sousedství přistavěn domov důchodců. Zámek je obklopen novodobou výstavbou. \n\nZámeček z 80. letech 18. století vzniklý přestavbou bývalých hospodářských budov kartuziánského kláštera. Začátkem 20. století byl zrekonstruován a dnes je součástí Fakulty informačních technologií VUT v Brně na ulici Božetěchova 2.\n\nPatrová dvoukřídlá budova vybudovaná v na konci 18. století na břehu řeky Svitavy, v 19. století jej koupili Ditrichštejnové a ve 20. století patřil Zbrojovce Brno.\n\n"}
{"id": "672740", "url": "https://cs.wikipedia.org/wiki?curid=672740", "title": "Júdži Takada (zápasník)", "text": "Júdži Takada (zápasník)\n\nJúdži Takada (japonsky 高田 裕司 Takada Júdži; * 2. února 1954 Óta, Japonsko) je bývalý japonský zápasník, volnostylař. V roce 1976 na olympijských hrách v Montréalu v kategorii do 52 kg vybojoval zlatou a v roce 1984 na hrách v Los Angeles ve stejné kategorii bronzovou medaili.\n\nNa mistrovství světa vybojoval v roce 1974, 1975 a 1977 zlatou a v roce 1973 bronzovou medaili. V roce 1978 obsadil páté a v roce 1990 osmé místo. V roce 1978 vyhrál a v roce 1974 vybojoval druhé místo na Asijských hrách.\n\n"}
{"id": "672741", "url": "https://cs.wikipedia.org/wiki?curid=672741", "title": "Brimstone Hill", "text": "Brimstone Hill\n\nPevnost Brimstone Hill je lokalita světového dědictví UNESCO nacházející se na západě ostrova Svatý Kryštof ve státě Svatý Kryštof a Nevis ve východním Karibiku. Jedná se o velmi dobře zachovaný příklad vojenské architektury 17. a 18. století v karibském prostředí. Pevnost navržená Brity, ale postavena africkými otroky, je svědectvím o evropské (nejen britské, ale i francouzské a holandské) koloniální expanzi, otrokářství a vzniku nové společnosti v Karibiku.\n\nZe samotné pevnosti je možné vidět panoramata zalesněných kopců či zemědělských políček a měst při pobřeží. Lze dohlédnout až na blízký ostrov Svatý Eustach patřící Nizozemskému království.\n\n"}
{"id": "672742", "url": "https://cs.wikipedia.org/wiki?curid=672742", "title": "Scotia Plaza", "text": "Scotia Plaza\n\nScotia Plaza je postmoderní mrakodrap v kanadském Torontu. Má 68 podlaží a výšku 275 metrů , je tak druhý nejvyšší mrakodrap ve městě, ale i v Kanadě. Výstavba probíhala v letech 1985 - 1988 podle projektu společnosti WZMH Architects, developery byly Campeau Corporation a Bank of Nova Scotia. Budova disponuje prostory o výměře 148 658 m, které obsluhuje celkem 44 výtahů. Prostory jsou využívány jako kanceláře, hotel a v nižších patrech také jako maloobchodní pasáž. V pracovní dny pracuje v budově přibližně 8 000 zaměstnanců.\n"}
{"id": "672744", "url": "https://cs.wikipedia.org/wiki?curid=672744", "title": "Refa'el Baš", "text": "Refa'el Baš\n\nRefa'el Baš (: , 8. ledna 1913 – 10. března 2000) byl sionistický aktivista, izraelský politik a poslanec Knesetu za stranu Mapaj.\n\nNarodil se v tehdejší Ruské říši, na území dnešního Lotyšska). V roce 1938 přesídlil do dnešního Izraele, kde pak až do roku 1956 bydlel v kibucu Kfar Blum.\n\nV letech 1950-1953 vedl mládežnické oddělení strany Mapaj, v letech 1954-1956 byl generálním tajemníkem strany a v letech 1962-1966 tajemníkem. Zasedal v ústředním výboru odborového svazu Histadrut, kde pak vedl oddělení kultury a vzdělávání. Byl členem sekretariátu zaměstnanecké rady v Tel Avivu.\n\nV izraelském parlamentu zasedl po volbách v roce 1949, kdy kandidoval za Mapaj. Mandát ale získal až dodatečně, v květnu 1951, po rezignaci dosavadního poslance Josefa Micha'ela Lamma.\n\n"}
{"id": "672751", "url": "https://cs.wikipedia.org/wiki?curid=672751", "title": "Projekt 10410", "text": "Projekt 10410\n\nTřída Světljak je označením rodiny ruských raketových a hlídkových člunů vyvinutých pro sovětské námořnictvo a v současnosti provozovaných ruským, slovinským a vietnamským námořnictvem. Celá tato rodina zahrnuje varianty označené Projekt 10410, Projekt 10411 a Projekt 10412. První jednotka této třídy byla do služby zařazena v roce 1988.\n\nPlavidla tohoto typu jsou konstruována k plnění širokého spektra úkolů, zahrnujícího například hlídkování, ničení ponorek a hladinových lodí (dle použité sestavy výzbroje). Jsou vybaveny trojicí dieselových motorů, díky kterým mají cestovní rychlost 13 uzlů a nejvyšší rychlost 30 uzlů. Dosah je 2200 námořních mil. Lodní šrouby jsou tři.\n\nHlídkové čluny provozované ruským námořnictvem a pobřežní stráží. Slouží k hlídkování v pobřežních vodách a ochraně výhradních ekonomických zón. Hlavňovou výzbroj tvoří jeden 76,2mm kanón AK-176M a jeden systém blízké obrany AK-630M. K obraně proti letadlům nesou 16 z ruky odpalovaných protiletadlových raketových kompletů Igla-1M. Dále nesou dva vrhače granátů a dva protiponorkové torpédomety OTA-40A.\n\nRaketové čluny určené pro operace v pobřežních vodách. Mimo 76,2mm kanón, obranný systém AK-630M a protiletadlové střely Igla-1M nesou rovněž osm protilodních střel Ch-35E Uran (v kódu NATO SS-N-25 Switchblade) s dosahem 130 km.\n\nExportní varianta ve verzi hlídkový člun. Má západní motory typu MTU 4000. Vietnam v roce 2002 získal dva čluny projektu 10412. Další dvě jednotky objednal v roce 2009. Nyní jsou ve stavbě.\n\nJeden člun tohoto typu odebralo Slovinsko jako součást deblokace sovětského dluhu a zařadilo ho do svého námořnictva v listopadu 2010 jako \"Triglav\". Jeho výzbroj tvoří obranný systém AK-306M, dva 14,5mm kulomety, 16 protiletadlových řízených střel Igla, protitankový systém Šturm a výmetnice klamných cílů PK-10. Je vybaven dekompresní komorou pro potápěče.\n\nHlídkový člun \"PSKR-901\" projektu 10410 se v roce 1998 potopil v bouři u přístavu Korsakov na Sachalinu.\n\n"}
{"id": "672752", "url": "https://cs.wikipedia.org/wiki?curid=672752", "title": "Dov Bar Nir", "text": "Dov Bar Nir\n\nDov Bar Nir (: דב בר-ניר, rodným jménem Bernard Silberschitz, \"Bernard Zilbršic\", ברנארד זילברשץ, žil 3. prosince 1911 – 7. května 2000) byl sionistický aktivista, izraelský politik a poslanec Knesetu za stranu Mapam.\n\nNarodil se v Bruselu v Belgii. Vystudoval střední školu v Bruselu a sociální vědy na Université de Strasbourg. Roku 1932 přesídlil do dnešního Izraele, kde patřil až do roku 1956 mezi členy kibucu Ejn ha-Choreš.\n\nPatřil mezi zakladatele sionistické organizace ha-Šomer ha-ca'ir v Belgii. Angažoval se v straně ha-Liga ha-socialistit (\"Socialistické lize\"). V letech 1946–1948 byl tajemníkem strany ha-Šomer ha-ca'ir na území dnešního Izraele. Roku 1950 byl za tuto stranu vyslán do USA. V letech 1951–1953 byl členem ústředního výboru strany Mapam a v letech 1957–1960 tajemníkem \"Světového svazu Mapam\".\n\nV izraelském parlamentu zasedl po volbách v roce 1949, kdy kandidoval za Mapam. Byl členem parlamentního výboru pro procedurální pravidla, výboru mandátního, výboru pro ústavu, právo a spravedlnost a výboru House Committee. Na poslanecký mandát rezignoval v dubnu 1951. V Knesetu ho nahradil Menachem Racon.\n\n"}
{"id": "672754", "url": "https://cs.wikipedia.org/wiki?curid=672754", "title": "Menachem Racon", "text": "Menachem Racon\n\nMenachem Racon (: מנחם רצון, žil 5. srpna 1919 – 12. listopadu 1987) byl sionistický aktivista, izraelský politik a poslanec Knesetu za stranu Mapam.\n\nNarodil se v Petach Tikva. Studoval odbor turistického průvodce na kibucovém semináři. Pracoval jako průvodce a zemědělský pracovník. Roku 1946 byl zatčen mandátními úřady.\n\nAngažoval se v straně ha-Liga ha-socialistit (\"Socialistická liga\"). Byl členem akčního výboru odborové centrály Histadrut a zaměstnanecké rady v Petach Tikva. V izraelském parlamentu zasedl po volbách v roce 1949, kdy kandidoval za Mapam. Mandát ale získal až v dubnu 1951, jako náhradník, poté co rezignoval dosavadní poslanec Dov Bar Nir.\n\n"}
{"id": "672758", "url": "https://cs.wikipedia.org/wiki?curid=672758", "title": "Mistrovství světa superbiků 2011", "text": "Mistrovství světa superbiků 2011\n\nPo 23 sezonách nepřetržité účasti skončil v šampionátu tovární tým Ducati, který tak byl od sezony 2011 zastupován pouze soukromými týmy.\n\nMistrem světa se po dominantní sezoně stal poprvé ve své kariéře Španěl Carlos Checa a v poháru značek získala svůj rekordní 17. titul Ducati.\n\nProvizorní kalendář byl veřejnosti představen Mezinárodní motocyklovou federací 7. října 2010. V té době obsahoval 11 jistých podniků a dva, na jejichž potvrzení se ještě čekalo. Závody v Kyalami byly nahrazeny podnikem na španělském okruhu Motorland Aragon a do seriálu se vrátil i britský Donington Park. Poslední změna byla oznámena v listopadu 2010, kdy bylo potvrzeno konání závodu v Imole. Kalendář tak čítal celkem 13 podniků.\n"}
{"id": "672763", "url": "https://cs.wikipedia.org/wiki?curid=672763", "title": "Fajge Ilanit", "text": "Fajge Ilanit\n\nFajge Ilanit (: פייגה אילנית, rodným jménem Fajge Hindes, פייגה הינדס, žila 7. února 1909 – 14. července 2002) byla sionistická aktivistka, izraelská politička a poslankyně Knesetu za stranu Mapam.\n\nNarodila se v Białystoku v tehdejší Ruské říši (dnes Polsko). V Polsku vystudovala střední školu. V roce 1929 přesídlila do dnešního Izraele, kde se stala od roku 1933 členkou kibucu Gan Šmu'el.\n\nV mládí byla členkou sionistického hnutí ha-Šomer ha-ca'ir, od roku 1928 se podílela na výcviku jeho členů. Byla také členkou židovských jednotek Hagana. Angažovala se v ženském hnutí a v lize pro přátelství se Sovětským svazem. Byla členkou vedoucích orgánů strany Mapam.\n\nV izraelském parlamentu zasedla po volbách v roce 1949, kdy kandidovala za Mapaj. Byla členkou parlamentního výboru mandátního, výboru pro vzdělávání a kulturu a výboru House Committee. Její syn Uri Ilan (1935–1955) byl zajat při tajné vojenské operaci na Golanských výšinách a následně spáchal sebevraždu v syrském vězení v Damašku.\n\n"}
{"id": "672769", "url": "https://cs.wikipedia.org/wiki?curid=672769", "title": "Korálovka mexická", "text": "Korálovka mexická\n\nKorálovka mexická (\"Lampropeltis mexicana\") je nejedovatý had z čeledi užovkovitých, žije v severním Mexiku a nejjižnější části Texasu, dorůstá až 115 cm. Loví menší hlodavce. Má řadu poddruhů, některé z nich jsou možná i samostatnými druhy. Had je často chován v zajetí jako terarijní druh.\n\n"}
{"id": "672771", "url": "https://cs.wikipedia.org/wiki?curid=672771", "title": "Berl Repetur", "text": "Berl Repetur\n\nBerl Repetur (: ברל רפטור, žil 1902 – 23. března 1989) byl sionistický aktivista, izraelský politik a poslanec Knesetu za stranu Mapam.\n\nNarodil se ve městě Ružin v tehdejší Ruské říši (dnes Ukrajina). Vystudoval základní židovskou školu typu cheder. V roce 1920 přesídlil do dnešního Izraele.\n\nV mládí byl aktivní v sionistických hnutích he-Chaluc a Dror. Během antisemitských výtržností na Ukrajině pomáhal organizovat židovskou sebeobranu. Přidal se ke straně Achdut ha-avoda, byl aktivní v židovských jednotkách Hagana. V roce 1922 se stal členem sekretariátu zaměstnanecké rady v Haifě. Téhož roku se zapojil do pracovních oddílů Gdud ha-avoda, ale v roce 1927 z nich kvůli ideologickým rozepřím odešel. Patřil mezi ředitele stavebního podniku Solel Bone. V roce 1935 a 1959 byl delegátem na sionistickém kongresu. Byl vyslán jako emisar sionistů do Německa i Polska. V roce 1944 se angažoval ve \"frakci Bet\", která se odtrhla od strany Mapaj. V roce 1946 byl zatčen mandátními úřady a uvězněn v Rafáhu. Byl členem Prozatímní státní rady a jeden ze signatářů deklarace nezávislosti Státu Izrael.\n\nV izraelském parlamentu zasedl po volbách v roce 1949, kdy kandidoval za Mapam. Byl členem parlamentního výboru finančního a speciálního výboru pro revizi půjček.\n\n"}
{"id": "672775", "url": "https://cs.wikipedia.org/wiki?curid=672775", "title": "Brookfield Place", "text": "Brookfield Place\n\nBrookfield Place (nebo také BCE Place) je komplex dvou postmoderních mrakodrapů a Hokejové síně slávy v kanadském Torontu. Podle původních plánů měl být postaven i třetí mrakodrap, ten ale dodnes nestojí, i když se v nedávné minulosti uvažovalo o jeho dokončení.\n\nMuzeum a síň slávy věnovaná historii ledního hokeje.\n\nJe nejvyšší budovou komplexu. Má 53 podlaží a jeho výška je 263 metrů , je tak třetí nejvyšší mrakodrap ve městě, ale i v Kanadě. Byl dokončen v roce 1990 podle projektu společností Skidmore, Owings & Merrill a Bregman + Hamann Architects. V budově se nachází převážně kancelářské prostory, které obsluhuje celkem 31 výtahů.\n\nJe druhou nižší kancelářskou budovou komplexu. Má 49 podlaží a výšku 208 metrů , je tak 8. nejvyšší mrakodrap ve městě. Byl dokončen v roce 1992 podle projektu společností Skidmore, Owings & Merrill a Bregman + Hamann Architects. V budově se nachází převážně kancelářské prostory, které obsluhuje celkem 41 výtahů.\n\nDoposud nepostavená třetí kancelářská budova. Měla mít 35 podlaží.\n"}
{"id": "672784", "url": "https://cs.wikipedia.org/wiki?curid=672784", "title": "Čestmír Suška", "text": "Čestmír Suška\n\nČestmír Suška (* 4. ledna 1952 Praha) je český sochař, režisér, organizátor a kurátor výstav.\n\nStudoval na AVU obor sochařství v letech 1974 – 1980. Organizoval sympozia v Malechově v letech 1980 – 81 a výstavy \"\"Sochy a objekty na Malostranských dvorcích\"\" (1981) a \"\"Sochy a objekty na Staroměstských dvorcích\"\" (1990). V roce 1981 založil s filmařem Michalem Baumbruckem a hudebníkem Pavlem Richterem \"\"Výtvarné divadlo Kolotoč\"\", které realizovalo představení \"Paňáci a vycpaňáci (1981), Pocur (1983), Bersidejsi (1984), Kompot (1985) a Ojrol (1987). Autor performancí Labyrint (1980) a Pater Noster (1983)\", podle jeho námětu se realizovaly akce divadelních souborů \"Pražské pětky Mimotočskřed chmelový\" (1986) v Junior klubu \"Na chmelnici a Bludiště\" (1994) v divadle \"Akropolis\". Byl scenárista, výtvarník a herec ve filmu T. Vorla Pražská pětka (1988) v povídce \"\"Bersidejsi\"\". V letech 1987 – 1991 byl členem umělecké skupiny Tvrdohlaví. V roce 2000 založil občanské sdružení \"Bubec, které provozuje\" \"Sochařské studio Bubec\" v Praze - Řeporyjích, kde organizuje rezidenční pobyty umělců a umělecký festival \"Art Safari\". V roce 2015 zakládá s manželkou Arjanou Shameti nadaci na podporu výtvarného umění nazvanou Nadace Suška - Shameti, která přichází s projektem územního rozvoje v Tělovýchovné ulici v Praze - Řeporyjích, nazvaným \"10 000 m2 kreativity\". V roce 2017 zakládá a stává se uměleckým ředitelem festivalu m3/Umění v prostoru, který se koná ve veřejném prostoru města Prahy.\n\nNejznámější samostatné výstavy: Staroměstská radnice v Praze (1995) výstavní síň Mánes, Praha (1997), \"Rezavé květy\" v Thámově hale, Praha (2007), \"Museum of Art\", Birmingham (AL), USA (2007) a \"O. K. Harris Gallery\", New York, USA (2008), Centrum současného umění DOX, Praha (2012). V letech 1995 a 2010 obdržel stipendium \"Pollock-Krasner Foundation\". Rezidenční pobyty v \"Sculpture Space\", Utica (NY), USA (1999), \"Vermont Studio Center\", Johnson (VT), USA (2005, 2006, 2010), \"Wade Sand and Gravel\", Birmingham, USA (2007).\n\nPedagogická činnost : \"Munson-Proctor Arts Institute\", Utica (NY), USA (1999), \"Vermont Studio Center\", USA (2005), \"Johnson State College\", Johnson (VT), USA (2006, 2010), \"University of Maryland\", USA (2008).\n\n\n"}
{"id": "672785", "url": "https://cs.wikipedia.org/wiki?curid=672785", "title": "Oldřich a Božena (opera)", "text": "Oldřich a Božena (opera)\n\nOldřich a Božena (v německé verzi Udalrich und Božena) je historická opera o třech dějstvích českého skladatele Františka Škroupa (op. 19, Plavec 31, rev. verze 32) na libreto českého básníka Josefa Krasoslava Chmelenského. Premiéru měla 14. prosince 1828 v pražském Stavovském divadle. O čtyři roky později Škroup operu přepracoval, libreto přitom upravil a do němčiny přeložil Ferdinand Valentin Ernst. Tato revidovaná verze měla premiéru tamtéž 12. února 1833.\n\nPůvodní libreto k nové české opeře \"Oldřich a Božena\" napsal Škroupovi básník Josef Krasoslav Chmelenský bezprostředně po úspěchu \"Dráteníka\" (o básníkově úmyslu napsat libreto na námět z české historie se zmiňuje již předmluva k tištěnému textu \"Dráteníka\"). Vzniklo v letech 1827-1828 a jednalo se ze strany libretisty i skladatele o záměr značně ctižádostivější a umělecky náročnější. I zde se jednalo o zpěvohru s mluvenými dialogy (singspiel), ale s historicko-romantickou látkou, v níž se sice vyskytovaly komické až fraškovité scény (spojené s Boženiným pošetilým nápadníkem Zlatošem), většina děje však byla vážná.\n\nPremiéra opery se konala v pražském Stavovském divadle 14. prosince 1828 jako Škroupova benefice, s jeho pozdější manželkou Vilemínou Koudelnovou v roli Jarmily. Uvedení ukázalo, že libreto bylo málo dramaticky účinné a Škroupovo zpracování nemohlo jeho slabiny napravit. Líbila se některá čísla a i hrubozrnná komika měla u publika jistý ohlas, celkově však dílo propadlo – konala se jediná repríza (jen o dva roky později se ještě s jednou ze svých árií připomenul tehdejší představitel Oldřicha, Matyáš Podhorský, při jedné ze „všehochutí“ – představení seskládaných z populárních úryvků různých děl). Jednalo se vůbec o první česky zpívanou operu ve Stavovském divadle, která se setkala se zjevným neúspěchem. Neúspěch \"Oldřicha a Boženy\", první původní české vážné opery, měl nepříznivý účinek nejen na Škroupovu další tvorbu pro české divadlo, ale i na rozvoj českého operního života celkově.\n\nHudba k této verzi opery se nezachovala až na dvě písně, které vyšly tiskem: Jarmilinu smutnou romanci \"Mne žalost má omráčí\" a zejména Boženinu píseň \"Zvolna, vodičko, plyň lučinou\", která zlidověla.\n\nŠkroup dával neúspěch \"Oldřicha a Boženy\" za vinu nevyzrálosti českého zpěvoherního obecenstva a dospěl k přesvědčení, že s vážnou operou může uspět jen v jazyce německém, který navíc otevíral cestu i do jiných divadel. Rozhodl se proto vytvořit na stejný námět novou operu. O text požádal spisovatele Ferdinanda Valentina Ernsta, se kterým již dříve spolupracoval na kouzelné hře \"Princ a had aneb Amor mezi Amazonkami\" (premiéra 19. prosince 1829). Ernstův text vycházel z Chmelenského díla jen volně, doslovně byla převzata již mezitím zpopularizovaná Boženina píseň; ta byla také jediným hudebním číslem vzatým na milost z české verze. Prakticky nová opera s názvem \"Udalrich und Božena\" byla koncipována s mluvenými dialogy, které však byly v průběhu kompozice zaměněny za recitativy (což bylo pro německou lokální operu té doby ještě poměrně nezvyklé).\n\nNěmecká verze \"Oldřicha a Boženy\" měla premiéru 12. února 1833, při příležitosti narozenín císaře Františka I. Přijetí publikem bylo poměrně příznivé, v následujících dvou a půl letech se dočkala deseti repríz, což bylo na původní novinku vážného zaměření uspokojivé číslo. Z nemalé části se o tento úspěch zasloužila titulní hrdinka v podání Jenny Lutzerové. I kritika byla dosti příznivá, byť upozorňovala na to, že líbivost a zručnost zpracování nebyla provázena dramatickou vyspělostí ani hudební charakterizací postav.\n\n\"Oldřich a Božena\" pronikli i za hranice: Škroup byl pozván, aby je provedl ve dvorním divadle v Coburgu (5. října 1835).\n\nPoté opera zapadla. Znovu byla oživena ve druhé polovině 40. let 19. století, kdy ožívaly snahy o zřízení stálého českého divadla. K tomu byl ovšem třeba původní repertoár různých žánrů včetně oboru vážné opery. Na vyzvání Škroupa proto Josef Kajetán Tyl pečlivě přeložil Ernstovo německé libreto o češtiny (z původního textu Chmelenského byla využita jen Boženina píseň). Premiéra nového českého znění se konala 31. října 1847 za řízení skladatele (jinak česká představení, která se konala vždy jako odpolední, dirigoval druhý kapelník Jan Nepomuk Škroup). Následovaly však jen jedna plná repríza.\n\nOd té doby nebyla opera \"Oldřich a Božena\" uvedena. V roce 1940 se uvažovalo o novém uvedení některé se Škroupových oper v pražském Národním divadle. Rozhodovalo se mezi \"Oldřichem a Boženou\" a \"Kolumbem\", rozhodnutí padlo ve prospěch \"Kolumba\".\n\nAutograf druhého znění partitury se dochoval a je uložen v Muzeu české hudby.\n\nPůvodní Chmelenského libreto bylo několikanásobně odvozené. Opíralo se o hru Václava Klimenta Klicpery \"Božena\", která zase vycházela ze stejnojmenné balady Pavla Josefa Šafaříka. Látka samá byla známa zejména z \"Dalimilovy kroniky\" a \"Hájkovy kroniky\". Chmelenský napsal libreto velmi poetickým jazykem v časoměrném systému, jehož byl příznivcem a o jehož hudebním účinku byl přesvědčen (časomíra se vyskytuje již ve \"Dráteníkovi\"). Z dramatického hlediska je však toto libreto velmi slabé. Vlastní étos příběhu i hlavní postavy jsou nevýrazné; podle Škroupova životopisce J. Plavce Chmelenský „nedovedl výrazně zachytiti ani ústřední myšlenku hry, natož ji působivě propracovati“. S malým dramatickým využitím hlavního příběhu kontrastuje neorganické zapojení dvorských intrik, nesouvisející vedlejší milostná zápletka Jarmily a Miletína a triviální fraškovitost postavy Zlatoše.\n\nErnstovo libreto je dramaticky propracovanější a má efektnější „velkooperní“ scény, přináší však další zahuštění vedlejších zápletek a dějových motivů, jejichž motivace je chatrná.\n\nZ první, české verze \"Oldřicha a Boženy\" se zachovaly jen dvě písně, nadto tištěné v úpravě pro amatérské využití. O jejím hudebním obsahu si proto nelze udělat přesný obraz, ale nacházela se na cestě mezi \"Dráteníkem\" a zachovanou německou verzí.\n\nDruhá verze je jako první Škroupova opera formálně prokomponovaná, i když recitativy byly zjevně dopsány dodatečně a jsou jen nejběžnějšího typu, takže základní struktura číslové opery zůstává nedotčena. Škroupovo skladatelské nadání v u této opery nejlépe dokládá předehra. Hlavním vzorem mu byla německá romantická opera (kritika zmiňuje Weberova \"Čarostřelce\"), ale jsou zde zastoupeny i prvky ukazující na italskou operu belcantové koloratury a v ansámblech lze rozeznat vliv právě nastupující velké opery, z níž zejména \"Němá z Portici\" měla v počátkem 30. let 19. století v Praze nesmírný ohlas.\n\n(Divoká krajina s Domorádovou chalupou a potokem v popředí) Božena pere prádlo. Ačkoli si přitom zpívá (\"Zvolna, vodičko, plyň lučinou\"), je zamyšlená a melancholická. Z povzdálí je slyšet zpěv lovců knížete Oldřicha. Domorád se zastaví u dcery a ptá se jí na důvod jejího smutku, ale ta sama neví. Přidruží se k nim selský synek Zlatoš, „skvostně, ale potřeštěně oblečen“, který se přichází ucházet o Boženu. Chválí sama sebe, zejména pro své bohatství, a prostomyslně prozrazuje Boženě i Domorádovi, že mu matka radila vzít si chudou nevěstu, protože „s chudou netřeba služky více, \"dvě\" potřebuje bohatá“. „Nevěsta“ i její otec jsou takovým namlouváním pobaveni.\n\nRozhovor přeruší dva Oldřichovi družiníci, Otík a Protiva, kteří Zlatoše donutí, aby je dovedl na blízký hrad hraběte Hořína a navíc jim posloužil jako nosič. Vylekaný a vzpírající se Zlatoš je odveden a Božena se nakrátko vrací k práci. Vzápětí dorazí zbytek lovců v čele s Oldřichem a jeho pobočníkem Miletínem. Setkání Oldřicha a Boženy je jen krátké – dívka lovcům ukáže cestu k Hořínovu hradu – ale kníže je okouzlen.\n\n(Veliká zahrada na Vyšehradě) Na Vyšehrad se scházejí vladykové z celé země na zvláštní sněm, který svolal kníže Oldřich. Objeví se tu i Zlatoš, jemuž se nyní mezi zbrojnoši líbí: „nést jako osel“ se mu nezamlouvalo, zato „pít jako osel“ je něco jiného. Rozjařeně vykládá Otíkovi a Protivovi o své nevěstě Boženě.\n\nKdyž všichni odejdou, přichází dcera hraběte Hořína Jarmila, hořekující žalem (\"Mne má žalost omráčí!\"). Setkává se se svým milým Miletínem a vysvětluje mu důvod svého smutku: její ctižádostivý otec si usmyslil, že ji provdá za knížete Oldřicha. Miletín jí radí, aby důvěřovala v jeho lásku a v přízeň knížete. Poté hovoří Jarmila se svým otcem. Hrabě Hořín nebere ohled na její stížnosti a už se vidí Oldřichovým tchánem.\n\nKníže vysílá Miletína s tajným posláním. Poté vítá Hořína s Jarmilou na Vyšehradě. Oklikou se u hraběte přimlouvá za Miletína jako ženicha pro Jarmilu, Hořín to ale pochopí tak, že zájem o dceru má sám kníže.\n\nScházejí se i další vladykové. Lid Oldřichovi provolává slávu a Oldřich mu za to děkuje. Vladykové ale mají jednu žádost: „dej z kmenu tvého zemi panovníka, dej zemi kněžnu“. Oldřich slibuje, že tuto prosbu vyslyší. Toto prohlášení přivítají všichni (vyjma Jarmilu) s jásotem.\n\n(Veliká sněmovna na Vyšehradě) Slavnostní sněm je zahájen chvalozpěvem na knížete. Ústy starého velmože Zdislava shromážděná česká šlechta žádá znovu knížete, aby si zvolil manželku. Oldřich svoluje, ale sděluje, že jeho nevěsta není z knížecího (tedy cizozemského) rodu. S tím jsou předáci, a zejména Hořín, srozuměni, neboť si to vykládají tak, že si kníže hodlá vybrat nevěsti z řad domácí šlechty. Rádi tedy předem přísahají, že budou Oldřichovu volbu respektovat. Když však Oldřich prohlásí za svou vyvolenou Boženu, dceru rolníka Domoráda, jsou všichni pohoršeni. V nastalé hádce Hořín nejprve vznáší údajné nároky své dcery na knížecího ženicha, ale Jarmila se jich zříká. Pak chce sňatek překazit tím, že se odvolává na své právo nad Boženou jako svojí poddanou. Oldřich se pomalu rozlítí, připomíná předákům jejich přísahu a hodlá prosadit svá knížecí práva.\n\nNapjatou atmosféru rozptýlí Zlatoš, který přibíhá hledat krejčího. Utrhli mu totiž v tlačenici na nádvoří šos parádního kabátu. Zmíněný shon na nádvoří vyvolal příjezd slavnostního průvodu, v němž Miletín přivádí knížeti Boženu. Tak honosným příchodem své nevěsty je Zlatoš sice překvapen, ale potěšen. Shromáždění v čele s Oldřichem vítají novou kněžnu. Boženina „krása milobleská“ i okázalá skromnost na předáky zapůsobí, novou vládkyni přijímají a holdují jí. Oldřich navíc přiměje vzpouzejícího se Hořína, aby svolil ke sňatku Jarmily s Miletínem. Oslavou nového knížecího páru příběh končí.\n\n(1. obraz – Les) Introdukce charakterizovaná lesními rohy uvádí na jeviště loveckou družinu knížete Oldřicha. Jsou v ní mimo jiné vladykové Smil a Milota, i králův šašek. Ve křoví se objeví medvěd a Oldřich jej pronásleduje.\n\n(2. obraz – Světlejší krajina pod Borovínovým hradem) Selská dívka Božena pere prádlo u potoka a zpívá si k tomu nyvou píseň. Nejprve k ní přichází její matka Samoborka, aby ji upozornila, že přichází na námluvy Boženin ctitel sedlák Miloslav. Když se Miloslav objeví, oznamuje zase on příchod svého i Boženina pána hraběte Borovína. Hrabě si Miloslava oblíbil a sám mu přijde dělat námluvčího; jinoch si od toho slibuje, že se mu tak podaří překonat Boženin odpor. A vzápětí je zde sám Borovín. Nařizuje Boženě, aby se vdala za Miloslava, ale ta uctivě, leč rozhodně odmítá. Miloslav, Borovín i Samoborka Boženě hrozí a kárají ji. Když nešťastná Božena osamí, přemítá, zda udělala dobře.\n\nV té chvíli přijíždí kníže Oldřich, Je krásou dívky ihned očarován a i ona, po počátečním váhání a nedůvěře, se do neznámého muže zamiluje. Dívka Oldřichovi vysvětluje, co je důvodem jejích stesků, a kníže jí slibuje ochranu proti Borovínově nátlaku. Rozhovor přeruší příchod Boženina otce Domoráda, který si zpívá píseň o Horymírovi. Božena je v rozpacích, že je přistižena v rozhovoru s cizím mužem. Oldřich žádá Domoráda, aby jej dovedl ke knížecímu týnci, a oba odcházejí následováni loveckou družinou. Na místě zůstane jen Božena, která se beze všeho vzrušení vrací k praní a ke zpěvu své romance.\n\n(1. obraz – Lovecký zámeček Oldřichův) Oldřichova družina si zpívá – ale tiše, protože kníže zakázal každý hluk. Šašek se tomu posmívá, ví totiž, že kníže celou noc provzdychal a prý by si od šaška rád půjčil jeho kuklu. Ostatně jsou všichni lidé blázni a každý si rád tu a tam zašaškuje. Přichází Oldřich a posílá všechny pryč až na Milotu, kterému se svěřuje, jak se včera na lovu zamiloval. Již vyslal vladyku Smila, aby povolal hraběte Borovína na Vyšehrad, a je rozhodnut se se selským děvčetem oženit.\n\nMilota je syn hraběte Ronova a bratr Ládky. Ti oba právě přicházejí za Oldřichem. Ládka zpívá náročnou árii o své lásce a bratrovi svěřuje, že se zasnoubila s Borovínem. Šašek se zmiňuje o Borovínově naléhání na Boženin sňatek, což Milota a Ládka špatně pochopí a v žárlivosti slibují Borovínovi pomstu za takovou zradu.\n\nVrací se Smil a vyřizuje Oldřichovi, že se prý Borovín hodlá dostavit až poté, co se mu podaří donutit jistou selskou děvu ke sňatku. Oldřich je rozlícen a posílá Smila ihned k tomu „tyranovi“ zpět, aby mu zabránil v násilí na Boženě.\n\n(2. obraz – Krajina pod Borovínovým hradem) Samoborka se snaží zadržet muže doma, protože se bojí, že si pán odvede jejich dceru násilím. Domorád přesto odejde na návštěvu k sousedovi. Božena matce vypráví svůj dnešní sen: zdálo se jí, že byla spoutána, ale že ji osvobodil cizinec, jehož včera potkala, a navíc jí daroval zlatý řetěz. Matka dceru varuje před tím, aby si něco začínala s velkými pány: Kdo hledí slunci v tvář, snadno oslepne.\n\nBrzy začne být u Domoráda rušno. Nejprve přiběhne Miloslav, který varuje obě ženy před blížícím se Borovínem a odprošuje Boženu za to, že ji chtěl získat i přes její vůli. Vzápětí vstupuje hrabě a opět nutí Boženu k sňatku s Miloslavem. Božena opět odmítne a hrabě ji dá zadržet. Když se jí zastávají rodiče, rozhoduje se uvěznit i je. Než by to Božena dopustila, je raději ochotna podvolit se pánově vůli, ale Miloslav vynucený sňatek odmítá. Ve chvíli nejvyššího rozrušení přijíždí Smilovo poselstvo s přísným listem, kterým Oldřich povolává Borovína k sobě. Rozhněvaný Borovín prozatím ustupuje. Poselstvo odvádí nic netušící a poněkud znepokojenou Boženu i její rodiče na Vyšehrad.\n\n(1. obraz – Knížecí komnata na Vyšehradě) Oldřich o samotě touží po Boženě a obává se, že snad jeho poselstvo přišlo pozdě, Přichází Borovín. Kníže se na něj ihned oboří a ptá se, zda Boženu donutil k sňatku anebo uvěznil. Když zjišťuje, že se nic z toho nestalo, rozradostněn odchází, zanechávaje na scéně nasupeného Borovína. Vrací se šašek, který hraběte upozorňuje na přítomnost Lásky, která prý přijela za knížetem, aby ji utěšil v zármutku – a kníže „utěšuje rád, zejména ženy“. Borovín je ještě více zmaten a rozzuřen než předtím.\n\nPřichází Ládka, Nejprve se s Borovínem navzájem obviňují z nevěry, aby si přece jen vše vyjasnili a skončili v milostném duetu. Upokojení milenci odcházejí.\n\n(2. obraz – Trůnní sál na Vyšehradě) Oldřich vystupuje před shromážděné předáky, provázen Milotou a šaškem. Žehná lásce Ládky a Borovína a zvěstuje, že i on si našel nevěstu, kterou však zdobí jen její ctnosti, a nikoli její rod. Pánové nejprve reptají, proč si Oldřich nevyvolil některou z domácích šlechtičen či cizích kněžen, ale kníže plamenně hájí své právo na osobní volbu. Pánové se ihned omlouvají a Oldřich nechá vstoupit Boženin průvod. Krása a skromnost nové kněžny přesvědčí i šlechtu. Boženini rodiče vladařskému páru žehnají a Oldřich za všeobecného jásotu uvádí Boženu na trůn.\n\n\n\nChmelenského libreto k \"Oldřichu a Boženě\" v projektu Google Books\n"}
{"id": "672786", "url": "https://cs.wikipedia.org/wiki?curid=672786", "title": "Christiánie", "text": "Christiánie\n\nChristiánie, známá také jako \"Svobodné město Christiania\" (dánsky \"Fristaden Christiania\", anglicky \"Freetown Christiania\") je polonezávislá anarchistická komuna ležící na území Dánska. Prohlásila se autonomní oblastí 26. září 1971 a nachází se ve čtvrti Christianshavn v dánském hlavním městě Kodani. Má asi 850 obyvatel a její území zaujímá rozlohu 34 hektarů, hustota osídlení činí 2500 obyv./km².\n\nChristiánie se pokládá za samostatný mikronárod, který není součástí EU. Používá vlastní měnu, \"løn\". Hlavním zdrojem příjmů pro Christiánii je vybírání vstupného od turistů, pořádání koncertů, prodej ekologicky pěstované zeleniny a výrobků uměleckých řemesel. Christiánie má také zaměstnance dozírající na pořádek, kteří mají mimo jiné právo na kuřáckou přestávku každou čtvrthodinu.\n\nKoncem šedesátých let bylo rozhodnuto o zrušení kasáren v kodaňském předměstí Christianhavn. Do opuštěných baráků se nastěhovali příslušníci hippies a 26. září 1971 vyhlásil novinář Jacob Ludvigsen areál za experimentální samosprávnou squatterskou komunu. Ustanovil místní radu a vyhlásil zákony, jako je právo užívat marihuanu a hašiš (nikoli „tvrdé drogy“), právo stavět bez povolení (což dalo vzniknout svérázné architektuře, připomínající české zahrádkářské kolonie), toleranci homosexuality, společné hospodaření, zákaz nošení zbraní a zákaz motorových vozidel. Liberální systém v Christiánii začali využívat zločinci a narkomani, což vedlo k několika policejním raziím (největší v roce 1979). Dánská vláda používala Christiánii jako důkaz své osvícenosti, ale na druhé straně byla terčem kritiky zejména ze strany Švédska, že povoluje obchodování s drogami. V roce 1989 byl vydán speciální zákon, legalizující existenci Christiánie, zároveň úřady společně s obyvateli komuny vypracovaly tzv. Zelený plán, řešící otázky nájmů, hluku, odpadu a podobně. V roce 2004 byla zrušena tolerance obchodu s marihuanou a vláda přitvrdila akce proti Christiánii.\n\n„\"Cílem Christianie je vytvořit samosprávnou společnost, kde má každý jednotlivec vlastní odpovědnost za blaho celého společenství. Naše společnost chce být ekonomicky soběstačná, a jako taková se snaží být vytrvalá v našem přesvědčení, že psychickou a fyzickou bídu lze odvrátit.\"“\n\nVlajka Christiánie je červená se třemi žlutými kruhy. Barvy jsou dány tím, že při záboru kasáren byly nalezeny plechovky se žlutou a červenou barvou. Tři kruhy symbolizují tři tečky nad \"i\" ve slově \"Christiania\". Hymnou Christiánie je píseň dánské skupiny Bifrost \"I kan ikke slå os ihjel\".\n\nChristiánie přitahuje nonkonformní intelektuály, tuláky a buskery z celého světa. Dánský režisér Nils Vest natočil dokumentární film \"Christiánie, máš moje srdce\". Slovenská punková skupina Davová psychóza složila píseň \"Christiánia\".\n\n"}
{"id": "672788", "url": "https://cs.wikipedia.org/wiki?curid=672788", "title": "The Shadows (album)", "text": "The Shadows (album)\n\nThe Shadows je debutové a eponymní studiové album anglické instrumentální rockové skupiny The Shadows, vydané v září roku 1961.\n\n\n\n"}
{"id": "672789", "url": "https://cs.wikipedia.org/wiki?curid=672789", "title": "Karel Kadlec (právník)", "text": "Karel Kadlec (právník)\n\nKarel Kadlec, pseudonym Bohdan Přehořovský (11. ledna 1865 Přehořov čp. 27 – 4. prosince 1928 Praha), byl český právník, historik, slavista a překladatel, profesor slovanského práva na právnické fakultě Univerzity Karlovy v Praze. Byl také generálním tajemníkem Akademie věd a umění i řádný člen několika světových akademií.\n\nAbsolvoval gymnázia v Českých Budějovicích a v Praze, kde už tehdy překládal ze slovanských jazyků. Poté vystudoval pražskou právnickou fakultu a po kratší době, kdy působil jako advokátní koncipient, se stal pro roky 1891–1906 tajemníkem Národního divadla. V tomto období se zabýval především autorským právem, ale už začal inklinovat i k historickým tématům. Roku 1899 se habilitoval na základě práce o rodinném nedílu, dle jihoslovanského pojmu „zádruha“, v oboru dějin slovanského práva. Seminář, který vedl, byl zakrátko celoevropsky uznávaný, a v roce 1905 došlo k jeho jmenování mimořádným a roku 1909 řádným profesorem. Po Bohuslavu Riegrovi tak převzal stolici rakouských říšských dějin, která se po vzniku Československé republiky změnila na dějiny práva ve střední Evropě. Zájmy nového státu hájil jako přísedící u československo-maďarského rozhodčího soudu, byl také postupně členem mnoha domácích i zahraničních učených společností a akademií a v letech 1911 a 1927 zastával funkci děkana Právnické fakulty UK. Jan Kapras o něm prohlásil, že byl „v malých poměrech našich veliká postava“.\n\nStěžejním tématem jeho prací je historie a vývoj práva zejména u slovanských národů, zabýval se ale i otázkami rumunského nebo uherského práva. Zkoumal jak právní dějiny jednotlivých národů samostatně, tak se je především později snažil integrovat v jednotném pojetí slovanského práva. Nejvíce pozornosti věnoval právu jihoslovanskému. V oboru dějiny práva Slovanů významně přispěl do Ottova slovníku naučného (např. rozsáhlá hesla o dějinách ruského práva nebo o ústavních dějinách Uher), redigoval \"Sborník věd právních a státních\" a až do posledních chvil usilovně pracoval na velkém slovníku slovanského práva, vydání jeho prvního dílu se však již nedožil. Byl také spoluautorem návrhu ústavy českého státu z roku 1917, jejíž premisou bylo zůstat součástí federalizované habsburské monarchie.\n\n\n"}
{"id": "672790", "url": "https://cs.wikipedia.org/wiki?curid=672790", "title": "Skittles", "text": "Skittles\n\nSkittles je značka ovocných žvýkacích bonbónů, aktuálně vyráběných a distribuovaných společností Wm. Wrigley Jr. Company, která je divizí Mars, Inc. Bonbóny mají tvrdé, cukernaté skořápky, které jsou označeny velkým písmenem \"S\". Jádro bonbónů obsahuje cukr, kukuřičný sirup, hydrogenovaný olej z palmových jader spolu s ovocnou šťávou, kyselinu citronovou, a také přírodní a umělé příchutě. Skittles se prodávají v různých příchuťových kolekcích jako například Tropical či Lesní plody.\n\nSkittles se začaly vyrábět a prodávat v roce 1974 v Británii. V Severní Americe byla společnost poprvé představena jako dovozce cukrovinek v roce 1979. V roce 1982 se začaly Skittles vyrábět ve Spojených státech. Od roku 2015 mezi největší výrobce této cukrovinky patří pobočka v České republice v Poříčí nad Sázavou. Od roku 2017 se provádí druhé velké rozšíření výrobních linek, které bude dokončeno roku 2019 až 2020.\n\n2. března 2009 Skittles zahájily své on-line marketingové kampaně, kde se jejich oficiálních webové stránky staly rozcestníkem pro početné aktivity na sociálních sítích. Mezi nejúspěšnější aktivity se zařadil oficiální YouTube kanál, Facebook profil nebo Twitter účet. Tyto aktivity byly oceněny především fanoušky sociálních médií.\n\nO úspěchu Skittles na sociálních sítích psala i některá světová média.\n\nSkittles se vyrábějí v široké škále příchutí a barev, včetně kyselé odrůdy. Skittles na Facebooku nedávno naznačily, že do světa vypustí novou příchuť; upozorňovaly na to například statusem: \"Zamykám se v Duhové kuchyni, dokud neuvidím nějaké výsledky!\". Poslední oznámení na Facebooku obsahovalo potvrzení o úspěšném stvoření nové příchuti.\n\nSkittles se v začátkem roku 2017 vyrábělo i v bíločerném provedení.\n\n"}
{"id": "672792", "url": "https://cs.wikipedia.org/wiki?curid=672792", "title": "Danny Joe Brown", "text": "Danny Joe Brown\n\nDanny Joe Brown (24. srpna 1951 - 10. března 2005) byl americký hudebník, skladatel a zpěvák southern rockové skupiny Molly Hatchet.\n"}
{"id": "672797", "url": "https://cs.wikipedia.org/wiki?curid=672797", "title": "Daemonosaurus chauliodus", "text": "Daemonosaurus chauliodus\n\nDaemonosaurus chauliodus („démonský ještěr“) byl druh starobylého masožravého dinosaura (teropoda), vzdáleně příbuzného například rodu \"Coelophysis\". Žil na území dnešního Nového Mexika v období nejsvrchnějšího triasu, asi před 205 miliony let. Fosílie dinosaura byly objeveny v souvrství Chinle a popsány v dubnu roku 2011. Jediným známým druhem je \"D. chauliodus\".\n\nHolotyp (C-4-81) sestává z lebky, několika obratlů a žeber, objevených již v 80. letech minulého století na lokalitě Ghost Ranch. \"Daemonosaurus\" zde žil s větším příbuzným rodu célofyzis. Dosahoval pouze asi 2,2 metru na délku a byl to menší dravec, lovící zřejmě drobné obratlovce. Zajímavým znakem byly jeho výrazně zvětšené zuby v přední části horní i dolní čelisti, které poněkud vystupovaly (odtud také druhové jméno dinosaura, znamenající „výrazně ozubený“).\n\n\"Daemonosaurus\" byl klasifikován jako taxon ležící mimo klad Neotheropoda, je tedy vývojově primitivnější než třeba célofýzis, ale i podstatně starší rody z Argentiny. Blízkým příbuzným by mohl být mírně starší rod \"Tawa\", popsaný ze stejné lokality v roce 2009.\n\n"}
{"id": "672799", "url": "https://cs.wikipedia.org/wiki?curid=672799", "title": "Berry Oakley", "text": "Berry Oakley\n\nRaymond Berry Oakley III (4. duben 1948, Chicago, Illinois, USA – 11. listopad 1972, Macon, Georgia, USA) byl americký baskytarista, nejvíce známý jako zakládající člen skupiny The Allman Brothers Band.\n"}
{"id": "672801", "url": "https://cs.wikipedia.org/wiki?curid=672801", "title": "Sa'adja Kobaši", "text": "Sa'adja Kobaši\n\nSa'adja Kobaši, ‎(1904 Jemen – 1990 Tel Aviv) byl vůdce jemenské židovské komunity v Izraeli a jeden ze signatářů izraelské deklarace nezávislosti.\n\nNarodil se v Jemenu a roku 1909 přesídlil do osmanské Palestiny, kde se usadil v Jeruzalémě. Byl členem Židovské národní rady a Moecet ha-Am, kde zastupoval Jemenitské sdružení, a jako takový se stal jedním ze signatářů izraelské deklarace nezávislosti, na níž se podepsal jako S. Kobaši ha-Levi (což je odkaz ke kmeni Levitů). Po vzniku Izraele se přestěhoval do Tel Avivu a byl jmenován supervizorem religiózně-sionistického vzdělávacího systému. Roku 1949 se stal ředitelem religiózně-sionistické školy ve městě Roš ha-Ajin, kde je na jeho počest pojmenována jedna z ulic.\n\nZemřel v roce 1990 a je pochován na jeruzalémském hřbitově Har ha-Menuchot.\n"}
{"id": "672807", "url": "https://cs.wikipedia.org/wiki?curid=672807", "title": "Kitzsteinhorn", "text": "Kitzsteinhorn\n\nKitzsteinhorn je vrchol v Alpách v pohoří Vysoké Taury, ležící v katastru obce Kaprun v rakouské spolkové republice Salzbursko. Patří do centrální části Vysokých Taur a leží severně od nejvyššího rakouského vrcholu Grossglockner.\nDosahuje výšky 3203 metrů nad mořem. První výstup na vrchol podnikl v roce 1828 Johann Entacher.\n\nNa severních stráních masivu Kitzsteinhornu se rozkládá významné stejnojmenné lyžařské středisko. První lanovka byla postavena v roce 1965 a stalo se prvním rakouským ledovcovým lyžařským střediskem. Dnes dopravu z údolí zajišťují dvě kabinkové lanovky, které po roce 2000 nahradily pozemní dráhu. Ta se 11. listopadu 2000 stala dějištěm tragédie, když při požáru v tunelu, jímž kabina dráhy projíždí, uhořelo 155 lidí, kvůli poruše topení. Dnes stojí při dolní stanici lanové dráhy památník obětem.\nLyžařské středisko se rozkládá ve výšce 1975 až 3000 metrů. Lanovkou je možno se dostat do výšky 3029 metrů, ve výšce 3035 metrů leží vyhlídková plošina.\n\n"}
{"id": "672810", "url": "https://cs.wikipedia.org/wiki?curid=672810", "title": "Katedra církevních dějin a dějin křesťanského umění CMTF UP", "text": "Katedra církevních dějin a dějin křesťanského umění CMTF UP\n\nKatedra církevních dějin (KCD) na teologické fakultě v Olomouci existuje od obnovení fakulty v roce 1990, v průběhu své existence byla nejprve spojena s katedrou církevního práva (1990–1997), později na ní byla zajišťována i výuka patrologie (1997–2001). Od počátku zajišťovala i výuku dějin křesťanského umění. Vedle katederní knihovny je vytvářena sbírka diapozitivů (cca 3500 ks) a videotéka k problematice dějin umění, archeologie, architektury pro studijní a dokumentační účely. Díky dlouhodobé činnosti prof. Miloslava Pojsla také vznikla rozsáhlá evidence sepulkrálních památek na Moravě (dnes uložená v Zemském archivu v Opavě) a výzkum sakrální architektury na Moravě. Od 1. září 2016 byla KCD sloučena s dosavadní Katedrou církevního práva a vznikla tak nová Katedra církevních dějin a církevního práva CMTF UP.\n\nKatedry církevních dějin byly na teologických fakultách zřízeny podle nového studijního plánu císařovny Marie Terezie ze dne 17. září 1752. Od roku 1753 začali vyučovat církevní dějiny v Olomouci jezuité Karel Budínský a Ignác Popp.\n\n\n"}
{"id": "672815", "url": "https://cs.wikipedia.org/wiki?curid=672815", "title": "Jan Evangelista Mácha", "text": "Jan Evangelista Mácha\n\nJan Evangelista Mácha (16. prosince 1798, Ostrava – 5. listopadu 1845, Olomouc) byl český římskokatolický kněz, biblista, v letech 1825–1845 profesor Starého zákona na olomoucké teologické fakultě, v roce 1835 jejím děkanem. Roku 1836 byl i rektorem Františkovy univerzity v Olomouci.\n\n"}
{"id": "672818", "url": "https://cs.wikipedia.org/wiki?curid=672818", "title": "Avraham Jehuda Goldrat", "text": "Avraham Jehuda Goldrat\n\nAvraham Jehuda Goldrat (: , 1912 – 17. června 1973) byl rabín, izraelský politik a poslanec Knesetu za stranu Sjednocená náboženská fronta.\n\nNarodil se ve městě Kielce v tehdejší Ruské říši (dnes Polsko). Absolvoval rabínská studia a získal osvědčení pro výkon profese rabína. V roce 1933 přesídlil do dnešního Izraele.\n\nV mládí byl aktivní v hnutí Agudat Jisra'el v Polsku. Pracoval jako novinář pro list \"Der Vad\" ve Varšavě. Byl tajemníkem organizace Po'alej Agudat Jisra'el. V roce 1954 opustil stranu Po'alej Agudat Jisra'el a přešel do strany Mafdal, kde působil jako člen předsednictva a předseda oddělení pro kulturu a informace.\n\nV izraelském parlamentu zasedl po volbách v roce 1949, kdy kandidoval za Sjednocenou náboženskou frontu. Byl členem parlamentního výboru pro procedurální pravidla, výboru pro zahraniční záležitosti a obranu, výboru pro záležitosti vnitra a výboru práce.\n\n"}
{"id": "672821", "url": "https://cs.wikipedia.org/wiki?curid=672821", "title": "Elijahu Mazur", "text": "Elijahu Mazur\n\nElijahu (Eljasz) Mazur (: אליהו (אליאש) מזור, žil 1889 – 24. září 1973) byl izraelský politik a poslanec Knesetu za stranu Sjednocená náboženská fronta.\n\nNarodil se ve městě Zagórów v tehdejší Ruské říši (dnes Polsko). Absolvoval náboženská studia. V roce 1940 přesídlil do dnešního Izraele.\n\nV mládí byl aktivní v hnutí Mizrachi. V letech 1929-1939 byl členem výkonného výboru židovských obchodníků v Polsku a stal se jeho předsedou. Přidal se k organizaci Agudat Jisra'el, kde byl členem jejího výkonného výboru v Polsku a později i členem jejího světového vedení. V roce 1933 se stal předsedou židovské obce ve Varšavě za Agudat Jisra'el a zastával tento post až do roku 1938. V letech 1934-1939 předsedal ješivě. Po přechodu do dnešního Izraele založil firmu na diamanty v Tel Avivu, byl členem výkonného výboru \"Diamantové asociace\".\n\nV izraelském parlamentu zasedl po volbách v roce 1949, kdy kandidoval za Sjednocenou náboženskou frontu. Mandát získal ovšem až dodatečně, v březnu 1949, jako náhradník poté co rezignoval poslanec Moše Kelmer. Byl členem parlamentního výboru pro ústavu, právo a spravedlnost, výboru pro vzdělávání a kulturu, výboru House Committee a výboru pro ekonomické záležitosti.\n\n"}
{"id": "672825", "url": "https://cs.wikipedia.org/wiki?curid=672825", "title": "Ahead of Their Time", "text": "Ahead of Their Time\n\nAhead of Their Time je koncertní album americké skupiny The Mothers of Invention vedené Frankem Zappou. Album bylo nahrané 25. října 1968 a vydané 23. března 1993.\n\n"}
{"id": "672827", "url": "https://cs.wikipedia.org/wiki?curid=672827", "title": "Cyklistický počítač", "text": "Cyklistický počítač\n\nCyklistický počítač (také cyklopočítač, cyklocomputer nebo cyklistický tachometr) je zařízení, které měří a jezdci na displeji ukazuje především:\n\nK získání těchto hodnot postačí jednoduchý senzor snímající otáčky kola, znalost obvodu kola a vestavěné hodiny.\n\nJe-li počítač místo toho založen na technologii GPS, může poskytovat další údaje a funkce, především:\nTakový přístroj je na jízdním kole nezávislý a je možné ho využívat i při chůzi, plavbě nebo jízdě vozidlem.\n\nPodle vybavení dalšími senzory potom také:\nU některých typů je možnost ukládání, připojení více kol a synchronizace se stolním počítačem. Cyklistické počítače se většinou umísťují na řídítka nebo se nosí jako náramkové hodinky. Využívají je jak profesionálové, tak i rekreační sportovci.\n"}
{"id": "672830", "url": "https://cs.wikipedia.org/wiki?curid=672830", "title": "Colline des musées", "text": "Colline des musées\n\nColline des musées (česky \"Kopec muzeí\") je síť čtyř muzeí, která se nacházejí v okolí kopce Chaillot v 16. obvodu v Paříži. Jedná se o tři státní muzea Cité de l'architecture et du patrimoine, Palais de Tokyo a Musée du quai Branly a městské muzeum Musée d'art moderne de la Ville de Paris. Realizace vzešla z inspirace u mnohem známějšího projektu Museumsinsel (Ostrov muzeí) v Berlíně.\n\nV květnu 2009 byl zahájen projekt, který nabízí vzájemné zvýhodněné pětidenní vstupné do partnerských muzeí. Do budoucna se uvažuje rozšíření této služby i na další muzea a galerie.\n\n\n"}
{"id": "672831", "url": "https://cs.wikipedia.org/wiki?curid=672831", "title": "Hôtel de Sens", "text": "Hôtel de Sens\n\nHôtel de Sens, plným názvem Hôtel des archevêques de Sens (česky \"Palác arcibiskupů ze Sens\") je gotický městský palác v Paříži v historické čtvrti Marais ve 4. obvodu. Od roku 1961 zde sídlí Forneyova knihovna věnovaná výtvarnému a užitému umění.\n\nPařížská diecéze byla povýšena na arcibiskupství až v roce 1622. Do této doby podléhala arcibiskupství v Sens. Arcibiskup Tristan de Salazar (v úřadu 1474–1518) nechal zbořit původní palác nazývaný Hôtel Jean d'Hestoménil, který daroval arcibiskupství v Sens Karel V. jako pařížskou arcibiskupskou rezidenci a nechal na jeho místě v letech 1475–1519 vybudovat současnou stavbu. V 16. století zde bylo centrum katolické ligy v čele s Jindřichem de Guise a kardinálem Nicolasem de Pellevé, kterého zde podle pověsti ranila mrtvice poté, co se dověděl o vstupu Jindřicha IV. do Paříže. Také zde v letech 1605–1606 žila královna Margot, jejíž manželství s Jindřichem IV. bylo zrušeno v roce 1599. V roce 1911 koupilo palác město Paříž, které zde v roce 1961 umístilo Forneyovu knihovnu.\n\nPalác je od roku 1862 zařazen mezi historické památky.\n\n"}
{"id": "672832", "url": "https://cs.wikipedia.org/wiki?curid=672832", "title": "Carlos González Sháněl", "text": "Carlos González Sháněl\n\nCarlos González Sháněl (* 11. června 1973) je chilský publicista českého původu. Byl korespondentem mexické televizní stanice Televisa v zemích východní Evropy. V současné době pracuje jako novinář a dokumentarista v americké Filadelfií\n\nNarodil se v Buenos Aires, Argentina v česko-chilské rodině. \n\nVystudoval audiovisuální komunikaci na Univerzitě UNIACC v Santiagu de Chile, kde obdržel i postgraduální titul Magister v oboru Komunikace a Marketing. Je také absolventem oboru Sociálně tržní hospodářství na Univerzitě Miguel de Cervantes (stipendista Nadace Konrada Adenauera).\n\nKrátce po ukončení studií v roce 1997 se přestěhoval do Evropy, nejprve žil v Bruselu a pak se přestěhoval do Prahy, kde působil jako korespondent, reportér a mezinárodní komentátor v různých médiích, včetně zahraničního vysílání Českého rozhlasu České televize\n\nOd roku 2013 byl zahraničním zpravodajem Mexické televize Televisa. Z Prahy informoval i o dění v dalších zemích, například v Maďarsku, na Slovensku, v Polsku či v Gruzii.\n\nNa podzim roku 2014 byl vyslán jako reportér do místa ozbrojeného konfliktu na Ukrajině, ve kterém zemřely tisíce osob a další milion lidí musel opustit své domovy. Natočený materiál pak shrnul v dokumentu .. Film vzdává poctu jak civilnímu obyvatelstvu, tak novinářům, kteří položili svůj život při plnění svých pracovních povinností.\n\nNa pozici zahraničního zpravodaje v České republice skončil v létě 2015 a byl vyslán jako korespondent do Filadelfie. Z televize odešel definitivně o rok později.\n\nJe spoluautorem knihy „Válečné hry v Pacifiku: o nepravděpodobném ozbrojeném konfliktu mezi Chile a Peru“, jejíž předmluvu napsal bývalý český senátor a bývalý Ministr vnitra Jan Ruml, a producent dokumentárního filmu „Kubánské jaro“ (Rakousko, Česká republika).\n\nDlouhodobě se věnuje otázkám dodržování lidských práv, jedním z jeho hlavních témat výzkumu a analýzy. Spolupracuje s nevládní organizaci nadace Forum 2000 a dříve pracoval s týmem lidskoprávní sekce společnosti Člověk v tísni, kde spoluzaložil kubánskou sekci a podílel se na realizaci několika projektů v oblasti lidských práv.\n\nKromě aktivit v nevládním sektoru se věnuje různým akademickým projektům, konferencím a seminářům. V minulosti přednášel mimo jiné o problematice lidských práv v Latinské Americe na katedře politologie Filozofické fakulty Univerzity Hradec Králové.\n"}
{"id": "672834", "url": "https://cs.wikipedia.org/wiki?curid=672834", "title": "Milan Klusák", "text": "Milan Klusák\n\nMilan Klusák (8. června 1923 Stařeč – 19. listopadu 1992 Praha) byl československý diplomat, vysokoškolský pedagog a dlouholetý ministr kultury České socialistické republiky (ČSR). Jeho ženou byla Zoe Klusáková-Svobodová, dcera prezidenta Ludvíka Svobody.\n\nMilan Klusák se narodil ve Starči, okres Třebíč. Oba rodiče byli rodáci ze Starče. Otec Jindřich Klusák, byl důstojník čs. armády, ruský legionář. Matka Marie Klusáková (rozená Malá) byla z místní selské rodiny, před sňatkem pracovala jako bankovní úřednice. Mladší bratr Oldřich Klusák byl vysokoškolský pedagog.\n\nMilan Klusák absolvoval obecnou školu a první ročník reálného gymnázia v Kroměříži. V roce 1936 se Klusákovi přestěhovali do Opavy, protože Jindřich Klusák velel jednotkám, které stavěly v pohraničí opevnění. Zde Milan Klusák pokračoval ve studiu na místním gymnáziu.\n\nPo záboru Opavy v roce 1938 se Klusákovi vrátili do Kroměříže, kde našli azyl u rodiny Svobodových. Zde se také seznámil se svoji budoucí ženou – Zoe Svobodovou. V roce 1939 byl pplk. Jindřich Klusák předčasně penzionován a rodina Klusákových se vrátila do svého rodného kraje, do Třebíče. M. Klusák dokončil na třebíčském gymnáziu středoškolské studium maturitní zkouškou dne 1. června 1942.\n\nPo maturitě, vzhledem k tomu, že vysoké školy byly již německými okupanty zavřeny, byl zaměstnán jako praktikant v Rolnické mlékárně v Třebíči. Pplk. Jindřich Klusák, který byl napojen na Obranu národa, na jaře 1942 unikl zatčení Gestapem a přešel do ilegality. Až do svého zatčení ho manželka a synové ukrývali doma. Později našel azyl u svých přátel na Moravě a nakonec u svých starých rodičů v Třebíči, kde se ukrýval až do konce války.\n\nDne 17. září 1942 byl Milan Klusák, spolu se svou matkou Marií, zatčen Gestapem v akci rukojmí – E(migranten) a až do konce války byli vězněni. Marie Klusáková byla vězněna v KT Svatobořicích, mladší bratr Oldřich byl nasazen na nucené práce. M. Klusák byl vězněn postupně v Jihlavě, Svatobořicích a převážně v Brně v Kaunicových kolejích (sídlo gestapa), a to až do 18. dubna 1945. „Ve vězení jsem se po prve přímo setkal se členy komunistické strany, vesměs dělníky, s nimiž jsem tam celou tu dobu žil a pracoval, jednak jsem se tam po prve setkal se sovětskými lidmi, se zajatci. To vše mělo rozhodný vliv na další můj vývoj charakterový i politický“, napsal M. Klusák ve svém životopise (1957).\n\nPo válce vystudoval Právnickou fakultu v Brně na Masarykově univerzitě, kde byl dne 20. dubna 1948, po vykonání všech předepsaných zkoušek, prohlášen doktorem práv.\nV červnu 1948 nastoupil na ministerstvu zahraničních věcí a od února 1949 působil jako osobní tajemník v kabinetě ministra JUDr. Vlado Clementise, kterého v září 1949 doprovázel na zasedání Valného shromáždění OSN. Jako tajemník působil až do Clementisova odvolání v březnu 1950. Následně pracoval ještě v sekretariátu nového ministra Viliama Širokého, kterého rovněž v roce 1950 doprovázel na zasedání Valného shromáždění OSN.\n\nPo zatčení V. Clementise na základě vykonstruovaného obvinění v lednu 1951, byl M. Klusák ze sekretariátu přeřazen a později vyslán na velvyslanectví do Moskvy, jako první tajemník, kde sloužil do roku 1953. V Moskvě začal na Lomonosově univerzitě externě studovat v aspirantuře mezinárodní právo. Tam také získal kandidáta věd (CSc).\n\n1. září 1949 se oženil s Ing. Zoe Svobodovou, se kterou se seznámil po vyhnání z pohraničí v Kroměříži, když Klusákovi bydleli u Svobodových. Měli dceru Luďu (1950), profesorku historie na Ústavu obecných dějin FF UK, a syna Miroslava (1957), který je psychologem.\n\nKariérní postup se pro M. Klusáka zkomplikoval po lednu 1951, po zatčení ministra zahraničních věcí JUDr. Vlado Clementise, a jeho následném odsouzení ve vykonstruovaném procesu k trestu smrti (popraven 3. 12. 1952). Dne 22. listopadu 1952, byl v souvislosti s procesem s Rudolfem Slánským zatčen také Klusákův tchán generál Ludvík Svoboda.\n\nDříve, než dosloužil obvyklé tři roky, byl z Moskvy odvolán (1953) a dočasně přeřazen do právního oddělení. Jako odborník se zúčastnil řady mezinárodních jednání, nejen v rámci socialistických zemí, ale i v rámci OSN. Vybaven odbornými znalostmi a také znalostmi několika jazyků na pracovní úrovni (angličtina, němčina, francouzština, ruština), byl přeřazen do odboru mezinárodních organizací.\n\nV letech 1959–1962 byl jmenován vyslancem – vedoucím stálé mise při Evropské úřadovně OSN v Ženevě. Po návratu vedl odbor mezinárodních organizací na MZV. V letech 1965-1968 byl jmenován velvyslancem – vedoucím stálé mise při OSN v New Yorku. Od začátku roku 1966 byl jedním z místopředsedů Zvláštního výboru OSN pro mírové operace.\n\nV roce 1967, na 42. zasedání Hospodářské a sociální rady Organizace spojených národů (ECOSOC) byl zvolen předsedou této rady.\n\n„V roce 1968 se vrátil na základě žádosti tehdejšího prezidenta Ludvíka Svobody z New Yorku do Prahy. Prezident považoval za vhodné, aby v době jeho prezidentské funkce nevykonával žádný úřad v zahraničí.“\n\nV letech 1968–1973 byl vedoucím odboru mezinárodních organizací a posléze byl dne 4. dubna 1969 jmenován náměstkem ministra zahraničních věcí pro záležitosti mezinárodních organizací. Zúčastnil se z titulu své funkce na ministerstvu zahraničních věcí, jako jeden z poradců prezidenta moskevských jednání v srpnu 1968.\n\nOd roku 1971 do roku 1984 byl vedoucím katedry mezinárodního práva a politiky na právnické fakultě Univerzity Karlovy. V roce 1973 byl jmenován docentem.\n\nOd 8. května 1973 až do 21. dubna 1988 působil jako ministr kultury ČSR. Do jeho gesce spadala i spolupráce státu s církvemi. V roce 1985 se dostal do sporu s římskokatolickou církví, když kardinál František Tomášek pozval papeže Jana Pavla II. na oslavy 1100. výročí úmrtí sv. Metoděje (9. duben 1985) a následnou pouť na Velehradě (7. červenec 1985). K pozvání se formou petice přidalo 22 000 věřících. Klusák obratem sdělil Tomáškovi, že návštěva papeže v ČSSR je nežádoucí a nepřichází v úvahu, a organizátoři a signatáři petice byli různě perzekvováni. Povolena byla pouze návštěva státního sekretáře Agostina Casaroliho. Na akci samé byl Klusák davem vypískán.\nDemisi na funkci ministra podal pro dlouhodobé závažné onemocnění. V roce 1989 se ze stejného důvodu vzdal svého mandátu v České národní radě, kde byl poslancem v letech 1976, 1981 a 1986.\n\nZemřel 19. listopadu 1992 po marném boji s leukemií a byl pohřben v rodinné hrobce prezidenta Ludvíka Svobody na kroměřížském hřbitově.\n\n\n\n\n\n\n\n"}
{"id": "672838", "url": "https://cs.wikipedia.org/wiki?curid=672838", "title": "USS Fulton", "text": "USS Fulton\n\nUSS \"Fulton\" je jméno několika amerických válečných lodí pojmenovaných po Robertu Fultonovi.\n"}
{"id": "672839", "url": "https://cs.wikipedia.org/wiki?curid=672839", "title": "Thee Image", "text": "Thee Image\n\nThee Image byla americká rocková skupina, ve které hrál i pozdější člen skupiny Alice Coopera Mike Pinera. Ve skupině hrál i Donny Vosburgh, který také spolupracoval s Alice Cooperem na albu Alice Cooper Goes to Hell z roku 1976.\n\n"}
{"id": "672840", "url": "https://cs.wikipedia.org/wiki?curid=672840", "title": "Herzl Rosenblum", "text": "Herzl Rosenblum\n\nDr. Herzl Rosenblum (: הרצל רוזנבלום, \"Hercl Rozenblum\", jinak též Herzl Vardi; 14. srpna 1903 – 1. února 1991) byl izraelský novinář, politik a jeden ze signatářů izraelské deklarace nezávislosti. Po více než 35 let byl redaktorem izraelského deníku \"Jedi'ot achronot\".\n\nNarodil se v Kaunasu v Ruském impériu (dnešní Litva) avšak v důsledku antisemitismu a překážkám při studiu práv se přestěhoval do Vídně, kde vystudoval Vídeňskou univerzitu a získal doktorát z práv a ekonomie. Následně přesídlil do Londýna, kde pracoval jako pomocník vůdce revizionisticko-sionistického hnutí Ze'eva Žabotinského. V roce 1935 podnikl aliju do britské mandátní Palestiny, kde začal psát pro deník \"ha-Boker\", v němž publikoval pod pseudonymem Herzl Vardi.\n\nV květnu 1948 se stal, jakožto člen Moecet ha-Am za revizionistickou organizaci ha-Cohar, jedním ze signatářů izraelské deklarace nezávislosti. Když se chystal deklaraci podepsat, tehdejší vůdce jišuvu a pozdější izraelský premiér David Ben Gurion mu řekl „podepište se jako Vardi a ne jako Rosenblum,“ jelikož chtěl na deklaraci co nejvíce hebrejských jmen. Přestože si Rosenblum později oficiálně hebraizoval své příjmení na Vardi (jeho syn se proto jmenuje Moše Vardi), nikdy jej nepoužíval, a později přiznal, že chtěl deklaraci podepsat příjmením Rosenblum.\n\nV roce 1949 se stal redaktorem deníku Jedi'ot achronot poté, co tehdejší redaktor Azri'el Carlebach a několik novinářů deník opustilo, aby založili vlastní s názvem \"Jedi'ot Ma'ariv\". V této funkci působil až do roku 1986 a v tomto období se stal Jedi'ot achronot nejprodávanějším deníkem v zemi. Redaktorem se později stal i jeho syn Moše. Po odchodu do penze Rosenblum vydal své paměti s názvem \"Drops from the Sea\" (: טיפות מן הים, \"Tifut min ha-jam\").\n"}
{"id": "672843", "url": "https://cs.wikipedia.org/wiki?curid=672843", "title": "Hideaki Tomijama", "text": "Hideaki Tomijama\n\nHideaki Tomijama ( * 16. listopadu 1957) je bývalý japonský zápasník, volnostylař. V roce 1984 na olympijských hrách v Los Angeles v kategorii do 57 kg vybojoval zlatou medaili. V roce 1978 a 1979 vybojoval titul mistra světa. V roce 1982 vybojoval stříbro a v roce 1981 bronz. V roce 1978 a 1982 zvítězil na Asijských hrách.\n\n"}
{"id": "672845", "url": "https://cs.wikipedia.org/wiki?curid=672845", "title": "USS Fulton (SP-247)", "text": "USS Fulton (SP-247)\n\nUSS \"Fulton\" (SP-247), později jen USS SP-247, byl hlídkový člun amerického námořnictva, který sloužil v letech 1917 až 1919.\n\nByl postaven jako civilní plavidlo se stejným jménem v roce 1909 společností Staten Island Shipbuilding Company v Port Richmondu v New Yorku. Americké námořnictvo jej získalo 30. dubna 1917 jako hlídkovou loď pro službu v první světové válce. Dne 11. dubna 1918 byl přejmenován na USS SP-247. Po válce byl Fulton 12. srpna 1919 vrácen svému majiteli.\n"}
{"id": "672846", "url": "https://cs.wikipedia.org/wiki?curid=672846", "title": "Donny Vosburgh", "text": "Donny Vosburgh\n\nDonny Vosburgh je americký zpěvák a bubeník, který spolupracoval s mnoha skupinami, mezi které patří Thee Image, Mother's Finest nebo Alice Cooper.\n\n"}
{"id": "672852", "url": "https://cs.wikipedia.org/wiki?curid=672852", "title": "Duane Hitchings", "text": "Duane Hitchings\n\nDuane Hitchings je americký rockový hudebník a bývalý člen skupiny Cactus (1972–73). Mimo nich ale spolupracoval i se skupinou Thee Image nebo Rodem Stewartem.\n"}
{"id": "672859", "url": "https://cs.wikipedia.org/wiki?curid=672859", "title": "Thee Image (album)", "text": "Thee Image (album)\n\nThee Image je debutové a eponymní studiové album americké progresivně rockové skupiny Thee Image, vydané v roce 1975.\n\n\n"}
{"id": "672861", "url": "https://cs.wikipedia.org/wiki?curid=672861", "title": "Cytochrom bc1 komplex", "text": "Cytochrom bc1 komplex\n\nCytochrom bc1 komplex (též komplex III, kód EC 7.1.1.8, před zavedením 7 třídy enzymů - translokas v roce 2018 EC 1.10.2.2) je velký enzymatický komplex na vnitřní mitochondriální membráně eukaryotických buněk (příp. v jednodušším provedení i na plazmatické membráně některých bakterií). Je to jeden z článků tzv. dýchacího řetězce a podílí se tedy na vytváření protonového gradientu napříč membránou, jenž umožňuje následně syntézu ATP. Pracuje přitom jako ubichinol:cytochrom c oxidoreduktáza, tedy oxiduje ubichinol (koenzym Q) a redukuje cytochrom c.\n\nEukaryotický cytochrom bc1 je multiproteinový komplex uložený ve vnitřní mitochondriální membráně. U člověka obsahuje 11 různých polypeptidů, z nich jen cytochrom b je kódován v mtDNA a vyráběn přímo v mitochondriích. V komplexu se nachází čtyři redoxní centra, cytochrom b562, cytochrom b566, cytochrom c1 a konečně tzv. Rieskeho protein (obsahující FeS centrum Fe-S).\n\nZ krystalografické analýzy je známo, že komplex III je symetrický dimer složený z dvou totožných oligomerických podjednotek, každý s 11 různými podjednotkami. Přitom platí, že Rieskeho protein je umístěn přibližně na pomezí mezi cytochromem c1 a cytochromem b.\n\nTaké bakterie mají cytochrom bc1 komplexy, který má velmi podobnou funkci, jako tomu je u eukaryot. Obvykle jsou však bakteriální komplexy mnohem menší a někdy obsahují pouhé tři podjednotky – cytochrom b, cytochrom c a Rieskeho protein.\n\nKomplex III je velice důležitou složkou elektronových transportních řetězců. Pracuje obvykle jako křižovatka, k níž směřují elektrony z celé řady dehydrogenáz (jako je např. NADH dehydrogenáza – komplex I, nebo sukcinát dehydrogenáza – komplex II). U eukaryot hraje velice výlučnou roli - neexistuje u nich jiný způsob, jak v dýchacím řetězci oxidovat ubichinol. Celá řada bakterií se však obejde bez cytochrom bc1 komplexu.\n\nByl vytvořen model funkce eukaryotického komplexu III. Souhrnně se dá řada enzymatických reakcí na komplexu III zapsat rovnicí:\n\nInhibitorem komplexu III jsou různé analogy ubichinonu, resp. deriváty hydrochinonu. Vážou se na komplex a blokují jeho funkci. Používají se někdy jako složky léčiv proti houbovým (\"Pneumocystis\") a parazitickým (malárie) onemocněním. Výhodou takových léků je skutečnost, že nezabíjí bakterie (přítomné ve střevní mikroflóře), jelikož ty obvykle zvládají oxidovat ubichinol i jinými způsoby.\n"}
{"id": "672868", "url": "https://cs.wikipedia.org/wiki?curid=672868", "title": "Jako kočky a psi", "text": "Jako kočky a psi\n\nJako kočky a psi je americko-australský rodinný film z roku 2001. Na tento film navazuje snímek \"\", který měl v České republice premiéru v létě roku 2010. Hlavní roli v tomto filmu ztvárnili psi a kočky. Z herců v hlavní roli hrál Jeff Goldblum, který hraje šíleného vědce a hlavu rodiny. Film je brán s nadsázkou a z pohledu dvou nejoblíbenějších druhů domácích mazlíčků psů a koček.\n\nKočky a psi jsou odvěkými nepřáteli, nenávidí se a bojují proti sobě, protože kočky chtějí lidem vládnout a psi je zase jako nejlepší přátelé člověka chrání, ale mnoho lidí je na ně alergických. To má ale brzy změnit roztržitý vědec, který se pokouší vynalézt vakcínu. Psi o to mají veliký zájem, zatímco kočkám se to nelíbí a o to méně perskému kocourovi \"Zvonečkovi\", který je rozhodnutý ovládnout svět. Psi o tom vědí a tak připraví několik speciálně vycvičených štěňat na místo, kam si jede rodina vědce pro psa. Stane se ale nehoda a rodina si místo vycvičených psů vybere malé štěně s dobrodružnou, ale roztržitou povahou \"Loua\". Velitelství psů s tím ale nemůže nic dělat a tak agent \"Butch\", který žije v sousedství musí na Loua dohlédnout. Ten sice plní misi a rozkazy psů, ale stále si uchovává svou neopatrnost a roztržitost a zároveň si hledá cestu k srdci malého syna vědce. Když se konečně i přes problémy s kočkami podaří vynalézt vakcínu, unesou Zvonečkovy kočky rodinu a požadují za ní vakcínu, aby ji změnily, tak aby všichni lidé po ní měli alergie. To psi nemohou dovolit, přesto Lou vakcínu vezme a jde s ní na místo, které určily kočky. Tam mu vakcínu vezmou a Butch se svými psími přáteli přijde pozdě. Je před nimi důležitý úkol a to získat zpět vakcínu i Louovu rodinu a zabránit krutému Zvonečkovi v ovládnutí světa...\n\nJan Šťastný - Jeff Goldblum (profesor Brody)Martina Hudečková - Elizabeth Perkins (Carolyn Brodyová) Radek Škvor - Alexander Pollock (Scotty Brody)\n\nLibor Hruška - Tobey Maguire (Lou)Petr Rychlý - Alec Baldwin (Butch) Jiří Ptáčník - Sean Hayes (Zvoneček) Valérie Zawadská - Susan Sarandon (Ivy) Jiří Langmajer - Joe Pantoliano (Peek) Otakar Brousek ml. - Michael Clarke Duncan (Sam) Michal Jagelka - Jon Lovitz (Calico, Zvonečkův pobočník) Vladimír Čech - Glenn Ficarra (Modrofous) Bohdan Tůma (Ninja Kočky)\n\n\n"}
{"id": "672869", "url": "https://cs.wikipedia.org/wiki?curid=672869", "title": "Bowling for Soup Goes to the Movies", "text": "Bowling for Soup Goes to the Movies\n\nBowling for Soup Goes to the Movies je kolekcí písní kapely Bowling for Soup, které byly použity ve filmech a seriálech. Je to osmé studiové album kapely po čtvrtém albu s Jive Records.\n"}
{"id": "672871", "url": "https://cs.wikipedia.org/wiki?curid=672871", "title": "Michail Jaškin", "text": "Michail Jaškin\n\nMichail Jaškin (* 7. listopadu 1991 v Omsku) je bývalý český a ruský hokejový obránce.\n\nS hokejem začínal v týmu HC Vsetín kde začínal jeho mladší bratr Dmitrij Jaškin a jeho otec Alexej Jaškin kdy začínal v české extralize. S otcem odehrál jeden zápas v české nejvyšší lize v sezóně 2004/05 ve kterém odehrál 45 sekund . Ve Vsetíně hrál až do sezóny 2009/10 kdy po skončení ročníku odešel do týmu HC Slavia Praha za bratrem do juniorského týmu HC Slavia Praha, kdy v ročníku vybojovali třetí místo a příležitostně vypomohl druholigovému týmu HC Kobra Praha, kde odehrál šest zápasů. V ročníku 2011/12 nastupoval za druholigový tým HC Benešov.\n\nDrží rekord v české extralize, 27. února 2005 odehrál zápas se svými 13 roky, třemi měsíci a desíti dny. Stal se tak nejmladším hráčem její historie.\n\n\n"}
{"id": "672874", "url": "https://cs.wikipedia.org/wiki?curid=672874", "title": "Me'ir David Loewenstein", "text": "Me'ir David Loewenstein\n\nMe'ir David Loewenstein (: מאיר-דוד לוונשטיין, žil 1904 – 15. srpna 1995) byl izraelský politik a poslanec Knesetu za stranu Sjednocená náboženská fronta.\n\nNarodil se v Kodani v Dánsku. Navštěvoval obchodní školu ve Švýcarsku a rabínský seminář v Amsterdamu. V roce 1934 přesídlil do dnešního Izraele.\n\nV mládí byl aktivní v mládežnické organizaci při hnutí Agudat Jisra'el v Evropě, jejímž předsedou byl. Byl členem Prozatímní státní rady. V roce 1972 se stal předsedou \"Výboru pro duchovní spásu\".\n\nV izraelském parlamentu zasedl po volbách v roce 1949, kdy kandidoval za Sjednocenou náboženskou frontu. Byl členem parlamentního výboru pro ústavu, právo a spravedlnost, výboru pro vzdělávání a kulturu, výboru mandátního a zvláštního výboru pro revizi půjček.\n\n"}
{"id": "672876", "url": "https://cs.wikipedia.org/wiki?curid=672876", "title": "Den nezávislosti (film)", "text": "Den nezávislosti (film)\n\nDen nezávislosti (v originále \"Independence day\") je americký sci-fi film německého režiséra Rolanda Emmericha, který se také podílel na scénáři spolu s hlavním scenáristou Deanem Devlinem. Film získal Oscar za vizuální efekty a nominaci za zvukové efekty. Nově se film dočkal úspěšného pokračování z roku 2016, přičemž má v roce 2017 přijít třetí díl.\nFilm je rozdělen do několika dějových linií, které spolu zpočátku zdánlivě nijak nesouvisí, ale na konci se propojí. Zahrálo si zde mnoho známých herců, například Will Smith (v českém znění Michal Dlouhý) jako kapitán Steven Hiller, Bill Pullman (v českém znění Pavel Soukup) jako americký prezident Thomas J. Whitmore a Jeff Goldblum (v českém znění Pavel Trávníček) jako technik David Levinson.\n\nDne 2. července 1996, obrovská mimozemská mateřská loď, která má jednu čtvrtinu hmotnosti Měsíce, vstoupí na oběžnou dráhu Země. Vypustí menší kosmické lodě talířového tvaru o průměru 24 kilometrů, které se začnou vznášet nad velkými městy a základnami. David Levinston (Jeff Goldblum), což je satelitový technik MIT, dekóduje mimozemský signál, který vysílají prostřednictvím zemských satelitů, a zjistí, že je to odpočet do koordinovaného útoku. Díky své bývalé manželce Constance Spanové (Margaret Collin), jenž pracuje v Bílém domě, se Levinston se svým otcem Juliem (Judd Hirsch) dostane do Oválné pracovny a varuje prezidenta Thomase J. Whitmora (Bill Pullman), že mimozemšťané jsou nepřátelští. Whitmore vydá příkaz k hromadné evakuaci z velkých měst, mezi něž patří New York, Los Angeles a Washington, ale je příliš pozdě; odpočet dosáhne nuly a lodě aktivují své zbraně na bázi energetických paprsků, kvůli čemuž zabíjí miliony lidí. Whitmore, Levinston a ostatní uprchnou o vlásek na palubě Air Force One, jelikož mimozemšťané zničí Bílý dům.\n\nNásledujícího dne, mezinárodní vůdcové dávají rozkaz k útoku na mimozemské lodě. Ať používají letadla či rakety, proti lodím nic nezmůžou, jelikož jsou chráněny silovými poli. Mezitím kapitán Steven Hiller (Will Smith), pilot námořní pěchoty letky VMFA-314 vyláká mimozemský stíhač do uzavřených prostor Great Canyonu, kde sice obětuje své letadlo, ale zasáhne mimozemský stíhač, díky čemuž spadne na zem. Živého mimozemšťana z tohoto stíhače uhodí do bezvědomí, zabalí ho do padáku a vezme jej s sebou. Přidá se ke koloně přeživších s bývalým pilotem Russelem Cassem (Randy Quaid). Společně dopraví mimozemšťana do nedaleké Oblasti 51, kde je i Whitmore, Levinston a ostatní. Od ministra obrany Alberta Nimzickiho (James Rebhorn) zjistí, že už zde mimozemšťané byli – jeden z jejich stíhačů havaroval roku 1947 u Roswellu. A právě v Oblasti 51 uchovali onen stíhač a tři mrtvoly mimozemšťanů.\n\nKdyž vědec Oblasti 51, dr. Brackish Okun (Brent Spiner) zkoumá mimozemšťana, dojde k nehodě. Vetřelec se probudí a zaútočí. Telepaticky mluví prostřednictvím Okuna. Ten jim řekne, že nejlepší bude, když celé lidstvo vymře. Zároveň však mimozemšťan psychicky zaútočí na Whitmora. Ten spatří vize, v němž mimozemšťané cestují z planety na planetu, z nichž vybírají zdroje, a tím ničí veškerý život na povrchu. Okun propadne do kómatu a zdejší ochranka mimozemšťana zabije. Neochotně povolují jaderný útok na mimozemskou loď nad Houstonem, ale kvůli silovému poli loď nijak nepoškodí.\n\nNásledujícího dne, tedy 4. července, Levinston zjistí, že klíčem k poražení vetřelců je deaktivace jejich silového pole. Zjistí, že se dá deaktivovat pomocí počítačového viru. Rozhodne se použít jeden s mimozemských stíhačů, na jejichž palubě je jaderná bomba. Plán je jednoduchý. Nahraje virus do mateřské lodi a uvnitř odpálí atomovou bombu. Dobrovolně se i přihlásí Hiller. Zároveň Whitmore začne připravovat piloty i dobrovolníky, včetně Casse, na bitvu, jelikož se k Oblasti 51 přibližuje jedna z lodí, která se chystá Oblast 51 zničit.\n\nVšichni se připraví. Propukne bitva, při níž deaktivují silová pole mimozemšťanů. Mají v plánu použít ničivé hlavice. Neúspěšně použijí téměř všechny kromě poslední. Tu má na palubě stíhačky Casse. Když loď začne připravovat svoje dělo pro zničení Oblasti 51, Casse vletí do přímo do děla, tudíž se obětuje. Mimozemskou loď tím úspěšně zničí. Mezitím Levinston a Hiller nepozorovaně vletí do mateřské lodě. Zde nechají atomovou bombu, kterou odpálí a těsně odletí z vybuchující mateřské lodi. Všichni lidé po celém světě ničí pomocí počítačového viru mimozemské lodě. Levinston a Hiller opět přistanou v Oblasti 51, kde všichni, včetně Hillerovi rodiny, pozorují trosky mateřské lodi, které hoří v atmosféře. Hiller řekne synovi, že mu splnil jeho přání o ohňostroj. Lidstvo úspěšně porazilo mimozemšťany.\n\nMichal Dlouhý – Will Smith (kapitán Steven Hiller)\nPavel Soukup – Bill Pullman (prezident Thomas J. Whitmore)\nPavel Trávníček – Jeff Goldblum (David Levinson)\nVlasta Žehrová – Mary McDonnell (Marilyn Whitmore)\nStanislav Fišer – Judd Hirsch (Julius Levinson)\nBohumil Švarc – Robert Loggia (generál William Grey)\nMiroslav Saic – Randy Quaid (Russell Casse)\nZlata Adamovská – Margaret Colin (Constance Spano)\nLadislav Županič – James Rebhorn (Albert Nimzicki)\nPavel Šrom – Harvey Fierstein (Marty Gilbert)\nJiří Schwarz – Adam Baldwin (major Mitchell)\nVlastimil Zavřel – Brent Spiner (Dr. Brackish Okun)\nMichal Jagelka – James Duval (Miguel Casse)\nLucie Kožinová – Vivica A. Fox (Jasmine Dubrow)\nNikola Votočková – Lisa Jakub (Alicia Casse)\nJakub Hemala – Ross Bagley (Dylan Dubrow)\nAdéla Draxlerová – Mae Whitman (Patricia Whitmore)\n\n\n"}
{"id": "672877", "url": "https://cs.wikipedia.org/wiki?curid=672877", "title": "Les Chœurs de Paris XIII", "text": "Les Chœurs de Paris XIII\n\nLes Chœurs de Paris XIII (česky zhruba \"Zpěváci ze 13. obvodu\") je pěvecký sbor, který vznikl v roce 1971 v Paříži. Jeho zakladatelem je francouzský hudebník Pierre Molina, který jej ustavil jako neprofesionální sbor původně pod názvem \"Association 216\" na počest 216 kantát Johanna Sebastiana Bacha.\n\nCílem sdružení je přibližovat klasickou hudbu širokému publiku a přispívat k rozvoji hudebního života v regionu Île-de-France. Sbor vystupuje společně či odděleně v mužských i ženských skupinách od malých vokálních souborů až po velký 800členný sbor.\n\nSbor má dvě úrovně. V první skupině jsou začátečníci a zpěváci středních kvalit a ve druhé skupině jsou zpěváci, kteří mají více než pět let praxe a výborné schopnosti.\n\nChœurs de Paris XIII tradičně koncertují v červnu v Kongresovém paláci v Paříži.\n\n"}
{"id": "672880", "url": "https://cs.wikipedia.org/wiki?curid=672880", "title": "Hokejová reprezentace Čech v sezóně 1912/1913", "text": "Hokejová reprezentace Čech v sezóně 1912/1913\n\nV sezóně 1912/13 se národní tým zúčastnil dvou turnajů. Nejprve v lednu reprezentace skončila díky horšímu skóre druhá na evropském šampionátu v Mnichově. V únoru se svazový výběr (Česká sportovní společnost společně se SK Slavia Praha) zúčastnil turnaje LIHG ve Svatém Mořici. Po třech porážkách a jediném vítězství se musela reprezentace spokojit pouze se čtvrtým místem. Zápasy z tohoto turnaje nejsou považovány za oficiální. \n\n\n"}
{"id": "672881", "url": "https://cs.wikipedia.org/wiki?curid=672881", "title": "1946 v hudbě", "text": "1946 v hudbě\n\nTento článek obsahuje události související s hudbou, které proběhly v roce 1946.\n\n"}
{"id": "672882", "url": "https://cs.wikipedia.org/wiki?curid=672882", "title": "U.S. Men's Clay Court Championships 2011", "text": "U.S. Men's Clay Court Championships 2011\n\nTenisový turnaj ATP U.S. Men's Clay Court Championships 2011, česky Tenisové mistrovství USA mužů na antuce 2011, se konal ve dnech 4. – 10. dubna v americkém Houstonu venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 442 500 USD.\n\nAmeričan Ryan Sweeting vyhrál první turnaj na okruhu ATP Tour, bratři Bryanové obhájili titul z loňského roku.\n\nPrvní čtyři nasazení hráči měli v 1. kole volný los.\n\n\n"}
{"id": "672883", "url": "https://cs.wikipedia.org/wiki?curid=672883", "title": "1945 v hudbě", "text": "1945 v hudbě\n\nTento článek obsahuje události související s hudbou, které proběhly v roce 1945.\n\n"}
{"id": "672887", "url": "https://cs.wikipedia.org/wiki?curid=672887", "title": "Anton von Schmerling", "text": "Anton von Schmerling\n\nAnton (rytíř) von Schmerling (23. srpna 1805 Vídeň – 23. května 1893 tamtéž) byl rakouský politik a právník, aktivní během revolučního roku 1848, člen celoněmeckého \"frankfurtského parlamentu\", v letech 1849–1851 rakouský ministr spravedlnosti, v letech 1860–1865 státní ministr Rakouského císařství a faktický šéf vlády, představitel německorakouského liberálního proudu (Ústavní strana), zastánce liberálních svobod, centralismu a odpůrce státoprávních a autonomistických aspirací neněmeckých etnik.\n\nPocházel z rodiny, která se přistěhovala do Rakouska z vévodství Kleve a roku 1707 byla povýšena do šlechtického stavu jako rytíři Svaté říše římské s predikátem von Schmerling. Roku 1835 se oženil s rakouskou malířkou, baronesou (německy \"Freiin\") Paulinou von Koudelka (1806–1840), se kterou měl dvě dcery. Jeho bratr Josef von Schmerling (1806–1884) byl v c. k. armádě polním zbrojmistrem, v letech 1860–1862 zástupcem ministra války a měl podstatný podíl na výstavbě a organizaci rakouské c. k. zeměbrany (\"Landwehr\") obrany jako nejmladší složky ozbrojených sil (\"Teilstreitkraft\") habsburské monarchie. Bratr Rainer von Schmerling (1810–1892) byl vojenský lékař, osobní lékař arcivévody Albrechta a prezident kolegia vídeňských doktorů lékařství. Jeho nejmladší bratr Moriz von Schmerling (1822–1882) byl rovněž právníkem a od roku 1867 předseda nově založeného správního soudního dvora. Jeho vnuk Richard von Bienerth-Schmerling byl předlitavským ministerským předsedou v letech 1908–1911.\n\nV letech 1821–1824 studoval filozofii a v období let 1824–1828 právo na Vídeňské univerzitě. V roce 1830 získal titul doktora práv a nastoupil jako justiční úředník ve Vídni. Profiloval se jako odpůrce Metternichovského systému a byl stoupencem liberální filozofie, koncepce konstituční monarchie a německého sjednocení.\n\n13. března 1848 zastupoval stavovské shromáždění a po úspěchu březnové revoluce, patřil mezi revolucionáře, kteří ve Vídni zřídili Národní gardu. V této době byl zvolen do takzvaného frankfurtského parlamentu coby provizorního celoněmeckého zákonodárného sboru. Zvolen sem byl za město Tulln. Frankfurtský parlament měl vypracovat jednotnou svobodnou německou říšskou ústavu. Schmerling zde patřil ke skupině pravého středu. Odmítal centralistické všeněmecké pojetí budoucího německého státu a preferoval variantu volnějšího soustátí (\"Staatenbund\"). Ještě v roce 1848 se stal ministrem vnitra Německé říše, krátkodobě v létě 1848 i německým ministerským předsedou a ministrem zahraničních věcí. Vystupoval proti pruské hegemonii. V 12. března 1849 z Frankfurtského parlamentu i postů v celoněmecké vládě rezignoval v souvislosti s porážkou revolučního hnutí a s tím, že nemohl prosazovat rakouské stanovisko (rakouská vláda po porážce domácího revolučního hnutí totiž jasně deklarovala, že nepřipustí žádný německý státní útvar, který by ohrozil integritu Rakouského císařství, například tím, že by do německého státu byly začleněny jen neuherské, západní části monarchie).\n\nOd 28. července 1849 do 23. ledna 1851 zastával post ministra spravedlnosti Rakouského císařství ve vládě Felixe Schwarzenberga. Kvůli zostřujícímu se neoabsolutismu v Rakousku se ale vzdal vládní funkce a následně se stáhl z aktivní politiky a do roku 1858 byl předsedou senátu u nejvyššího soudního dvoru. Roku 1858 pak nastoupil na pozici prezidenta vrchního zemského soudu ve Vídni.\n\nDo politiky se vrátil po otřesu vládního režimu kvůli prohrané druhé italské válce za nezávislost a pádu Bachova režimu. V té době patřil mezi populární společenské postavy reprezentující liberálnější Rakousko, oproti konzervativní vysoké šlechtě. Jeho odchod z vlády počátkem 50. let na protest proti absolutistickým tendencím byl oceňován v kruzích měšťanských elit. 13. prosince 1860 ho František Josef I. jmenoval státním ministrem Rakouského císařství ve vládě Johanna Rechberga a tuto pozici si udržel i v následující vládě Rainera Ferdinanda Habsbursko-Lotrinského až do 27. července 1865. Zatímco Rechberg i arcivévoda Rainer byli formálními předsedy ministerské konference, Schmerling coby státní ministr fakticky vedl kabinet a určoval jeho politiku.\n\nJeho působení v rakouském kabinetu bylo érou liberalismu a počátkem ústavní a parlamentní vlády v Rakouském císařství. Schmerling měl velký podíl na únorové ústavě z roku 1861, která nastavila parametry pro místní i zemskou samosprávu a celostátní zákonodárství. Únorová ústava zároveň byla částečnou revizí Říjnového diplomu z roku 1860. Schmerling na rozdíl od svého předchůdce Agenora Gołuchowského nesouhlasil s federalistickým vyzněním Říjnového diplomu (dominantní role zemských sněmů) a únorovou ústavu proto koncipoval více ve prospěch centralistického modelu vlády v neuherských zemích (později neoficiálně \"Předlitavsko\"). Kompetence jednotlivých korunních zemí byly v ústavě taxativně vymezeny. Ve Vídni u Schottentoru byla mezitím vybudována dřevěná provizorní stavba celorakouského parlamentu, Říšské rady (nazývána neformálně \"Schmerlingovo divadlo\"). Prosadil klíčové předlohy jako protestantský patent a výklad lidských práv (1862). Od roku 1861 byl čestným občanem Innsbrucku a roku 1862 byl jmenován čestným členem rakouské Akademie věd.\n\nOd roku 1861 byl i poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí, obvod Horšovský Týn, Hostouň, Poběžovice.\n\nAčkoliv měl Schmerling historii liberálního politika, počátkem 60. let postupoval často ve shodě s panovnickým dvorem a v zásadních otázkách volil vyčkávací postup. Postupně ztrácel podporu některých německorakouských liberálů, například pro souhlasný postoj k dánsko-německé válce, v níž Rakousko působilo coby spojenec konzervativního Pruska. Sympatie liberální levice ztrácel i ostrým výkladem tiskového zákona (časté zatýkání novinářů a pozastavování periodik). Postupně tak ztrácel provládní většinu v parlamentu. U neněmeckých etnik měl trvale slabou podporu. V státoprávní oblasti byl totiž zastáncem unitárního centralizovaného státu. Odmítal například státoprávní aspirace Čechů a Maďarů. Češi od počátku 60. let byli v opozici vůči vládě, což projevovali bojkotem Říšské rady. Ještě ostřejší byla opozice maďarské politické reprezentace (odmítající se vůbec na jednání Říšské rady dostavit), vedené Ferencem Deákem. V únoru 1864 vyhlásila vláda výjimečný stav v Haliči. Když Schmerlinga v parlamentu k této otázce interpeloval Johann von Berger, pobouřil Schmerling sněmovnu tím, že se odkazoval na jeden z paragrafů ústavy, podle kterého nemusí vláda parlamentu vysvětlovat své kroky. Ztrácel i podporu císaře. Nakonec musel v roce 1865 opustit vládní post a monarchie se vydala směrem k zásadní ústavní revizi, jež vyústila v rakousko-uherské vyrovnání. Historik Otto Urban považuje Schmerlinga za jednoho z posledních představitelů poražené koncepce centralizovaného \"Velkorakouska\", tedy státního útvaru zahrnujícího celou monarchii včetně Uherska.\n\nJeho kariéra pak neskončila. Ještě v roce 1865 byl jmenován prezidentem nejvyššího soudního dvora a v roce 1867 byl jmenován členem Panské sněmovny (horní komora Říšské rady), kde byl jedním z předáků centralistické liberální německorakouské Ústavní strana. V roce 1868 se stal místopředsedou a od roku 1871 i předsedou Panské sněmovny. Ještě v roce 1879 se tu zapojil do diskuzí na plénu poté, co po volbách do Říšské rady roku 1879 vstoupili čeští poslanci na Říšskou radu a opětovně přednesli své požadavky na ústavní reformu. Schmerling to odmítl jako \"nové experimenty\". V letech 1873, 1875, 1879 a 1891 byl předsedou společné delegace při jednáních o obnovení rakousko-uherského vyrovnání. Post prezidenta nejvyššího soudního dvora zastával až do roku 1891.\n"}
{"id": "672892", "url": "https://cs.wikipedia.org/wiki?curid=672892", "title": "Karel Bouška", "text": "Karel Bouška\n\nKarel Bouška (2. ledna 1933, Kozovazy – 5. září 2001, Jablonec nad Nisou) byl český cyklista, celkem desetinásobný mistr republiky, z toho pětkrát v cyklokrosu, v němž také jednou skončil na druhém místě.\nPrakticky celou kariéru strávil v Mladé Boleslavi, kde pracoval jako opravář v automobilce. Po skončení sportovní kariéry zde působil jako trenér Jiřího Murdycha, Vojtěcha Červínka a dalších. Trénoval také reprezentaci např. Miloše Fišeru na MS 1972, kde získal stříbro.\n\nZúčastňoval se závodů jako např. Praha - Karlovy Vary - Praha, Košice - Tatry - Košice, Okolo Slovenska, Mladá Boleslav - Krkonoše - Mladá Boleslav.\n\nTřikrát se zúčastnil mistrovství světa v cyklokrosu.\n\n"}
{"id": "672901", "url": "https://cs.wikipedia.org/wiki?curid=672901", "title": "Hokejová reprezentace Čech v sezóně 1911/1912", "text": "Hokejová reprezentace Čech v sezóně 1911/1912\n\nV sezóně 1911/12 odehrála reprezentace pouze dvě utkání na později anulovaném evropském šampionátu. Ještě před mistrovstvím se hokejisté Slavie Praha, která tvořia jádro reprezentace vydala za přípravou na turnaj do Chamonix. Po výsledcích s Berliner SC 0:5, CP Paříž 1:5 a porážce od Oxford Canadiens 2:22 se rozloučili s turnajem na posledním místě.\n\n\n"}
{"id": "672902", "url": "https://cs.wikipedia.org/wiki?curid=672902", "title": "Jiří Bubla", "text": "Jiří Bubla\n\nJiří Bubla (* 27. ledna 1950, Ústí nad Labem) je bývalý československý hokejový obránce a trojnásobný mistr světa, člen Síně slávy českého hokeje. V 80. letech 20. století hrál v NHL za tým Vancouver Canucks.\n\nOd počátku své vrcholové kariéry patřil k nejpřednějším českým hokejovým obráncům. Za svou kariéru získal tři tituly mistra světa (1972, 1976, 1977), třikrát na stejné akci získal stříbro a jednou byl bronzový. V roce 1976 zvítězil s národním týmem také v Kanadském poháru. Ve stejném roce pak s národním týmem vybojoval i stříbrnou medaili na Zimních olympijských hrách v Innsbrucku. Startoval také na ZOH 1980, kde Čechoslováci skončili na pátém místě. Za reprezentaci odehrál 230 zápasů, ve kterých vstřelil 37 branek.\n\nV československé lize hrál za Duklu Jihlava, se kterou získal dva mistrovské tituly, a za Litvínov, kde se později začal hokejem na nejvyšší úrovni živit i jeho syn Jiří Šlégr. V letech 1981–1986 působil v NHL v týmu Vancouver Canucks.\n\nPo skončení kariéry hráče byl v roce 1987 v době Mistrovství světa ve Vídni zatčen za účast ve skupině pašeráků drog. Byl odsouzen za pašování čtyř kilogramů heroinu a v rakouském vězení strávil téměř čtyři roky.\n\nPo ukončení hokejové kariéry působil v Litvínově jako sportovní manažer. Z této funkce byl 1. března 2012 odvolán kvůli špatným výsledkům A-týmu.\n"}
{"id": "672904", "url": "https://cs.wikipedia.org/wiki?curid=672904", "title": "Svařovací zdroj", "text": "Svařovací zdroj\n\nSvařovací zdroj nebo svařovací agregát (slangově svářečka) je elektrické zařízení používané pro generování svařovacího proudu při svařování metodami obloukového svařování nebo při odporovém svařování. Svařovací zdroj musí splnit celou řadu požadavků vyžadovaných pro bezproblémové svařování jako je regulace elektrického napětí a elektrického proudu, odolnost při vzniku krátkodobých zkratů, zapálení a stabilní hoření elektrického oblouku, stálost výkonu a dostatečná účinnost i zatěžovatel.\nSvařovací zdroje mohou dodávat stejnosměrný proud (svařovací dynama), usměrněný proud (svařovací usměrňovače a invertory), střídavý proud (svařovací transformátory).\n\nDostupné svařovací zdroje umožňují generování svařovacího proudu v hodnotách od 0,05 až 20 A pro svařování mikroplasmové, od 30 do 1 000 A pro svařování obloukovými metodami a hodnoty v desítkách až stovkách kA pro odporové svařování.\n\nZatěžovatel (DZ) svařovacího zdroje je jeden ze základních parametrů svařovacího zdroje, který vyjadřuje poměr maximální možné doby svařování formula_1 k celkovému pracovnímu času formula_2.\n\nPokud při celkové době práce se svářečkou 10 minut, lze efektivně používat svářečku 4 minuty, potom zatěžovatel svařovacího zdroje lze vypočítat jako:\n\nPři ručním svařování by měl DZ být minimálně 40 % u automatických metod (např. svařování pod tavidlem) 100 %.\n\nStabilita oblouku má významný vliv na kvalitu svařovaného spoje a vyjadřuje se jako rozdíl gradientu zatěžovací charakteristiky zdroje (a) a voltampérové charakteristiky oblouku v pracovní oblasti (b) resp. (c), tj.:\n\nStatickou charakteristiku zdroje, tzv. voltampérovou charakteristiku, lze vyjádřit závislostí mezi pracovním napětím a svařovacím proudem.\n\nZdroje se strmou charakteristikou regulují hodnotu napětí v elektrickém obvodu v závislosti na celkovém odporu. Tzn. pokud se zvětšuje odpor, elektrický oblouk se prodlužuje, zvyšuje se napětí při konstantní hodnotě svařovacího proudu a naopak. Tato charakteristika je využívána pro svařování metodami ruční obloukové svařování obalenou elektrodou nebo svařování netavící se elektrodou v inertním plynu.\n\nZdroje s plochou charakteristikou reagují na změnu odporu, resp. prodloužení elektrického oblouku, zvýšením svařovacího proudu při zachování konstantního napětí. To je výhodné při svařování svařování s tavící se elektrodou jak v ochranném plynu tak i při svařování pod tavidlem, kdy zdroj umožní zachovávat konstantní délku oblouku – tedy napětí – regulací rychlosti podávání se svařovacího drátu. Rychlost odtavování svařovacího drátuje úměrná velikosti svařovacího proudu.\n\nU zdrojů s polostrmou charakteristikou, se někdy také nazývají zdroje s konstantním výkonem, mají takovou charakteristiku, kterou lze popsat konstantním výkonem, tedy součinem napětí a proudu formula_6.\n\nZdroje, které disponují regulací proudu a napětí, umožňují nastavení svařovacího normalizovaného napětí formula_7, které odpovídá pracovní oblasti, v závislosti na svařovacím proudu formula_8, tj. \n\nDynamická charakteristika zdroje popisuje schopnost zdroje vyrovnávat s náhlými krátkodobými změnami napětí při zapalování oblouku, při zkratu a jeho přerušení.\n\nSynergický zdroj, resp. synergický režim, označuje takový svařovací zdroj, jehož svařovací parametry jsou natolik optimalizovány, že při změně jednoho parametru – většinou rychlosti podávání svařovacího drátu – dojde k automatickému přenastavení dalších závislých parametrů, např. svařovacího proudu a napětí, průtok ochranného plynu, rychlost pojezdu, atd. Touto funkcí je vybavena většina současných profesionálních (průmyslových) svářeček.\n\nNapětí naprázdno je maximální napětí, které může svařovací zdroj dodávat pokud se s ním v danou chvíli nesvařuje. Z bezpečnostních důvodů se maximální hodnota napětí omezuje na 113 V při používání stejnosměrného proudu a 80 V při používání střídavého proudu. Uvedené hodnoty jsou platné pro vnitřní prostředí. Při používání svařovacího zdroje mimo zakryté prostory platí přísnější regule.\n\nPro každý elektrický přístroj je vyžadováno podle elektrotechnických norem ochrana obsluhy před nebezpečným dotykem živých částí krytím v souladu s normou \"ČSN 33 2000-4-41\". Pro svařovací zdroje se vyžaduje stupeň krytí IP 21 až IP 23.\n\nNejstaršími zdroji jsou tzv. rotační dynama, která generují stejnosměrný proud. Svařovací dynamo může být poháněno buď elektrickým nebo spalovacím motorem, který s dynamem tvoří jeden celek, tzv. svařovací agregát. Svařovací dynamo disponuje strmou statickou charakteristikou a je tedy vhodné pro svařování obalenou elektrodou nebo svařování TIG případně MIG/MAG.\nSvařovací proud se indukuje ve vodičích kotvy rotoru, které se otáčejí v elektromagnetickém poli statorového vinutí. Regulace svařovacího proudu je možná plynulá a dosahuje se změnou buzení magnetického pole statoru. Mezi nevýhody patří velká hmotnost, hlučnost, vysoká spotřeba elektrické energie a s tím spojená nízká efektivita. Naopak výhodou je vyšší hodnota zatěžovatele.\n\nSvařovací transformátor, který generuje jednofázový střídavý elektrický proud, sestává z jádra tvořeného křemíkem legovanými ocelovými plechy ve tvaru rámu, primární a sekundární cívky. Vinutí cívek je vyrobeno z měděných nebo hliníkových vodičů. Transformátor je napájen střídavým proudem, který protéká vinutím primární cívky a indukuje střídavé elektromagnetické pole. Elektromagnetickou indukcí vzniká ve vinutí sekundární cívky střídavé napětí. Po zapálení elektrického oblouku při svařování vznikne uzavřením svařovacího obvodu střídavý svařovací proud. Svařovací transformátory disponují polostrmou statickou charakteristikou a jsou vhodné pro ruční svařování obalenou elektrodou, případně pro TIG svařování, pro kterou je vhodný zdroj vysokonapěťových impulsů – vysokofrekvenční ionizátor. \nSvařovací transformátory mají nižší spotřebu, ale také nižší hodnotu zatěžovatele.\n\nSvařovací usměrňovač, který generuje stejnosměrný resp. usměrněný proud, se skládá ze síťového transformátoru a usměrňovacích prvků v sekundárním obvodu transformátoru. Usměrňovacími prvky jsou polovodičové křemíkové diody nebo tyristory. Použitím transformátoru, který může být jak jednofázový tak i třífázový, lze měnit výstupní proud jak na střídavý tak i na usměrněný. Svařovací usměrňovače mají nižší spotřebu v porovnání se svařovacími dynamy, vyšší účinnost až 80 %, nižší hmotnost a hlučnost.\n\nSvařovací invertorové zdroje jsou moderní svařovací zdroje využívané zejména v průmyslové výrobě. Jsou to zdroje řízené výkonovými tranzistory, které pracují na základě středofrekvenčních měničů s frekvencemi od 20 do 100 kHz. Díky jejich uspořádání, které vede na vyšší pracovní frekvenci, dosahují transformátory menších rozměrů a hmotnosti. Účinnost se pohybuje okolo 90 %. Vysoká frekvence se dosahuje z usměrněného střídavého proudu. Tyto zdroje mají vlastní centrální řídící jednotku umožňující mj. i synergický režim.\n\n\n"}
{"id": "672906", "url": "https://cs.wikipedia.org/wiki?curid=672906", "title": "Cossaye", "text": "Cossaye\n\nCossaye je obec v departementu Nièvre ve střední Francii.\n\n\"Počet obyvatel\"\n\n"}
{"id": "672910", "url": "https://cs.wikipedia.org/wiki?curid=672910", "title": "Zvenigorod", "text": "Zvenigorod\n\nZvenigorod (rusky: Звенигород) je město v Rusku, v Moskevské oblasti. Město se nachází asi 30 km západně od Moskvy na břehu řeky Moskvy. V roce 2010 zde žilo 12 911 obyvatel.\n"}
{"id": "672912", "url": "https://cs.wikipedia.org/wiki?curid=672912", "title": "Grand Prix Hassan II 2011", "text": "Grand Prix Hassan II 2011\n\nTenisový turnaj ATP Grand Prix Hassan II 2011 se konal ve dnech 4. - 10. dubna v marocké Casablance venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 450 000 EUR.\n\nPrvní čtyři nasazení hráči měli v 1. kole volný los.\n\n\n\n"}
{"id": "672914", "url": "https://cs.wikipedia.org/wiki?curid=672914", "title": "Pařížský knižní veletrh", "text": "Pařížský knižní veletrh\n\nPařížský knižní veletrh (fr. \"Salon du livre de Paris\") je největší knižní veletrh ve Francii. Koná se každoročně v březnu v Paříži.\n\nVeletrh byl založen v roce 1981 a konal se původně v Grand Palais, od roku 1992 se přesunul na výstaviště Porte de Versailles. V současnosti má necelých 200 000 návštěvníků a vystavuje na přibližně 55 000 m. V roce 2010 se jej zúčastnilo asi 1200 nakladatelství z 25 zemí, kteří představili 2000 autorů při veřejných čteních a dalších akcích. Výstava není koncipována jako odborná akce, ale jako výstava pro nejširší veřejnost. Od roku 2005 mají studenti vstup zdarma.\n\nOd roku 1989 je veletrh vždy ve znamení jedné země nebo území: Německo (1989), Indie (1990), Itálie (1991), Španělsko (1992), USA (1996), Japonsko (1997), Brazílie (1998), Québec (1999), Portugalsko (2000), Německo (2001), Itálie (2002), Nizozemsko (2003), Čína (2004), Rusko (2005), frankofonie (2006), Indie (2007), Izrael (2008), Mexiko (2009), severské státy (2011).\n\nVe frankofonních zemích existují ještě tři další velké knižní veletrhy v Québecu (Kanada), Bejrútu (Libanon) a Ženevě (Švýcarsko).\n\n"}
{"id": "672917", "url": "https://cs.wikipedia.org/wiki?curid=672917", "title": "Hokejová reprezentace Čech v sezóně 1910/1911", "text": "Hokejová reprezentace Čech v sezóně 1910/1911\n\nPro naprostý nedostatek ledu se v sezóně 1909/10 neodehrálo ani jediné utkání reprezentace, která se tak nezúčastnila prvního mistrovství Evropy v Les Avants. V následující sezóně 1910/11 to s ledem nebylo o mnoho lepší, přesto se předseda svazu Emil Procházka rozhodl národní tým přihlásit na mistrovství Evropy, které se mělo konat v únoru v Berlíně. Ještě před šampionátem pozval sekretář hokejového svazu Josef Laufer jako sparingpartnery týmu Oxford Canadiens. Nejprve se proti studentům z Oxfordu 6. ledna postavila Slavia Praha a prohrála 0:12. Následující den národní tým dosáhl přijatelného výsledku 0:4. Jelikož přestalo mrznout a led odplaval, další příprava musela probíhat na sucho v klubovně na Vendelínce a tenisových dvorcích. Přesto reprezentanti na mistrovství Evropy dosáhli proti týmům, které mohly trénovat po celou sezónu na umělé ledové ploše překvapivých výsledků a celý turnaj vyhráli.\n\n Čechy - Oxford Canadiens 0:4 (0:4, 0:0)\n\n7. ledna 1911 - Praha (kluziště na Letné)\n\nČechy: Wälzer - Jan Fleischmann, Palouš - Jirkovský - Vindyš, Jarkovský, Hartmann. \n\n"}
{"id": "672920", "url": "https://cs.wikipedia.org/wiki?curid=672920", "title": "1944 v hudbě", "text": "1944 v hudbě\n\nTento článek obsahuje události související s hudbou, které proběhly v roce 1944.\n\n"}
{"id": "672923", "url": "https://cs.wikipedia.org/wiki?curid=672923", "title": "Projekt 677 Lada", "text": "Projekt 677 Lada\n\nProjekt 677 Lada (: Проект 677 Лада) je třída diesel-elektrických ponorek ruského námořnictva nabízených rovněž k exportu jako Projekt 1650 Amur. Navrženy jsou zejména k ničení hladinových cílů a ponorek, kladení min a provádění výsadků speciálních jednotek. Třída je vylepšením ponorek třídy \"Kilo\" s tišším pohonem a moderní elektronikou. Celkem bylo do roku 2019 objednáno pět ponorek této třídy. Program stavby ponorek projektu 677 provází četné problémy a zpoždění, což si vynutilo pokračování stavby další generace třídy \"Kilo\".\n\nPonorky vyvinula konstrukční kancelář Rubin sídlící v Petrohradu, aby v ruském námořnictvu a u zahraničních uživatelů nahradily úspěšné ponorky třídy \"Kilo\". V roce 2011 bylo uváděno, že ruské námořnictvo plánuje nákup celkem osmi ponorek této třídy. Stavba první jednotky \"Sankt Petersburg\" (B-585) byla zahájena v prosinci 1997. Pro nedostatek financí se ale její stavba protáhla. Na vodu byla spuštěna v říjnu 2004 a ruské námořnictvo ji experimentálně provozuje od 8. května 2010. Ponorka od počátku vykazuje řadu konstrukčních nedostatků a ještě v roce 2016 zůstává v testovacím režimu.\n\nKýl druhé jednotky \"Kronštadt\" (B-586) byl založen v červenci 2005 a v případě třetí jednotky \"Sevastopol\" (B-587) v listopadu 2006. Kvůli nápravě nedostatků zjištěných při provozu prototypové ponorky \"Sankt Petersburg\" bylo dokončení druhé a třetí jednotky bylo posunuto na rok 2019. Není jasné, zdali pak bude stavba projektu 677 pokračovat, nebo loděnice přejdou na již avizovanou zdokonalenou třídu \"Kalina\".\n\nDruhá jednotka \"Kronštadt\" tak byla na vodu spuštěna 20. září 2018, tedy 13 let po zahájení stavby.\n\nDne 7. června 2019 získala loděnice Admiraltěskije Verfi zakázku na čtvrtou a pátou ponorku projektu 677.\n\nV září 2019 bylo zveřejněno, že exportní verze ponorky Amur-1650 byla nabídnuta Indii, která hledá vhodnou konstrukci pro stavbu šestice ponorek Projektu 75(I). \n\nJednotky projektu 677 Lada:\n\nTřída \"Lada\" (\"Amur\") se oproti starším třídám vyznačuje vyššími výkony, lépe tvarovaným trupem a pokročilou výzbrojí. V případě zájmu zákazníka mohou být vybaveny pohonem nezávislým na přístupu atmosférického vzduchu. V jejich konstrukci je, na ruskou konstrukční školu neobvykle, použit pouze jeden tlakový trup. Trup je přitom pokryt materiálem ztěžujícím zjistitelnost ponorky sonarem. Počet členů posádky se podařilo snížit na 35.\n\nVýzbroj tvoří šest 533mm torpédometů, ke kterým je neseno 18 dlouhých zbraní – torpéd či řízených střel. Jedná se například o řízené střely Klub-S vypouštěné z torpédometů. Střely mohou útočit na hladinové i pozemní cíle, přičemž bojovou hlavici o hmotnosti 500 kg dopraví na vzdálenost 300 km.\n\nPohonný systém tvoří dva dieselové generátory a jeden elektromotor, roztáčející sedmilistý lodní šroub. Ponorky dosahují rychlosti 10 uzlů na hladině a 21 uzlů při plavbě pod hladinou (o dva uzly více než u třídy \"Kilo\"). Pod hladinou může doplout 500 námořních mil při rychlosti 3 uzly. Maximální hloubka ponoru je 300 m.\n\nV roce 2014 bylo oznámeno, že do roku 2016 bude ponorka \"Sankt Petersburg\" vybavena zcela novým tichým pohonem nezávislým na přístupu atmosférického vzduchu vyvinutým loděnicí Sevmaš. Později bylo známeno, že pohon AIP nebude k dispozici dříve, než v roce 2020. Roku 2017 bylo oznámeno, že ponorka \"Sankt Petersburg\" projde dvouletou generálkou a modernizací.\n\n"}
{"id": "672925", "url": "https://cs.wikipedia.org/wiki?curid=672925", "title": "Výstaviště Porte de Versailles", "text": "Výstaviště Porte de Versailles\n\nVýstaviště Porte de Versailles (francouzsky \"Parc des expositions de la porte de Versailles\") je největší veletržní centrum ve Francii. Nachází se na jižním okraji Paříže v 15. obvodu. Rozkládá se na obou stranách silničního okruhu mezi Porte d'Issy na západě a Porte de la Plaine na východě. Hlavní vchod je umístěn na Porte de Versailles na maršálských bulvárech. Jeho výstavní plocha přes 220 000 m je rozdělena do osmi výstavních hal, což z něj činí největší francouzské a čtvrté evropské výstaviště. Výstaviště nabízí rovněž tři přednáškové sály a několik jednacích místností. V roce 2007 činila návštěvnost 6 miliónů osob a konalo se zde přes 200 kongresů, výstav a dalších akcí. Pozemky patří městu Paříži, výstaviště provozuje společnost \"Viparis\", která spravuje i několik dalších výstavišť v pařížské aglomeraci a je dceřinou společností firmy \"Unibail-Rodamco\".\n\nPrvní výstavní pavilóny pro pravidelné veletrhy (nepočítaje několik světových výstav) vznikly v roce 1923 na Champ-de-Mars. Později byl vyčleněn terén o rozloze 25 ha na hranicích měst Paříže, Issy-les-Moulineaux a Vanves. V roce 1937 byl postaven monumentální vstup, jehož autorem byli architekti Louis-Hippolyte Boileau a Léon Azéma. Během druhé světové války využívala výstaviště okupační německá armáda. V 50. letech vzniklo několik tematických veletrhů nákladních vozidel, kůže nebo zemědělství, které byly od roku 1964 sloučeny do zemědělského veletrhu. Od roku 1962 se zde koná pařížský autosalon, který sem byl přesunut z kapacitních důvodů z Grand Palais (od roku 1976 se koná jednou za dva roky). V roce 1970 byla otevřena nová hala č. 7 s rozlohou 72 000 m, což zvýšilo výstavní plochu výstaviště o polovinu. V roce 1972 byl založen koňský veletrh a v 80. letech se zde poprvé konal lodní autosalón. Od roku 1992 se sem přesunul knižní veletrh, který se konal do té doby v Grand Palais. V letech 1996-2006 byla polovina zařízení rekonstruována a modernizována.\n\nV září 2008 pařížská rada oznámila plán na vybudování kancelářského mrakodrapu s názvem \"Triangle\" o výšce 180 m v prostoru výstaviště. Stavbu bude financovat společnost, která spravuje park.\n\nPavilony 1, 2, 3 a 7 jsou spojeny uzavřenými průchody, ostatní jsou volně stojící.\n\n"}
{"id": "672928", "url": "https://cs.wikipedia.org/wiki?curid=672928", "title": "Hokejová reprezentace Čech v sezóně 1908/1909", "text": "Hokejová reprezentace Čech v sezóně 1908/1909\n\nVznik hokejové reprezentace Čech se datuje na začátek roku 1909, kdy bylo rozhodnuto na právě založeném českém hokejovém svazu, že na turnaj Chamonix nepojede SK Slavia Praha, které byla adresována pozvánka, ale přímo svazová reprezentace. Na turnaji Hokejoví mušketýři jak je ve svých vzpomínkách pokřtil Jan Palouš, sice prohrály všechny střetnutí, ale získaly cenné zkušenosti s kanadským hokejem. Cestou domů z turnaje sehrály reprezentanti ještě dvě utkání se švýcarskými kluby. S CP Lausanne prohráli 0:2, ale s Les Avants stejným výsledkem zvítězili. \n\n\n"}
{"id": "672930", "url": "https://cs.wikipedia.org/wiki?curid=672930", "title": "Smetanovo trio", "text": "Smetanovo trio\n\nSmetanovo trio je komorní trio hrající v klasické sestavě klavír, housle a violoncello.\n\nSmetanovo trio bylo založeno v roce 1934 klavíristou Josefem Páleníčkem, se kterým hráli houslista Alexandr Plocek a violoncellista František Smetana, všichni byli předními českými sólisty té doby. Uměleckým garantem Smetanova tria byl Josef Páleníček, výkonný umělec, skladatel a hudební pedagog.\n\nV roce 1945 bylo Smetanovo trio sloučeno s Českým triem a dále pod názvem České trio vystupovali Josef Páleníček, Alexandr Plocek a violoncellista Miloš Sádlo, kterého později nahradil violoncellista Alexandr Večtomov. \n\nPodruhé se jméno Smetanovo trio krátce objevilo na české hudební scéně v roce 1967, kdy vystupovalo ve složeni: Josef Hála (klavír), Václav Snítil (housle) a Stanislav Apolín (violoncello).\n\n\nK nejreprezentativnějším nahrávkám novodobého Smetanova tria patří tyto CD:\n\n\n"}
{"id": "672937", "url": "https://cs.wikipedia.org/wiki?curid=672937", "title": "Evropské rekordy ve vzpírání", "text": "Evropské rekordy ve vzpírání\n\nTato stránka nabízí aktuální přehled evropských rekordů ve vzpírání. Evropská vzpěračská federace (EWF) registruje rekordy v trhu, nadhozu a olympijském dvojboji. Kromě seniorských rekordů jsou také oficiálně vedeny juniorské evropské rekordy (do 20 let) či mládežnické evropské rekordy (do 17 let).\n\nStejně jako v případě světových rekordů, byly všechny platné evropské rekordy stanoveny po roce 1998, kdy se v důsledku zařazení ženského vzpírání na Letní olympijské hry dosud naposledy měnily hmotnostní kategorie. Obdobně jako u světových rekordů je i pro stanovení nového evropského rekordu od roku 2005, kdy bylo zavedeno „kilové pravidlo“, třeba překonat původní hodnotu rekordu o celý jeden kilogram (do té doby stačilo v dílčích disciplínách překonat rekord o 0,5 kg a v olympijském dvojboji bylo třeba rekord překonat o 2,5 kg). V souvislosti s tím byly všechny platné rekordy, které měly hodnotu …,5 kg, bez výjimek poníženy na nejnižší celé číslo.\n\n\n"}
{"id": "672947", "url": "https://cs.wikipedia.org/wiki?curid=672947", "title": "Jan Páleníček", "text": "Jan Páleníček\n\nJan Páleníček (* 11. února 1957, Praha) je český violoncellista, zakladatel a vedoucí novodobého Smetanova tria. Pochází z hudební rodiny, je synem profesora Akademie múzických umění v Praze Josefa Páleníčka, klavíristy, skladatele, hudebního pedagoga a zakladatele původního Smetanova tria.\n\nJako syn výkonného špičkového hudebníka přicházel od dětství s vážnou hudbou každodenně do kontaktu. Postupně se učil hrát na housle a klavír, nakonec zakotvil u violoncella. Měl štěstí na dobré učitele, po vystudování Pražské konzervatoře se o jeho umělecký růst starali na Akademii múzických umění v Praze Alexander Večtomov a legendární profesor Miloš Sádlo, oba prvotřídní violoncelloví sólisté. Interpretaci komorní hudby studoval ve třídě u hudebního pedagoga Josefa Vlacha, mj. primária Vlachova kvarteta. Jeho dovednost mu již v mládí vynesla několik ocenění na mezinárodních soutěžích, mj. jako jsou Concertino Praga, Beethovenův Hradec, Soutěž Otakara Ševčíka v Písku nebo na Mezinárodní soutěži instrumentalistů v německém Markneukirchenu.\n\nJan Páleníček v roce 1984, založil ARS trio, ve kterém s ním hráli původně na housle Dana Vlachová a klavír jeho bratr Zdeněk, (toho brzy nahradil Martin Ballý). Pedagogicky a umělecky byli mladým umělcům i nadále nápomocni Josef Páleníček a Josef Vlach.\n\nV roce 1992 převzalo ARS trio nový název České trio, do kterého bylo již předtím v roce 1945 začleněno původní Smetanovo trio založeno v roce 1934 jeho otcem Josefem Páleníčkem. \n\nJAN PÁLENÍČEK  / violoncello/\n\nPřední český sólista a komorní hráč, nositel velké rodinné hudební tradice, které vdechnul život klavírista a hudební skladatel Josef Páleníček, zakladatel Smetanova tria.\n\nJan Páleníček vystudoval konzervatoř a AMU v Praze u dvou nejlepších pedagogů té doby, prof. Saši Večtomova a prof. Miloše Sádla. Komorní hudbu studoval ve třídě prof. Josefa Vlacha – primária Vlachova kvarteta. Setkání s Paulem Tortelierem, světoznámým francouzským violoncellistou, bylo vrcholem doby Páleníčkova uměleckého zrání.\n\nÚčast na mezinárodních soutěžích Janu Páleníčkovi přinesla několikerá ocenění laureáta (Concertino Praga, Markneukirchen – Německo, Soutěž O. Ševčíka v Písku, Beethovenova soutěž v Hradci u Opavy a další).\n\nJako sólista spolupracuje s předními českými i zahraničními orchestry: např. Symfonický orchestr FOK, SOČR, Janáčkova filharmonie Ostrava, Festivalový orchestr Lugano – Švýcarsko, Sukův komorní orchestr, Filharmonie Hradec Králové, Komorní filharmonie Pardubice, Filharmonie Monte Carlo, Státní filharmonie Brno, Moravská filharmonie Olomouc, Filharmonie Bohuslava Martinů – Zlín, Bamberští symfonici (SRN), Pražská komorní filharmonie, KwaZulu-Natal Philharmonic-Durban (JAR) a další.\n\nKoncertní cesty ho zavedly do mnoha zemí Evropy, ale i Ameriky, Afriky a Japonska.\n\nKomorní hudba je pro Jana Páleníčka věcí srdce. Je členem Smetanova tria spolu s houslistou Jiřím Vodičkou a klavíristkou Jitkou Čechovou, která je také jeho partnerkou při sólových recitálech. Se Smetanovým triem získal několikrát prestižní ocenění BBC MUSIC MAGAZINE AWARDS a DIAPASON D’OR (mezinárodní ceny za nejlepší světovou nahrávku CD v oblasti komorní hudby).\n\n Jako pedagog působil řadu let na konzervatoři a Akademii múzických umění v Praze.\n\nNatočil více než dvě desítky CD pro české i zahraniční gramofonové společnosti, z nichž k vrcholům patří nahrávka Dvořákova Koncertu h moll a Čajkovského Rokokových variací. Z komorní oblasti se mezinárodního uznání dostalo nahrávkám kompletního díla S. Rachmaninova, J. Brahmse a B. Martinů.\n\nJan Páleníček se stal hlavním dramaturgem Českých kulturních slavností, cyklu hudebních festivalů pod záštitou Ministerstva kultury. Pro posilu při jejich řízení zřídil i uměleckou agenturu Triart management, která je taktéž nápomocná při organizování koncertních vystoupení kvalitních hráčů vážné hudby.\n\nNahrávky Smetanova tria patří tato CD:\n\n\nNahrávky Dua Jan Páleníček a Jitka Čechová:\n\n\nVe svém sólovém programu, v duetu s klavírem (Jitka Čechová) nebo při vystoupení s orchestrem má Jan Páleníček ve svém repertoáru skladby mj. těchto autorů:\nAntonín Dvořák, Leoš Janáček, Bohuslav Martinů, Josef Suk, Jan Václav Hugo Voříšek, Johann Sebastian Bach, Ludwig van Beethoven, Ernest Bloch, Luigi Boccherini, Johannes Brahms, Jean Baptiste Breval, Max Bruch, Edward Elgar, Petr Iljič Čajkovskij, Claude Debussy, Gabriel Fauré, Enrique Granados, Georg Friedrich Händel, Joseph Haydn, Fryderyk Chopin, Dmitrij Borisovič Kabalevskij, Zoltán Kodály, Joaquin Maria Nin-Culmell, Josef Páleníček, David Popper, Maurice Ravel, Camille Saint-Saëns, Franz Schubert, Robert Schumann, Giovanni Valentini, Antonio Vivaldi. Podrobnosti na Repertoár.\n\nJan Páleníček hraje na unikátní violoncello, které v roce 1829 zhotovil francouzský mistr Francois Delanoy.\n\n"}
{"id": "672956", "url": "https://cs.wikipedia.org/wiki?curid=672956", "title": "Olympijské rekordy ve vzpírání", "text": "Olympijské rekordy ve vzpírání\n\nNa této stránce se nachází aktuální přehled olympijských rekordů ve vzpírání. Registrovány jsou rekordy v trhu, nadhozu a olympijském dvojboji ve všech hmotnostních kategoriích.\n\nVzhledem k úpravě hmotnostních kategorií (současné od roku 1998) a zařazení soutěží žen do programu olympijských her mohly být všechny platné rekordy stanoveny pouze na posledních pěti olympijských hrách (2000, 2004, 2008, 2012 a 2016).\n\nVšechny rekordy jsou \"de facto\" platné výkony k 13. září 2016.\n\n"}
{"id": "672960", "url": "https://cs.wikipedia.org/wiki?curid=672960", "title": "Gibson ES-150", "text": "Gibson ES-150\n\nGibson ES-150 je kytara vyráběná v Gibson Guitar Corporation v letech 1936-1941. Po její uvedení se okamžitě stala populární v jazzových orchestrech.\n"}
{"id": "672963", "url": "https://cs.wikipedia.org/wiki?curid=672963", "title": "Arnošt August, vévoda z Yorku a Albany", "text": "Arnošt August, vévoda z Yorku a Albany\n\nArnošt August, vévoda z Yorku a Albany (17. září 1674, Osnabrück – 14. srpna 1728, Osnabrück) byl nejmladším synem Arnošta Augusta Hanoverského, hanoverského kurfiřta a Žofie Hannoverské a mladší bratr britského krále Jiřího I.\n\nV letech 1715 až 1728 byl Arnošt August II. osnabrückým biskupem.\n5. června 1716 byl jmenován vévodou z Yorku a Albany a hrabětem ze Severního Irska.\n"}
{"id": "672964", "url": "https://cs.wikipedia.org/wiki?curid=672964", "title": "Rybářská vesnice", "text": "Rybářská vesnice\n\nRybářská vesnice je vesnice, obvykle se nacházející v rybářské oblasti, s ekonomikou založenou na rybolovu a získávání plodů moře. Kontinenty a ostrovy na celém světě mají pobřeží s celkovou délkou okolo 356 000 kilometrů. Už od neolitu jsou tato pobřeží, stejně jako břehy jezer a řek, poznamenána výstavbou rybářských vesnic. Stále existuje mnoho takových tradičních vesnic, ale také jich v současnosti mnoho ubývá.\n\nPřímořské rybářské vesnice jsou často trochu izolované a nacházejí u přírodních přístavů, které poskytují bezpečné kotviště pro rybářské lodě. Vesnice potřebuje bezpečné místo pro vylodění nákladu a ukotvení lodí, které právě nejsou využívány. Tradiční rybářské lodě se v průběhu času vyvíjely tak, že se plně přizpůsobily podmínkám typickým pro danou oblast, jako jsou materiály dostupné pro stavbu lodí, mořské podmínky nebo druhy lovených ryb. Rybářské vesnice mohou operovat z pláží, což platí částečně i pro jezera. Například u jezera Malawi má každá rybářská vesnice svou vlastní pláž. Když rybář vylodí náklad v cizí vesnici, odevzdá část svých ryb hlavě této vesnice.\n\nNěkteré rybářské vesnice se zcela přesunuly na vodu. Příkladem mohou být plovoucí vesnice v zátoce Ha Long ve Vietnamu, domy na chůdách postavené v přílivových oblastech obce Tai O blízko Hongkongu nebo kelongy, nacházející se ve vodách Malajsie, Filipín a Indonésie. Jiné vesnice jsou postavené na plovoucích ostrovech, jako jsou Phumdi na indickém jezeře Loktak nebo rákosové ostrovy společenstva Uru na jezeře Titicaca.\n\nKromě rybolovu podporují rybářské vesnice často i podnikání typická pro běžné vesnice, například řemesla, dopravu, školství, zdravotnictví nebo dodávku vody. Navíc se tu nachází podnikání přirozená pro rybářské vesnice: zpracování ryb, rybí trhy a stavba lodí. Do 19. století rozšiřovali někteří vesničané své zisky rabováním lodí, potopených blízko pobřeží, a pašeráctvím.\n\nV méně rozvinutých zemích přetrvávají některé rybářské vesnice v podobě, která se od dávných časů téměř nezměnila. V rozvinutých zemích se tradiční vesnice mění díky socioekonomickým faktorům, jako jsou industrializace a urbanizace. Některé vesnice v průběhu času přerostly svou původní funkci, tedy lov pouze pro potřeby svých obyvatel. Například Šanghaj při ústí řeky Jang-c’-ťiang byla před sedmi sty lety pouze malou rybářskou vesnicí. V současnosti jsou rybářské vesnice častým cílem turistů. Rybaření a závody lodí mohou dnes být dobrým businessem a tradiční rybářské vesnice jsou pro tyto aktivity často velmi vhodné. Například Destin na pobřeží Floridy se rychle rozvinul v přímořské letovisko s velkou rybářskou flotilou pronajatých rekreačních lodí.\n\nSkara Brae na západním pobřeží Orknejí byla v neolitu zemědělskou a rybářskou vesnicí s deseti kamennými domy. Byla obývaná přibližně mezi lety 3100 až 2500 př. n. l. a je evropskou nejzachovalejší neolitickou vesnicí. Starověká vesnice Kaleköy v turecké Lýkii se datuje asi do roku 400 př. n. l. Clovelly, rybářská vesnice ležící na severním pobřeží Cornwallu, je uvedena v Knize posledního soudu. Kaunolu Village na Hawaii byla založena zřejmě již okolo roku 1500 př. n. l.\n\nRybářská vesnice, jejíž pozůstatky byly nalezeny roku 2006 v provincii Khánh Hòa ve Vietnamu, je stará zřejmě nějakých 3500 let. Výkopávky v rybářské vesnici Betsaida na břehu Galilejského jezera, kde se podle Nového zákona narodili apoštolové Ondřej, Petr a Filip, ukázaly, že byla založena v 10. století př. n. l. Rybářská vesnice, objevená na souostroví Tonga, je stará asi 2900 let, což z ní činí nejstarší známé sídlo v Polynésii. Další nedávné vykopávky byly učiněny v Walraversijde, středověké rybářské vesnici na belgickém pobřeží blízko Ostende.\n\nEvropa:\n\nSvět:\n\n\n"}
{"id": "672965", "url": "https://cs.wikipedia.org/wiki?curid=672965", "title": "Jana Vonášková-Nováková", "text": "Jana Vonášková-Nováková\n\nJana Vonášková-Nováková, rozená Nováková, (* 7. prosince 1979, Plzeň) je česká houslistka, členka Pražákova kvarteta.\n\nPochází z muzikantské rodiny (matka učitelka klavíru, bratr klavírista), na housle začala hrát v pěti letech pod vedením Miroslava Nováka. V osmi letech byla druhá v mezinárodní Kocianově houslové soutěži pro mladé talenty, toto umístění ještě pětkrát obhájila. Pražskou konzervatoř studovala u Jindřicha Pazdery v letech 1994 až 2000; během studií debutovala s Pražskou komorní filharmonií pod vedením Jiřího Bělohlávka ve Dvořákově síni Rudolfina (Brahmsův Houslový koncert). V roce 2000 získala 1. cenu na Mezinárodní soutěži mladých houslistů Karola Lipińskiego a Henryka Wieniawskiego v polském Lublinu. V témže roce vyhrála československou hudební soutěž Talent roku 2000, jejíž cenou bylo roční stipendium na Royal College of Music v Londýně. Zde záhy obdržela Orpheus Scholarship, které ji umožnilo dále pokračovat ve studiu u Felixe Andrievského. Účastnila se mistrovských kurzů prof. Roberta Szredera a prestižních houslových kurzů v Keshet Eilon Music Center v Izraeli u prof. Vadima Gluzmana a Gyorgy Pauka. Svá studia na Royal College of Music ukončila v roce 2005 s titulem bakaláře. Následné dvouleté magisterské studium na Akademii múzických umění v Praze pod vedením profesora Václava Snítila zakončila v roce 2007.\n\nMezitím pilně vystupovala, roku 2001 obdržela ve Štrasburku Evropskou cenu a v roce 2002 se stala jedním ze tří vítězů Young Concert Artists Trust v Londýně, což ji přineslo nabídky na koncertování v prestižních sálech, jakými jsou Wigmore Hall v Londýně, Bridgewater Hall v Manchesteru, St. David’s Hall v Cardiffu, a dále na festivalech po celé Velké Británii.Tyto významné koncerty absolvovala spolu se svým bratrem, klavíristou Petrem Novákem, který je jejím pravidelným klavírním partnerem. Mimo svých zahraničních vystoupení se roku 2001 zúčastnila vánočního koncertního turné s českým houslovým virtuosem Václavem Hudečkem. Roku 2003 se stala laureátkou festivalu Juventus ve francouzském Cambrai.\n\nSólově vystoupila s významnými českými a zahraničními orchestry (Belgian National Orchestra, European Union Chamber Orchestra, Nagoya Philharmonic Orchestra, FOK, PKF aj.), na festivalech Pražské jaro, Festspiele Mecklenburg-Vorpommern a jiných. Koncertovala ve většině zemí Evropy, v Izraeli, Egyptě, Thajsku, Číně, Japonsku, USA, Kanadě i Brazílii. Natáčela pro Český rozhlas a Českou televizi, pro rozhlasy ve Francii, Velké Británii a televizi v Japonsku.\n\nRoku 2015 se stala primáriem Pražákova kvarteta, se kterým koncertuje po celém světě, na prestižních festivalech a koncertních sálech. V sezoně 2019-2020 nastuduje a v září 2020 v Japonsku provede komplet Beethovenových smyčcových kvartetů. Komorní hudba je těžištěm její umělecké činnosti, koncertuje také v duu se svým bratrem Petrem Novákem (klavír) a s Janou Vavřínkovou-Douchovou (viola).\n\nJana Vonášková-Nováková nahrává s kompletním Smetanovým triem i v jiných sestavách. Zde jsou nejlépe hodnocené nahrávky:\n\n\n\nJana Vonášková-Nováková hraje na mistrovské housle zhotovené v roce 2006 českým houslařem Petrem Sedláčkem z Plzně.\n\n"}
{"id": "672966", "url": "https://cs.wikipedia.org/wiki?curid=672966", "title": "České rekordy ve vzpírání", "text": "České rekordy ve vzpírání\n\nNa této stránce se nachází přehled českých rekordů ve vzpírání. Český svaz vzpírání (ČSV) eviduje kromě seniorských rekordů také juniorské rekordy (do 20 let), mládežnické rekordy (do 17 let), rekordy starších i mladších žáků a rekordy kategorií masters. Rekordy jsou vedeny v trhu, nadhozu a olympijském dvojboji (s výjimkou mladších žáků, kteří soutěží ve čtyřboji).\n\nOd roku 2019 jsou v souladu s pravidly Mezinárodní vzpěračské federace vyhlášeny nové hmotnostní kategorie. V přechodném období od 1. ledna do 30. dubna 2019 neexistovaly oficiální české seniorské rekordy. Ty byly vyhlášeny k 1. květnu 2019, na základě nejlepších výkonů dosažených od začátku roku 2019.\n\nNíže jsou všechny platné české seniorské rekordy stanovené mezi lety 1998–2018. V roce 1998 v důsledku zařazení ženského vzpírání na Letní olympijské hry došlo ke zúžení soutěží na 15 hmotnostních kategorií (resp. 16 kategorií mezi roky 2017–2018). Obdobně jako u světových rekordů je i pro stanovení nového českého rekordu od roku 2005, kdy bylo zavedeno „kilové pravidlo“, třeba překonat původní hodnotu rekordu o celý jeden kilogram (do té doby stačilo v dílčích disciplínách překonat rekord o 0,5 kg a v olympijském dvojboji bylo třeba rekord překonat o 2,5 kg). V souvislosti s tím byly všechny platné rekordy, které měly hodnotu …,5 kg, bez výjimek poníženy na nižší celé číslo. Ke konci roku 2018 byly nejlepší výkony zamraženy.\n\nNíže jsou všechny platné české seniorské rekordy stanovené mezi lety 1993–1997. S platností od roku 1993 došlo k první celkové reformě struktury hmotnostních kategorií.\n\nPřed založením České republiky byly evidovány československé rekordy.\n\n\n"}
{"id": "672967", "url": "https://cs.wikipedia.org/wiki?curid=672967", "title": "Vozový park", "text": "Vozový park\n\nVozový park \"(doprava)\" je obecné označení souboru všech vozů používaných v rámci jedné organizační jednotky (firmy, společnosti, státní a veřejné instituce), která má tuto techniku ve správě. K označení souboru vozidel i další mobilní techniky se užívá obecné označení \"park\" bez přívlastku.\n\nŽelezniční vozový park souhrnný termín označující lokomotivy, vozy a další kolejová vozidla.\n\nVozový park se dále obvykle dělí na \"park osobních vozů\" a \"park nákladních vozů\" . Na železnici je vozový park součástí \"parku drážních vozidel (vozidlového parku)\", což je všeobecný termín pro veškerá drážní vozidla, tedy s motory i bez motorů. Podle tohoto se jedná o tažená vozidla a vozidla hnací – lokomotivy, motorové a elektrické vozy a jednotky.\n\nProvoz a údržbu osobních a nákladních vozů na železnici zajišťuje vozové depo , lokomotiv a hnacích vozidel pak lokomotivní depo. \n\nV silniční dopravě se jedná o souhrn všech vozidel včetně řidičů, které organizační jednotka obchodního nebo provozního charakteru používá k přepravě a plnění úkolů. \n\n\n"}
{"id": "672974", "url": "https://cs.wikipedia.org/wiki?curid=672974", "title": "Cerknica", "text": "Cerknica\n\nCerknica ( , ) je město, ležící v Přímořsko-vnitrokraňském regionu () ve středním Slovinsku. Je správním centrem občiny Cerknica.\n\nV Cerknici jsou tři kostely. Farní kostel je zasvěcen Narození Panny Marie. Stojí na vrcholku kopce v centru Cerknice na místě staré pevnosti postavené proti nájezdom Osmanských Turků Je to pozdně gotický trojlodní halový kostel postavený v letech 1480–1520 na místě staršího kostela, který shořel při osmanském útoku v roce 1472. V blízkosti kostela stojí barokní kaple z 18. století, vnitřní vybavení kostela pochází z 19. století.\n\nFiliální kostel sv. Jana Křtitele je hřbitovní kostel stojící na jih od hlavního osídlení města. Kaple je v těchto místech zmiňována už v roce 1581, současný kostel byl postaven v roce 1642. Má obdélnou loď, polygonální presbytář a zvonici.\n\nKostel sv. Rocha stojí v severní části Cerknice. Byl postaven v letech 1630–1644 na místě morové kaple z roku 1578. Oltářní obraz sv. Rocha je práce Antona Cebela z roku 1763. Má obdélnou loď, polygonální presbytář a zvonici.\n\nV blízkosti města se nachází Cerknické jezero, které je zajímavým přírodním úkazem. Vzhledem k jeho napojení na krasový systém podzemních vodních toků a jezer jeho hladina značně kolísá v závislosti na ročním období a počasí. V případě plného naplnění je s rozlohou až 40 km² největším jezerem ve Slovinsku, za suchého počasí však někdy úplně vysychá.\n\n\n"}
{"id": "672982", "url": "https://cs.wikipedia.org/wiki?curid=672982", "title": "Karel II. Falcký", "text": "Karel II. Falcký\n\nKarel II. Falcký (31. března 1651, Heidelberg - 16. května 1685 tamtéž) byl falckrabě a falcký kurfiřt od roku 1680 do své smrti.\n\nKarel se narodil jako nejstarší syn kurfiřta Karla Ludvíka Falckého (1617–1680) z jeho prvního manželství s Šarlotou Hessensko-Kasselskou (1627–1686), dcerou hessenského lankraběte Viléma V. Karlova mladší sestra byla Alžběta Šarlota Falcká, pozdější vévodkyně orléanská. Manželství rodičů skončilo záhy, již v roce 1654 rozvratem a matka se vrátila zpět do Kasselu; otec se po rozvodu (jehož právní platnost byla zpochybňována) znovu morganaticky oženil. Karel tak vyrůstal bez matky, pod dohledem autoritativního otce, v péči své tety, nejmladší otcovy sestry Žofie Hannoverské.\n\nVzdělání kurprince řídili vychovatelé Samuel von Pufendorf a Ezechiel Spanheim. Svou kavalírskou cestu podnikl Karel v roce 1670 do Švýcarska a Francie. Ve Švýcarsku onemocněl neštovicemi; uzdravil se sice, ale jeho obličej byl nemocí navždy poznamenán. Karel byl považován za velmi vzdělaného a v roce 1672 zveřejnil pod jménem \"Pfilotheus\" teologický spis \"Symbola christiana\". Vztah s otcem byl obtížný. Karel po něm požadoval místodržitelství v Kreuznachu a participaci na vládních záležitostech, to však Karel Ludvík svému synovi odepřel.\n\nKdyž v roce 1680 v říšské válce falcké centrum Germersheim opanovali Francouzi, odešel Karel do Anglie na dvůr svého příbuzného (otcův bratranec), anglického krále Karla II. Stuarta a zde hledal pomoc proti francouzskému králi Ludvíku XIV. Tohoto cíle nedosáhl, byl však dekorován Podvazkovým řádem a na Oxfordské universitě jmenován doktorem medicíny. Během tohoto anglického pobytu zemřel 28. srpna 1680 Karlův otec a Karel po něm jako Karel II. Falcký zdědil titul falckého kurfiřta a správce říšské pokladny.\n\n20. září roku 1671 se v Heidelbergu oženil, na nátlak svého otce a za zprostředkování své tety Žofie Hannoverské, s dánskou princeznou Vilemínou Ernestinou Dánskou, dcerou dánského krále Frederika III. V průběhu stavebního veselí musel údajně žádat Karel o radu, co si má muž o svatební noci počít. 7. července roku 1671 byl dánským králem dekorován nejvyšším dánským státním vyznamenáním Řádem slona jako jeho 123. nositel.\n\nManželé si od počátku nebyli nakloněni, manželství, uzavřené z dynastických důvodů, nebylo šťastné a zůstalo bezdětné. V roce 1677 Karlův otec kurfiřt Karel Ludvík Falcký vyvinul značné úsilí o anulaci sňatku, nepochybně u vědomí neblahých důsledků absence následníka a dědice, jeho snaha však ztroskotala mimo jiné na odporu Karlovy matky Šarloty Hessensko-Kasselské (1627–1686). Další vývoj však dal Karlu Ludvíkovi za pravdu.\n\nKarlovo krátké panování nebylo nikterak oslnivé. Prvním ministrem jmenoval svého neschopného bývalého vychovatele Paula Hachenberga. Přivedl z Kasselu zpět svou matku a zaplatil její obrovské dluhy. Karel byl slabé a bázlivé povahy, poznamenané zážitky z dětství. Vykazoval mimořádné zaujetí pro vojenský život a vládl v duchu přísného kalvinismu, proto povolil kalvinistům z matčina domova usídlit se v Rýnské Falci. Ovlivněn byl přitom dvorním kazatelem \"Johannem Ludwigem Langhannsem\", který se po Hachenburgově smrti stal prvním ministrem. Karel potlačoval luteránství, jež vyznávala i jeho manželka. Provoz předimenzovaného dvora, divadelních společností, lov i velké vojenské výdaje měly za následek narůstající finanční těžkosti ve státním hospodářství, jež neodstranilo ani zvyšování daní. V roce 1682 zastavil Karel Germersheim na dvacet let Francii.\n\nKarel byl posledním falckým kurfiřtem z protestantsko-reformovaného domu Pfalz-Simmern. Další větev rodu Wittelsbachů byla katolická větev Pfalz-Neuburg. Nejprve se Karlovi ještě podařilo dosáhnout jistého kompromisu, co se týče náboženských otázek v zemi. Ovšem nemohl zabránit tomu, že další běh událostí kolem otázky dědických nároků jeho sestry, orléanské vévodkyně, vedl k válce o falcké dědictví.\n\nKarel zemřel bez potomků 16. května 1685 v Heidelbergu. Rýnská Falc měla přejít pod vládu katolické linie rýnských Wittelsbachů, větve Pfalz-Neuburg (děti z druhého, morganatického manželství jeho otce byly z dědických nároků vyloučeny). Francouzský král Ludvík XIV. však vystoupil s dědickými nároky na toto území jménem Karlovy sestry Liselotty, manželky Ludvíkova mladšího bratra Filipa I. Orleánského; v důsledku toho vypukl devastující válečný konflikt, Devítiletá válka (\"válka o falcké dědictví\") (1688-1697), kdy se proti Francii Ludvíka XIV. postavila koalice evropských států (Augšpurská liga) s cílem zamezit další francouzské územní expanzi. Titul falckého kurfiřta nakonec přešel do rukou katolické linie Wittelsbachů, reprezentované Filipem Vilémem Falckým, ovšem za cenu zničení do té doby kvetoucí země.\n\n"}
{"id": "672984", "url": "https://cs.wikipedia.org/wiki?curid=672984", "title": "Črnomelj", "text": "Črnomelj\n\nČrnomelj ( ) je označení nejen pro město, ale také pro územně-správní jednotku (občinu) na jihovýchodě Slovinska v Jihovýchodním slovinském regionu.\n\nOblast byla osídlena v předřímské i římské době. První písemná zmínka pochází z roku 1228, městská práva získal počátkem patnáctého století. Od roku 1277 drželi město hrabata z Gorice, později Habsburkové. V období tureckých útoků sehrávalo město významnou obranou úlohu. V roce 1868 vznikla slovinská čítárna, v roce 1874 se zformoval hasičský sbor, od roku 1914 je Črnomelj napojen na železnici. 13. dubna 1941 bylo město obsazeno Itálií. Po italské kapitulaci byl 9. září 1943 Črnomelj osvobozen partyzány. Ve dnech 19. až 20. února 1944 se ve městě konalo první zasedání Slovinské národněosvobozenecké rady (SNOS). V Črnomelju byly nejen redakce slovinských periodik, radiostanice Osvobozenecké fronty, ale také Slovinské národní divadlo a civilní nemocnice. Na konci druhé světové války měla být ve městě také ustanovena první slovinská republiková vláda, nakonec se tento akt uskutečnil v Ajdovščině.\n\n\n"}
{"id": "672985", "url": "https://cs.wikipedia.org/wiki?curid=672985", "title": "Brescia Calcio", "text": "Brescia Calcio\n\nBrescia Calcio je italský fotbalový klub hrající v sezóně 2019/20 ve nejvyšší ligu sídlící ve městě Brescia v regionu Lombardie.\n\nKlub byl založen 17. července 1911 když se sloučili 2 studentské kluby s Brescie, \"Victoria\" a \"Unione Sportiva Bresciana e Gimnasium\" a dali mu název Foot Ball Club Brescia. V sezoně 1919/20 klub hraje nejvyšší soutěž. V sezóně 1929/30 byl klub jedním z klubů, které se zúčastnily prvního ročníku Serie A, hraného podle dnešního formátu a ročník zakončila na deváté příčce. Hrál ji tři sezony po sobě a potom sestoupil do druhé ligy. Hrál ji jednu sezonu a hned postoupil z 2. místa. Do konce války ji hrál 3 sezony. Nejvyšší ligu opět hrál v sezoně 1946/47, ale vydržel ji hrát jen jednu sezonu. Od sezony 1947/48 do 1964/65 hraje druhou ligu. Klub hrál střídavě nejvyšší a druhou ligu a jen pouze ve čtyřech sezónách hrál třetí ligu. Prvně ji hrál v sezoně 1938/39 a tři sezony po sobě: 1982/83 až 1984/85.\n\nPrvně evropské poháry hráli v roce 2001 a to o pohár Pohár Intertoto. Došli až do finále. Další účast byla v roce 2003 a došli do 3. kola.\n\nV nejvyšší soutěži klub hrál celkem 33 sezon (nejdéle pět sezon po sobě 2000/01 - 2004/05). Nejlepší umístění je 8. místo v sezoně 2000/01. V Italském poháru je největší úspěch semifinále v sezoně 2001/02.\n\nVe druhé lize klub odehrál 61 sezon a vyhrál ji 4x.\n\n\n\n\n"}
{"id": "672986", "url": "https://cs.wikipedia.org/wiki?curid=672986", "title": "Libušin sňatek", "text": "Libušin sňatek\n\nLibušin sňatek je zpěvohra (opera) z českých dějin o třech dějstvích českého skladatele Františka Škroupa (op. 20, Plavec 33) na libreto básníka Josefa Krasoslava Chmelenského. Byla napsána v roce 1835, ale provedeny byly zprvu jen úryvky. Celou operu uvedlo pražské Stavovské divadlo poprvé až revidovaném znění 11. dubna 1850.\n\nŠkroupova třetí opera na český text má s oběma předcházejícími, \"Dráteníkem\" a \"Oldřichem a Boženou\", stejného libretistu a s druhou z nich i podobný historicko-romantický námět. Již v předmluvě k libretu \"Oldřicha a Boženy\" vydanému roku 1828 Chmelenský hovoří o tom, že má dokončen rukopis opery nazvané \"Libušin sňatek\", a již roku 1832 toto libreto vyšlo i tiskem u J. H. Pospíšila v Praze.\n\nHudba celé opery byla dokončena roku 1835, Škroup ji však z nějakého důvodu neuvedl celou. Dne 6. listopadu 1835, při své benefici, uvedl vedle dalších čísel zkrácené 3. jednání. Úspěch nedosáhl očekávání, a to též vinou onemocnění Kateřiny Podhorské, pro kterou byla titulní úloha psána. Odzpívala ji čestně Jindřiška Rettigová (dcera Magdaleny Dobromily Rettigové). Největší úspěch měl Karel Strakatý jako Přemysl s písní \"Doorávám, dokonávám\", která byla vzápětí přetištěna ve \"Věnci písni vlastenských\" a brzy zlidověla. V roce 1838 (2. 12.) byly opět provedeny ukázky z opery, Libuši a Přemysla tentokrát zpívali Kateřina Podhorská a František Brava. Téhož roku vyšly ve \"Věnci\" i Libušina árie \"Kdož mi vysvětlí tu pohádku\" a duet Libuše a Přemysla \"Tebou mi ráje brána\". Na další desetiletí byla opera zapomenuta.\n\nV roce 1849 se Škroup rozhodl konečně uvést celou operu. Pro tento účel ji podrobil zevrubné revizi, kterou ukončil 22. října 1849. Jelikož se původní verze z roku 1835 nezachovala, není možné říci, jak zásadní toto přepracování bylo, nejednalo se však o prakticky novou kompozici, jako tomu bylo u \"Oldřicha a Boženy\". Premiéra \"Libušina sňatku\" se proto konala 11. dubna 1850 ve Stavovském divadle jakožto skladatelova benefice. Ohlas u obecenstva byl poměrně příznivý, přes nevýrazný výkon představitelky titulní role, nejoblíbenějším číslem byla již dávno populární Přemyslova píseň \"Doorávám, dokonávám\". Kritika byla vcelku pochvalná, \"Libušin sňatek\" byl považován za dosud nejlepší operu Škroupovu, zejména ve srovnání s německou \"Drahomírou\" (1848); zvláště ceněno bylo instrumentální zpracování. Upozornila ale na převahu lyrických a elegických momentů na místech, kde by bylo očekáváno hrdinské pojetí; zejména postava Libuše trpěla touto sentimentálností. Pražské noviny (13. 4. 1850) poukázaly celkově na meze Škroupova talentu: „Fr. Škroup není ani velký tvořící talent ani plynností slohu a lehkostí ve vypracování vynikající skladatel, avšak je pilný, přičinlivý kapelní mistr…“.\n\nPřes příznivé přijetí měla opera jen jednu reprízu (25. dubna). Naposledy zazněly úryvky z ní – předehra a třetí jednání – pod vedením skladatele dne 21. prosince 1856, při kvodlibetu na benefici Františka Martince.\n\nVzpomínka na tuto Škroupovu opery byla později zatlačena hudebním zpracováním téže látky Bedřichem Smetanou (Libuše).\nPartitura se zachovala v úplnosti ve své verzi z roku 1849 a byla uchovávána ve sbírkách Národního muzea, nyní se nachází v Muzeu české hudby. Jediným částečným vzkříšením opery od Škroupovy smrti bylo představení Pražské konzervatoře v Divadle na Vinohradech dne 17. prosince 1934, v rámci oslav 100. výročí složení písně \"Kde domov můj\". Vedle \"Chrudimské předehry\" a scénického melodramu \"Bratrovrah\" předvedli studenti též úryvek z \"Libušina sňatku\".\n\nLibreto Chmelenského nevychází z \"Rukopisu zelenohorského\" (na rozdíl od opery Smetanovy), ačkoli byl již v té době dobře znám, ale ze staršího podání pověsti v \"Hájkově kronice\". Děj je prost veškerého nacionalismu. Libušin spor je zmíněn, ale nikoli jako spor mezi českým a německým právním řádem jako v Rukopisech, ale jako pouhá spor o polní mez podle Hájka. Rovněž věštecké schopnosti Libuše jsou stěží zmíněny a dramaticky nevyužity. Libreto celkově trpí různými dramatickými vadami, hlavní hrdinka je málo charakterizována, Přemysl se objevuje až příliš pozdě v ději a naopak hlavní protivník kněžny Libuše, Rozhoň, je zabit již v polovině 2. jednání. Hlavní linii děje doplňují dvorské intriky a vedlejší zápletky, které nepřispívají k plynulému toku příběhu.\n\n\"Libušin sňatek\" je první českou prokomponovanou operou, tj. operou prostou mluvených dialogů. Recitativy však byly zjevně doplněny později, možná až při revizi díla v roce 1849; jedná se o secco-recitativy řemeslné úrovně. Opera tak má dosud zřetelný číslový charakter.\n\nJejí hudební koncepce je zjevně náročnější než u \"Oldřicha a Boženy\" (o \"Dráteníkovi\" nemluvě). Vyžaduje značně rozsáhlý moderní orchestr, tj. plný orchestr tehdejšího Stavovského divadla. Rovněž sbory mají rozsáhlou úlohu, i když právě jejich nepříliš působivé zpracování prokazuje meze Škroupova talentu. Zvláštností je, že v této opeře není jediná tenorová úloha. Důvodem jsou omezení daná dobovým složením českého pěveckého souboru.\n\nTato opera, nejnáročnější hudebně-dramatické dílo, které Škroup napsal pro české divadlo, ukazuje přednosti i hranice skladatelova talentu. Jako kapelnický praktik výborně zvládal instrumentaci, jako divadelník měl výborný cit pro dramatický účinek a spád scén. Jeho melodická invence však byla málo původní a v harmonii a polyfonii zůstává jeho hudba značně jednoduchá. Podle Škroupova životopisce J. Plavce je \"Libušin sňatek\" „idylické dílo předbřeznové“, mající jen málo společného s dramatickým novoromantismem Smetanovy verze.\n\nPředehra začíná ve volném tempu se sóly klarinetu a křídlovky. Hlavní melodie vychází z Přemyslova zpěvu ve 3. dějství. Následuje rychlejší část, jež cituje duet Libuše a Mlády z 2. dějství. Rytmickou zvláštností je pětičtvrtní metrum této pasáže.\n\n(Kobka soudná na Vyšehradě) „Ženské komonstvo Libušino“ hotoví síň k zahájení soudní pře, na přípravu dohlíží vyšehradský purkrabí Želovín. Vstupuje rozčilený rolník Rozhoň a stěžuje si na výrok soudců v jeho sporu o polní mez se sousedem Milovcem. V doprovodu dalších rolníků přichází i zmíněný Milovec a Rozhoň se s ním dává do hádky. Ostatní přítomní vyjadřují naději, že Libuše jejich při urovná spravedlivým rozsudkem.\n\nV síni se scházejí vladykové: Bojorád, Domaslav, Zalužan a další. Rozhodli se ihned po skončení soudu Libuši vyzvat, aby si zvolila ženicha, protože chtějí mužskou vládu jako u ostatních národů. Ani Želovín jim nemůže tento nápad rozmluvit chválou kněžniny mírumilovné vlády: každý vladyka totiž doufá, že si Libuše zvolí jeho. Největší nároky si činí Bojorád, který má mnoho příznivců. Domaslav ale tvrdí, že se Libuši vláda zalíbila a vdávat se nechce.\n\nVe slavnostním průbodu svých panen přichází Libuše (árie \"Lákavá je země vláda\"). Zahajuje soud. Rozhoň vypravuje, že mezi jeho a Milovcovými pozemky odedávna tvořil hranici starý dub. Povodeň jej ale odnesla. Rozhoň trvá na tom, aby byla se stromem posunuta i hranice, ale soudcové v prvním rozsudku stranili Milovcovi. Libuše vydává rozsudek: hranice nechť vede nadále podle dubu – má-li ovšem kořeny. Milovec je s takovým rozsudkem spokojen, Rozhoň ale v záchvatu hněvu kněžnu urazí („dlouhé vlasy, rozum krátký“) a rozezlen odchází. Sbor i Libuše si stěžují na nevděčný úkol soudce.\n\nVladyka Zalužan jako východisko navrhne Libuši, aby se vdala. Nabízí se jí Bojorád, který má mezi lidem podporu, kněžna ho však rozhodně odmítá. Bojorádovým zájmem o Libuši je však nemile dotčena vůdkyně kněžniných žen Mláda, která je sama do Bojoráda zamilována. Z rozřešení veřejných i soukromých záležitostí se Libuše vyvlékne tím, že všechny přítomné pozve na lov; děvy i vladykové tento návrh nadšeně vítají.\n\n(Les) Rozhoň se v lese setkává s Domaslavem a dalšími muži a společně plánují odboj proti kněžně. Jejich názory na taktiku –zda „lví“ nebo „liščí“ – se ale značně liší. Všichni se ukryjí před přicházející loveckou výpravou Libuše a jejích děv. Kněžna hovoří s Mládou a vyptává se jí na příčiny jejího zármutku. Dívka jí vypráví, jak vyléčila vladyku Bojoráda z těžkého zranění, které utrpěl při honbě, a jak se do sebe zamilovali. Pak se ale Bojorád ucházel o Libuši. Kněžna Mládu chlácholí tím, že Bojoráda jen nakrátko oslepila vidina trůnu a že se k Mládě jistě vrátí.\n\nV tu chvíli vyrazí z křoví spiklenci a napadnou ženy. Ty se srdnatě brání a brzy jim přispěchají na pomoc vladykové. Bojorád zabíjí Rozhoně, Domaslav je jat a odsouzen k vyhnanství. Libuše káže mír, muži jí slibují věrnost, Bojorád se smiřuje s Mládou. Ale kněžna se rozhodla vyhovět prosbě a dát lidu knížete. Posílá vladyky za svým zvoleným manželem Přemyslem a prorokuje jim, kde a jak jej najdou. Poselství vedené Libušiným běloušem vyráží na cestu.\n\n(1. obraz – Romantická krajina u břehů řeky Bíliny) Sedláci zpívají sbor v polkovém rytmu o polní práci. Když se rozestoupí, je vidět orajícího Přemysla, který si u pluhu zpívá (píseň \"Doorávám, dokonávám\", s doprovodem klarinetu). Přijíždí Libušino poselstvo a zjišťuje, že se vše vyplnilo podle proroctví. Scéna sleduje do detailů přemyslovskou pověst: oráč pozve poselstvo k jídlu na „železném stole“, volové vstupují do skály, do země zatknutá otka se zazelená, Přemysl si ponechává střevíce z lískové kůry na paměť selského původu českých knížat. Pak v průvodu vladyků odchází.\n\n(2. obraz – Libušina komnata na Vyšehradě) Libuše sama dychtivě zpívá o své lásce, pro kterou je ochotna zříci se vlády (árie \"Kdož mi vysvětlí tu pohádku\"). Přicházejí její děvy v čele s Mládou, strojí ji do svatebních šatů a ujišťují ji, že se rozhodla dobře, ba že bez tíhy vladaření zkrásněla.\n\n(3. obraz – Slavnostní síň na Vyšehradě) Do slavnostně vyzdobeného sálu se dvěma zlatými trůny vstupují nejprve Libuše v průvodu děv a poté Přemysl v průvodu mužů; oba hovoří o své lásce a o své nastávající společné vládě (duet \"Tebou mi ráje brána\"). Za chvalozpěvu lidu uvádí Libuše Přemysla na trůn. V následující epizodě ještě kněžna omilostní Domaslava a mohutným radostným sborem opera končí.\n\n"}
{"id": "672989", "url": "https://cs.wikipedia.org/wiki?curid=672989", "title": "Žovnek", "text": "Žovnek\n\nŽovnek () je jeden z největších hradů ve Slovinsku stojící na kopci u Žovneckého jezera v nadmořské výšce 409 metrů. Místní páni získali v dubnu 1341 titul hrabat z Celje.\n\nHrad je poprvé zmiňován v listinách z období kolem roku 1130, 1144 a 1173 v souvislosti s Gebhardem II. V roce 1278 se hrad připomíná jako \"\". I další pojmenování hradu – Sannegg, Sonekke, Sonhec, Sanhek, Saunekke, Seunek, Sewnek, Sawnek – naznačovala souvislost se Savinjou, přítokem Sávy. V roce 1333 přesídlili místní páni do Celje. Po vymření rodu Celjských drželi hrad v letech 1446 až 1600 Habsburkové. Ti hrad prodali Adamu Schrattovi, po němž se další vlastníci rychle střídali. V době selských rebelií byl hrad poškozen. Opuštěn byl v roce 1816 a materiál z něj posloužil k výstavbě zámku – Novi Žovnek. Rekonstrukce trosek hradu byla zahájena v roce 1993.\n\n"}
{"id": "672994", "url": "https://cs.wikipedia.org/wiki?curid=672994", "title": "60 mm lehký minomet ANTOS-LR", "text": "60 mm lehký minomet ANTOS-LR\n\n60 mm lehký minomet ANTOS-LR je česká dělostřelecká zbraň určená zejména pro posílení palebné síly výsadkových, průzkumných a speciálních jednotek. Minomet je vyráběn od roku 2011 státním podnikem VOP-026 Šternberk, prvním zákazníkem se stala česká armáda jenž objednala 8 souprav i s příslušenstvím.\n\n"}
{"id": "672997", "url": "https://cs.wikipedia.org/wiki?curid=672997", "title": "Halit Ergenç", "text": "Halit Ergenç\n\nAbsolvoval střední školu Beşiktaş Atatürk a roku 1989 nastoupil na Technickou univerzitu v Istanbulu, obor námořní inženýrství. Po roce však školu opustil a přestoupil na uměleckou univerzitu Mimar Sinan, kde vystudoval operu.\n\nRoku 1996 začal hrát v divadle Dormen a získal svou první hlavní roli v muzikálu \"Král a já\". Účinkoval ještě v mnoha dalších divadelních hrách, dokonce i v New Yorku, kde mu byla svěřena role v muzikálu \"The Adventures of Zak\" (Zakova dobrodružství). V televizi se prosadil díky roli v seriálu \"Kara Melek\", kromě televizních seriálů se pak objevil i v několika filmech. Velkým hitem byl seriál \"Tisíc a jedna noc\", kde ztvárnil hlavní mužskou roli podnikatele Onura Aksala. Roku 2010 hrál ve filmu \"Dersimiz Atatürk\" zakladatele Turecké republiky Mustafu Kemala Atatürka. Jeho nejnovější rolí je turecký sultán Sulejman Nádherný v historickém seriále \"Muhteşem Yüzyıl (Velkolepé století)\".\n\nS první manželkou Gizem Soysaldı, kterou si vzal roku 2008, se po krátkém manželství rozvedl a roku 2009 se oženil s Bergüzar Korel, hereckou kolegyní ze seriálu Tisíc a jedna noc. V únoru 2010 se jim narodil syn Ali.\n\n\n"}
{"id": "673009", "url": "https://cs.wikipedia.org/wiki?curid=673009", "title": "Rolls-Royce Camargue", "text": "Rolls-Royce Camargue\n\nRolls-Royce Camargue je luxusní vůz vyráběný automobilkou Rolls-Royce v letech 1975 až 1986.\n\nRolls-Royce postavil Rolls-Royce Corniche (1971–1996) ve stejnou dobu.\n\n\n"}
{"id": "673010", "url": "https://cs.wikipedia.org/wiki?curid=673010", "title": "Rolls-Royce Corniche", "text": "Rolls-Royce Corniche\n\nRolls-Royce Corniche je luxusní vůz vyráběný automobilkou Rolls-Royce v letech 1971 až 1996. Na trhu byly dvě varianty kupé a kabriolet.\n\nRolls-Royce postavil Rolls-Royce Camargue (1975–1986) ve stejnou dobu.\n\n\n"}
{"id": "673012", "url": "https://cs.wikipedia.org/wiki?curid=673012", "title": "Y (řeka)", "text": "Y (řeka)\n\nY ( Ы) je řeka na severu Ruska. Teče na území Archangelské oblasti a republiky Komi zhruba východně od svého zdroje ve Vernětojemském okrese.\n\nJe dlouhá přibližně 35 km (21,7 mil). Vlévá se do řeky Vaška.\n"}
{"id": "673013", "url": "https://cs.wikipedia.org/wiki?curid=673013", "title": "Chvojnica", "text": "Chvojnica\n\nChvojnica může být:\n\n\n\n"}
{"id": "673015", "url": "https://cs.wikipedia.org/wiki?curid=673015", "title": "Alice (film)", "text": "Alice (film)\n\nNázvem Alice může být pojmenováno více různých filmů:\n\n\n"}
{"id": "673016", "url": "https://cs.wikipedia.org/wiki?curid=673016", "title": "Dinosauři od Pekelného potoka", "text": "Dinosauři od Pekelného potoka\n\nDinosauři od Pekelného potoka je populárně naučná kniha, jejímž hlavním tématem je svět posledních žijících neptačích dinosaurů ze severoamerického souvrství Hell Creek (v překladu \"Pekelný potok\" – odtud název knihy). Autorem je popularizátor paleontologie Vladimír Socha, jde o jeho v pořadí třetí knihu. Ilustrace v knize jsou dílem Vladimíra Rimbaly. Kniha částečně odráží zkušenosti a zážitky autora z vykopávek v Montaně, kterých se účastnil jako dobrovolník pod vedením instituce Museum of the Rockies v létě 2009.\nPublikace představuje dějiny výzkumu dinosaurů na území Severní Ameriky, zkoumá blíže závěr jejich existence na konci křídy (vymírání K-Pg) a věnuje se podrobně také otázkám příčin jejich vymírání nebo třeba možnostem získávání organických molekul z dávných dinosauřích fosilií. Součástí textu je také poutavý popis běžného života na vykopávkách v pustinách Montany, různé tabulky a výčty, popisující dávnou faunu a flóru souvrství Hell Creek i zastoupení dinosaurů v době nejpozdnější křídy a mnoho dalšího.\n\nKniha oficiálně vyšla dne 25. listopadu roku 2010 v pražském nakladatelství \"Motto\".\n\n"}
{"id": "673018", "url": "https://cs.wikipedia.org/wiki?curid=673018", "title": "Manuel Felix Lima", "text": "Manuel Felix Lima\n\nManuel Felix Lima (18. století) byl portugalský cestovatel a zlatokop. Kolem roku 1738 vyplul z Portugalska do Brazílie. Při hledání zlata v Mato Grosso v roce 1742 objevil řeku Guaporé, která se stala nejvýhodnější spojnicí a obchodní tepnou Brazílie na jih od Amazonky. Lima se po této řece plavil po proudu k řece Mamoré, po ní pokračoval k soutoku s Amazonkou a po Amazonce doplul až k jejímu ústí, tím objevil tuto významnou obchodní spojnici do Mato Grosso.\n\n"}
{"id": "673019", "url": "https://cs.wikipedia.org/wiki?curid=673019", "title": "Jerry Garcia", "text": "Jerry Garcia\n\nJerome John „Jerry“ Garcia (1. srpna 1942 – 9. srpna 1995) byl americký zpěvák a kytarista, nejvíce známý jako frontman skupiny Grateful Dead. Tu spoluzaložil v roce 1965 a hrál v ní až do své smrti. Následně kapela ukončila svou činnost. Kromě této skupiny hrál také ve společném projektu s Merlem Saundersem, v akustickém duu s Davidem Grismanem, měl vlastní skupinu Jerry Garcia Band a krátce působil v bluegrassové superskupině Old and in the Way. Dále hrál ve skupinách Legion of Mary a New Riders of the Purple Sage. Za svůj život rovněž vydal čtyři sólová alba. V pozdějších letech svého života měl problémy se zdravím. V roce 1986 například upadl do diabetického kómatu. Rovněž byl závislým na heroinu a kokainu. V souvislosti s tím se dostal do rehabilitačního zařízení pro závislé na drogách, kde ve věku třiapadesáti let podlehl infarktu.\n\n\n"}
{"id": "673024", "url": "https://cs.wikipedia.org/wiki?curid=673024", "title": "Snafu", "text": "Snafu\n\nSnafu byla anglická rocková skupina, založená v první polovině 70. let 20. století zpěvákem Bobby Harrisonem a kytaristou Micky Moodym.\n"}
{"id": "673025", "url": "https://cs.wikipedia.org/wiki?curid=673025", "title": "Chronické onemocnění", "text": "Chronické onemocnění\n\nChronické onemocnění (chronický stav, chronicita, vleklé onemocnění) je označení takového onemocnění, které probíhá poměrně dlouhou dobu. Etymologicky je označení \"chronický\" odvozeno od latinského přídavného jména \"chronicus\", resp. řeckého přídavného jména \"khronikos\", v obou případech znamená \"týkající se času\". Opakem chronického onemocnění je rychle probíhající akutní stav (akutní onemocnění), přechodem mezi akutním a chronickým stavem je subakutní onemocnění. I když některá onemocnění mají svoji akutní a chronickou fázi, řada onemocnění je jen akutních nebo jen chronických.\n\nChronické onemocnění se vyznačuje dlouhým průběhem, obvykle déle než několik měsíců. Při chronickém onemocnění obvykle dochází ke změnám v organismu, které nemusejí být vratné. Z toho důvodu bývají chronická onemocnění obtížněji léčitelná i vyléčitelná, případně nemusí být vyléčena zcela bez následků. Například akutní absces (hlíza), je-li vypuštěn krátce po vzniku, se vyhojí jen drobnou jizvičkou. Chronický absces má vytvořenou vazivovou stěnu a vyléčení je obvykle možné jen cestou rozsáhlejšího zákroku.\n\nChronické onemocnění se může objevit v zásadě dvěma způsoby:\n\nVrozené poruchy a vady jsou v zásadě chronické poruchy. Aby byl zdůrazněn odlišný charakter od nemoci jako takové, pro tyto poruchy se někdy zavádějí jiné termíny, hovoří se např. o \"disabilitě\".\n\nProtože se při chronických onemocněních rozvíjejí reakce organismu, může se stát, že i po odstranění vyvolávajícího agens bude onemocnění přetrvávat. To komplikuje terapeutické zásahy, kdy samo odstranění příčiny – pokud je známá – nemusí vést k nápravě. Například diabetes mellitus I. typu je projevem vrozeného sklonu imunitního systému reagovat proti vlastním buňkám produkujícím inzulín. Vyvolávajícím faktorem může být například infekce. Při zjištění nedostatečné tvorby inzulínu je už obvykle vyvolávající infekce z těla nemocného eliminována, tedy nemá smysl se pokoušet o nějakou další terapii.\n\nTerapie chronického onemocnění vychází především z toho, co se o konkrétní chorobě a o jejím rozvoji ví. Ideální stav, tedy úplné vyléčení, je možný jen někdy. Například některé chronické mykotické dermatitidy lze vyléčit nalezením a důslednou aplikací vhodného antimykotika a dalšími postupy. V některých případech je možná kvalitní substituce poškozené funkce, která umožní plnohodnotný nebo téměř plnohodnotný život. Sem patří například transplantační terapie. Často je možná jen terapie, při které je zasahováno do funkcí těla nemocného tak, aby se nerozvíjelo další poškození. Například ve většině případů není známá příčina vysokého krevního tlaku; ví se však, že vysoký krevní tlak tělo poškozuje a může vést k závažným nevratným změnám. Z toho důvodu se farmakologicky snižuje krevní tlak zásahem do řady mechanismů regulace krevního tlaku. Vlastní chronické onemocnění (arteriální hypertenze) není vyléčeno, ale je efektivně bráněno poškozování tímto onemocněním. V některých případech nelze průběh onemocnění významně ovlivnit, takže zbývá jen ovlivnění nepříjemných doprovodných symptomů. Například artróza některých kloubů je na úrovni současných poznatků prakticky neřešitelná, ale dobrou volbou analgetik a rehabilitačních opatření lze velmi dlouho potlačovat nepříjemné symptomy.\n"}
{"id": "673027", "url": "https://cs.wikipedia.org/wiki?curid=673027", "title": "Steve Miller", "text": "Steve Miller\n\nSteve Miller (*5. října 1943, Milwaukee, Wisconsin) je americký kytarista a zpěvák-skladatel. Proslavil se jako frontman skupiny Steve Miller Band. Na počátku své kariéry se věnoval blues a blues rocku. Postupem času se zaměřil na styl orientovaný na pop a v období od poloviny 70. let do počátku 80. let 20. století vydal řadu úspěšných singlů a alb.\n\nMiller byl v kontaktu s hudbou již od útlého dětství. Svoji matku popisoval jako zpěvačku-amatérku ovlivněnou jazzem. Millerův otec George, známý také pod přezdívkou Sonny, byl povoláním patolog. George Miller byl ovšem také jazzový nadšenec a mistr zvuku. Častými hosty v domě Millerových byli například kytarový virtuos Les Paul a jeho žena Mary Fordová. Na jejich svatbě v prosinci roku 1949 jim šli Millerovi za svědky. Les Paul slyšel hrát pětiletého Steva Millera na kytaru a povzbuzoval ho, aby v hraní pokračoval.\n\nV roce 1950 se Millerovi přestěhovali do Texasu a sedmiletý Steve začal navštěvovat St. Marks’s School v Dallasu, kde ve patnácti letech založil svoji první kapelu The Marksmen. Svého bratra Buddyho učil hrát na basovou kytaru a spolužáka Boze Scaggse, budoucího slavného amerického zpěváka, skladatele a kytaristu, naučil několik kytarových akordů, aby se mohl ke skupině také připojit. Svá středoškolská studia Miller dokončil v roce 1961 ve Woodrow Wilson High School.\n\nV roce 1962 se Miller vrátil do rodného Wisconsinu a začal navštěvovat University of Wisconsin-Madison, kde vytvořil kapelu The Ardells. O rok později se ke kapele připojil Boz Scaggs a o další rok později se členem kapely stal Ben Sidran, budoucí slavný jazzový a rockový pianista. Po návratu z dánské Univerzity v Kodani, kde strávil poslední semestr svých studií, se Miller rozhodl školu opustit a plně se soustředit na svou kariéru hudebníka.\nNa otázku které okamžiky své kariéry považuje za nejlepší, Miller odpověděl:\n„Asi to byl otcův vztah s Les Paulem a T-Bone Walkerem, když jsem byl malý. Vyrůstal jsem v Dallasu, byl jsem součástí fenomenální hudební scény. Našel jsem způsob, jak se věnovat tomu, co jsem opravdu chtěl dělat. To je pro dítě opravdu důležité. Ke konci mého studia na univerzitě se mě rodiče zeptali: ‚Steve, co chceš teď dělat?‘ Odpověděl jsem jim: ‚Chci jet do Chicaga a hrát blues.‘ Můj otec se na mě podíval, jako bych byl šílený. Ale moje matka řekla: ‚Jeď tam teď hned.‘ Tak jsem tam jel. A bylo to skvělé období. Hrál jsem s Muddym Watersem a Howlin’ Wolfem. Pracoval jsem s dospělými a uvědomil si, že hudba je to, co chci dělat a co miluji.”\nPo návratu z Dánska se Miller přestěhoval do Chicaga a ponořil se do místní bluesové scény. Během této doby spolupracoval s hráčem na harmoniku Paulem Butterfieldem a jamoval s bluesovými velikány jako Muddy Waters, Howlin' Wolf nebo Buddy Guy. Všichni tito lidé nabádali mladého kytaristu, aby se hudbě nadále věnoval. V roce 1965 Miller spolu s Barry Goldbergem založili Goldberg-Miller Blues Band a začali se objevovat na chicagské klubové scéně. Podepsali smlouvu s nahrávací společností Epic Records, vydali single „The Mother Song“ a brzy se jejich stálou scénou stal jeden bluesový klub v New Yorku.\n\nPo návratu z New Yorku byl Miller zklamán stavem chicagské bluesové scény. Přestěhoval se proto do Texasu v dobré víře, že zde dokončí své studium na Texaské univerzitě v Austinu, Situace na univerzitě ho ovšem naprosto rozčarovala, a tak odjel do San Francisca. Svých posledních 5 dolarů utratil za lístek na koncert skupin Butterfield Blues Band a Jefferson Airplane. Miller si hudební scénu v San Franciscu tak zamiloval, že se rozhodl zůstat.\n\nV roce 1967 Miller založil Steve Miller Band (původní název skupiny byl The Steve Miller Blues Band). Skupina například doprovázela Chucka Berryho na jeho albu \"Live at Fillmore Auditorium\". V roce 1968 vydal Steve Miller Band své debutové album s názvem \"Children of the Future\". Jednalo se o první z řady alb, která vycházela ze stylu psychadelického blues. Tento hudební proud si později v San Franciscu získal velkou oblibu. Na albu \"Children of the Future\" i na následujícím albu \"Sailor\" se skupinou spolupracoval také Boz Scaggs.\n\nPo vydání \"Children of the Future\" následovala alba \"Sailor\", \"Brave New World\", \"Your Saving Grace\" a \"Number 5\". Tato alba se úspěšně umístila v americkém žebříčku Billboard 200 chart, ovšem z žádného z alb nevzešel skutečný hit. Písně z tohoto období byly vydány také na dvojalbu s názvem \"Anthology\", na kterém hostoval mimo jiné Paul McCartney.\n\nDruhé období Millerovy kariéry začíná v roce 1973 vydáním alba \"The Joker\". Toto album se vyznačuje slábnoucím vlivem hard rocku a jednodušší kompozicí. Album bylo velmi často hráno v rádiích. Singl „The Joker” obsadil první příčku jak v žebříčku Billboard Hot 100 tak v britské hitparádě UK Singles Chart.\n\nV roce 1976 vydal Miller album \"Fly Like an Eagle\" a o rok později \"Book of Dreams\". Písně na tyto alba byly nahrány současně a vydány jako dvě samostatná alba. Představují vrchol Millerovy kariéry. Umístily se na vrchních příčkách žebříčků alb. Singly z těchto alb, jako například „Fly Like An Eagle”, „Rock’n Me”, „Také the Money and Run“, „Jet Airliner“ nebo „Jungle Love“, byly komerčně velmi úspěšné. V roce 1978 podnikli Steve Miller Band se skupinou The Eagles společné turné.\n\nMiller byl co se týče hudebního průmyslu velmi podnikavý. Uvědomil si, že za každou jednotlivou píseň na albu dostane zaplaceno bez ohledu na délku její délku. Proto z písně „Sacrifice“ z alba \"Book of Dreams\" oddělil prvních 57 sekund, nazval ji „Electro Lux Imbroglio“ a vydal zvlášť. Tím vydělal tisíce dolarů navíc.\n\nPo tomto úspěšném období si Miller dal od psaní a koncertování na čas přestávku. Další album \"Circle of Love\" vydal až v roce 1981. Nemělo však příliš velký úspěch a proto se o rok později rozhodl Miller vrátit k popu a vydal album \"Abracadabra\", které se stalo jeho posledním úspěšným albem. Později následovala další alba, neměla ovšem valný ohlas, a proto se v roce 1993 rozhodl Miller skládání a vydávání na delší čas zanechat.\n\nPřestože byl komerční úspěch kapely The Steve Miller Band do určité míry omezený, byla kapela velmi oblíbená.\n\nV roce 2010 vydal Miller album \"Bingo!\", které obsahuje cover verze bluesových písniček. Toto album vyšlo po 17 letech od posledního. V roce 2011 vyšlo prozatím poslední Millerovo studiové album s názvem \"Let Your Hair Down\".\n"}
{"id": "673029", "url": "https://cs.wikipedia.org/wiki?curid=673029", "title": "Bingo!", "text": "Bingo!\n\nBingo! je studiové album americké rockové skupiny Steve Miller Band, vydané 15. června 2010. Album bylo nahrané v letech 2008 a 2009.\n\n\n"}
{"id": "673033", "url": "https://cs.wikipedia.org/wiki?curid=673033", "title": "Prodromální stádium", "text": "Prodromální stádium\n\nProdromální stádium je soubor nespecifických příznaků ohlašujících příchod nemoci. Málo vžitý je český výraz předchorobné stádium. K nejčastějším symptomům patří neurčité (nespecifické) příznaky, např. únava, zvýšená dráždivost, změna nálady, bolesti hlavy, úzkosti, nesoustředěnost, nechutenství, nespavost.\n"}
{"id": "673034", "url": "https://cs.wikipedia.org/wiki?curid=673034", "title": "2006 (album)", "text": "2006 (album)\n\n2006 je studiové album anglické rockové skupiny Manfred Mann's Earth Band, vydané v roce 2004.\n\n\n"}
{"id": "673035", "url": "https://cs.wikipedia.org/wiki?curid=673035", "title": "Železniční trať Petite Ceinture", "text": "Železniční trať Petite Ceinture\n\nŽelezniční trať Petite Ceinture (francouzsky \"Chemin de fer de Petite Ceinture\" neboli česky \"malý železniční okruh\") je bývalá okružní dvoukolejná železniční trať o délce 32 km, která vedla po obvodu Paříže. Byla vybudována v letech 1852–1869 a spojovala železniční stanice na tehdejším okraji města. V roce 1934 byla z velké části pro osobní dopravu uzavřena, nákladní doprava byla zastavena v 90. letech. Linka je dnes z větší části opuštěná, částečně i rozebrána. Zbývající části a stanice jsou předmětem debaty o jejich dalším rozvoji a využití.\n\nV polovině 19. století zřizovaly francouzské soukromé železniční společnosti první nádraží v Paříži, kam vedly železniční tratě z různých částí země. Jednalo se o hlavové stanice Gare Saint-Lazare, Gare de l'Ouest (pozdější Gare Montparnasse), Gare d'Austerlitz, Gare du Nord, Gare de Denfert-Rochereau, Gare de Lyon, Gare de Strasbourg (dnešní Gare de l'Est), které nebyly vzájemně propojené, neboť společnosti si chtěly udržet regionální monopoly a neměly zájem na spolupráci. Zboží převážené z jednoho regionu do jiného, proto muselo být v Paříži přeloženo na koňské povozy a převáženo z nádraží na nádraží. Stejně tak museli přestupovat i cestující. Vláda druhé republiky se pokusila tyto společnosti, jejichž nádraží se všechny nacházely na pravém břehu, donutit k vybudování společné spojnice mezi nádražími, ale neuspěla. V letech 1840–1845 proběhla stavba nových městských hradeb a výstavba okružní železnice podél hradeb získala strategický význam.\n\nVlastní vznik okružní tratě přišel až s příchodem Napoleona III. k moci, jehož ministr veřejných prací 2. prosince 1851 zajistil financování stavby. Nabídl financování výstavby tratě kromě nádraží, lokomotiv a kolejových vozidel. Na oplátku měla každá soukromá dopravní společnost přispět do společného podniku příspěvkem ve výši jednoho milionu franků (francouzský stát převzal příspěvek zbankrotované Chemins de fer Paris-Orléans). Všechny společnosti podepsaly 10. prosince 1851 koncesi na provozování spojovací tratě na pravém břehu Seiny a založily společný podnik \"Syndicat de Chemin de Fer de Ceinture\". S udělením koncese bylo spojeno několik podmínek, především provozování osobní dopravy. Provozovatelé měli ovšem zájem hlavně na lukrativnější přepravě zboží. Osobní doprava byla zahájena na trati až 14. července 1862. První prozatímní nákladní doprava mezi Batignolles a La Chapelle s odbočkou do La Villette byla zahájena již 15. listopadu 1852. Oficiálně byl první úsek zprovozněn 11. prosince 1852. 25. března 1854 byla trať prodloužena z La Chapelle do Bercy a poté dále do Ivry-sur-Seine přes Pont National. Poté začaly na severovýchodě rozsáhlé práce na velkém viaduktu (přes 700 m) ve čtvrti Pont de Flandre podél kanálu Saint-Denis a přemostění kanálu Ourcq. Nato navázala výstavba dvou tunelů o celkové délce 1000 metrů pod návršími v Belleville a Charonne. V roce 1855 byla otevřena nákladová nádraží Charonne a Belleville–Villette.\n\nNa severozápadě města byla 2. května 1854 otevřena linka, která vedla z nádraží Saint-Lazare podél západních pařížských hradeb do Auteuil na jihu. Tato trať sloužila výhradně osobní dopravě.\n\nStavba spojovací tratě na levém břehu řeky Seiny byla dokončena 27. února 1867. Poslední úsek Javel–Champ-de-Mars byl otevřen u příležitosti světové výstavy 1867. S otevřením linky mezi Courcelles a Clichy byl 25. března 1869 dokončen tzv. „malý pás“ (Petite Ceinture) kolem celého města.\n\nLinka byla využita během francouzsko-pruské války, když od 16. června 1870 do 17. března 1871 přepravila na 800 000 vojáků. Nicméně přitom se zjistilo, že kapacita železnice není dostatečná a bylo v roce 1877 rozhodnuto vytvořit druhou okružní linku ve větší vzdálenosti od Paříže. Jednotlivé úseky byly postaveny do roku 1886 od Villeneuve-Saint-Georges po směru hodinových ručiček do Rungis (s pozdější paralelní tratí na jih z Orly do Juvisy-sur-Orge), Massy, Palaiseau, Versailles, Saint-Germain-en-Laye, Achères, Sartrouville a zpět do Noisy-le-Sec. Tento velký pás byl dlouhý zhruba 160 km.\n\nPostupné snižování poptávky ze strany cestujících vedlo k nahrazování vlaků autobusy a od 1. dubna 1934 byla na celé \"Petite Ceinture\" zrušena osobní železniční doprava. Od 16. července nahradila železniční trať autobusová linka. Pouze úsek linky do Auteuil, který byl v roce 1925 elektrifikován, zůstal v provozu.\n\nPo roce 1934 sloužila trať až do počátku 90. let pro nákladní dopravu. V provozu zůstala nákladová nádraží firmy Citroën v Grenelle (Gare de Grenelle-marchandises), dnes Parc André-Citroën (do 1976), v jatkách v ulici \"Rue de Vaugirard\", dnes Parc Georges-Brassens (do 1979) a nádraží Gobelins pod čtvrtí Olympiades ve 13. obvodu (do 1991). Na severu a východě se trať využívala k přesunu vlaků mezi nádražími až do konce 80. let.\n\nTrať je sice oficiálně uzavřená, přesto signalizační zařízení zůstávají stále v provozu, neboť mimořádný provoz vlaků není ještě definitivně ukončen. Malý úsek ve 13. obvodu si v letech 1994–1998 pronajala společnost RATP jako zkušební trať pro automatizované vlaky linky 14 pařížského metra. Jiná část byla zase využita při odvozu stavební suti během výstavby této linky 14. V části mezi Porte de Clichy a Boulevardem Victor zůstává přes 23 km kolejí. Občas se zde konají nostalgické jízdy.\n\nLinka Auteuil fungovala pro přepravu osob do roku 1985. V roce 1988 byla využita pro nově otevřenou linku RER C a byla prodloužena po vybudování tunelu na severozápadě Paříže do Beauchamp a Argenteuil.\n\nV západní části byly kolejnice kompletně rozebrány a v létě 2006 proběhla jednání mezi vlastníkem Réseau ferré de France a městem Paříží o využití prostoru.\n\nV současnosti existuje několik plánů na obnovení tratě:\n\n"}
{"id": "673037", "url": "https://cs.wikipedia.org/wiki?curid=673037", "title": "Elektronový transportní řetězec", "text": "Elektronový transportní řetězec\n\nElektronový transportní řetězec je kaskáda molekul, skrz něž jsou přenášeny elektrony za postupného poklesu jejich energie. Tento pokles energie může být následně spřažen s celou řadou významných biochemických procesů – elektronové transportní řetězce v mitochondriích a v tylakoidech chloroplastů jsou využívány k tvorbě protonového gradientu napříč membránou, což následně umožňuje syntézu ATP.\n\nPrabuňky se zřejmě dokázaly obejít bez elektronových transportních řetězců a veškeré své energetické požadavky pokrývaly např. kvašením jednoduchých organických látek. Díky tomu si mohly vytvářet dostatek ATP i redukčních činidel typu NADH. Byly vytvořeny hypotézy týkající se vzniku elektronového transportního řetězce. V prostředí kvašení například mohla vznikat celá řada kyselých zplodin - těchto látek se musely buňky zbavit a vznikly proto protonové pumpy vynášející kyselé částice H z buňky. Nejprve na tuto činnost bylo potřeba hydrolyzovat ATP a celý proces byl tedy poměrně energeticky náročný. Buňky si tedy vyvinuly mechanismy, jak pohánět pumpování protonů jinak – a to přenosem elektronů mezi nějakými dvěma molekulami s rozdílnými redoxními potenciály. Bakterie využívající takových jednoduchých elektronových transportních řetězců známe i z dnešní doby (některé např. přenáší elektrony z mravenčí kyseliny na fumarát).\n\nČasem tedy vznikly tak účinné systémy, že umožňovaly nejen se zbavit nadbytečných protonů, ale dokonce vytvářely velmi silný gradient protonů napříč membránou díky jejich aktivnímu pumpování ven. Tento gradient umožnil syntézu ATP tak, jak je známa z dýchacího řetězce. Dalším milníkem byl vznik fotosyntetického elektronového transportního řetězce, kde vysokoenergetické elektrony vznikají pohlcováním světla a vytvářený gradient protonů je opět využíván k syntéze ATP. Oba dva tyto základní elektronové transportní řetězce, známé u eukaryot, mají přitom celou řadu společných rysů jež naznačují jejich paralelní vývoj.\n\n"}
{"id": "673040", "url": "https://cs.wikipedia.org/wiki?curid=673040", "title": "1943 v hudbě", "text": "1943 v hudbě\n\nTento článek obsahuje události související s hudbou, které proběhly v roce 1943.\n\n\n"}
{"id": "673041", "url": "https://cs.wikipedia.org/wiki?curid=673041", "title": "Nižší svěcení", "text": "Nižší svěcení\n\nJako nižší svěcení bylo do roku 1972 označováno v římskokatolické církvi ustanovení osob ke konání určitých činností v církvi, zejména při liturgii. Rozlišovala se tato nižší svěcení:\n\n\nNižší svěcení byla v návaznosti na výsledky Druhého vatikánského koncilu apoštolským listem papeže Pavla VI. Ministeria quaedam ze dne 15. srpna 1972 s účinností od 1. ledna 1973 pro zrušena a nahrazena tzv. službami, jimiž už však jsou jen lektorát a akolytát (bez náhrady byl tedy zrušen ostiariát a exorcitát). Stále ale existují v tradičně-katolických společenstvích a rovněž jsou udělovány jejich ekvivalenty u některých neřímských ritů.\n\n"}
{"id": "673042", "url": "https://cs.wikipedia.org/wiki?curid=673042", "title": "Vilemína Ernestina Dánská", "text": "Vilemína Ernestina Dánská\n\nVilemína Ernestina Dánská (20. nebo 21. června 1650, Kodaň – 22. nebo 23. dubna 1706, zámek Lichtenburg u Prettinu) byla rodem dánská a norská princezna z oldenburské dynastie a jako manželka falckého kurfiřta Karla II. Falckého v letech 1680–1685 falcká kurfiřtka.\n\nNarodila se jako třetí dcera (čtvrté z osmi dětí) dánského a norského krále Frederika III. a jeho manželky Žofie Amálie Brunšvické. Jejím starším bratrem byl budoucí dánský a norský král Kristián V.\n\n23. dubna 1670 se v Kodani zasnoubila a 20. září roku 1671 v Heidelbergu provdala za následníka falckého kurfiřta Karla Ludvíka Falckého, prince Karla. V průběhu svatebního veselí musel údajně žádat Karel o radu, co si má muž o svatební noci počít. Manželé si od počátku nebyli nakloněni, z dynastických důvodů uzavřené manželství nebylo šťastné a zůstalo bezdětné. Úsilí o anulaci sňatku, které Karlův otec kurfiřt Karel Ludvík Falcký vyvinul v roce 1677, ztroskotalo na odporu Karlovy matky Šarloty Hesensko-Kasselské (1627–1686).\n\nKarel zemřel 26. května roku 1685 po pěti letech vlády (na trůn nastoupil v roce 1680 po smrti svého otce) a v jeho osobě vyhasla protestantská linie falckých Wittelsbachů; na falcké dědictví vznesla nárok na jedné straně katolická větev Wittelsbachů Pfalz-Neuburg, na druhé straně pak Francie v osobě mladší Karlovy sestry Alžběty Šarloty, provdané vévodkyně orléanské (manželky Filipa I. Orleánského, mladšího bratra francouzského krále Ludvíka XIV). To vyvolalo devastující válečný konflikt – válku o falcké dědictví (1688-1697), kdy se proti Francii Ludvíka XIV. postavila koalice evropských států (Augšpurská liga) s cílem zamezit další francouzské územní expanzi. Titul falckého kurfiřta nakonec přešel do rukou katolické linie Wittelsbachů, reprezentované Filipem Vilémem Falckým, ovšem za cenu zničení do té doby kvetoucí země.\n\nPo manželově smrti Vilemína Ernestina přesídlila ke své sestře, saské kurfiřtce-vdově Anně Žofii na její vdovské sídlo na zámku Lichtenburg u Prettinu, kde pak žila dalších dvacet let. Zemřela 22. nebo 23. dubna roku 1706 a byla pochována do hrobky, kterou vybudoval Balthasar Permoser pro její sestru, jež byla po jejím boku uložena o jedenáct let později. Náhrobek byl v roce 1811 přeložen do knížecí kaple dómu ve Freibergu.\n\n"}
{"id": "673043", "url": "https://cs.wikipedia.org/wiki?curid=673043", "title": "David Bystroň", "text": "David Bystroň\n\nDavid Bystroň (18. listopad 1982, Levoča, Československo – 19. května 2017, Ilanz, Švýcarsko) byl český fotbalový obránce. Mimo ČR hrál profesionálně v Bulharsku v klubu Levski Sofia. Na svém kontě měl starty za české mládežnické reprezentace od kategorie U15. 19. května 2017 spáchal sebevraždu ve sklepě svého domu ve Švýcarsku kde se oběsil.\n\nDavid Bystroň hrál 7 sezón za český tým FC Baník Ostrava, se kterým vyhrál v roce 2004 1. českou ligu a v roce 2005 získal český fotbalový pohár. V roce 2008 ho koupil bulharský tým Levski Sofia, se kterým v roce 2009 vyhrál bulharskou ligu. Na podzim 2009 byl půjčen na hostování do českého klubu FC Viktoria Plzeň. Zde získal český fotbalový pohár za sezónu 2009/10. Ve finále porazila Plzeň Jablonec 2:1 a Bystroň vstřelil jeden gól.\n\nPo utkání základní skupiny Ligy mistrů UEFA na hřišti BATE Borisov v listopadu 2011 (výhra Plzně 0:1) měl pozitivní dopingový test na metamfetamin. UEFA ho za tento přečin potrestala dvouletým zákazem působení ve fotbale. Jeho klub Viktoria Plzeň s ním kvůli tomuto v únoru 2012 rozvázal smlouvu. Během trestu si stihl udělat trenérskou licenci. V listopadu 2013 se díky výjimce schválené organizacemi FIFA a UEFA mohl zapojit do tréninku Viktorie Plzeň.\n\nPo vypršení trestu podepsal v červenci 2014 dvouletý kontrakt s druholigovým celkem SK Sigma Olomouc a postoupil s ním v sezóně 2014/15 do 1. české ligy. Poté se ovšem zranil a byl nucen ve 32 letech ukončit profesionální kariéru. S fotbalem jako takovým ovšem neskončil. Přestěhoval se do Švýcarska, kde hrál v nižších ligách za kluby FC Linth 04 a US Schulein Ilanz.\n\nDne 19. května 2017 se ve Švýcarsku rozhodl ukončit svůj život, spáchal sebevraždu oběšením.\n\nDavid Bystroň působil v mládežnických reprezentačních výběrech České republiky v kategoriích od 15 let.\n\n\n"}
{"id": "673044", "url": "https://cs.wikipedia.org/wiki?curid=673044", "title": "Arnošt August Brunšvicko-Lüneburský", "text": "Arnošt August Brunšvicko-Lüneburský\n\nArnošt August Brunšvicko-Lüneburský (něm. \"Ernst August\", 20. listopadu 1629, Herzberg am Harz – 23. leden 1698, Herrenhausen) byl od roku 1679 brunšvicko-lüneburský vévoda a kníže calenberský a první hannoverský kurfiřt od roku 1692 do své smrti. Ernst August byl také od roku 1662 knížetem-biskupem Osnabrücku. Byl otcem pozdějšího britského krále Jiřího I. Pocházel z Hannoverské dynastie.\n\nArnošt August se narodil jako nejmladší syn brunšvicko-lüneburského vévody Jiřího Brunšvicko-Lüneburského (1582–1641) a jeho ženy Anny Eleonory Hesensko-Darmstadtské (1601–1659).\n\nV roce 1692 se na základě rozhodnutí císaře Leopolda I. Habsburského stal hannoverským kurfiřtem. Nový kurfiřt ovšem nikdy císaře nevolil, jelikož zemřel deset let před další volbou, která se konala roku 1708.\n\nDne 30. září 1658 se v Heidelbergu oženil s Žofií Falckou. Jejím ženichem měl původně být jeho starší bratr Jiří Vilém, ten však měl jiné plány a nevěstu přenechal bratrovi.\n"}
{"id": "673047", "url": "https://cs.wikipedia.org/wiki?curid=673047", "title": "Robert Caha", "text": "Robert Caha\n\nRobert Caha (* 11. březen 1976, Jihlava) je český fotbalový obránce, momentálně hrající za TJ Slavoj TKZ Polná.\n\nProfesionální fotbalovou kariéru začínal v českém klubu FC Baník Ostrava. V roce 2001 se přestěhoval do týmu Čínské Super League Shenyang Ginde. Po jedné sezoně v Ginde se odtud stěhoval zpět do Baníku Ostrava a v roce 2003 podepsal přestup do SK Sigma Olomouc.\nPo působení v Sigmě Olomouc odešel do bulharského týmu CSKA Sofia. Pobyt v CSKA Sofia byl zklamáním, a proto podepsal 18 měsíční kontrakt íránskému klubu Persepolis FC v roce 2005. V únoru 2011 přestoupil do Odry Wodzislaw.\n\n"}
{"id": "673048", "url": "https://cs.wikipedia.org/wiki?curid=673048", "title": "Châtelet - Les Halles (stanice RER v Paříži)", "text": "Châtelet - Les Halles (stanice RER v Paříži)\n\nChâtelet – Les Halles je podzemní nádraží příměstské železnice RER v centru Paříže, které se nachází v 1. obvodu pod nákupním centrem Forum des Halles. Slouží pro linky RER A, RER B a RER D. Podzemními tunely je propojeno se stanicemi Châtelet a Les Halles, kde je možné přestoupit na dalších pět linek pařížského metra. Stanicí každý den projede 1500 vlaků se zhruba 750 000 cestujícími, z čehož je 493 000 na tratích RER. To z něj činí nejrušnější podzemní stanici na světě.\n\nVe stanici zastavují linky RER A, B a D, takže je zde přímé napojení na mnoho nádraží v regionu Île-de-France včetně letišť Orly a Roissy. Je zde rovněž možné přestoupit na linky pařížského metra 1, 4, 7, 11, a 14. Stanici využívají vlaky provozované společnostmi RATP a SNCF.\n\nSpolu se stanicemi metra Châtelet a Les Halles vytváří rozsáhlou podzemní síť, která je významným dopravním uzlem. Jedná se o největší podzemní nádraží na světě co do počtu cestujících i vypravených vlaků. Denně stanicí projde 750 000 cestujících, z čehož je 493 000 na linkách RER. V době dopravní špičky stanicí projíždí přes 120 vlaků za hodinu.\n\nStanice Châtelet patří mezi první stanice zdejšího metra. Byla otevřena v roce 1900 na lince 1 a postupně zde přibývala i nástupiště dalších linek. Les Halles je stanice na lince 4 otevřená 27. dubna 1908. Od roku 1977 je zde přestup na síť RER. Z tohoto důvodu musela být stanice, původně umístěná pod ulicí \"Rue Baltard\", posunuta asi deset metrů na východ, aby se lépe přestupovalo na nástupiště linek RER.\n\nDnešní nádraží Châtelet - Les Halles bylo uvedeno do provozu pro linky RER A a B 9. prosince 1977, pro linku RER D 27. září 1987.\nStanice je umístěna pod obchodním centrem Forum des Halles. Koleje všech tří linek RER jsou orientovány rovnoběžně ve směru východ-západ. Sedm kolejí je uskupeno kolem čtyř nástupišť. Centrální nástupiště jsou určena pro linku D. Nevýhodou stanice je zastaralá infrastruktura, jako osvětlení a značení přestupů, také schodiště a nástupiště jsou příliš úzká vzhledem k velkému provozu na stanici.\n\nStanice tvoří se svými chodbami a nástupišti rozsáhlou podzemní síť, takže linka 4 zde zastavuje dvakrát – jednou v Châtelet a podruhé v Les Halles.\n\nDo budoucna se plánuje rozsáhlá přestavba čtvrti Les Halles a s ní by došlo k úpravě stanice (např. vybudování nových vstupů apod.), která již po 30 letech provozu nevyhovuje. \n"}
{"id": "673052", "url": "https://cs.wikipedia.org/wiki?curid=673052", "title": "Gregg Allman", "text": "Gregg Allman\n\nGregory Lenoir Allman (8. prosince 1947, Nashville, Tennessee, USA – 27. května 2017) byl americký rockový hudebník. V roce 1969 založil společně se svým bratrem, kytaristou Duaneem Allmanem, skupinu The Allman Brothers Band. Jeho bratr o dva roky později zemřel, ale skupina pokračovala v činnosti až do roku 1976. Následně opět působila v letech 1978 až 1982 a od roku 1989 až do definitivního zániku kapely v roce 2014. Allman v osmdesátých letech dále působil ve skupině Gregg Allman Band a rovněž vydal několik sólových alb. V roce 1977 natočil album se zpěvačkou Cher nazvané \"Two the Hard Way\". V roce 2012 vyšla jeho autobiografie nazvaná \"My Cross to Bear\".\n\n"}
{"id": "673054", "url": "https://cs.wikipedia.org/wiki?curid=673054", "title": "Duane Allman", "text": "Duane Allman\n\nHoward Duane Allman (20. listopadu 1946 – 29. října 1971) byl americký kytarista, zpěvák a skladatel. Svou kariéru zahájil na počátku šedesátých let a vystupoval převážně ve skupinách, kde s ním působil i jeho mladší bratr Gregg Allman. V roce 1971 společně založili skupinu The Allman Brothers Band, která v činnosti pokračovala i po Allmanově smrti v roce 1971. Zemřel při nehodě na motocyklu ve věku čtyřiadvaceti let. Rovněž působil jako studiový hudebník; hrál na nahrávkách mnoha hudebníků, mezi které patří například Boz Scaggs, Wilson Pickett, Otis Rush, Barry Goldberg, Aretha Franklinová či Laura Nyro. Hudební časopis \"Rolling Stone\" jej v roce 2003 zařadil na druhé místo, hned za Jimiho Hendrixe, v žebříčku 100 nejlepších kytaristů všech dob.\n\n"}
{"id": "673055", "url": "https://cs.wikipedia.org/wiki?curid=673055", "title": "Univerzita Panthéon-Assas", "text": "Univerzita Panthéon-Assas\n\nUniverzita Panthéon-Assas (francouzsky \"université Panthéon-Assas\", nebo \"Paris II\") francouzsky plným názvem \"Université Panthéon-Assas\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídla školy jsou v Paříži v Latinské čtvrti na náměstí \"Place du Panthéon\" v 5. obvodu a v ulici \"Rue d'Assas\" v 6. obvodu. Její název je odvozen od pařížského Pantheonu a této ulice. Škola je známá především pro svou výuku práva a ekonomie, ale zaměřuje se též na studium politologie či sociálních věd.\n\nUniverzita vznikla 1. ledna 1971 z bývalé fakulty práva a ekonomiky při rozdělení Pařížské univerzity v důsledku událostí z května 1968. K univerzitě byl připojen i Institut français de presse (Francouzský tiskový institut) existující od roku 1937. Svůj současný název používá univerzita od 14. března 1990.\n\nUniverzita má budovy rozmístěné především v 5. a 6. obvodu, ale i jinde v Paříži. K univerzitě náleží rovněž Institut de Droit et d'économie (Ústav práva a ekonomiky), který sídlí v Melunu.\n\n\n\n\n\n\n\n"}
{"id": "673056", "url": "https://cs.wikipedia.org/wiki?curid=673056", "title": "Colemanův ledovec", "text": "Colemanův ledovec\n\nColemanův ledovec je jedním z ledovců hory Mount Baker na severu amerického státu Washington. Jméno nese po Edmundu Thomasi Colemanovi, který byl prvním horolezcem, který vyšplhal na vrcholek hory a při své cestě prošel i tímto ledovcem.\n"}
{"id": "673058", "url": "https://cs.wikipedia.org/wiki?curid=673058", "title": "Butch Trucks", "text": "Butch Trucks\n\nClaude Hudson „Butch“ Trucks (11. května 1947, Jacksonville, Florida, USA – 24. ledna 2017) byl americký bubeník, nejvíce známý jako zakládající člen skupiny The Allman Brothers Band. V 60. letech 20. století hrál se skupinou The 31st of February.\n"}
{"id": "673061", "url": "https://cs.wikipedia.org/wiki?curid=673061", "title": "CIPA (instituce)", "text": "CIPA (instituce)\n\nCIPA Heritage Documentation (The International Scientific Committee for Documentation of Cultural Heritage, Mezinárodní výbor pro dokumentaci kulturního dědictví) je vědecký výbor ICOMOS (the International Council on Monuments and Sites – Mezinárodní rada pro památky a sídla) ve spolupráci s ISPRS (International Society for Photogrammetry and Remote Sensing – Mezinárodní společnost pro fotogrammetrii a dálkový průzkum). Zkratka je odvozena od původního názvu \"Comité International de Photogrammétrie Architecturale\" (Mezinárodní výbor pro architektonickou fotogrammetrii). Výbor byl založen v roce 1968 a je jedním z nejstarších vědeckých výborů ICOMOS.\n\nVýbor se zabývá použitím fotogrammetrických, geodetických metod a postupů při dokumentaci kulturních památek. Původně se jednalo především o fotogrammetrickou dokumentaci stavebních památkových objektů a areálů. V současnosti se ale tyto postupy a technologie používají rovněž pro dokumentaci předmětů menších (plastiky, obrazy, mince, šperky, atd.) i větších (krajinné celky). Rovněž škála technologií je dnes značně rozšířena o metody geodetické, 3D skenování, CAD, počítačové modelování, vizualizace a virtuální reality.\n\nCIPA si vytkla tyto úkoly:\n\nK tomuto účelu jsou zřízeny pracovní skupiny (Working groups) a skupiny pro řešení jednotlivých úkolů (Task groups).\n\nKolektivním členem CIPA za Českou republiku je Společnost pro fotogrammetrii a dálkový průzkum, národním delegátem je Prof. Dr. Ing. Karel Pavelka \n\nOd roku 1970 až do své předčasné smrti v roce 1974 byl československým zástupcem Miloslav Jiřinec.\n\nKaždé dva roky je pořádáno symposium, které umožňuje setkání odborníků z různých odvětví a z různých zemí světa. Součástí symposií jsou vedle přednášek pracovní dílny (workshopy) a tematické exkurze.\n\nXXIII. symposium CIPA se konalo ve dnech 12. – 16. září 2011 v Praze.\n\n"}
{"id": "673065", "url": "https://cs.wikipedia.org/wiki?curid=673065", "title": "Mount Shuksan", "text": "Mount Shuksan\n\nMount Shuksan je hora v národním parku Severní Kaskády na severu amerického státu Washington. Nachází se jen malý kousek na východ od Mount Baker a téměř 19 kilometrů jižně od kanadsko-americké hranice. Jméno \"Shuksan\" pochází z jazyka indiánského kmene Lummijů a znamená \"vysoký vrchol\". Nejvyšší vrchol hory je nazvaný \"Summit Pyramid\" (\"vrcholová pyramida\"), další vrcholy jsou \"Nuksecká věž\" a \"Přesýpací hodiny\". \n\nMount Shuksan je jednou z nejčastěji fotografovaných hor Kaskádového pohoří. Obrázky s jeho odrazem v Obrázkovém jezeru nedaleko lyžařského střediska Mount Baker jsou obzvlášť obvyklé. Silnice Mount Baker Highway je otevřená i v zimě pro podporu lyžařského střediska a pozdě v létě je silnice přístupná ještě několik kilometrů výše, až k Artist Pointu (\"umělecký bod\"). \n\nNa jihovýchodním svahu hory se nachází vodopády Sulphide Creek Falls, jedny z nejvyšších v Severní Americe. Další čtyři vysoké vodopády, Mount Shuksan Waterfalls, proudí na svahu hory.\n\nJedním z vedlejších vrcholků hory je Seahpo Peak.\n"}
{"id": "673067", "url": "https://cs.wikipedia.org/wiki?curid=673067", "title": "Ambrose Bierce", "text": "Ambrose Bierce\n\nAmbrose Gwinnett Bierce (24. června 1842, Meigs County, Ohio - po 26. prosinci 1913, Mexiko) byl americký povídkář, esejista a novinář.\n\nAmbrose Bierce se narodil ve selské rodině jako desátý ze třinácti dětí. Surová \"„výchova“\" jeho otce jej navždy poznamenala životní zatrpklostí. Již v patnácti letech proto odešel z domova pracovat do tiskárny. V sedmnácti letech začal studovat na Kentuckém vojenském institutu, ale po roce školu opustil a živil se příležitostnými pracemi jako dělník nebo číšník. Během americké občanské války bojoval na straně severu u 9. pěšího pluku z Indiany a roku 1864 byl těžce zraněn do hlavy (bolestmi z následků zranění trpěl pak po celý život, k tomu se později připojilo ještě astma). Zpočátku byl poddůstojníkem, ale armádu opustil v hodnosti majora., přičemž odmítl nahromaděný zvýšený plat, protože to byla podle jeho názoru odměna za to, že byl \"„vrahem pro svou vlast“\".\n\nPo válce se Bierce usadil v San Franciscu, kde se postupně vypracoval jako redaktor a kritik. Pracoval pro noviny \"San Francisco News-Letter and California Advertiser\" seznámil se s Markem Twainem a Bretem Hartem a od roku 1871 začal publikovat povídky vyznačující se neúprosnou satirou a chmurným humorem, ale také temnou fantastikou a atmosférou hrůzy. V prosinci roku 1871 se oženil a v letech 1872 až 1876 žil se svou manželkou v Anglii, kde svůj literární styl doplnil o eleganci a jedovatě vybroušený vtip. Ten bohatě využil po návratu do vlasti při psaní (s přestávkami od roku 1877 do roku 1896) novinového sloupku \"Prattler\" (Žvanil), který byl velmi oblíbený. V osobním životě však Bierce příliš šťastný nebyl. Roku 1888 se rozvedl se svou manželkou, roku 1889 zemřel v sedmnácti letech jeho první syn a roku 1901 ve věku dvaceti sedmi let druhý.\n\nRoku 1896 Bierce přesídlil do Washingtonu, kde působil jako vyhledávaný publicista. Sám pořádal své \"Sebrané spisy\", které vyšly ve dvanácti svazích v letech 1909 až 1912. V říjnu roku 1913 se pak vydal do Mexika sledovat průběh právě tam probíhající občanské války. Jeho poslední korespondence je datována dnem 26. prosince, po tomto datu Bierce zmizel a jeho další osud není dodnes uspokojivě vysvětlen. Některá svědectví však tvrdí, že byl na počátku roku 1914 zastřelen v Sierra Mojada ve státě Coahuila, kde má dnes pamětní desku.\n\nAmbrose Bierce je považován za jednoho z předchůdců moderní americké literatury 20. století. Své povídky vydával časopisecky i knižně v povídkových sbírkách. Psal děsivé horrory a jiné fantaskní příběhy s překvapujícím vyzněním, kterými se stal pokračovatelem Edgara Allana Poea, i povídky plné černého humoru stíhající cynismus a sadismus. Skutečným mistrem hrůzy se však stal svými příběhy z americké občanské války \"Tales of Soldiers and Civilians\" (1891, Povídky o vojínech a civilistech), ve kterých se fantastika spojuje s reálnými krutými válečnými zážitky a s demaskováním válečné slávy. V této povídkové sbírce je obsažena snad nejznámější Biercova povídka \"An Occurrence at Owl Creek Bridge\" (1890, Případ na mostě přes Soví řeku), proud podvědomí člověka, který je jako přistižený vyzvědač popraven oběšením.\n\nZvláštní část Biercovy tvorby tvoří satirické aforismy, pořekadla a žertovné poznámky mající často až zoufale nihilistický charakter, která jsou obsažena v knize \"The Cynic's Word Book\" (1906, Cynikův slovníček) známé spíše pod názvem ze svého vydání z roku 1911 \"The Devil's Dictionary\" (Ďáblův slovník).\n\n\nPodle povídek Ambrose Bierceho bylo natočeno více než třicet, převážně krátkometrážních filmů, například\n\n\n\n"}
{"id": "673070", "url": "https://cs.wikipedia.org/wiki?curid=673070", "title": "Irving Langmuir", "text": "Irving Langmuir\n\nIrving Langmuir (31. ledna 1881 Brooklyn – 16. srpna 1957 Woods Hole) byl americký chemik a fyzik, který v roce 1932 získal Nobelovu cenu za chemii za „jeho práci v hraniční chemii“. V letech 1909–1950, kdy pracoval v General Electric, vymyslel např. žárovku vyplněnou plynem nebo proces svařování atomárním vodíkem.\n\nV roce 1903 získal titul Bachelor of Science v metalurgii na Kolumbijské univerzitě. Titul Ph.D. získal v roce 1906 pod vedením Walthera Nernsta na Univerzitě v Göttingenu. Poté učil na Stevens Institute of Technology v Hobokenu. V roce 1909 začal pracovat v laboratoři General Electric v Schenectady.\n\nZe začátku své kariéry vynalezl elektronku vyplněnou vysokým vakuem. O rok později objevil, že životnost wolframového vlákna se prodlouží, když se žárovka vyplní nějakým inertním plynem, např. argonem. V té době začala jeho práce v hraniční chemii.\n\nPři práci s vlákny ve vakuu a různých plynných prostředích se začal zabývat emisí nabitých částic z horkých vláken (termoelektronová emise). Byl jedním z prvních vědců, kteří pracovali s plazmatem, a prvním, který ji tak nazval. Připomínala mu totiž krevní plazmu.\n\nObjevil atomární vodík a využil ho při vynálezu postupu svařování atomárním vodíkem.\n\nV roce 1938 se začal věnovat vědám o atmosféře, a to hlavně meteorologii.\n\nV roce 1953 rozšířil pojem „patologická věda“, což je výzkum používající správnou vědeckou metodu, který je ale zkažen subjektivitou nebo nevědomými vlivy. Tím se liší od pseudovědy, která nevyužívá vědeckou metodu. Mezi příklady patologické vědy uvedl mimosmyslové vnímání nebo létající talíř. Později byl tento termín aplikován např. na studenou fúzi.\n\n"}
{"id": "673078", "url": "https://cs.wikipedia.org/wiki?curid=673078", "title": "Jeden den", "text": "Jeden den\n\nJeden den označuje následující díla:\n\n\n\n"}
{"id": "673079", "url": "https://cs.wikipedia.org/wiki?curid=673079", "title": "Orlando Cáceres", "text": "Orlando Cáceres\n\nOrlando Cáceres (* 27. října 1961) je bývalý portorický zápasník, volnostylař. V roce 1984 na olympijských hrách v Los Angeles v kategorii do 57 kg vybojoval čtvrté místo. V roce 1983 vybojoval třetí místo na Pan-Amerických hrách.\n\n"}
{"id": "673083", "url": "https://cs.wikipedia.org/wiki?curid=673083", "title": "Gregg Allman Band", "text": "Gregg Allman Band\n\nGregg Allman Band, někdy také Gregg Allman & Friends je americká jižanská a blues rocková skupina, kterou založil v roce 1986 Gregg Allman.\n\n\n\n"}
{"id": "673085", "url": "https://cs.wikipedia.org/wiki?curid=673085", "title": "Derek and the Dominos", "text": "Derek and the Dominos\n\nDerek and the Dominos byla americká blues-rocková superskupina, jejíž členové byli kytarista a zpěvák Eric Clapton, klávesista Bobby Whitlock, kytarista Duane Allman, baskytarista Carl Radle a bubeník Jim Gordon.\n\n"}
{"id": "673092", "url": "https://cs.wikipedia.org/wiki?curid=673092", "title": "Layla and Other Assorted Love Songs", "text": "Layla and Other Assorted Love Songs\n\nLayla and Other Assorted Love Songs je debutové studiové album americké blues-rockové skupiny Derek and the Dominos, vydané v listopadu roku 1970.\n\n\n\n\n\n"}
{"id": "673096", "url": "https://cs.wikipedia.org/wiki?curid=673096", "title": "Bitva ve vádí u vesnice Dundokaj", "text": "Bitva ve vádí u vesnice Dundokaj\n\nBitva ve vádí u vesnice Dundokaj se odehrála na přelomu března a dubna 2011. Účastnili se jí čeští vojáci ze 7. mise OMLT ISAF českého PRT z Lógaru.\n\nOd 31. března se čeští vojenští instruktoři v doprovodu afghánských jednotek vraceli na základnu Sultan Chajl (COP Soltan Kheyl). Dva poslední dny strávili spolu s americkými a afghánskými vojáky na patrole ve vádí nedaleko vesnice Dundokaj. V odpoledne však byli přepadeni vojáky Talibanu. Koaliční vojáci si nakonec museli přivolat na pomoc stíhačky F-18. Na další cestě jejich vozidla zapadla do bahna. Následovala noc neustálého vyprošťování.\n\nPřed svítáním zaútočil Taliban znovu. Napřed byly odpáleny 2 nastražené výbušniny, z nichž 1 poškodila americké vozidlo. Následně talibové zahájili na koaliční vojáky palbu ze zalesněného okolí. Na pomoc byly vyslány 2 vrtulníky Apache. Ty útočníky zlikvidovaly. Na místo pak dorazily posily, které pomohly vozidla vyprostit, a vojáci konečně dorazili zpět na základnu Sultan Chajl.\n\n"}
{"id": "673105", "url": "https://cs.wikipedia.org/wiki?curid=673105", "title": "Spiroudome", "text": "Spiroudome\n\nRTL Spiroudome je aréna v belgickém Charleroi, otevřená 5. dubna 1992 a rozšířená o deset let později. Kapacita činí 6 300 míst, z toho 5 440 je volných, 160 pro lóže a 700 podnikatelských. Uskutečňují se v ní různé sportovní události. V letech 2004–2008 hostila finále basketbalového poháru ULEB Cup.\n\nBelgický daviscupový a fedcupový tým zde také hraje mezistátní tenisová utkání. Ve finále Fed Cupu 2006 Belgičanky podlehly Itálii 2:3 na zápasy. Belgičtí hráči přivítali v prvním kole Davis Cupu 2011 Španělsko s Rafaelem Nadalem v sestavě. Domácí tým prohrál 1:4 na zápasy. Ženy pak odešly poraženy ze semifinále Fed Cupu 2011 proti České republice.\n\nAréna je domovskou halou basketbalového klubu Spirou BC Charleroi.\n\n\n"}
{"id": "673110", "url": "https://cs.wikipedia.org/wiki?curid=673110", "title": "Pierre Moerlen's Gong", "text": "Pierre Moerlen's Gong\n\nPierre Moerlen's Gong byla progresivně rocková skupina, vzniklá ze skupiny Gong. Ve skupině hráli i Mike Oldfield, který už v té době měl velice úspěšnou sólovou kariéru, a dřívější člen The Rolling Stones Mick Taylor.\n\n"}
{"id": "673114", "url": "https://cs.wikipedia.org/wiki?curid=673114", "title": "Pedro de Sintra", "text": "Pedro de Sintra\n\nPedro de Sintra, také Pêro de Sintra (15. století, Lagos, Portugalsko – Guinea) byl portugalský mořeplavec a objevitel epochy Jindřicha Mořeplavce. Byl jedním z prvních Evropanů, který prozkoumal západní pobřeží Afriky. Kolem roku 1462 plul k ostrovu Bissagos a pak dále na jih, kde objevil pobřeží dnešní Guineje a pohoří, které nazval \"Sierra de Leoa (Hřbet lvice\" – odtud název dnešního státu Sierra Leone). Při další expedici doplul dále na jih k pobřeží, které nazval \"Pepřovým pobřežím\", dnes zde leží území Libérie a kolem pobřeží dnešního Beninu doplul až k mysu Palmas nedaleko rovníku. Tím završil své objevy a proplul více než 1000 km neznámým pobřežím západní Afriky. \n"}
{"id": "673115", "url": "https://cs.wikipedia.org/wiki?curid=673115", "title": "Michal Pixa", "text": "Michal Pixa\n\nMichal Pixa (* 13. dubna 1960), známý také pod přezdívkami VZ2 a Pixiess, je český kytarista a zpěvák, nejvíce známý jako zakládající člen skupiny Visací zámek a jako člen skupiny Frekvence. V civilním povolání je vedoucím IT oddělení u české pobočky rakouské firmy Strassenbau AG.\n\n"}
{"id": "673118", "url": "https://cs.wikipedia.org/wiki?curid=673118", "title": "Kósei Akaiši", "text": "Kósei Akaiši\n\nKósei Akaiši (jap. 赤石 光生 \"Akaiši Kósei\"), (* 26. února 1965) je bývalý japonský zápasník, volnostylař. V roce 1984 na olympijských hrách v Los Angeles v kategorii do 62 kg vybojoval stříbrnou medaili, v roce 1988 na hrách v Soulu v kategorii do 68 kg vybojoval čtvrté místo a v roce 1992 na hrách v Barceloně ve stejné kategorii bronzovou medaili.\n\nV roce 1989 vybojoval stříbro a v roce 1987 a 1990 čtvrté místo na mistrovství světa. V roce 1989 skončil druhý a v roce 1992 čtvrtý na mistrovství Asie. V roce 1986 obsadil druhé a v roce 1990 páté místo na Asijských hrách.\n\n"}
{"id": "673121", "url": "https://cs.wikipedia.org/wiki?curid=673121", "title": "Mařížská keramika", "text": "Mařížská keramika\n\nMaříž, autorská originální keramika s.r.o. je výrobce keramiky sídlící v moravské obci Maříž. Mařížská keramika je celoživotním dílem akademického malíře a skláře Kryštofa Trubáčka. \n\nKryštof Trubáček vyráběl keramiku pro sebe a své známé už v 70. letech jako student UMPRUM v Praze. Protože zájemců o jeho výrobky přibývalo, najímal si točíře. \n\nKrátce po sametové revoluci, na jaře 1990, objevil Trubáček opuštěnou vesnici Maříž, když spolu s přáteli z divadla Sklep pomáhal odstraňovat dráty na česko-moravsko-rakouské hranici. V roce 1991 byla oficiálně založena Maříž, autorská originální keramika nesoucí ve svém názvu jméno obce Maříž.\n\nSpolu a Davidem Vávrou a Janem Boháčem vymyslel, založil a 7 let vedl slavonickou „Letní školu duchovního experimentu a výtvarné teorie v praxi“. Kryštof Trubáček vymyslel mařížské velbloudy, ryby, psy, kočky, slony a další zvířata. Pestrost stylů zajišťovala spolupráce s téměř čtyřicítkou výtvarníků.\n\nKryštof Trubáček zemřel v červnu 2000. V jeho díle pokračovaly malířky a točířky pod vedením manželky Ing. arch. Markéty Trubáčkové.\n\n"}
{"id": "673131", "url": "https://cs.wikipedia.org/wiki?curid=673131", "title": "Guy Evans", "text": "Guy Evans\n\nGuy Randolph Evans (* 17. června 1947, Birmingham, Anglie, Spojené království) je anglický progresivně rockový bubeník, perkusionista a skladatel, nejvíce známý jako člen skupiny Van der Graaf Generator.\n"}
{"id": "673138", "url": "https://cs.wikipedia.org/wiki?curid=673138", "title": "Hidejuki Nagašima", "text": "Hidejuki Nagašima\n\nHidejuki Nagašima (japonsky 長島 偉之 Nagašima Hidejuki) (* 27. května 1953) je bývalý japonský zápasník, volnostylař. V roce 1984 na olympijských hrách v Los Angeles v kategorii do 82 kg vybojoval stříbrnou medaili. V roce 1983 startoval na mistrovství světa, kde obsadil jedenácté místo.\n\n"}
{"id": "673141", "url": "https://cs.wikipedia.org/wiki?curid=673141", "title": "Noviny (rozcestník)", "text": "Noviny (rozcestník)\n\nNoviny mohou být:\n\n\n\n"}
{"id": "673149", "url": "https://cs.wikipedia.org/wiki?curid=673149", "title": "Akira Óta", "text": "Akira Óta\n\nAkira Óta (jap. 太田 章, * 8. dubna 1957 v Akitě(秋田市), vystudoval fakultu sportu Univerzity Waseda) je bývalý japonský zápasník, volnostylař. V roce 1984 na olympijských hrách v Los Angeles v kategorii do 90 kg a v roce 1988 na hrách v Soulu ve stejné kategorii vybojoval stříbrnou medaili. V roce 1992 na hrách v Barceloně opět v kategorii do 90 kg nepostoupil ze skupiny.\n\n"}
{"id": "673150", "url": "https://cs.wikipedia.org/wiki?curid=673150", "title": "Květné jezero (přírodní památka)", "text": "Květné jezero (přírodní památka)\n\nKvětné jezero je přírodní památka č. 203 v okrese Břeclav na katastrálním území obce Lednice na Moravě ve správě Krajského úřadu Jihomoravského kraje. Geomorfologicky náleží Dyjsko-moravské nivě v Dolnomoravskému úvalu.\nPamátku tvoří mrtvé rameno řeky Dyje Květné jezero v její údolní nivě, je součástí Lednicko-valtického areálu. Chráněna je tůň se zbytkem lužního lesa, dříve významná lokalita vodních rostlin. Při regulaci řeky však došlo k poklesu hladiny podzemní vody a jezero na čas vyschlo. Chráněný řezan pilolistý zmizel v roce 1972, po něm i leknín bílý.\n\nNad podložními třetihorními sedimenty Vídeňské pánve jsou pleistocénní fluviální štěrkopísky, překryté holocenními písčitými hlínami. Půdy jsou zastoupeny černicí glejovou a pelickou.\n\nLužní les tvoří tvoří dub letní, jasan úzkolistý, javor babyka, pod nimi bledule letní, na březích tůně roste ostřice štíhlá, ostřice Buekova, ostřice černoklasá, karbinec evropský, kyprej obecný, pryšec bahenní. Leknín bílý a řezan pilolistý, kvůli kterému byla památka zřízena, patří již k vyhynulým vodním rostlinám.\n\nMezi brouky jsou zastoupeny kozlíček Oberea moravica, roháč obecný, tesařík obrovský a páchník hnědý, dále jsou tu kolonie mravence lužního, na které je vázána skálovka mikárie pospolitá (pavouci), z obojživelníku tu žije blatnice skvrnitá, skokan skřehotavý, skokan zelený či čolek obecný. Z ptáků zde hnízdí lejsek bělokrký, lejsek šedý, žluva hajní, slavík obecný, čáp bílý, vzácně luňák hnědý a ostříž lesní.\n\n"}
{"id": "673156", "url": "https://cs.wikipedia.org/wiki?curid=673156", "title": "Cliff DeYoung", "text": "Cliff DeYoung\n\nClifford Tobin DeYoung (* 12. února 1945, Los Angeles, Kalifornie, USA) je americký herec a hudebník. Před zahájením herecké kariéry zpíval se skupinou Clear Light, která hrála i s The Doors, Jimi Hendrixem a Janis Joplin.\n\nV roce 1993 hostoval v epizodě „“ seriálu \"\", kde ztvárnil Crodena, jednu z hlavních postav tohoto dílu. \n\nV roce 2012 si zahrál hlavní roli ve filmu \n"}
{"id": "673159", "url": "https://cs.wikipedia.org/wiki?curid=673159", "title": "Closing Time", "text": "Closing Time\n\nClosing Time je debutové studiové album zpěváka Toma Waitse, vydané v roce 1973 u Asylum Records. Album produkoval člen The Lovin' Spoonful Jerry Yester.\n\nAll tracks written by Tom Waits.\n\n"}
{"id": "673162", "url": "https://cs.wikipedia.org/wiki?curid=673162", "title": "Paul Samwell-Smith", "text": "Paul Samwell-Smith\n\nPaul Samwell-Smith (* jako Paul Smith, 8. května 1943, Richmond, Spojené království) je anglický hudebník, nejznámější jako člen skupiny The Yardbirds.\n"}
{"id": "673163", "url": "https://cs.wikipedia.org/wiki?curid=673163", "title": "Paul Smith", "text": "Paul Smith\n\nJméno a příjmení Paul Smith nosí více osobností:\n\n"}
{"id": "673168", "url": "https://cs.wikipedia.org/wiki?curid=673168", "title": "T Lavitz", "text": "T Lavitz\n\nTerry \"T\" Lavitz (16. dubna 1956 – 7. října 2010) byl americký jazz rockový klávesista, skladatel a hudební producent. Byl také jedním ze členů skupiny Dixie Dregs, ve které s ním hrál i pozdější kytarista Deep Purple Steve Morse.\n\n"}
{"id": "673172", "url": "https://cs.wikipedia.org/wiki?curid=673172", "title": "Giorgi Schirtladze", "text": "Giorgi Schirtladze\n\nGiorgi Skhirt'ladze ( 9. září 1932 Mtiskalta, Sovětský svaz – 25. března 2008) byl sovětský zápasník, volnostylař. V roce 1956 na olympijských hrách v Melbourne ve střední váze vybojoval bronzovou a v roce 1960 na hrách v Římě ve stejné kategorii stříbrnou medaili.\n\nV roce 1957 vybojoval stříbro a v roce 1959 zlato na mistrovství světa. V letech 1954,1956,1957 a 1960 vybojoval titul mistra SSSR.\n\n"}
{"id": "673174", "url": "https://cs.wikipedia.org/wiki?curid=673174", "title": "Daevid Allen", "text": "Daevid Allen\n\nDaevid Allen, rodným jménem Christopher David Allen (13. ledna 1938, Melbourne, Austrálie – 13. března 2015) byl australský básník, skladatel, kytarista, zpěvák a zakládající člen skupin Soft Machine a Gong. V roce 1960 se pod vlivem literárního hnutí beat generation z rodné Austrálie přestěhoval do Paříže a později se usadil v Anglii, kde se začal věnovat hudbě. Zde založil své vlastní freejazzové trio, v němž jej na bicí doprovázel šestnáctiletý Robert Wyatt. Roku 1966 založil společně s Wyattem (bicí), Kevinem Ayersem (baskytara) a Mikem Ratledgem (klávesy) skupinu Soft Machine. Skupina odjela na turné do Evropy a Allen následně nedostal povolení vrátit se zpět do Anglie. Usadil se tedy ve Francii, kde zanedlouho založil skupinu Gong. Vedle svého působení ve skupině Gong začal na počátku sedmdesátých let vydávat sólové nahrávky; první z nich bylo album \"Banana Moon\" (1971). Později hrál například se skupinou University of Errors. Jeho synem je bubeník Orlando Allen. V roce 2014 byl kvůli nemoci donucen přestat vystupovat se skupinou Gong. Nemoc se podařilo vyléčit, ale v únoru 2015 se vrátila a Allen oznámil, že nemá zájem věnovat další čas léčbě a že má přibližně šest měsíců života. Zemřel nedlouho poté, v březnu 2015, ve věku 77 let.\n\n\n"}
{"id": "673178", "url": "https://cs.wikipedia.org/wiki?curid=673178", "title": "Papa Blues", "text": "Papa Blues\n\nPapa Blues je poslední studiové album amerického hudebníka Papa John Creache, vydané dva roky před jeho smrtí, v roce 1992. Na nahrávce jej doprovodila skupina Bernieho Pearla. Ten je rovněž autorem několika písní, sám Creach je autorem pouze jedné. Dále se zde nachází například coververze písně „Baby Please Don't Go“ od Big Joe Williamse. Jedná se o jeho první album od roku 1978, kdy vydal desku \"Inphasion\".\n\n"}
{"id": "673180", "url": "https://cs.wikipedia.org/wiki?curid=673180", "title": "Výstaviště Louny", "text": "Výstaviště Louny\n\nVýstaviště Louny se nachází v odpočinkové zóně na severozápadním okraji města Loun v areálu Masarykových sadů, plocha má parkovou úpravu. Kromě odpočinkové funkce se zde konají prodejní a prezentační výstavy a veletrhy, součástí výstaviště je amfiteátr, baseballové hřiště a další objekty. Hlavní pavilon A výstaviště č. p. 1470 postavený v roce 1931 dle návrhu Josefa Chochola a lounského rodáka Otakara Poláka je nemovitou kulturní památkou.\n\nPrvní výstava zde proběhla roku 1931. V té době lounské výstaviště navštívil i tehdejší československý prezident Tomáš Garrigue Masaryk. Po sametové revoluci zažívalo krátce výstaviště útlum, ale už za několik let opět sloužilo hojně výstavám.\n\nVýstaviště provozuje ústecká společnost \"Diamant Expo\", která zde v současné době pořádá každoročně mnoho prodejních a prezentačních výstav a veletrhů. Nejznámější výstava se koná v dubnu pod názvem \"Dům a zahrada\". Velmi známá je například i výstava \"Člověk v přírodě\", \"Dům\" nebo \"Autosalon\". Na výstavy chodí desítky tisíc lidí nejen z okolí Loun.\n"}
{"id": "673181", "url": "https://cs.wikipedia.org/wiki?curid=673181", "title": "Politické hnutí", "text": "Politické hnutí\n\nPolitické hnutí je sociální hnutí v oblasti politiky. Politické hnutí může být organizované okolo jediné záležitosti anebo sady záležitostí, anebo kolem sady sdílených znepokojujících záležitostí sociální skupiny. Na rozdíl od politické strany není politické hnutí organizováno za účelem zvolení členů hnutí do vládních úřadů; místo toho má za cíl přesvědčit občany anebo vládní úředníky, aby něco udělali ohledně problémů a záležitostí, na které je hnutí zaměřeno. V České republice upravuje fungování politických hnutí zákon č. 424/1991 Sb. o sdružování v politických stranách a v politických hnutích, který stanovuje politickým stranám a hnutím stejné podmínky.\n\nPolitická hnutí jsou vyjádřením zápasu sociální skupiny za politický prostor a výhody. Politická hnutí jsou představována, chcete-li uváděna nestátními skupinami, které jsou vedeny jejich elitami. Ve skutečnosti je proces konstrukce politických identit a jejich posilování také součástí politických hnutí.\n\nPolitické hnutí může být místní, regionální, národní anebo mezinárodní svým zaměřením. Některá hnutí se snažila o změnu vládní politiky, jako třeba mírová hnutí, ekologická hnutí, a anti-globalizační hnutí. Mnohá se snažila vytvořit anebo rozšířit práva potlačovaných skupin, jako třeba abolicionismus, hnutí sufražetek, hnutí za občanská práva, feminismus, hnutí za práva mužů, hnutí za práva homosexuálů, hnutí za práva tělesně postižených, anebo hnutí za základní lidská práva. Některá hnutí reprezentovala třídní zájmy, jako např. dělnická odborová hnutí, socialismus a komunismus, jiná vyjadřovala národní aspirace, jako např. protikolonialistická hnutí, Ratana, sionismus a Sinn Féin. Politická hnutí také mohou zahrnovat zápas o decentralizaci nebo centralizaci státní kontroly, jako např. anarchismus, fašismus a nacismus.\n\nNěkteří aktivisté a učenci tvrdí, že spolu s globalizací se vynořuje nový typ politického hnutí, které není pouze mezinárodní nebo zaměřené na jednotlivý problém, ale je charakterizováno globálním přístupem. Toto bylo nazváno termínem globální občanské hnutí a dále pokračuje debata o tom, jestli toto bylo prokázáno anebo jestli je to dosud jen jeho latentní potenciál.\n\nOdborníci a znalci v oblasti hnutí mají potíž s tím, že pro většinu z nich je příznačné, že ani zasvěcení členové hnutí, ani ti, kteří k hnutí nepatří, nepoužívají důsledné názvy (\"nálepky\") anebo popisné fráze. Pokud zde není jediný vůdce, který by tak učinil, anebo chybí formální systém členské shody, aktivisté budou typicky používat různé nálepky a popisné fráze, které vyžadují od znalců v oboru rozpoznat, kdy se odkazují na tytéž anebo podobné myšlenky, vyhlašují podobné cíle, přijímají podobné akční programy anebo používají podobné metody. Mohou existovat velké rozdíly v tom, jak rozeznat, kdo je a kdo není členem spřízněné skupiny:\n\n\nČasto jsou to nečlenové spíše než členové, kdo aplikuje trefnou identifikační nálepku pro hnutí, které členové pak mohou přijmout anebo nepřijmout, a nakonec ji používají pro svou identifikaci. Například nálepka pro politické hnutí tzv. rovnostářů (levellerů) v Anglii 17. století na ně bylo použito jejich protivníky jako hanlivý výraz. Přesto obdivovatelé tohoto hnutí a jeho cílů později tento termín začali používat a stal se výrazem, pod kterým vešli do historie.\n\nPři jakékoliv diskusi poněkud \"beztvarého\" pojmu \"hnutí\" je třeba dávat pozor na to, abychom dokázali rozlišit mezi názory stoupenců a nečlenů, podporovatelů a protivníků, z nichž každý může mít svůj vlastní účel a agendu v jeho charakterizaci anebo mischarakterizaci.\n\n\n"}
{"id": "673188", "url": "https://cs.wikipedia.org/wiki?curid=673188", "title": "Alžírská hymna", "text": "Alžírská hymna\n\nHymna Alžírska je píseň\nKassaman nebo Qassaman. Byla přijata v roce 1963, krátce po získání autonomie. Slova napsal Mufdi Zakariah v roce 1955, kdy byl vězněn Francouzi. Hudbu složil Mohamed Fawzi z Egypta.\n\n"}
{"id": "673193", "url": "https://cs.wikipedia.org/wiki?curid=673193", "title": "Long Branch Park 1983", "text": "Long Branch Park 1983\n\nLong Branch Park 1983 je, zatím poslední, koncertní album amerického houslisty Papa John Creache, vydané 10. května 2011. Jedná se o posmrtné album, protože Papa John Creach zemřel v roce 1994.\n"}
{"id": "673194", "url": "https://cs.wikipedia.org/wiki?curid=673194", "title": "Robb Royer", "text": "Robb Royer\n\nRobert Wilson „Robb“ Royer (* 6. prosince 1942 Los Angeles, Kalifornie, USA) je americký zpěvák, baskytarista, kytarista, klávesista a skladatel, který působil v letech 1968-1971 ve skupině Bread. Již od dětství se věnoval hudbě, zpočátku převážně klasické. Na střední škole hrál v kapele na klarinet. Ještě před vznikem skupiny Bread spolupracoval s jejím dalším budoucím členem, Jimmym Griffinem. Po odchodu ze skupiny spolupracoval s Larrym Knechtelem a dalšími.\n\n"}
{"id": "673196", "url": "https://cs.wikipedia.org/wiki?curid=673196", "title": "Russell Gilbrook", "text": "Russell Gilbrook\n\nRussell Gilbrook (*1964) je současný bubeník anglické hard rockové skupiny Uriah Heep. Mimo Uriah Heep spolupracoval také s hudebníky jako jsou Tony Iommi, Lonnie Donegan, John Farnham a Van Morrison.\n\n"}
{"id": "673203", "url": "https://cs.wikipedia.org/wiki?curid=673203", "title": "Ian Clarke", "text": "Ian Clarke\n\nIan Clarke (20. srpna 1946, Londýn, Anglie, Spojené království) je anglický bubeník, nejvíce známý jako člen skupin Uriah Heep v letech 1970-1971. a Cressida.\n\n"}
{"id": "673205", "url": "https://cs.wikipedia.org/wiki?curid=673205", "title": "Teorie dvou mečů", "text": "Teorie dvou mečů\n\nTeorie dvou mečů byla středověká teorie o rozdělení moci nad světem. Tato teorie byla všeobecné uznávána na Západě od dob papeže Gelasia I. Základ teorie vychází z myšlenky, že Ježíš Kristus rozdělil moc nad světem na dvě složky předáním dvou mečů (Lukáš 22,38), jeden meč je určen k správě duchovní a druhý k správě světské, duchovní meč potom drží papež a světský císař. V průběhu středověku ovšem trvalo neustálé napětí mezi papežskou a císařskou mocí a vznikaly různé právní a filosofické výklady této teorie tu ve prospěch papeže a tu císaře. V průběhu 11.–14. století za pontifikátu silných papežů Inocence III., IV. a Bonifáce VIII. a dalších dařilo prosadit výklad nadřazenosti duchovní moci té světské (oba meče předal Kristus Petrovi a jeho nástupcům, kteří teprv půjčují světský meč císaři). Opačné výklady naopak zdůrazňovaly oddělenost obou složek, přičemž duchovní meč opravňuje vládnou papeži pouze v rovině mystické.\n\n"}
{"id": "673206", "url": "https://cs.wikipedia.org/wiki?curid=673206", "title": "The Letter", "text": "The Letter\n\n\"The Letter\" je píseň, kterou napsal Wayne Carson Thompson a v roce 1967 se stala hitem skupiny The Box Tops. Nejvíce jí však proslavil až Joe Cocker v roce 1970.\n"}
{"id": "673211", "url": "https://cs.wikipedia.org/wiki?curid=673211", "title": "Radovan Richta", "text": "Radovan Richta\n\nPhDr. Radovan Richta, DrSc. (6. června 1924 – 21. července 1983) byl český sociolog a filosof, který razil termín vědeckotechnická revoluce a s ním spojenou teorii o náhradě fyzické práce prací duševní. Jeho nejvýznamnější projekt, \"Civilizace na rozcestí\" se zabývá „společenskými a lidskými souvislostmi vědeckotechnické revoluce“. Je to vlastně ekonomická, technologická a sociologická prognóza dalšího vývoje světa, která pojednává o přeměně tehdejší industriální společnosti na společnost, kterou dnes označujeme termínem informační. Humanistické ideály, kterými má být tato přeměna vedena, přispěly svým dílem ke vzniku představy o „socialismu s lidskou tváří“, která se stala mottem \"obrodného procesu\" v roce 1968. Někteří dnešní historici filosofie považují za nedostatek, že \"Civilizace na rozcestí\" – na rozdíl od pozdějších prognóz Římského klubu – neuvažovala např. o vyčerpání přírodních zdrojů a tedy ani o tzv. mezích růstu. Nicméně pamětníci soudí, že přinesla myšlenky, které byly ve své době naprosto přelomové.\n\nRadovan Richta se narodil v Praze na Smíchově v rodině úředníka ČSD, tam také vystudoval Vančurovo reálné gymnázium a za války v roce 1943 maturoval. Od října 1943 pak byl totálně nasazen v pražské továrně Avia jako pomocná kancelářská síla.\n\nRadovan Richta se od počátku zapojil do činnosti odbojové skupiny Předvoj, kterou založili jeho přátelé a spolužáci z gymnázia a která v roce 1944 významně posílila zdecimované odbojové struktury Komunistické strany Československa. 22. října 1944 byl Radovan Richta zatčen a do konce války vězněn napřed na Pankráci a od 23. ledna 1945 ve vězení pražského gestapa v Malé pevnosti v Terezíně. Tam Richta onemocněl tyfem a řadou plicních onemocnění, která se rozvinula v těžký případ tuberkulózy. Těsně před koncem války, 1. května Radovana Richtu zachránila skupina Červeného kříže, která evakuovala těžce nemocné vězně. Následujícího dne, 2. května 1945, bylo bez soudu postříleno mnoho členů Předvoje, mezi nimi i Karel Hiršl, Richtův nejlepší přítel.\n\nPo skončení druhé světové války se Radovan Richta přes svou nemoc věnoval především studiu na přírodovědecké a později i filosofické fakultě Karlovy university, angažoval se ve \"Svazu vysokoškolského studentstva\" a současně také pracoval v Rudém právu a v časopise Tvorba. V roce 1950 se oženil s přítelkyní z Předvoje a spoluvězeňkyní z Pankráce a Terezína \"Želmírou Kálalovou\". V letech 1953–1954 připravoval zřízení ČSAV, kam byl r. 1954 přijat do Filosofického ústavu jako vědecký pracovník. Od roku 1958 se musel často léčit v sanatoriu v Dobříši. Přestože měl předepsaný klid na lůžku, dál usilovně studoval a psal. V roce 1963 vydal svoje první díla – \"Člověk a technika v revoluci našich dnů\" a \"Komunismus a proměny lidského života (K povaze humanismu naší doby)\". Zejména Richtovo první dílo – \"Člověk a technika v revoluci našich dnů\" – přispělo k tomu, že se pojem technologie stal jedním z ústředních pojmů filosofických úvah let šedesátých.\n\nDalší publikace, \"Civilizace na rozcestí\" z roku 1966, je kolektivním dílem jedenašedesáti autorů vedených Radovanem Richtou. V roce 1966 se Radovan Richta stal vedoucím \"mezioborového vědeckého týmu pro výzkum společenských a lidských souvislostí vědeckotechnické revoluce.\" V r. 1967 se stal \"členem-korespondentem\" ČSAV.\n\nZa normalizace v letech 1969–1982 působil akademik Richta jako ředitel Ústavu pro filosofii a sociologii ČSAV. V roce 1972 byl zvolen \"řádným členem\" ČSAV. Poslední velkou prací, kterou akademik Richta vedl, byla prognóza vývoje československé společnosti „Československo 2000“ vypracovaná pro vládu ČSSR v Richtově Ústavu pro filosofii a sociologii ve spolupráci s Ekonomickým ústavem ČSAV. Tato studie nebyla nikdy zveřejněna. František Kutta uvádí, že na sklonku života se Radovan Richta snažil vytvořit prognostický tým, který – řečeno Richtovými slovy – „by nás zbavil politického prokletí a umožnil nám oficiálně prozkoumat společnost“.\n\nUvedené údaje pocházejí ze soukromého archivu manželky R. Richty, wikipedistky paní Marie Richtové.\n\n\n"}
{"id": "673213", "url": "https://cs.wikipedia.org/wiki?curid=673213", "title": "Structurae", "text": "Structurae\n\nStructurae je internetová online databáze, ve které jsou shromažďovány informace o převážně technických stavbách všeho druhu, jako jsou mosty, mrakodrapy, vysílače, tunely, stadiony, přehrady apod., ale také historických památkách jako kostely, paláce, zámky, hrady aj. Pro zařazení do databáze se nerozlišuje místo a doba vzniku, proto jsou zde obsaženy stavby od egyptských pyramid, přes antické chrámy, středověké kostely, objekty z období průmyslové revoluce až po moderní stavby. Vedle toho obsahuje databáze údaje o stavebních společnostech, úřadech, spolcích či osobách (architekti, inženýři, designéři). V roce 2011 obsahovala údaje o téměř 60 000 objektech a počet snímků byl více než 160 000.\n\nDo databáze může po splnění určitých pravidel zaslat informace či fotografie každý uživatel. Příspěvky nesmějí být anonymní a musejí obsahovat odkazy na literaturu podle akademických standardů.\n\nProvozovatelem je německo-francouzský stavební inženýr a projektant mostů Nicolas Janberg (nar. 1973), který databázi založil v říjnu 1998 poté, co jako asistent na Princeton University zde vytvořil podobný projekt pro výuku. Stránka je trojjazyčná (němčina, angličtina a francouzština) a je financována z bannerové reklamy a z placených exkluzivních údajů pro firmy.\n\nStructurae se skládá z více než 100 000 jednotlivých stránek a běží pod jazykem ColdFusion, zatímco data jsou spravována systémem MySQL.\n\n"}
{"id": "673217", "url": "https://cs.wikipedia.org/wiki?curid=673217", "title": "Noel Loban", "text": "Noel Loban\n\nNoel Loban (* 28. dubna 1957 Wimbledon, Velká Británie) je bývalý britský zápasník, volnostylař. V roce 1984 na olympijských hrách v Los Angeles v kategorii do 90 kg vybojoval bronzovou medaili a v roce 1988 na hrách v Soulu v kategorii do 100 kg vybojoval sedmé místo.\n\nV roce 1987 vybojoval čtvrté místo na mistrovství světa. V roce 1988 vybojoval druhé a v roce 1984 sedmé místo na mistrovství Evropy. V roce 1987 vyhrál na mistrovství Commonwealthu. V roce 1994 skončil druhý na hrách Commonwealthu.\n\n"}
{"id": "673221", "url": "https://cs.wikipedia.org/wiki?curid=673221", "title": "Amid sodný", "text": "Amid sodný\n\nAmid sodný (NaNH) je chemická sloučenina sodíku s dusíkem a vodíkem (patří mezi anorganické amidy). Molekula této sloučeniny je podobná molekule amoniaku, pouze jeden atom vodíku je nahrazen atomem sodíku.\nNebezpečně reaguje s vodou:\n\nNaNH + HO → NaOH + NH.\n\nJe-li rozpuštěný v amoniaku, vznikají kationty Na(NH) a amidové anionty NH.\n\nAmid sodný může být připraven reakcí sodíku s amoniakem za katalýzy dusičnanu železitého (tato reakce probíhá nejrychleji při bodu varu amoniaku (-33 °C)):\n\n2 Na + 2 NH —→ 2 NaNH + H.\n\nAmid sodný se používá jako silná zásada v organické syntéze.\nSlouží k výrobě indiga, hydrazinu a kyanidu sodného\n\nAmid sodný reaguje s vodou za vzniku amoniaku a hydroxidu sodného a hoří za vzniku peroxidu sodného, oxidu dusičitého a vody:\n\nNaNH + HO → NH + NaOH\n\n2 NaNH + 4 O → NaO + 2 NO + 2 HO.\n\n"}
{"id": "673225", "url": "https://cs.wikipedia.org/wiki?curid=673225", "title": "Macauley Appah", "text": "Macauley Appah\n\nMacauley Appah (* 1. října 1960) je bývalý nigerijský zápasník, volnostylař. V roce 1984 na olympijských hrách v Los Angeles v kategorii do 90 kg vybojoval páté místo. Ve stejném roce zvítězil na africkém šampionátu.\n\n"}
{"id": "673227", "url": "https://cs.wikipedia.org/wiki?curid=673227", "title": "Vršatské Podhradie", "text": "Vršatské Podhradie\n\nVršatské Podhradie ( ) je obec na Slovensku v okrese Ilava v Trenčínském kraji, 14 km jihozápadně od Púchova, v Bílých Karpatech. Žije zde  obyvatel.\n\nPrvní písemná zmínka o obci pochází z roku 1439, ovšem už v roce 1244 zde na skále stála strážná věž pozdějšího hradu Vršatec, která chránila průsmyk spojující Pováží a Moravu. Začátkem 14. století se už píše o kamenném hradu. Obyvatelé většinou pracovali v zemědělství. 7.8.1962 obec vyhořela. V těsné blízkosti obce se nachází národní přírodní rezervace Vršatské bradla a Vršatské hradné bralo.\n\n"}
{"id": "673235", "url": "https://cs.wikipedia.org/wiki?curid=673235", "title": "Alexandr Volčkov", "text": "Alexandr Volčkov\n\nAlexandr Alexandrovič Volčkov (Алекса́ндр Алекса́ндрович Волчко́в;*25. září 1977 Moskva) je bývalý ruský hokejový útočník.\n\nS hokejem začínal v rodném městě v týmu HC CSKA Moskva, kde debutoval v ruské nejvyšší lize v průběhu sezóny 1994/1995. Po sezóně odešel do zámoří do týmu Barrie Colts (OHL), hned v prvním ročníku v týmu se stal nejlepším hráčem s 63 bodech a byl navržen do All-Rookie Team v OHL. V roce 1996 byl draftován do NHL v 1. kole (celkově 4.) týmem Washington Capitals. Následující ročník v OHL odehrál 56 zápasů, ve kterých nasbíral 82 bodů a na závěr sezóny byl povolán do farmy Caps v Portland Pirates, za Pirates stihl odehrál 4 zápasy. V organizaci Portland zůstal a strávil necelé tři sezóny (1997/2000). 23. října 1999 debutoval v NHL za tým Washington Capitals proti týmu Phoenix Coyotes. Hned poté odehrál další dva zápasy proti Los Angeles Kings a Anaheim Ducks, ve kterých si připsal dva záporné body za pobyt na ledě. Poté byl poslán zpět na farmu, kde hrával až do 4. února 2000, byl vyměněn do týmu Edmonton Oilers za 4. kolo draftu. Za Oilers neodehrál žádný zápas, jenom na jejich farmě Hamilton Bulldogs dohrál sezónu. Na další sezónu 2000/2001 se vrátil zpět do Ruska, dohodl na spolupráci s týmem Molot Perm za které odehrál 14 zápasu, poté přestoupil do týmu Viťaz Čechov. Během 11 sezón ve východní Evropě, vystřídal 4 ligy – (Superliga, Ruská vyšší liga, Běloruská extraliga a Mistrovství Kazachstánu), hrával celkem ve 12 klubech. Poslední ročník své kariéry odehrál v klubu Irtyš Pavlodar, za které odehrál pět zápasu v ročníku 2010/11.\n\n\n\nNěkteří odborníci v NHL jej považují za jeden z největších promarněných talentů či nejhorší volbu na čelních pozicích draftu v historii.\n\n"}
{"id": "673236", "url": "https://cs.wikipedia.org/wiki?curid=673236", "title": "Seahpo Peak", "text": "Seahpo Peak\n\nSeahpo Peak je vedlejší vrcholek hory Mount Shuksan v americkém státě Washington. Nachází se něco málo přes 3 kilometry východně od hlavního vrcholku v nadmořské výšce 2229 metrů. Je částí pohoří Severní Kaskády a nachází se v národním parku Severní Kaskády.\n\nS hlavním vrcholem ho spojuje 2100 metrů vysoký zubatý hřeben. Seahpo Peak se tyčí severně od proudu potoka Sulphide Creek, který je přítokem řeky Baker. Na potoce se nachází několik vodopádů, které nesou jméno Mount Shuksan Waterfalls. Vrcholek je také na jižní straně Nukseckého karu, ze kterého pochází řeka Nooksack. Na severu s vrcholkem sousedí Východní Nuksecký ledovec, na jihu pak několik nepojmenovaných ledovců. Jeden nepojmenovaný hřeben spojuje vrcholek s Ledovým vrcholem.\n\nJméno hory pochází z francouzského \"chapeau\", což znamená \"klobouk\".\n"}
{"id": "673239", "url": "https://cs.wikipedia.org/wiki?curid=673239", "title": "Sulphide Creek", "text": "Sulphide Creek\n\nSulphide Creek je 4 kilometry dlouhý ledovcový přítok řeky Baker v americkém státě Washington. Proudí k řece prudkým úzkým kaňonem na jihovýchodním svahu Mount Shuksan v národním parku Severní Kaskády. Přestože \"creek\" znamená \"potok\", tok má spíše charakter řeky díky svému vysokému průměrnému průtoku. Jeho pramen se nachází v masivních ledovcích zvaných Sulfidový a Křišťálový v nadmořské výšce okolo 1 769 metrů. Od pramene proudí východním směrem a před soutokem s řekou Baker nabírá několik vlastních přítoků. Ústí do řeky Baker se nachází v nadmořské výšce 369 metrů. Tok je známý pro vysoké vodopády, které se nacházejí jak na něm samotném, tak na jeho přítocích. \n\nJméno \"Sulphide\" znamená v překladu do češtiny sulfid.\n\nPo opuštění ledovců se tok dostává přes skály ze zeleného svoru, než dorazí do malého plesa, zvaného \"Sulphide Lake\". Po výtoku z jezera jsou na řadě vodopády Sulphide Creek Falls, které jsou s výškou 665 metrů jedny z nejvyšších v celé Severní Americe. Po vodopádech se tok dostává do prudkého a úzkého údolí, občas zvaného kaňonem, které podle zdrojů nebylo nijak prozkoumáno. Na úpatí vodopádu se do Sulphide Creeku vlévá pravý přítok, který mění kurz hlavního toku na severovýchod, kde se k němu z levé strany připojuje jiný velký přítok, který proudí po východním svahu Mount Shuksan a obsahuje také vysoké vodopády Mount Shuksan Waterfalls, z nichž ten nejvyšší měří 730 metrů. Tok poté pokračuje především jihovýchodně lesem, který ho přivádí k řece Baker, do které se vlévá jen kousek proti proudu od Bakerova jezera.\n\nPři ústí do řeky Baker je průměrný průtok toku 15 m³/s, který závisí na rychlosti proudu na vodopádech a rychlosti přítoků.\n"}
{"id": "673241", "url": "https://cs.wikipedia.org/wiki?curid=673241", "title": "Dodecylsíran sodný", "text": "Dodecylsíran sodný\n\nDodecylsíran sodný (natrium-dodecyl-sulfát, zkr. NaDS či SDS, z angl. \"sodium dodecyl sulfate\", či SLS, \"sodium lauryl sulfate\") je iontová povrchově aktivní látka používaná v celé řadě čisticích a hygienických prostředků. Chemicky je to sodná sůl organosulfátu, přičemž tento organosulfát má 12 uhlíků a je připojen k záporně nabité sulfátové skupině. Má díky své stavbě tzv. amfifilní charakter, který jej předurčuje k detergentním vlastnostem – dvanáctiuhlíkatý ocásek je hydrofobní, sulfátová skupina vykazuje silně hydrofilní rysy.\n\nJe vhodný k odstraňování mastných skvrn a je tedy součástí různých odmašťovačů motorů, čisticích prostředků na podlahu či k mytí aut, v nižších koncentracích se používá i v zubních pastách, šamponech a pěnách na holení. V bublinových koupelích vytváří kýženou pěnu.\n\nDále se SDS běžně využívá i v biochemické laboratoři. Je nezbytnou součástí některých typů elektroforézy proteinů, které se podle této látky označují jako SDS-PAGE. SDS se přidá k suspenzi proteinů, zahřeje se a dojde k jejich denaturaci. Navíc je pomocí SDS maskován individuální náboj proteinů a vznikají záporně nabité denaturované částice, jejichž náboj je přímo úměrný jejich hmotnosti.\n\nU citlivějších jedinců může delší vystavení SDS vyvolávat vyrážku. Nemá však rakovinotvorné účinky (při aplikaci na kůži, ale ani při konzumaci) a oproti starším studiím se zdá, že nemá vliv ani na vznik ústních aftů.\n"}
{"id": "673249", "url": "https://cs.wikipedia.org/wiki?curid=673249", "title": "All Pink Inside", "text": "All Pink Inside\n\nAll Pink Inside je čtvrté album americké rockové skupiny Frijid Pink, vydané roku 1975. Na albu je původní bubeník Rick Stevers a noví členové Jo Baker (zpěv) a Larry Popolizio (baskytara).\n\n\n\nHosté:\n"}
{"id": "673251", "url": "https://cs.wikipedia.org/wiki?curid=673251", "title": "The Beginning Vol. 5", "text": "The Beginning Vol. 5\n\nThe Beginning Vol. 5 je první kompilační album americké rockové skupiny Frijid Pink, vydané v roce 1973. Album obsahuje materiál z prvních dvou alb skupiny, tedy \"Frijid Pink\" a \"Defrosted\". Album bylo vydané jen v Německu.\n\n\n"}
{"id": "673252", "url": "https://cs.wikipedia.org/wiki?curid=673252", "title": "Christopher Rinke", "text": "Christopher Rinke\n\nChristopher Rinke (* 26. října 1960 Port Coquitlam, Kanada) je bývalý kanadský zápasník, volnostylař. V roce 1984 na olympijských hrách v Los Angeles v kategorii do 82 kg vybojoval bronzovou medaili, v roce 1988 na hrách v Soulu ve stejné kategorii vypadl ve čtvrtém kole základní skupiny.\n\nV roce 1983 obsadil patnácté místo na mistrovství světa. V roce 1982 a 1986 zvítězil na hrách Commonwealthu.\n\n"}
{"id": "673254", "url": "https://cs.wikipedia.org/wiki?curid=673254", "title": "Brand New Morning", "text": "Brand New Morning\n\nBrand New Morning je třinácté studiové album britské melodicky rockové skupiny Magnum, vydané v roce 2004.\n\n\"Pozn.: Píseň „Dreamland“ je jako bonus na japonské verzi.\"\n\n"}
{"id": "673257", "url": "https://cs.wikipedia.org/wiki?curid=673257", "title": "Hokejová reprezentace Protektorátu Čechy a Morava v sezóně 1939/40", "text": "Hokejová reprezentace Protektorátu Čechy a Morava v sezóně 1939/40\n\n Protektorát Čechy a Morava – Německo 5:1 (2:1, 1:0, 2:0)\n\n11. ledna 1940 – Praha\nBranky: 2. Troják (Maleček),7. F. Pergl, 25. O. Kučera, 35. Pergl, 42. Pergl – 9. Schmiedinger.\nRozhodčí: Röhmer (GER), Herman (TCH)\n\nČechy a Morava: Modrý – Pácalt, Trousílek, Šťovík – Troják, Maleček, Kučera – Pergl, Plocek, Lonsmin.\n\nNěmecko: Hoffmann – Jaenecke (1. Wild), Toblen – Feistritzer, Nowak, Demmer – Schmiedinger, Schenk, Schibukat.\n\n6. února 1940 – Praha\nRozhodčí: Ženíšek (PČM), Reisenzahn (GER)\nBranky: 12. F. Pergl – 32. Gosztonyi.\n\nČechy a Morava: Modrý – Pácalt, Šťovík – Troják, Maleček, Kučera – Pergl, Drobný, Lonsmín.\n\nMaďarsko: Csák – Jeney, Barcsa (Hubay) – Gergely, Miklós, Gosztonyi – Helmeczy, Harai, Szamosi.\n\n7. února 1940 – Praha \nBranky: 22. Maleček (Pergl), 28. F. Pergl – 17. Miklós.\nRozhodčí: Kladrubský, Bakovský (PČM)\n\nČechy a Morava: Hertl – Pácalt, Šťovík – Troják, Maleček, Kučera – Pergl, Drobný, Lonsmín.\n\nMaďarsko: Csák – Jeney, Barcsa (Hubay) – Gergely, Miklós, Gosztonyi – Helmeczy, Harai, Szamosi.\n\n\n"}
{"id": "673259", "url": "https://cs.wikipedia.org/wiki?curid=673259", "title": "Chance (album)", "text": "Chance (album)\n\nChance je studiové album skupiny Manfred Mann's Earth Band, vydané v roce 1980.\n\nSkladby 10-13 vyšly jen jako bonusy na CD reedici v roce 1999, ale ne na původním albu.\n\na\n"}
{"id": "673260", "url": "https://cs.wikipedia.org/wiki?curid=673260", "title": "Můstková metoda", "text": "Můstková metoda\n\nMůstková metoda je další způsob měření odporu elektrického spotřebiče. Principem je to, že se měří, kdy je můstek v rovnováze (v tomto případě bude naměřeno, že obvodem neprochází žádný proud). Pak už lze snadno dopočítat velikost měřeného odporu R.\n\nLze tento odpor spočítat pomocí vztahu : R=R* (a/b)\n\nKde R je odpor normálového rezistoru, jehož velikost je známa.\n"}
{"id": "673262", "url": "https://cs.wikipedia.org/wiki?curid=673262", "title": "Robert Molle", "text": "Robert Molle\n\nRobert Molle (* 23. září 1962 Saskatoon, Kanada) je bývalý kanadský zápasník, volnostylař. V roce 1984 na olympijských hrách v Los Angeles v kategorii nad 100 kg vybojoval stříbrnou medaili. V roce 1983 obsadil páté místo na mistrovství světa a třetí místo na panamerických hrách.\n\n"}
{"id": "673263", "url": "https://cs.wikipedia.org/wiki?curid=673263", "title": "Vasil Kobulej", "text": "Vasil Kobulej\n\nVasil Kobulej (11. prosince 1919, Soločín, Podkarpatská Rus – 14. ledna 1999) byl československý voják, plukovník a jedna z osobností Karpatsko-dukelské operace a Ostravsko-opavské operace.\n\nZa své zásluhy se stal čestným nositelem Řádu Vlastenecké války I. stupně, Československého velitelského řádu Jana Žižky z Trocnova, Řádu rudé hvězdy, čtyřnásobným držitelem Československého válečného kříže z roku 1939 a držitelem řady dalších válečných medailí a vyznamenání.\n\nNarodil se v Soločíně ve Svaljavském okresu na Podkarpatské Rusi v rodině statkáře a zároveň starosty Michala Kobuleje a jeho ženy Julie Kobulejové. Po ukončení školní docházky studoval střední průmyslovou školu ve Vyškově na Moravě. Po rozpadu Československé republiky v březnu 1939 se rozhodl vrátit zpět domů k rodičům a poté odejít do zahraničí bojovat proti nacismu. Kvůli okupaci Moravy německými vojsky a situaci na Slovensku cestoval přes Polsko. Vzhledem k invazi Rudé armády do východního Polska byl zadržen sovětskou pohraniční hlídkou a následně internován do sběrného tábora. Po krátkém výslechu byl převezen do města Dněpropetrovska do Katerinoslavské věznice. Zde byl nespravedlivě odsouzen na tři roky nucených prací ve věku necelých dvaceti let. Vzhledem k odmítnutí podpisu pod rozsudek mu byl trest okamžitě zvýšen na pět let. Do června 1940 byl ponechán ve vězení, kde uklízel popraviště po katovi. Poté se dočkal spolu s dalšími vězni naložení do vagónů určených pro přepravu dobytka, zcela bez větrání, a byl převezen k řece Pečoře. Letní vedra a nelidské podmínky připravily tisíce vězňů o život již během transportu. Po příjezdu byl vyslán spolu s dalšími zadrženými do gulagu Vorkuta (Воркута́) za polární kruh. Ztráty vězňů čítaly desetitisíce. Nedlouho po příjezdu se dočkal naložení na zaoceánskou loď. V nelidských podmínkách rýžoval zlato, chytal ryby a tahal dřevo ze sibiřských lesů. Zde málem přišel o život po útoku medvěda, který zabil jeho koně. Za to jen zázrakem nebyl popraven po návratu do koncentračního tábora. Jeho uvěznění trvalo až do doby, než byl odeslán na stavbu transsibiřské magistrály.\n\nPo dohodě Londýnské exilové vlády se SSSR mu byla okamžitě udělena milost, a tím byl propuštěn na svobodu. Dne 18. července 1941 byla oficiálně stvrzena obnova diplomatických vztahů a navázána vzájemná spolupráce proti nacistickému Německu. To umožnilo aktivní mobilizaci československých vojenských sil. Do první československé vojenské jednotky na území Sovětského svazu, která vznikala v Buzuluku na úpatí Uralu a vedl ji arm. gen. Ludvík Svoboda, vstoupil dne 11. března 1943. Po odvodu byl zařazen do důstojnické školy a po jejím absolvování do kurzu pro řízení tanku na cvičišti v Tambově ve středním Rusku. Po jeho ukončení odjel s dalšími absolventy do Novochoperska, kde přebral legendární tank Lidice. Jednalo se o tank „Žižka“, T-34, který byl v době svého vzniku bezpochyby nejlepším středním tankem na světě. Buršík, s nímž tvořil osádku tanku Žižka, vzpomíná, že Vasil Kobulej souběžně působil jako instruktor tankového praporu.\n\nZúčastnil se nejtěžších bojů o Kyjev, Čerchanov, Fastov, Bílou Cerekev, Žaškov, kde tank zasáhla německá bomba a došlo k zranění jeho posádky. Prokázané hrdinství mu přineslo okamžité povýšení do hodnosti poddůstojníka a ustanovení do funkce technického zástupce velitele roty. Při bojích o Dukelský průsmyk na kótě 534 byl zasažen tank Lidice a on sám, ač v hořící kombinéze nasáklé naftou, zachránil všechny členy své posádky navzdory utrpěným popáleninám. „V den 26. výročí vzniku Československé republiky byli u 1. tankového praporu vyznamenáni Čs. válečným křížem 1939 za činnost v Karpatsko-dukelské operaci des. Mikuláš Končinský, des. Vasil Kobulej a svob. Antonín Peterka.“\n\nOstravské operace se zúčastnil již v hodnosti podporučíka. Spojenecké velmoci ustanovily demarkační čáru, která strategicky určila směr. Při bojích o Moravskoostravskou oblast čelili desítkám nepřátelských divizí, včetně tankových a motomechanizovaných jednotek podporovaných letectvem. Po osvobození Ostravy, Opavy a Olomouce byl určen do rychlé armádní skupiny vyslané na pomoc Praze a účastnil se Pražské operace. Osmého května večer, kdy byl oznámen podpis kapitulačního aktu uskutečněný v Remeši, přijeli do městské části Měcholupy. Přesto nacistické jednotky nerespektovaly oficiální stanoviska a v okolí hlavního města se bojovalo až do 11. května. Po osvobození Prahy Rudou armádou došlo ke konci druhé světové války. Z posledních osmi tanků padlo pět při těžkých bojích o Ostravu a do Prahy přijely jen poslední tři. Vasil Kobulej řídil jeden z nich.\n\nKyjev - vzpomínky příslušníků 1. čs. samostatné brigády. Krajská knihovna Františka Bartoše ve Zlíně: Praha Supraphon, 1983\n\nKyjev - vzpomínky příslušníků 1. čs. samostatné brigády. Praha Supraphon, 2018\n\nBitva o Ostravsko 1945 \n\nPři osvobozování Kyjeva v roce 1943 popisuje Cílek a Richter (2002, s. 271) jeho záchranu civilního obyvatelstva: „Vasil Kobulej náhle zpozoroval pohyb nepřátelských vojáků kolem malého domku. V rádiu slyší, jak velitel dává rozkaz k zahájení palby. Periskopem vidí v okně domku civilisty. Okamžitě sděluje veliteli: „Nestřílet! Jsou tam ženy s dětmi!“ Vyslaný průzkum to potvrdil. V domku bylo skutečně asi čtyřicet žen s dětmi. Rukojmí.“\n\nBojové podmínky byly značně ztížené deštěm a bahnem, mrazem a ledem v těžko přístupném terénu: „Před námi je ferdinand!“ – „Vidím,“ vzkřikl Písarský. Hned vypálil několik ran. A řidiči zavelel: „Vem to přes rokli! Objedem je a vpadneme jim do zad.“ Rokle je hlubší, než vypadala, bahnité dno a hned příkré stoupání v úhlu pětačtyřicet stupňů. Kobulejovi se řinou po tváři i po těle stružky potu. Zvolna, opatrně pouští tank dolů. Jen aby se nezapíchl předkem do bláta. Pomalu! Pomalu! Dobré je to! A teď na plný plyn nahoru. Sešlapuje akcelerátor. Motor řve a tank se drápe po svahu vzhůru. Ať mi, proboha, nechcípne motor! Modlí se Kobulej a šlape na pedál, až ho chytá křeč do lýtka. Musí udržet motor v obrátkách. Ještě tři metry, ještě metr. Konečně se těžký stroj převalil přes okraj rokle. Písarský už otáčel věž a vzápětí odpálil v rychlém sledu tři přesně mířené rány“ (Richter, 2015, s. 182). \n\nV bojích za osvobození Ukrajiny se vyznamenal v tomto klíčovém okamžiku: „Mimořádnou odvahu osvědčil řidič tanku Vasil Kobulej, který v nejprudší palbě vylezl z tanku a za pomoci střelce velitelského tanku Stěpana Vajdy uvolňoval strženou trolej, která se namotala na tankový pás a bránila mu v jízdě“ (Richter, 1997, s. 73).\n\nVe strastiplných zimních bitvách o Bílou Cerkev zachraňoval zraněné spolubojovníky: „Těžce byl raněn statečný tankista Juraj Jovbak, který jen zázrakem přežil zásah do obličeje. Svědkem toho byl neohrožený tankista Vasil Kobulej: „Přes přední příklop proletěl nepřátelský granát dvacetimilimetrové ráže. Utrhl mi šňůru od radiokukly a v blízkosti Jovbakovy hlavy explodoval na motorové přepážce a Jirkův obličej zdemoloval. Nepřátelská střela měla ničivé následky: poškodila olejové i vodní potrubí a tank byl vyřazen z provozu. Nepřítel toho využil a soustředil na nás palbu. Jovbaka jsme z tanku vyprostili. Nařídil jsem jednomu ze samopalníků, aby raněného vzal na záda a rychle dopravil na obvaziště. S ostatními členy osádky jsme si vzali osobní zbraně, ruční granáty, poplácali jsme náš tank, nasedli na jiný a vyrazili k protiútoku…“ (Richter, 1997, s. 76).\n\nFrancev uvádí, že Vasil Kobulej navštívil polskou osadu Frankow a zde 13. března 1950 provedl technickou prohlídku tanku T-34/76 č. 311367 LIDICE, který zůstal na dukelském bojišti. Vyproštění proběhlo 21. srpna 1950 a npor. Kobulej dohlížel na jeho přepravu do Tankového učiliště ve Vyškově na Moravě, kde byl tank opraven. Jeho služební nasazení ve Vyškově trvalo v letech 1950 až 1952.\n\nPři květnových oslavách v roce 1945 potkal Ruth, maturantku reálného gymnázia. O dva roky později, 23. srpna 1947, byli oddáni ve farním Kostele Navštívení Panny Marie v Ostravě V. – Zábřeh. Dcera Olga se narodila 26. června 1948 v Ostravě. Syn Boris přišel na svět 26. června 1952 ve Strašicích u Rokycan. Po vzoru svého otce se vydal na vojenskou kariéru a dosáhl stejné hodnosti. Vasil byl své ženě věrný celý život, znali se téměř 54 let, a rozdělil je jen jeho odchod. Ruth následně zůstala 18 let sama. \n\n\n\n\n\n"}
{"id": "673265", "url": "https://cs.wikipedia.org/wiki?curid=673265", "title": "Impulsní charakteristika", "text": "Impulsní charakteristika\n\nImpulsní charakteristika je odezva lineárního časově invariantního systému (LTI) na tzv. Diracův jednotkový impuls. Je značena malým písmenem \"h\".\n\nZ praktického pohledu je impulsní charakteristika důležitým nástrojem teoretické analýzy LTI systémů (tedy například filtrů, zesilovačů, PID regulátorů apod.), protože konvolucí vstupu s impulzní odezvou lze získat výstup LTI systému:\nformula_1\nformula_2\nformula_3\n\nVedle přechodové charakteristiky, přenosu systému a frekvenční charakteristiky je jednou z metod vnějšího popisu LTI systémů. Všechny tyto metody jsou rovnocenné a lze je početně mezi sebou převádět.\n\nV praxi se častěji používá frekvenční charakteristika a přechodová charakteristika, neboť ve většině případů je v praxi těžké zajistit Diracův impuls.\n\nFrekvenční charakteristiku lze získat Fourierovou transformací impulzní odezvy:\nformula_4\n\n"}
{"id": "673267", "url": "https://cs.wikipedia.org/wiki?curid=673267", "title": "Sasha Cohenová", "text": "Sasha Cohenová\n\nSasha Cohenová, celým jménem Alexandra Pauline Cohenová (* 26. října 1984, Westwood, Kalifornie, USA), je americká krasobruslařka. Pochází z rodiny ukrajinských židovských přistěhovalců, hovoří plynně rusky. Proslavila se mimořádnou pohybovou flexibilitou a uměleckou působivostí svých jízd (její nejsilnější zbraní byly sekvence spirál), ale četné zdravotní potíže jí zabránily zvítězit na velké světové soutěži.\n\nSasha Cohenová se narodila v Kalifornii, její matka Galina je bývalá baletka (taneční umění jejího otce Lva Feldmana obdivoval i Stalin, svou dceru pojmenovala podle primabaleríny Alexandry Danilovové), její otec Roger je obchodní právník. Má mladší sestru Natashu (narozena 1988), která je hudebnice a básnířka. Jako svůj krasobruslařský vzor Sasha Cohenová uvádí Scotta Hamiltona, který také dokázal maximálně využít svoji malou výšku.\nV dětství se věnovala gymnastice, od sedmi let přešla na krasobruslení, teprve od jedenácti let začala vrcholově závodit. V roce 2000 se stala vicemistryní Spojených států, na juniorském mistrovství světa skončila šestá. Následující sezónu vynechala pro zranění zad, v roce 2002 se kvalifikovala na olympiádu, kde obsadila čtvrté místo, stejně jako v následujícím roce na mistrovství světa v New Yorku. V roce 2003 vyhrála seriál Grand Prix, když na Kanadské brusli vytvořila světový rekord v novém systému bodování. Na mistrovství světa 2004 v Dortmundu vyhrála krátký program, ale po pádu ve volné jízdě skončila na druhém místě za Šizukou Arakawovou z Japonska. Stříbrnou medaili vybojovala také na dalším šampionátu v Moskvě. Sezóna 2005/2006 jí přinesla jediný titul mistryně USA, na hrách v Turíně nečekaně ovládla krátký program, znovu však nezvládla volnou jízdu a skončila na druhém místě. V tomtéž roce byla při neúčasti špičkových závodnic favoritkou mistrovství světa v Calgary, kde však obsadila až třetí místo. Po tomto zklamání se rozhodla přerušit závodní činnost.\nOd podzimu 2006 se Sasha Cohenová věnovala hlavně exhibicím (turné \"Stars on Ice\", hostování v Cirque du Soleil), natáčela reklamy, působila v charitativních organizacích. Studovala herectví na New York Film Academy, účinkovala ve filmu o žokejkách \"Moondance Alexander\" a vytvořila cameo role ve filmu \"Ledově ostří\" a v seriálu \"Kriminálka Las Vegas\". V roce 2009 se chtěla zúčastnit domácího světového mistrovství v Los Angeles, ale zastavily ji zdravotní potíže. Pokusila se probojovat na olympiádu do Vancouveru, její comeback vyvolal velkou mediální pozornost, ale na americké kvalifikaci ve Spokane skončila až na čtvrtém místě (postupovaly dvě závodnice). V březnu 2011 oznámila, že se už k závodění nejspíš nevrátí a chystá se studovat psychologii.\nSasha Cohenová působí jako modelka a televizní moderátorka, jejím snem je stát se módní návrhářkou (v minulosti se podílela na designu některých svých kostýmů). Ve volném čase má nejraději cestování, pečení cukroví a vodní lyžování. Je nadšenou čtenářkou, jejím oblíbeným spisovatelem je John Steinbeck. Za osoby, které nejvíce obdivuje, označila Audrey Hepburnovou a Lance Armstronga. Napsala autobiografickou knihu \"Fire on Ice\".\n"}
{"id": "673268", "url": "https://cs.wikipedia.org/wiki?curid=673268", "title": "Cell Mates", "text": "Cell Mates\n\nCell Mates je druhé studiové album kapely Bowling for Soup. Tohoto alba bylo vydáno jen 2100 kopií a v současné době už se nedá koupit.\n\nTyto skladby alba nalezneme i na následujícím albu Rock on Honorable Ones!!\n"}
{"id": "673272", "url": "https://cs.wikipedia.org/wiki?curid=673272", "title": "Ferejdún Abbásí Davání", "text": "Ferejdún Abbásí Davání\n\nFerejdún Abbásí-Davání ( فریدون عباسی, narozen 11. července 1958) je íránský jaderný fyzik, profesor univerzity Imáma Husajna a prezident Íránské organizace pro atomovou energii (AEOI, The Atomic Energy Organization of Iran).\n\nPřed studiem jaderné fyziky bojoval v řadách Íránských revolučních gard v íránsko-irácké válce. Poté studoval na Teheránské univerzitě, kde promoval v roce 1992 na Teheránské univerzitě (když už mu bylo 34 let). Po studiích se věnoval výzkumu na univerzitě v Mašhadu a podílel se především na projektech íránského ministerstva obrany. Během dalších let byl vedle vedení řady vědeckých projektů Islámské republiky, mimo jiné v oblasti obohacování uranu). místopředsedou Íránské fyzikální společnosti a šéfem Íránské jaderné asociace. \n\nDne 29. listopadu 2010 byl na něho a další dva íránské vědce spáchán atentát. U všech se jednalo o dálkově odpálenou nálož umístěnou v jejich automobilu, atentát přežil pouze on. V důsledku těchto událostí bude vědce íránského jaderného programu chránit ozbrojená jednotka.\n\nDo čela AEIO byl jmenován 13. února 2011 íránským prezidentem Mahmúdem Ahmadínežádem jako náhrada za Alího Akbara Sálehího, který byl jmenován ministrem zahraničí.\n"}
{"id": "673273", "url": "https://cs.wikipedia.org/wiki?curid=673273", "title": "Krasnogorský rajón (Moskevská oblast)", "text": "Krasnogorský rajón (Moskevská oblast)\n\nKrasnogorský rajón () je jedním z rajónů Moskevské oblasti v Rusku. Jeho administrativním centrem je město Krasnogorsk. V roce 2010 zde žilo 161 814 obyvatel.\n\nNa východě sousedí s městem Moskva, na jihu s Odincovským rajónem, na západě s Istrinským rajónem, na severu s Solnečnogorským rajónem a městem Chimki. Do rajónu patří 4 samosprávné obecní obvody, z toho jsou dva městské a dva vesnické. Sídla samosprávných obvodů jsou Krasnogorsk, Nachabino, Ilinskoje a Otradnoje.\n\n"}
{"id": "673282", "url": "https://cs.wikipedia.org/wiki?curid=673282", "title": "Angolská hymna", "text": "Angolská hymna\n\nHymna Angoly je píseň\nAngola Avante! Byla přijata v roce 1975 po získání nezávislosti na Portugalsku.\n\nSlova napsal Manuel Rui Alves Monteiro a hudbu složil Rui Alberto Vieira Dias.\n\nÓ Pátria, nunca mais esqueceremos \nOs heróis do quatro de Fevereiro.\nÓ Pátria, nós saudamos os teus filhos\nTombados pela nossa Independência.\nHonramos o passado e a nossa História,\nConstruindo no Trabalho o Homem novo,\n\"(opakovat poslední 2 řádky)\"\n\nSBOR\nAngola, avante!\nRevolução, pelo Poder Popular!\nPátria Unida, Liberdade,\nUm só povo, uma só Nação!\n\"(opakovat sbor)\"\n\nLevantemos nossas vozes libertadas\nPara glória dos povos africanos.\nMarchemos, combatantes angolanos,\nSolidários com os povos oprimidos.\nOrgulhosos lutaremos Pela Paz\nCom as forças progressistas do mundo.\n\"(opakovat poslední 2 řádky)\"\nSBOR\n\nÓ vlasti, nikdy nezapomeneme\nna hrdiny čtvrtého února.\nÓ vlasti, vzdáváme čest tvým synům\npadlým za naši nezávislost.\nS úctou k minulosti a k našim dějinám\nprací tvoříme Nového člověka\n\"(opakovat poslední 2 řádky)\"\n\nRefrén\nAngolo, vpřed!\nRevoluce! Za moc v rukou lidu!\nZa jednotu vlasti, za svobodu,\njediný lid, jediný národ!\n\"(opakovat refrén)\"\n\nAť zazní naše osvobozené hlasy\nke slávě afrických národů.\nDejme se na pochod, angolští bojovníci,\nsolidární s utiskovaným lidem.\nHrdě budeme bojovat za mír\ns pokrokovými silami celého světa.\n\"(opakovat poslední 2 řádky)\"\nRefrén\n\nPozn. \"Hrdiny čtvrtého února\" jsou míněni hrdinové angolské války za nezávislost, která v tento den začala. Čtvrtý únor se v Angole slaví jako státní svátek.\n\n"}
{"id": "673283", "url": "https://cs.wikipedia.org/wiki?curid=673283", "title": "Refotografie", "text": "Refotografie\n\nRefotografie nebo opakovaná fotografie je opakovaný záběr stejné scény, který již byl zaznamenán dříve. „Refotograf“ obvykle odkazuje na starou pohlednici nebo architektonický záběr. Refotografie by měla být pořízena z co nejpřesnějšího místa, ze kterého se fotografovalo dříve. Základním aspektem refotografování je viditelný rozdíl mezi oběma záběry.\n\nNejdříve je nutné aby byl pořízen vhodný snímek, který byl zaznamenán před nějakým časem, u kterého však nerozhoduje časový odstup, ale rozdíl oproti novému snímku. Fotograf nyní musí mít stejnou pozici a ohniskovou vzdálenost jako fotograf, který zaznamenal originální první snímek. Fotograf se může orientovat podle hran, úhlů a dalších drobností. Po úspěšném určení místa může být exponován nový snímek. V digitální fotografii v kombinaci s grafickým editorem mohou být provedeny některé drobné úpravy, v klasické fotografii toto nejde takto jednoduše, případně to jde hůře.\n\nVývojáři Massachusettského technologického institutu a Adobe Systems vyvinuli software, který porovnává obraz ve hledáčku se starou fotografií. Program pak vede fotografa jak má směrovat fotoaparát. Tato technologie se nazývá výpočetní refotografie.\n\nProjekt historypin poskytuje službu, která umožňuje ukládat staré záběry, jako například Google Street View. Tam každý může nahrát své vlastní staré fotografie. \n\nŠíření refotografií umožnil na konci 90. let 20. století boom zavedení digitální fotografie, díky které jsou možné další efekty.\n\nRuský fotograf Sergej Larenkov způsobil rozruch kombinací válečných fotografií Berlína se snímky z jara roku 2010.\n\n\n\n\nVelmi populární jsou snímky, na kterých je současně zobrazen například strom nebo architektura v různých ročních obdobích.\n\n\n"}
{"id": "673288", "url": "https://cs.wikipedia.org/wiki?curid=673288", "title": "Kalifornská univerzita", "text": "Kalifornská univerzita\n\nKalifornská univerzita (University of California, UC) je veřejný univerzitní systém v americkém státě Kalifornii. Patří do třístupňového státního systému vyššího vzdělání (spolu s California State University a California Community Colleges). Univerzity v tomto systému navštěvuje více než 191 000 studentů.\n\nPrvní kampus, Kalifornská univerzita v Berkeley, byl založen v roce 1868, a poslední, Kalifornská univerzita v Mercedu, byl otevřen v roce 2005. Devět kampusů přijímá studenty bakalářského i navazujícího studia; UCSF přijímá pouze studenty navazujícího studia v lékařství a vědách o zdraví.\n\nJe považována za jeden z nejlepších státních univerzitních systémů na světě. Osm z bakalářských kampusů je umístěno mezi 100 nejlepšími, šest mezi 50 nejlepšími a 2 mezi 25 nejlepšími americkými univerzitami podle \"U.S. News & World Report\". Mezi státními školami jsou dva bakalářské kampusy umístěny mezi 5 nejlepšími (na 1. a 2. místě), šest mezi 10 nejlepšími a všechny mezi 40 nejlepšími.\n\nVědečtí pracovníci Kalifornské univerzity jsou zodpovědní za 5505 vynálezů a 2497 patentů.\n\n\n"}
{"id": "673291", "url": "https://cs.wikipedia.org/wiki?curid=673291", "title": "3D lukostřelba", "text": "3D lukostřelba\n\n3D lukostřelba, někdy také 3-D lukostřelba, je druh sportovní lukostřelby, jejímž hlavním rozpoznávacím znakem je střelba na 3D figuríny zvířat v životní velikosti, odtud tedy název \"3D\". Soutěž vždy probíhá v přírodním prostředí, často v relativně náročném terénu. Střelci se pohybují po trati sestavené z jednotlivých stanovišť - 3D terčů. Většinou má střelec na terči pouze 1 výstřel. Vždy se střílí na neznámou vzdálenost k terči.\n\nVe Spojených státech amerických byla roku 1984 založena IBO (Internation Bowhunting Organization - Mezinárodní organizace pro lov s lukem). Záhy po vzniku IBO se začala psát historie Triple Crown of Bowhunting - lukostřeleckého závodu v USA, který v počátcích určoval směr vývoje 3D lukostřelby. Tato organizace také uspořádala v roce 1989 první Mistrovství světa IBO.\n\nV České republice byl dne 6.1.1996 založen Český svaz sportovních kuší a luků 3D EAA, který zastřešoval pořádání soutěží v ČR.\n\n6. června 2012 se přeměnil na Českou 3D lukostřelbu, která je od 1. ledna 2013 členem IFAA. Mezinárodní asociace terénní lukostřelby\n\nPůvodním záměrem soutěží byla simulace a trénink lovu s lukem a proto nejčastějšími účastníky byli lovci. Dnes se soutěží účastní mnoho střelců, kteří nikdy nebyli lovci a soutěží čistě ze sportovních pohnutek. I z tohoto důvodu v roce 2010 tuto disciplínu přijala mezi své i FITA \n\nKaždá lukostřelecká asociace má svou vlastní úpravu pravidel, existuje několik základních, která jsou platná všeobecně. Hlavní z nich je podoba terčů, jedná se vždy o modely zvířat, které jsou rozestavěny v přírodě (pole, louky, lesy, skály nebo vodní plochy apod.).\nDalší všeobecně platná pravidla jsou bezpečnostní, jelikož luk může být smrtelně nebezpečnou zbraní.\nV České republice se obvykle organizují závody dle pravidel Českého svazu sportovních kuší a luků 3D EAA nebo dle pravidel FITA.\n\nZávodníci se na trati pohybují ve skupinách o 3 až 5 členech, obvykle jsou ve skupině lukostřelci shodné divize. Každý závodník má pouze jeden výstřel.\n\nBodování se provádí po výstřelu všech členů skupiny. Hodnotí se zásahy do hmoty zvířete (5 b.), zásah do vitální oblasti (8 b.), zásah do kruhu vitální oblasti (10 b.), zásah do malého kruhu vitální oblasti (11 b.)\n\nTerče pro 3D lukostřelbu jsou figuríny zvířat, žijících i vyhynulých, převážně představující zvěř. Terče jsou vyrobeny z pěnové hmoty, která je schopna bezpečně zastavit letící šíp. Po vytažení šípu se povrch terče téměř zacelí. Mezi takovéto terče patří například Vraga Targets.\n"}
{"id": "673293", "url": "https://cs.wikipedia.org/wiki?curid=673293", "title": "Kim Won-ki", "text": "Kim Won-ki\n\nKim Won-ki ( , anglickým přepisem \"Kim Weon-kee\"; 6. ledna 1962 – 27. července 2017) byl jihokorejský zápasník, reprezentant v zápase řecko-římském. V roce 1984 na olympijských hrách v Los Angeles v kategorii do 62 kg vybojoval zlatou medaili.\n\n"}
{"id": "673296", "url": "https://cs.wikipedia.org/wiki?curid=673296", "title": "Mildred Scheel", "text": "Mildred Scheel\n\nMildred Scheel (31. prosince 1932 Kolín nad Rýnem jako Mildred Wirtz - 13. května 1985 Kolín nad Rýnem) byla německá lékařka, druhá žena prezidenta Německé spolkové republiky Waltera Scheela a zakladatelka organizace Deutsche Krebshilfe, bojující proti rakovině. Jako první dáma (1974–1979) okamžitě založila tuto neziskovou organizaci pro boj proti všem druhům rakoviny. S tímto zapojením do sociální oblasti se stala jednou z nejslavnějších německých žen po 2. světové válce a získala velké mezinárodní uznání.\n\nMildred Scheel byla třetím dítětem rentgenologa a jeho americké manželky. Už jako dítě se velmi zajímala o medicínu a často doprovázela svého otce v jeho praxi. V roce 1944 rodina opustila vybombardovaný Kolín nad Rýnem a přestěhovala se do Ambergu.\nV roce 1950 začala studovat medicínu na univerzitách v Mnichově, Innsbrucku a Regensburgu. Jejím prvním zaměstnáním bylo místo lékařky v Mnichově. Pak pracovala v různých nemocnicích a lékařských praxích. V roce 1963 se jí narodila dcera Cornelia.\nV roce 1967 potkala Milfred Wirtz svého budoucího manžela v sanatoriu, ve kterém tehdy pracovala. Politik z FDP se tam zotavoval po operaci ledvinových kamenů. Vzali se 18. července 1969 v mnichovské čtvrti Schwabing a přestěhovali se do Bonnu. V říjnu toho roku byl Walter Scheel jmenován ministrem zahraničí Německé spolkové republiky. Pár měl dceru a adoptoval sirotka z Bolívie.\n\nWalter Scheel byl 15. května 1974 zvolen do úřadu spolkového prezidenta a pro Mildred Scheel začal nový život veřejné služby, spojený s novými povinnostmi a zodpovědností. Podle tradice bývalých německých prvních dam Elly Heuss-Knappové a Wilhelminy Lübkeové (žena pozdějšího prezidenta Heinricha Lübkeho) si lékařka Mildred Scheel vybrala roli v oblasti sociálních služeb a zdravotnictví: boj proti rakovině. \"Tento boj bude úspěšnější jen pokud ukáží solidaritu všichni občani”, řekla Scheel v prohlášení. Velmi aktivně se snažila mobilizovat německou veřejnost, aby finančně přispívala na zdravotnický projekt, z kterého by profitovali všichni. Prostředky pro organizaci získávala dokonce i na státních návštěvách. Její dlouholetý přítel Andy Warhol ji v roce 1980 zvěčnil na obraze, aby společně získali prostředky pro organizaci Deutsche Krebshilfe.\n\nZaložením organizace Deutsche Krebshilfe v roce 1974 byl položen základní kámen pro budoucí život Mildred Scheel v neziskovém sektoru. Od samého počátku se její organizace vyznačovala tím, že do ní neproudily žádné peníze z daní a nikdy nepřijala žádné dotace od farmaceutického průmyslu. \"Musíme být zcela nezávislý na politických a ekonomických zájmech. Musíme pouze sloužit ku prospěchu zdraví obyvatel a zůstat zavázaní“, to bylo její krédo.\nMildred Scheel překonala tabu ve společnosti a začala otevřenou a veřejnou diskusi o rakovině obecně a o rakovině děložního čípku, rakovině prsu a rakovině prostaty obzvlášť.\nKrátce po založení Deutsche Krebshilfe uspěla Mildred Scheel v tom, že se jí podařilo, aby jednotlivé lékařské profese spolupracovali v úsilí bojovat proti rakovině. Iniciovala první vědecké lékařské konference expertů na rakovinu z Evropy, USA a Asie.\nZemřela v roce 1985 na rakovinu. Svoji diagnozu držela v tajnosti před všemi, kromě rodiny a blízkých přátel. Pamětní hrob Mildred Scheel se nachází na Starém hřbitově v Bonnu.\n\nNejvýznamnější pocty udělené Mildred Scheel zahrnují více než 20 státních medailí. V roce 1976 obdržela německou mediální cenu pojmenovanou Bambi. V následujících letech 1977, 1978 a 1979 byla zvolena Ženou roku v Německu. Byly po ní pojmenovány některé instituce, školy a ulice: například v Drážďanech, Solingenu a Neussu. V roce 2008 ocenil posmrtně Mnichov zakladatelku organizace Krebshilfe tím, že po ní pojmenoval ulici ve slavné čtvrti Schwabing (na základě rozhodnutí Rady města z 14. února 2008). Je to rovněž připomínka toho, že lékařka v bavorském hlavním městě Mnichově po mnoho let žila, studovala a pracovala.\n\n"}
{"id": "673297", "url": "https://cs.wikipedia.org/wiki?curid=673297", "title": "Anna Žofie Dánská", "text": "Anna Žofie Dánská\n\nAnna Žofie Dánská, : Anna Sophie von Dänemark, : Anna Sophie af Danmark, nebo také Kurfyrstinde Anna Sophie af Sachsen (1. září 1647, Flensburg – 1. července 1717, zámek Lichtenburg u Prettinu) byla rodem dánská princezna a sňatkem saská kurfiřtka.\n\nNarodila se jako nejstarší dcera dánského krále Frederika III. (1609–1670) a jeho manželky Žofie Amálie Brunšvické (1628–1685).\n\nAnna Žofie byla sestrou dánského krále Kristiána V., švédské královny Ulriky Eleonory, falcké kurfiřtky Vilemímy Ernestiny a anglického spolukrále Jiřího.\n\nTak jako ostatním jejím sourozencům se jí dostalo dobrého vzdělání. Ovládala řadu jazyků - kromě rodné dánštiny i němčinu, latinu, francouzštinu, španělštinu a italštinu. Po smrti jejího otce 6. února roku 1670 nastoupil na dánský trůn její nejstarší bratr Kristián jako Kristián V.; s ním Anna Žofie udržovala velmi intenzivní korespondenci, v níž spolu pojednávali otázky dánské politiky.\n\nDne 9. října roku 1666 se provdala za saského kurfiřta Jana Jiřího III. (1647–1691). Z manželství se narodili dva následující synové:\n\nJejí manžel měl řadu milenek; s operní zpěvačkou \"Margaritou Salicola\" měl nelegitimního syna a s \"Ursulou Margaretou von Haugwitz\" měl mít dceru, \"Magdalenu Sibyllu von Neidschutz\". Zemřel v Tübingen 12. září roku 1691 při epidemii, pravděpodobně cholery nebo moru, a byl pohřben v katedrále ve Freibergu.\n\nV roce 1685 k ní do Saska přijela a zůstala u ní na zámku Lichtenburg u Prettinu pobývat její sestra, falcká kurfiřtka Vilemína Ernestina, vdova po falckém kurfiřtovi Karlu II. Falckém. Zemřela 22. nebo 23. dubna roku 1706 a byla pochována do hrobky, kterou vybudoval Balthasar Permoser pro Annu Žofii. Ta zemřela o jedenáct let později, 1. července roku 1717, a byla uložena po boku své sestry. Náhrobek byl v roce 1811 přemístěn do knížecí kaple dómu ve Freibergu.\n\n"}
{"id": "673299", "url": "https://cs.wikipedia.org/wiki?curid=673299", "title": "Hugo Dietsche", "text": "Hugo Dietsche\n\nHugo Dietsche (* 31. března 1963) je bývalý švýcarský zápasník, reprezentant v zápase řecko-římském. V roce 1984 na olympijských hrách v Los Angeles v kategorii do 62 kg vybojoval bronzovou medaili.\n\nV roce 1986 obsadil šesté, v roce 1987 páté a v roce 1991 desáté místo na mistrovství světa. V roce 1986 vybojoval bronz na mistrovství Evropy, v roce 1984 obsadil šesté, v roce 1987 páté a v roce 1989 čtvrté místo.\n\n"}
{"id": "673301", "url": "https://cs.wikipedia.org/wiki?curid=673301", "title": "Vlado Lisjak", "text": "Vlado Lisjak\n\nVlado Lisjak (* 29. dubna 1962 Petrinja, Jugoslávie) je bývalý švýcarský zápasník, reprezentant v zápase řecko-římském. V roce 1984 na olympijských hrách v Los Angeles v kategorii do 68 kg vybojoval zlatou medaili. V roce 1982 obsadil čtvrté a v roce 1983 sedmnácté místo na mistrovství světa.\n\n"}
{"id": "673305", "url": "https://cs.wikipedia.org/wiki?curid=673305", "title": "Projekt 11661", "text": "Projekt 11661\n\nProjekt 11661 () je rodina ruských fregat a hlídkových lodí, která je náhradou za starší sovětské třídy eskortních lodí. Třída zamýšlená rovněž pro export má zatím, mimo Námořnictva Ruské federace, jediného zahraničního uživatele v podobě Vietnamu (Projekt 11661E). Projekt existuje v řadě modifikací, např. Gepard-3.2, Gepard-3.9, Gepard-5.1 a Gepard-5.3.\n\nKonstrukční práce na nové třídě fregat probíhaly (pod původním označením Projekt 11660) v letech 1983-1988. V roce 1992 začala stavba první jednotky \"Tatarstan\", spuštěné na vodu v roce 1993 a pro nedostatek financí dokončené teprve v roce 2003. Nyní je vlajkovou lodí Kaspické flotily. Druhá jednotka \"Dagestan\" je vylepšenou verzi typu označenou jako Projekt 11661K. Její stavba začala na počátku 90. let, ale na vodu byla spuštěna až v dubnu 2011. Do služby vstoupila v listopadu 2012 a rovněž slouží v Kaspickém moři. Termín dokončení není znám v případě třetí ruské fregaty pojmenované \"Burevestnik\".\n\nVietnam v roce 2006 objednal dvě hlídkové lodě této třídy v exportní verzi Gepard 3.9. Jako první byla 5. března 2011 do služby zařazena jednotka \"Dinh Tien Hoang\", druhé plavidlo \"Ly Thai To\" dne 22. srpna téhož roku. Vietnam navíc ke konci roku 2011 uzavřel kontrakt na další dvě jednotky. Plavidla se liší například instalací ruského protiletadlového systému Palma. Ty mají být vietnamskému námořnictvu dodány v roce 2016.\n\nV roce 2015 bylo oznámeno, že Vietnam je blízko uzavření objednávky na další dvě lehké fregaty této třídy (plus čtyři raketové korvety projektu 1241), čímž by se počet vietnamských plavidel zvýšil na šest.\n\nJednotky projektu \"11661\":\n\nPlavidla mají rozměry 102×13,1 metru a výtlak okolo 2000 tun. Hlavňovou výzbroj \"Tatarstanu\" tvoří jeden 76mm kanón AK-176M v dělové věži na přídi a dva 30mm obranné systémy AK-630M. K boji proti hladinovým cílům slouží dva čtyřnásobné kontejnery protilodních střel Ch-35 Uran (v kódu NATO \"SS-N-25 Switchblade\"). K boji proti letadlům slouží jedno dvojnásobné vypouštěcí zařízení protiletadlových řízených střel Osa-M se zásobou 20 raket. Proti ponorkám může fregata využít dva dvojité 533mm torpédomety, jeden dvanáctihlavňový vrhač raketových hlubinných pum RBU-6000 a jeden palubní protiponorkový vrtulník typu Kamov Ka-28. Pohonný systém je koncepce CODOG. Nejvyšší rychlost dosahuje 28 uzlů.\n\n"}
{"id": "673308", "url": "https://cs.wikipedia.org/wiki?curid=673308", "title": "Dimitrios Thanopoulos", "text": "Dimitrios Thanopoulos\n\nDimitrios Thanopoulos (* 2. srpna 1959) je bývalý řecký zápasník, reprezentant v zápase řecko-římském. V roce 1984 na olympijských hrách v Los Angeles v kategorii do 82 kg vybojoval stříbrnou medaili. V roce 1987 obsadil čtrnácté a v roce 1991 patnácté místo na mistrovství světa. V roce 1984 vybojoval sedmé místo na mistrovství Evropy.\n\n"}
{"id": "673321", "url": "https://cs.wikipedia.org/wiki?curid=673321", "title": "Ștefan Rusu", "text": "Ștefan Rusu\n\nȘtefan Rusu (* 2. února 1956 Rădăuți, Rumunsko) je bývalý rumunský zápasník, reprezentant v zápase řecko-římském. V roce 1976 na olympijských hrách v Montrealu v kategorii do 68 kg vybojoval stříbrnou, v roce 1980 na hrách v Moskvě ve stejné kategorii zlatou a v roce 1988 na hrách v Los Angeles v kategorii do 74 kg bronzovou medaili.\n\nV roce 1978 a 1982 vybojoval zlato, v roce 1985 stříbro a v roce 1981 bronz na mistrovství světa. V roce 1977 vybojoval páté a v roce 1983 čtvrté místo. Na mistrovství Evropy vybojoval pětkrát zlato (1978, 1979, 1980, 1981 a 1985), dvakrát stříbro (1976, 1977) a jednou bronz (1983). Dvakrát vybojoval páté (1982, 1986) a dvakrát šesté (1975, 1984) místo.\n\n"}
{"id": "673327", "url": "https://cs.wikipedia.org/wiki?curid=673327", "title": "Victor Dolipschi", "text": "Victor Dolipschi\n\nVictor Dolipschi (* 19. října 1950 București, Rumunsko − 19. ledna 2009) byl rumunský zápasník, reprezentant v zápase řecko-římském. V roce 1972 na olympijských hrách v Mnichově v kategorii nad 100 kg a v roce 1984 na hrách v Los Angeles ve stejné kategorii vybojoval bronzovou medaili.\n\nV roce 1971 vybojoval šesté a v roce 1973 páté místo na mistrovství světa. V roce 1972 vybojoval bronz a v roce 1984 páté místo na mistrovství Evropy.\n\n"}
{"id": "673333", "url": "https://cs.wikipedia.org/wiki?curid=673333", "title": "Pang Te-du", "text": "Pang Te-du\n\nPang Te-du ( , anglickým přepisem: \"Bang Dae-du\"; * 14. října 1954) je bývalý jihokorejský zápasník, reprezentant v zápase řecko-římském. V roce 1984 vybojoval na olympijských hrách v Los Angeles v kategorii do 52 kg bronzovou medaili. V roce 1982 získal bronz na mistrovství světa a třetí byl rovněž v této kategorii v roce 1974 na Asijských hrách.\n\n"}
{"id": "673336", "url": "https://cs.wikipedia.org/wiki?curid=673336", "title": "Andalucia Tennis Experience 2011", "text": "Andalucia Tennis Experience 2011\n\nTenisový turnaj WTA Andalucia Tennis Experience 2011 se konal ve dnech 2. – 10. dubna ve španělské Marbelle venku na antukových dvorcích. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "673346", "url": "https://cs.wikipedia.org/wiki?curid=673346", "title": "Wilfried Dietrich", "text": "Wilfried Dietrich\n\nWilfried Dietrich (14. října 1933 Schifferstadt, Německo – 3. června 1992 Durbanville, JAR) byl německý zápasník. V letech 1956 až 1972 se účastnil pěti olympijských her, kde nastoupil v osmi turnajích, čtyřikrát v zápase řecko-římském a čtyřikrát ve volném stylu. Celkem vybojoval pět medailí, jednu zlatou, dvě stříbrné a dvě bronzové. Je mistrem světa z roku 1961 a mistrem Evropy z roku 1967, oboje ve volném stylu.\n\n"}
{"id": "673349", "url": "https://cs.wikipedia.org/wiki?curid=673349", "title": "Monte-Carlo Rolex Masters 2011", "text": "Monte-Carlo Rolex Masters 2011\n\nTenisový turnaj ATP Monte-Carlo Rolex Masters 2011 se konal ve dnech 9. - 17. dubna v Roquebrune-Cap-Martin ve Francii poblíž Monte Carla v Monaku venku na antukových dvorcích. Turnaj patřil do kategorie ATP World Tour Masters 1000 a byl součástí ATP World Tour 2011. Odměny činily 2 227 500 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nVšechny nasazené páry měly v 1. kole volný los.\n\n"}
{"id": "673353", "url": "https://cs.wikipedia.org/wiki?curid=673353", "title": "Uzi Narkis", "text": "Uzi Narkis\n\nUzi Narkis (: עוזי נרקיס; žil 6. ledna 1925 – 17. prosince 1997) byl izraelský generál. Během šestidenní války velel jednotkám Izraelských obranných sil (IOS) v centrální oblasti. Je jednou ze tří postav, které se objevily na známé fotce pořízené ve Starém Městě v Jeruzalémě krátce po jeho osvobození (dalšími na fotografii byli ministr obrany Moše Dajan a náčelník Generálního štábu Jicchak Rabin).\n\nNarodil se v Jeruzalémě do rodiny polských Židů a mezi jeho uváděné první vzpomínky patří skrývání se při arabských nepokojích v roce 1929. Studoval na gymnáziu Rechavja, v šestnácti letech vstoupil do elitních úderných jednotek Palmach a zapojoval se do operací Hagany proti britským bezpečnostním silám v mandátní Palestině.\n\nV dubnu 1948 velel útoku na Katamon, při němž došlo k osvobození strategicky významně položeného kláštera San Simon. Po konečném odchodu Britů a vyhlášení nezávislosti Izraele byl Narkis pověřen pomoci Židům, kteří uvázli v obležené Židovské čtvrti jeruzalémského Starého Města. Jeho jednotce se podařilo do oblasti vniknout Sijónskou branou a při operaci došlo k předání zásob a evakuaci raněných. Jelikož však Narkisovi nedorazily posily, byl nucen nařídit stažení svých vojáků, díky čemuž nedlouho poté ovládli Staré Město Jordánci.\n\nKrátce po vzniku Izraele strávil několik let ve Francii, kde studoval na École de Guerre (Francouzská vojenská akademie) a následně působil jako izraelský vojenský attaché (1959–1962). Během svého pobytu ve Francii byl francouzskou vládou vyznamenán nejvyšším státním vyznamenáním Řád čestné legie. Po návratu do Izraele se vrátil ke své vojenské kariéře a roku 1963 se stal prvním ředitelem Israel National Defense College (1963–1965).\n\nBěhem šestidenní války v červnu 1967 velel sedmi brigádám, které měly za úkol zastavit jakoukoli jordánskou ofenzivu. Dobytí Starého Města přitom nebylo součástí plánu. Izraelské jednotky však postupovaly efektivně, aby dobyly klíčové pozice ve východním Jeruzalémě, z nichž jednou byl Muniční vrch. Vzhledem k blížícímu se uzavření příměří a mimořádnému zasedání Organizace spojených národů vydal ministr obrany Moše Dajan rozkaz, na jehož základě Narkis rychle realizoval příležitost sjednotit město dříve, než by tomu zabránilo příměří. Pod jeho vedením tak bylo Staré Město dobyto a sjednoceno pod izraelskou kontrolou. Z Narkisova pohledu toto osvobození dokončilo úsilí, které sám o devatenáct let dříve započal.\n\nV roce 1968 odešel z armády a následně zastával déle než dvacet let klíčové posty v Židovské agentuře (1968–1988) a Světové sionistické organizaci. V roce 1948 našel na bojišti korán palestinského velitele Abd al-Kadira al-Husajního a v 80. letech jej chtěl předat Kadirovu synovi Fajsalu Husajnímu. Ten jej však z rukou izraelského generála odmítl převzít.\n\nByl ženatý a s manželkou Ester Hakohenovou (její otec byl David Hakohen) měl tři děti, syna Jicchaka a dcery Rut a Tamaru. Zemřel v Jeruzalémě ve věku 72 let.\n\n"}
{"id": "673398", "url": "https://cs.wikipedia.org/wiki?curid=673398", "title": "Na parket! (1. řada)", "text": "Na parket! (1. řada)\n\nPrvní řada seriálu Na parket! měla premiéru na Disney Channel 7. listopadu 2010 a skončila 21. srpna 2011 v USA. V Česku se první řada vysílala od 29. ledna 2011 do 24. prosince 2011. \n\nDěj seriálu se točí kolem dvou nejlepších kamarádek, CeCe Jonesové (Bella Thorneová) a Rocky Blueové (Zendaya), jež se snaží vypořádat se svou účastí v oblíbené televizní show \"Na parket, Chicago!\" Seriál zachycuje, jak se snaží udržet klidnou hlavu, jak chodí do školy, hlídají děti a připravují se na vystoupení v show. \n\nPrvní řada obsahuje 21 dílů. Natáčela se od července 2010 do března 2011, pilotní díl byl natočen už v únoru 2010. Bella Thorneová a Zendaya se objevují ve všech dílech.\n\nDvě nejlepší kamarádky Rocky Blueová (Zendaya) a CeCe Jonesová (Bella Thorneová) se staly profesionálními tanečnicemi v show \"Na parket, Chicago!\" Za vše vděčí bratrovi Rocky, Tyovi (Roshon Fegan) a jejich nejlepšímu kamarádovi Deucovi Martinezovi (Adam Irigoyen). Kromě své kariéry si také musejí dát pozor na školu, na bratra CeCe Flynna (Davis Cleveland) a další nečekané problémy. Součástí jejich životů jsou také jejich nepřátelé v podobě Gunthera (Kenton Duty) a Tinky (Caroline Sunshine), kteří často holky otravují. V důležitých okamžicích však společně spolupracují. Úvodní píseň „Shake It Up“ nazpívala Selena Gomezová.\n\nSeriál byl objednán na konci roku 2009 s oznámením castingů do hlavních rolí v říjnu 2009. Název seriál měl být původně \"Dance, Dance Chicago\", ale dne 21. května 2010 bylo oficiálně oznámeno, že se název bude jmenovat \"Shake It Up\". Bella Thorneová a Zendaya byly představeny jako hlavní ženské postavy a k nim také hvězda \"Camp Rocku\" Roshon Fegan. První řada se točila od července 2010 do března 2011 a oficiální premiéra proběhla v USA 7. listopadu 2010 po premiéře hodinového speciálu seriálu \"Hannah Montana\". Později Disney Channel objednal 21 dílů pro první řadu.\n\nSoučástí první řady byl také soundtrack „Shake It Up: Break It Down,“ který vyšel 12. prosince 2011 a obsahoval 2 CD + DVD. V evropských zemích byl vydán pod názvem Shake It Up: Dance, Dance. První byla vydána úvodní píseň „Shake It Up“ 15. února 2011. Dalším a zároveň poslední písní z alba byla představena píseň „Watch Me,“ která byla vypuštěna, s doprovodným videem, které bylo odvysíláno po premiéře seriálu\" Farma R.A.K.\" 17. června 2011, dne 21. června 2011.\n\n\n<onlyinclude></onlyinclude>\n\n"}
{"id": "673402", "url": "https://cs.wikipedia.org/wiki?curid=673402", "title": "BIC", "text": "BIC\n\nKombinace písmen B, I a C může mít více významů:\n\n"}
{"id": "673405", "url": "https://cs.wikipedia.org/wiki?curid=673405", "title": "Dolnomoravský úval", "text": "Dolnomoravský úval\n\nDolnomoravský úval je říční nížina (geomorfologický celek) nacházející se na jižní Moravě na jihovýchodě České republiky a na západním Slovensku, na dolním toku řeky Moravy, s nadmořskou výškou od 150 do 200 metrů.\n\nJde o tektonickou sníženinu, která spadá do Jihomoravské pánve a jež tvoří severní výběžek Vídeňské pánve. Kvartérními tektonickými poklesy je tento úval na severozápadě propojen s Hornomoravským úvalem skrz Napajedelskou bránu, dále na jihozápadě pak přes Věstonickou bránu s Dyjskosvrateckým úvalem. Hlavní osu úvalu tvoří v severojižním směru řeka Morava a vedlejší osu pak její pravostranný přítok, řeka Dyje. Krajina je zde charakteristická, mimo jiné, říčními meandry, neogenními nánosy na říčních terasách s porosty lužních lesů a nivních luk. Mezi jihomoravskými městy Bzenec a Hodonín se nalézá oblast vátých písků, která je charakteristická přesypy a písečnými dunami s porosty borových lesů (NPP Váté písky, les Doubrava). Na slovenské straně pak na tuto plochou krajinu na jihu navazuje podobná Borská nížina v Záhoří. Jde o velmi úrodnou oblast černozemních půd, která patří mezi nejteplejší regiony v Česku.\n\n\n"}
{"id": "673408", "url": "https://cs.wikipedia.org/wiki?curid=673408", "title": "Future Blues", "text": "Future Blues\n\nFuture Blues je páté album americké bluesové skupiny Canned Heat, vydané v roce 1970. Album obsahuje i jeden z největších hitů skupiny \"Let's Work Together\".\n\n\n\n\n"}
{"id": "673409", "url": "https://cs.wikipedia.org/wiki?curid=673409", "title": "Chvojnica (přítok Moravy)", "text": "Chvojnica (přítok Moravy)\n\nChvojnica je řeka na západním Slovensku v Záhoří, která protéká územím okresů Myjava, Senica a Skalica. Jde o levostranný přítok Moravy s délkou 34 km, je tokem III. řádu a průměrná lesnatost jejího povodí dosahuje 20 %.\n\nPramení v Bílých Karpatech, v podcelku Žalostinská vrchovina, v masívu Žalostiné (621,4 m n. m.) v nadmořské výšce cca 570 m n. m., nedaleko slovensko-české státní hranice.\n\nTeče zprvu na západ, obtéká obloukem masiv Žalostiné a teče krátce na jih přes obec Chvojnica, později se stáčí na západ, přibírá zprava Rakovou a opět teče na jih. Opouští Bílé Karpaty a vtéká do Chvojnické pahorkatiny, kde se u obce Lopašov velkým obloukem stáčí na severozápad. Následně protéká přes Oreské, Radošovce (zde přibírá zprava Chropovský potok, zleva Pavlovský potok a následně opět zprava Koválovecký potok), Dubovce, Popudinské Močidľany a Trnovec.\n\nZa Trnovcem z pravé strany přibírá Rúbaniskový potok, dále teče u Holíče, křižuje Kopčianský kanál u Kátova a vstupuje do Dolnomoravského úvalu. Protéká oblastí lužních lesů a do Moravy ústí na 101. říčním kilometru na katastrálním území města Holíč v nadmořské výšce přibližně 162 m n. m.\n\nChvojnica je nejzachovalejším vodním tokem severního Záhoří, koryto s přilehlými břehovými poroty je od pramene až po obec Trnovec chráněným územím (Přírodní rezervace Chvojnica).\n"}
{"id": "673411", "url": "https://cs.wikipedia.org/wiki?curid=673411", "title": "Zámčisko", "text": "Zámčisko\n\nZámčisko může být:\n\n"}
{"id": "673412", "url": "https://cs.wikipedia.org/wiki?curid=673412", "title": "Harvey Mandel", "text": "Harvey Mandel\n\nHarvey Mandel (* 11. března 1945, Detroit, Michigan, USA) je americký kytarista, který byl členem bluesové skupiny Canned Heat a vystupoval rovněž s anglickým hudebníkem Johnem Mayallem. Během své kariéry spolupracoval i s dalšími hudebníky, mezi které patří například Charlie Musselwhite či skupina The Rolling Stones. Je označován za jednoho z prvních rockových kytaristů, kteří využívali obouruční tapping na pražcích.\n\nPřestože se narodil v Detroitu, své dětství strávil ve vesnici Morton Grove v Illinois. Svou kariéru zahájil v polovině šedesátých let a vůbec první nahrávkou, na níž se podílel, bylo album \"Stand Back! Here Comes Charley Musselwhite's Southside Band\" bluesového harmonikáře Charlieho Musselwhitea z roku 1966. Později se přestěhoval do oblasti San Francisco Bay Area, kde vystupoval s různými hudebníky. Zde také získal nahrávací smlouvu s hudebním vydavatelstvím Philips Records a roku 1968 vydal své první sólové album nazvané \"Cristo Redentor\"; též vydavatelství vydalo i jeho dvě následující nahrávky.\n\nKdyž roku 1969 odešel Henry Vestine ze skupiny Canned Heat, jeho místo zaujal právě Harvey Mandel; jeho třetím vystoupením se skupinou byl koncert na hudebním festivalu Woodstock v srpnu toho roku. Se skupinou nahrál alba \"Future Blues\" (1970) a \"Historical Figures and Ancient Heads\" (1971). Brzy poté ze skupiny s baskytaristou Larrym Taylorem odešel a oba se stali členy skupiny Bluesbreakers anglického bluesového hudebníka Johna Mayalla hrál na jeho albech \"USA Union\" (1970) a \"Back to the Roots\" (1971).\n\nOd Mayalla odešel v roce 1972, tedy po dvou letech svého angažmá, a s několika dalšími hudebníky založil skupinu Pure Food & Drug Act. Když v roce 1974 ze skupiny The Rolling Stones odešel kytarista Mick Taylor, byl Mandel osloven jako možný náhradník; se skupinou však nakonec nahrál pouze dvě písně: „Hot Stuff“ a „Memory Motel“ z alba \"Black and Blue\". Paralelně s působením v techto skupinách nadále rozvíjel i svou sólovou kariéru (během sedmdesátých let vydal dalších šest alb) a hrál s mnoha dalšími hudebníky, mezi něž patří například Barry Goldberg, Dewey Terry, Kenny Burrell či Ron Carter.\n\nPočátkem devadesátých let opět krátce vystupoval s Canned Heat, přičemž podobně se skupinou hrál i v letech 1996 až 1999. Roku 2010 se skupinou začal opět vystupovat, ale kvůli svému zdravotnímu stavu opět odešel. V roce 2013 mu byla diagnostikována vzácná forma rakoviny, která se nachází v nosu. Za účelem získání financí na léčbu byla uspořádána aukce, v níž se dražily jeho kytary, ale i podepsané kytary od jeho přátel, jako například od Carlose Santany či Keitha Richardse.\n\nV roce 2011 vystoupil po boku písničkáře Boba Dylana na předávání cen Grammy. Roku 1996 se představil jako herec ve filmu \"Chalk\" režiséra Roba Nilssona.\n\n\n"}
{"id": "673414", "url": "https://cs.wikipedia.org/wiki?curid=673414", "title": "Zámčisko (geomorfologický podcelek)", "text": "Zámčisko (geomorfologický podcelek)\n\nZámčisko je jeden ze čtyř podcelků geomorfologického celku Chvojnická pahorkatina, nacházející se v jeho centrální části.\n\nNa jihozápadě navazuje na Unínskou pahorkatinu, na jihovýchodě na Senickou pahorkatinu. Nejvyšším bodem podcelku a zároveň celé Chvojnické pahorkatiny je stejnojmenný vrch Zámčisko (434,1 m n. m.).\n\nCentrální část tohoto území je porostlá dubovými lesy, které zde tvoří souvislý porost. Stráně orientované na jih u obcí Smrdáky, Koválov, Unín, Radimov a Radošovce jsou porostlé vinicemi, které spadají do Skalického vinohradnického regionu Malokarpatské vinohradnické oblasti.\n\nÚzemí je odvodňováno říčkou Chvojnica s přítokem Pavlovský jarok, dále Unínským potokem a přítoky řeky Myjavy. Reliéf Zámčiska je modelován zejména fluviální činností vodních toků.\n\nNa okraji podcelku se nalézají obce: \n"}
{"id": "673417", "url": "https://cs.wikipedia.org/wiki?curid=673417", "title": "Borská nížina", "text": "Borská nížina\n\nBorská nížina je geomorfologický celek na západním Slovensku v Záhorské nížině, plošně jde o největší území vátých písků s rovinatým až pahorkatinným reliéfem s převahou borových lesů. Na jihu a východě hraničí s Malými Karpatami, na severovýchodě s Myjavskou pahorkatinou a na severu s Chvojnickou pahorkatinou a Dolnomoravským úvalem. Na západě je oddělen řekou Moravou od nížin Vídeňské kotliny v Rakousku.\n\nNejvyšším bodem Borské nížiny je kopec (297 m) u obce Borský Mikuláš. \n"}
{"id": "673418", "url": "https://cs.wikipedia.org/wiki?curid=673418", "title": "Jakub Rybárik", "text": "Jakub Rybárik\n\nJakub Rybárik (* 17. dubna 1986) je slovenský herec, vnuk herce Jana Rybárika.\n\nJeho otec je lékař a matka zdravotní sestra. Po absolvování Gymnázia Matky Alexie v Bratislavě byl téměř přijat na studium všeobecného lékařství na Lékařské Fakultě Univerzity Komenského. Přestože se v medicínské problematice výtečně orientuje, přece jen se rozhodl pro studium herectví. Herectví studoval v letech 2004 až 2008 na VŠMU v Bratislavě pod pedagogickým vedením prof. Emila Horvátha a doc. Petra Mikulíka. Díky svým schopnostem a vyspělému hereckému projevu se zařadil mezi nejvýraznějších představitelů současné nejmladší slovenský herecké generace.\n\nJeho herectví je charakteristické racionálním tónem, výrazně proměnlivou hrou s hlasem a mimickou a gestickou flexibilitou. Je představitelem mladých rebelující mužů s vyhraněným pohledem na své okolí. Ve svém herectví pracuje s psychologicko - realistickou kresbou s důrazem na intelektuální, ale i spontánní tóninu dané postavy. Jak se přirozeně dokáže pohybovat v souřadnicích dramatických charakterů, tak své herectví ví obohatit i o jemnější a komediálnější linie. V takových typech postav se projevuje jeho zručná schopnost hyperboly a nadhledu nad postavou.\n\nJiž během svého studia na Vysoké škole múzických umění zaujal v několika školních, ale i mimoškolních inscenacích. Ze školních úkolů mezi ty nejvýraznější patří postava Kosycha v Čechovově Ivanovovi (režie Marián Amsler), Eilert Lovborg v Ibsenovém dramatu Hedda Gablerová (režie Anna Petrželková) nebo v Jurgovej Haně (režie Alena Lelková).\n\nPo ukončení studia získal angažmá v Divadle Andreja Bagara v Nitře, kde působí i v současnosti. Po menších či středně velkých postavách v inscenacích Statky - zmatky (Ondrej), Piargy (Honza) Sardinky na scénu (Tim) nebo Král Lear (Rytíř) dostal velkou příležitost v inscenaci hry Jeana Anouilha Kolombína v režii Emila Horvátha. Z postavy mladého zásadového mladíka, který by mohl být analogií k Molièrově postavě Alcesta z komedie Mizantrop , dokázal Rybárik díky svému jasně modulovaného hlasovému projevu, přesně odvozenému gestu a primárnímu zprůhlednění vztahů vytvořit živou bytost, která zaujala nejen kritickou obec. \"\"Naplno odhalil svůj talent pro charakterové herectví a jednoznačně ze souboru vyčnívá. Jeho herecký projev je realističtější, ale tím je jakoby plnohodnotnější, neboť ukazuje různé odstíny a vnitřní zápasy této postavy. Jeho charakteristickým gestem je pulzující pravá ruka s posilovacím zařízením v ní, jakoby neustále připravena udeřit. Rybárikův Julien je impulzivní, někdy křečovitý, věčně rozzloben a nepokorná, ale za tím vším ukrývá i křehkost a odmítání a samotu. Velmi dobře zvládl šanci, která mu v této postavě dostalo.\" \"(KIČIŇOVÁ, Miriam. Čo chceme od divadla ...?, in KÓD, 2010, r. 4, č. 3).\n\nO tom, že není jen dramatickým hercem, dokonale přesvědčil i v čtyřroli Bači, čerta 2, komorníka a Starostu v pohádce „Mátohy“ v režii Kamila Žišku. Po inscenaci Weskerovej Kuchyně (režie Zoltán Balázs), kde Rybrárik vytváří dramatický charakter šéfkuchaře Alfreda, který nad svými podřízenými vládne důraznou a racionální chladnou rukou, je zatím jeho poslední kreací postava Toma ve hře Tennessee Williamse Skleněný zvěřinec v režii Svetozára Sprušanského. I tady se Rybarikova herectví soustředilo nejen na vnější, ale i vnitřní charakteristiku postavy, která touží odejít od rodiny a odpoutat se od řetězů, které ji při ní drží. Herec opět dostal postavu blízkou naturelu Alcesta z Mizantropa, který se bouří proti společnosti a snaží se z ní vymanit. Jeho Tom je impulzivním mladým mužem se sklony agresivity, který pije pivo, kouří a absolutně se nezajímá o svůj vzhled. Jeho pocity vzpoury a nespokojenosti se životem Rybárik plynule kombinuje s pocity soucitu i snahy pomoci, především své mladší sestře Lauře. Jeho recitování Ginsbergovej básně vytí patří k najemocionálnejším scénám celé inscenace a Rybárik zde dokazuje jak bravurně umí pracovat s textem. Nesoustředí se pouze na vnější efekt, ale všechny podněty básně tlumočí i přes své hlasové a mimické projevy, které umocňují obsah a vyznění básně.\n\nKromě nitranského Divadla Andreja Bagara měl možnost hostovat iv jiných souborech. Ať už to bylo mezinárodní divadlo Meteorit s inscenací Čaruga, Divadlo Ludus s inscenacemi For sale a Incident nebo Slovenské národní divadlo, kde vytvořil postavy kameramana a sanitáře ve Klimačkovej hře Kdo se bojí Beatles nebo Marcella v Shakespearově Hamletovi (obě v režii Petra Mikulíka). Kromě těchto postav v Slovenském národním divadle několikrát zaskočil za kolegu, který z různých důvodů nemohl odehrát představení. Tak například dostudoval postavu Antonia v Shakespearově Večer tříkrálový (alternace s Tomášem Vravníkem) nebo Evarsita v komedii Carla Goldoniho Vějíř (za Jana Koleníka). \"\"Rybárik nejenže postavu Evarista zvládl, ale dokázal udělat \"z nouze ctnost\"\".\n\nRybárik se zřejmě v roli milovníka necítil až tak suverénně jako Koleník, a tak jeho dvoření Candide vstoupilo jakýsi půvabný nesmělý nádech. Tak vznikl větší kontrast mezi jeho láskou ke Candide s místy eroticky podbarvené komunikací s Giannini. Rybárik dokázal po Koleníkovi zkopírovat množství mizanscén, do jiných naopak vnesl svou vlastní hereckou osobnost. Přitom však vytvořil svoji vlastní kompaktní postavu Evarista. \"(PAŠUTHOVÁ, Zdeňka. Kvalitná inscenácia, ale - bez názoru. In KÓD, 2010, roč. 4, č.. 5, s. 16.).\n\nMezi jeho výrazné postavy, které dostudoval za kolegu patří i Tulák v inscenaci hry Ivana Bukovčana Kým kohút nezaspieva v bratislavském divadle Arteatro. \"\"Rybárik naplno využil sílu hluboko položeného hlasu a při jeho dialozích s Fischlem a Uhríkem se jeho hlas rozléhá po celém prostoru a jeho repliky útočí do duše všech postav. Také dokresluje Tulákovu interpretací svou chladnou nezainteresovanosti a odstupem od zbytku rukojmích. Jakmile však dostane popud, tak reaguje a odráží útoky spoluvězňů s okamžitým návalem logických argumentů a krutých pravd o životě během války. V dialozích, kdy obyvatelé městečka odhalují své třinácté komnaty se na nich baví a s úsměvem si odkrajuje chléb. Jeho už nemůže překvapit nic a jako jeden z mála je upřímný a nic kromě své identity netají. Ani svůj strach z blížící se smrti.\" \"(Mišovic, Karol. In IS theatre - monitoring divadiel na Slovensku. .\n\n"}
{"id": "673421", "url": "https://cs.wikipedia.org/wiki?curid=673421", "title": "Blue Murder", "text": "Blue Murder\n\nBlue Murder byla anglická heavy metalová hudební skupina, kterou založil dřívější kytarista Whitesnake a Thin Lizzy John Sykes.\n\n\n\n"}
{"id": "673427", "url": "https://cs.wikipedia.org/wiki?curid=673427", "title": "Dugarsürengín Ojúnbold", "text": "Dugarsürengín Ojúnbold\n\nDugarsurengijn Ojuunbold ( ; 25. prosince 1957 Süchbátar, Mongolsko – 2002) byl mongolský zápasník, volnostylař. V roce 1980 vybojoval na olympijských hrách v Moskvě bronzovou medaili v kategorii do 57 kg. V roce 1977 vybojoval šesté a v roce 1978 třetí místo na mistrovství světa.\n\n"}
{"id": "673429", "url": "https://cs.wikipedia.org/wiki?curid=673429", "title": "Stop kodon", "text": "Stop kodon\n\nStop kodon (též terminační kodon) je trojice nukleotidů (kodon), jež ribozom rozeznává jako počátek genu a končí zde syntéza proteinu. Obvykle se jedná o jeden z kodonů UAA, UAG či UGA. Nepřísluší jim žádná tRNA s odpovídajícím antikodonem. Když je nějaký ze stop kodonů čten na ribozomu, naváže se na něj v A-místě tzv. release faktor (protein podobný svým tvarem molekule tRNA) a způsobí, že je místo další aminokyseliny zařazena molekula vody. Tím se ukončí translace, dojde tedy k její tzv. terminaci. Následně se uvolní vzniklý polypeptid a poté se na dvě své podjednotky rozpadne i ribozom.\n\nPodstatou tzv. nesmyslných (nonsense) mutací je právě vznik stop kodonů tam, kde být nemají. Udává se, že až třetina mutací projevujících se na lidském zdraví dává vzniknout právě takovým nesmyslným kodonům.\n\n"}
{"id": "673437", "url": "https://cs.wikipedia.org/wiki?curid=673437", "title": "I Got Dem Ol' Kozmic Blues Again Mama!", "text": "I Got Dem Ol' Kozmic Blues Again Mama!\n\nI Got Dem Ol' Kozmic Blues Again Mama! je první sólové studiové album americké zpěvačky Janis Joplin, vydané v roce 1969.\n\n\n\n"}
{"id": "673441", "url": "https://cs.wikipedia.org/wiki?curid=673441", "title": "Baletní střevíčky", "text": "Baletní střevíčky\n\nBaletní střevíčky je britský televizní film, natočený podle stejnojmenného románu Noel Streatfeildové, ve kterém se učí Laura Vreninghtonnová alias Emma Watsonová tancovat.\n\n"}
{"id": "673450", "url": "https://cs.wikipedia.org/wiki?curid=673450", "title": "Chronické renální selhání", "text": "Chronické renální selhání\n\nU chronického renálního selhání (CHRI) dochází k postupnému selhávání ledvin (během několika let až desetiletí), jakožto následek širokého spektra systémových onemocnění. Vede k nevratnému poškození ledvin, resp. k zániku nefronů, které s časem narůstá. Množství profiltrované moči, tzv. glomerulární filtrace, postupně klesá, a sice z normálních hodnot 1,5 - 2 ml/s na nízké hodnoty podle závažnosti a stupně poškození, v pokročilých stádiích pod hodnoty 0,25 ml/s. Dochází tedy k poklesu filtrační schopnosti ledvin až o 90 %. Nízké hodnoty jsou indikací k dlouhodobé dialýze.\n\n1. Mírná insuficience:\n\n2. Středně těžké renální selhání:\n\n3. Pokročilé stádium\n\n4. Uremický syndrom (uremie):\n"}
{"id": "673452", "url": "https://cs.wikipedia.org/wiki?curid=673452", "title": "Jake E. Lee", "text": "Jake E. Lee\n\nJakey Lou Williams (* 15. února 1957, Norfolk, Virginia, USA), hlavně známý jako Jake E. Lee; je americký kytarista, nejvíce známý jako člen doprovodné skupiny Ozzy Osbournea a skupiny Dio.\n\n\n\n\n\n\n\n\n"}
{"id": "673454", "url": "https://cs.wikipedia.org/wiki?curid=673454", "title": "Brno Business Park", "text": "Brno Business Park\n\nBrno Bussiness Park je čtveřice kancelářských budov na Londýnském náměstí v Brně. Budovy nesou označení A, B, C a D.\n\nAreál se nachází v expandující části Brna, městské části Brno-střed v katastrálním území Štýřice. Celková plocha vybudovaných kancelářských prostor areálu je přibližně 35 000 m². Budovy jsou plně klimatizované a v areálu je celkem 1 480 parkovacích míst. Budovy jsou napojeny na datovou síť založenou na optických kabelech, jsou vybaveny rychlovýtahy a záložními elektrickými generátory. Jedná se o kancelářské prostory nejvyšší třídy s otevíratelnými okny, non-stop recepcí v každé budově a výbornou dopravní dostupností zajištěnou blízkostí dálnice D1 a zastávky tramvaje linky 2 (z hlavního nádraží asi 15 minut jízdy).\nKomplex na trojúhelníkovém pozemku mezi ulicemi Vídeňská, Heršpická a Jihlavská poblíž Ústředního hřbitova se začal stavět v roce 2005. Rostl ve třech fázích, z nichž první se dvěma budovami byla dokončena už v roce 2006, další dvě budovy o rok později. Ve třetí fázi byla zamýšlena pátá, dvanáctipodlažní budova E s plánovaným termínem dokončení v roce 2018. Ta získala v lednu 2015 souhlas v procesu posuzování vlivu stavby na životní prostředí (EIA). Velká část z tehdy už dostavěných čtyř budov však stále zůstávala neobsazená, patrně kvůli převisu nabídky kancelářských prostor a větší vzdálenosti od centra města.\n\n"}
{"id": "673465", "url": "https://cs.wikipedia.org/wiki?curid=673465", "title": "Sulphide Creek Falls", "text": "Sulphide Creek Falls\n\nSulphide Creek Falls je vysoký, středně rychlý vodopád v národním parku Severní Kaskády v americkém státě Washington. Vodopády proudí ze Sulfidového jezera na jihovýchodní straně hory Mount Shuksan úzkým horským kaňonem do široké kotliny. Díky úzkému a kroutivému tvaru kaňonu je obtížné zpozorovat vodopád ze země. Celková výška vodopádu je zhruba 660 metrů, ale nikdo ji ještě přesně nezměřil. Pěší přístup k vodopádu zahrnuje čtyřkilometrovou chůzi v extrémně křovinatém terénu s nebezpečnými brody přes vodní toky.\n\nNa druhé straně údolí se nachází další vodopád, který by neměl být zaměněn s tímto. Jeho jméno je \"Sulphide Valley Falls\" a jeho vody se střetávají s vodami Sulphide Creek Falls na úpatí vodopádu, o kterém tento článek pojednává. Tento vodopád je daleko lépe viditelný, ale je jen asi poloviční výšky. Nad Sulfidovým jezerem se nachází dalších 300 metrů vodopádu, který se nazývá \"Sulphide Basin Falls\" a proudí ze Sulfidového a Křišťálového ledovce, které jsou hlavním pramenem Sulphide Creeku. Vodopád je geograficky oddělen od Sulphide Creek Falls, se kterým by neměl být zaměňován, což se často díky jejich blízkosti a umístění na stejném toku stává.\n\nK vodopádu nevede žádná stezka, tou nejbližší je \"Baker River Trail\", která běží souběžně s řekou Baker, do které Sulphide Creek proudí. Tato stezka překračuje Sulphide Creek při ústí dvou toků. Od tohoto místa se musí postupovat proti proudu Sulphide Creeku až do vzdálenosti 1,6 km od vodopádu. Další přístup je nemožný, jelikož potenciální cestu blokuje silný lavinový ohon.\n\n"}
{"id": "673467", "url": "https://cs.wikipedia.org/wiki?curid=673467", "title": "Gov't Mule", "text": "Gov't Mule\n\nGov't Mule je southern rocková hudební skupina, založená v roce 1994 dřívějšími členy The Allman Brothers Bandu Warren Haynesem a Allen Woodym.\n\n\n\n"}
{"id": "673470", "url": "https://cs.wikipedia.org/wiki?curid=673470", "title": "Mincmistrovský sklep", "text": "Mincmistrovský sklep\n\nMincmistrovský sklep je součást historického brněnského podzemí, nachází se pod Dominikánským náměstím v historickém jádru Brna. Vstup na výstavu je z ulice Panenské.\n\n„Sklepení domu mincmistrů“ bylo objeveno v roce 1999 při průzkumu brněnského podzemí. Veřejnosti byl objekt zpřístupněn v roce 2010, v rámci projektu „Zpřístupnění brněnského podzemí“ a to mimo jiné jako kulturní atrakce s několika stálými expozicemi a na místě prováděnou strojní ražbou pamětních medailí k otevření tří částí podzemí 2010 -Mincmistrovský sklep, 2011 - Labyrint pod Zelným trhem, 2012 - Kostnice u sv. Jakuba a od 2016 Moravští Lucemburkové; Razí ji zde mincmistr „Bruno“ od čtvrtku do pondělí. Celý prostor se rozkládá převážně pod budovou Nové radnice, někdejšího sídla zemské správy na Moravě. Klenba původního historického sklepa domu mincmistrů leží pouhých 60 cm pod dlažbou Dominikánského náměstí, sklep sloužil královskému mincmistrovi jako sklad surovin a nových mincí před vpuštěním do oběhu, tedy samotná ražba mincí probíhala na jiných místech v Brně, ale ne přímo ve sklepě. Součástí expozice jsou také zachované fragmenty zdemolované Královské kaple, která na náměstí stála do roku 1908. Ruční ražbu pamětní medaile „brněnského groše“ provádí \"mincmistr Bruno\" ve vstupní hale. Ačkoli historie ražby mincí v Brně se datuje až do 11. století, \"brněnský groš\" není replikou žádné z historických mincí ražených ve středověkém Brně.\n\n\n\n\n \n\n<mapframe latitude=\"49.1944\" longitude=\"16.6068\" zoom=\"16\" width=\"600\" height=\"300\" align=\"center\">\n</mapframe>\n\n"}
{"id": "673471", "url": "https://cs.wikipedia.org/wiki?curid=673471", "title": "Rudava", "text": "Rudava\n\nRudava je řeka ve slovenském Záhoří, levostranný přítok Moravy. Délka toku činí 45 km a plocha povodí měří 438,7 km². Je tokem III. řádu, průměrná lesnatost jejího povodí dosahuje až 60% (borové lesy na vátých píscích).\n\nPramení v Lakšárské pahorkatině (podcelek Borské nížiny) pod vrchem Dubník, západně od obce Bílkove Humence, v nadmořské výšce okolo 238 m.\n\nNejprve obtéká obec z jihu a teče na severovýchod, potom na východ, přibírá zleva menší potoky a dále protéká územím vojenského výcvikového prostoru (VVP) Záhorie. Obloukem se stáčí na jihozápad, opouští vojenský obvod Záhorie a teče po jeho východní hranici, na pravém břehu se odděluje koryto Staré Rudavy, které dále teče více méně rovnoběžně. Zleva potom přibírá Prievalský potok, Mäsiarsky potok, Hrudky, Smrekovec, Hraničný kanál, Trstienku, výraznějším obloukem se stáčí na západ a přibírá zleva Kráľov potok, zprava Starú Rudavu u hájovny Stará píla. Opět protéká územím vojenského obvodu Záhorie, zleva přibírá Rudavku, zprava Žliabok, u obce Studienka na krátkém úseku opouští území vojenského obvodu, vytváří meandry a po třetí vstupuje na území vojenského obvodu. Zde se od hlavního koryta odděluje pravobřežní Nový kanál, přičemž Rudava dále pokračuje velkým obloukem na jihozápad, definitivně opouští území vojenského obvodu, podtéká slovenskou dálnici D2, železniční trať a následně i státní silnici I./2 (u obce Veľké Leváre), spojuje se s Novým kanálem a teče dále na severozápad. U obce Malé Leváre se její koryto obrací na západ, přibírá pravostranný Lakšárský potok, křižuje Zohorský kanál a v oblasti Rudavného jezera se v nadmořské výšce 147 metrů nad mořem vlévá do Moravy (katastrální území obce Malé Leváre).\n\nRudava je chráněný areál v oblasti Záhorie. Nachází se v katastrálním území obcí Prievaly a Plavecký Peter v okrese Senica v Trnavském kraji. Území bylo vyhlášeno či novelizováno v roce 2010 na rozloze 1 958,6600 ha. Ochranné pásmo nebylo stanoveno.\n\n"}
{"id": "673478", "url": "https://cs.wikipedia.org/wiki?curid=673478", "title": "Klášter Sankt Gallen", "text": "Klášter Sankt Gallen\n\nKnížecí opatství svatého Havla ( ) je benediktinské opatství ve městě St. Gallen ve Švýcarsku. Klášter byl pojmenován po svatém Havlovi, irském misionáři, který je tam pochován. Opatství patřilo po několik staletí k nejvýznamnějším střediskům církevní vzdělanosti ve středověké Evropě.\n\nNa místě dnešního opatství založil již na počátku 7. století irský mnich svatý Havel (Gallus/Gallen) poustevnu. Karel Martel později jmenoval svatého Otmara ochráncem Havlových ostatků a ten zde snad v roce 719 založil opatství. Opatství bylo založeno v 8. století a po staletí patřilo k nejvýznamnějším klášterům Evropy.\n\nVe 13. století se klášter stal říšským opatstvím. Klášter byl zrušen roku 1805, definitivně pak bulou \"Ecclesias quae antiquitate\" papeže Pia VII. z roku 1823, dnes jeho území pokrývá diecéze Sankt Gallen. Hlavní chrám klášterního komplexu - katedrála svatého Havla a Otmara - je sídelní katedrálou diecéze Sankt Gallen. V roce 1983 bylo opatství zařazeno mezi památky světového dědictví UNESCO.\n\nZdejší klášterní knihovna obsahuje jednu z celosvětově největších středověkých sbírek. Švýcarskou národní památkou je „Plán ze Sankt Gallen“ z počátku 9. století, který zobrazuje plán ideálního areálu benediktinského kláštera.\n"}
{"id": "673483", "url": "https://cs.wikipedia.org/wiki?curid=673483", "title": "Váté písky", "text": "Váté písky\n\nVáté písky jsou eolické sedimenty vzniklé ze zvětralých mořských usazenin nebo z naplavenin vodních toků. Kumulují se na místech kde se mění síla větru.\nVznikly dlouhodobým působením větru mající na krajinu geomorfologický účinek, z povrchu byly odváty nejjemnější erodované volné částice půdy a zůstal jen křemenný písek s minimem příměsí jiných materiálů. Vlivem turbulence vzduchu jsou písčitá zrna důsledkem skokového přesouvání zaoblená a na povrchu matná a jemně dolíčkovaná. Vrstva toho materiálu, která může dosahovat tloušťky i několik desítek metrů, tvoří až 25 % povrchu současných pouští.\n\nVáté písky mohou podle místních geologických podmínek a intenzity větrů vytvářet:\n\nV České republice se váté písky ve větším rozsahu nacházejí jen v národní přírodní památce Váté písky nedaleko Bzence ( cca 100 ha). Na nedalekém Slovensku je nejrozsáhlejším územím s vátými písky Borská nížina na Záhoří a menší území se nacházejí ještě v Podunajské a Východoslovenské nížině.\n\nOblasti s vátými písky přestavují specifické biotopy odlišné od přímořských písčitých stanovišť. Neslané písky jsou zde kysele až zásadité, chudobné na živiny a pro mohutnou vrstvu jsou mimo dosah spodní vody. Důležitým ekologickým faktorem je také možný pohyb pískových dun a trvalá přirozená větrná eroze. Tyto areály jsou v celé Evropě považované za jedny z nejohroženějších biotopů.\n\nNa vátých píscích obvykle rostou psamofyty, rostliny které se nelehkým přírodním podmínkám dovedly přizpůsobit, rostou na suchém, nejvýše vlhkém písku a bývají někdy přesouvaným pískem zaváty. V Česku to jsou např.:\nborovice lesní, čekanka obecná, černýš luční, divizna brunátná, divizna jižní rakouská, dobromysl obecná, dub letní, hlaváč žlutavý, hrachor hlíznatý, huseníček rolní, huseník lysý, hvozdíček prorostlý, hvozdík Pontederův, chmerek roční, chrpa čekánek, chřest lékařský, jestřábník chlupáček, jetel rolní, jitrocel písečný, kavyl písečný, kavyl vláskovitý, kolenec Morisonův, kolenec pětimužný, kostřava pochvatá Dominova, kosatec písečný, kozí brada pochybná, kozinec sladkolistý, lnice kručinkolistá, lnice květel, máčka ladní, mák polní, mák vlčí, mateřídouška úzkolistá, milička menší, modřenec chocholatý, ostrožka stračka, ostřice časná, ostřice drobná, ostřice srstnatá, paličkovec šedavý, pavinec horský, pelyněk ladní, pryšec chvojka, pumpava obecná, radyk prutnatý, rmen rusínský, rozchodník velký, rozrazil klasnatý, řebříček panonský, řeřicha chlumní, silenka lepkavá, silenka nicí, silenka ušnice, smil písečný, srpek obecný, strdivka sedmihradská, svízel přítula, šalvěj hajní, šater latnatý, šedivka šedá, tolita lékařská, trávnička obecná, trnovník akát, třezalka tečkovaná, třtina křovištní, turan ostrý, užanka lékařská, violka rolní, vlaštovičník větší.\n\nNa Slovensku ve stejných podmínkách ještě vyrůstají mj. tyto poměrně vzácné druhy rostlin: hvozdík pozdní, kamejník barvířský, koniklec jižní, ocún písečný, trýzelka šedá.\n\nSe zvláštními přírodními podmínkami se sžilo i mnoho živočichů, mezi ty vzácnější patří:\ndudek chocholatý, chroustek opýřený, ještěrka zelená, kudlanka nábožná, mravkolev běžný, pakudlanka jižní, pestrokřídlec podražcový, ploskoroh pestrý, skřivan lesní, stepník rudý, svižník polní, užovka hladká.\n\n"}
{"id": "673484", "url": "https://cs.wikipedia.org/wiki?curid=673484", "title": "Zbyněk Vybíral", "text": "Zbyněk Vybíral\n\nZbyněk Vybíral (* 3. října 1961 v Uherském Hradišti) je českým psychologem a pedagogem Katedry psychologie Fakulty sociálních studií Masarykovy univerzity v Brně, kterou v letech 2005–2017 rovněž vedl. Po vědecké stránce se zabývá psychoterapií, slovní komunikací a kritickou psychologií.\n\nZbyněk Vybíral vyučuje zejména v oblastech psychoterapie, kritické psychologie, základní i aplikované sociální psychologie a poradenské psychologie (se zaměřením na manželství a rodinu). Kromě toho v letech 2002 až 2010 koordinoval českou část mezinárodního projektu e-learningového vzdělávání v teorii psychoterapie SEPTIMUS a zabýval se výzkumy v oblasti internetové komunikace. Zbyněk Vybíral kromě toho kriticky vystupuje proti porušování etického kodexu psychology a psychoterapeuty, je členem Society for Psychotherapy Research. Zasluhuje se také o popularizaci psychologie v České republice, kromě publikace popularizačních knih spolupracuje např. s nakladatelstvím Nová beseda, do jehož edice Co je nového přispěl svým titulem Co je nového v psychologii.\n\n\nKromě toho působil mezi roky 1990–2006 jako šéfredaktor a později i jako vydavatel časopisu pro psychoterapii Konfrontace, v letech 2007–2010 byl šéfredaktorem časopisu Psychoterapie, nyní je v jeho redakční radě. Píše i prózu.\n\n\n"}
{"id": "673487", "url": "https://cs.wikipedia.org/wiki?curid=673487", "title": "Podzemí pod Zelným trhem", "text": "Podzemí pod Zelným trhem\n\nPodzemí pod Zelným trhem je součást historického brněnského podzemí, nachází se pod Zelným trhem v historickém jádru Brna.\n\n„Labyrint pod Zelným trhem“, jak jsou tyto podzemní prostory oficiálně označovány městem Brnem, byl zpřístupněn v dubnu roku 2011 v rámci projektu „Zpřístupnění brněnského podzemí“.\n\n"}
{"id": "673490", "url": "https://cs.wikipedia.org/wiki?curid=673490", "title": "AgustaWestland AW109", "text": "AgustaWestland AW109\n\nAgustaWestland AW109 (dříve Agusta A109) je lehký dvoumotorový víceúčelový vrtulník vyráběný italsko-britskou společností AgustaWestland (dříve Agusta). AgustaWestland AW109 je vrtulník klasické koncepce s čtyřlistým nosným rotorem a třílistým tlačným vyrovnávacím rototem. Je využíván jak pro civilní, tak pro vojenské účely. Jednomotorová verze vrtulníku nese označení AgustaWestland AW119 Koala.\n\nV 60. letech minulého století byl navržen první prototyp vrtulníku Agusta A109. Jednalo se o jednomotorovou civilní variantu. S ohledem na ostatní výrobce bylo rozhodnuto o vývoji dvoumotorového vrtulníku. V roce 1969 byl navržen první prototyp, který nesl dva turbohřídelové motory Allison 250-C14. Plánovaná vojenská verze s označením A109B nebyla vyrobena a konstruktéři se soustředili na vývoj osmimístné varianty A109C. První ze tří prototypů vzlétnul 4. srpna 1971. Po období dlouhého vývoje se začaly stroje vyrábět až v dubnu 1975. První vrtulník byl pro komerční účely dodán na konci roku 1976. V průběhu následujících let se stal vrtulník oblíben a začal být používán i pro jiné účely než civilní, např. pro potřeby letecké záchranné služby nebo služby SAR – pátrání a záchrana. V roce 1975 se společnost Agusta vrátila znova k myšlence zkonstruovat vrtulníky i pro vojenské účely. V letech 1976 a 1977 bylo zhotoveno pět testovacích prototypů (A109As) ve vojenské úpravě. Vrtulníky byly vybaveny protitankovými řízenými střelami BGM-71 TOW. Později byly zhotoveny další dva prototypy, jeden pro podporu vojenského útoku a druhý pro námořní operace.\n\nTrupy vrtulníků A109 jsou dodávány také polskému výrobci vrtulníků PZL-Świdnik. V červnu 2006 byl polskému výrobci dodán již 500. trup.\n\nV roce 1988 vedl prodej vrtulníků A109 belgickým ozbrojeným silám k úplatkářské aféře, kdy byly dány úplatky špičkám belgické socialistické strany až v hodnotě 50 mil. belgických franků. V souvislosti s touto aférou rezignoval na post generálního tajemníka NATO belgický politik Willy Claes.\n\nV srpnu 2008 pokořili Scott Kasprowicz a Steve Sheik nový světový rekord v nejrychlejším letu přes celou planetu. Se sériově vyráběným strojem AgustaWestland A109S Grand obletěli planetu za 11 dní, 7 hodin a 2 minuty. A109 drží také rekord v nejrychlejším letu z New Yorku do Los Angeles.\n\n\n\n\n\n"}
{"id": "673496", "url": "https://cs.wikipedia.org/wiki?curid=673496", "title": "Hollywood Fats", "text": "Hollywood Fats\n\nHollywood Fats (narozen jako \"Michael Leonard Mann\"; 17. května 1954 Los Angeles, Kalifornie, USA – 8. prosince 1986 Los Angeles) byl americký bluesový kytarista, který mimo jiné spolupracoval se skupinou Canned Heat. Zemřel na předávkování heroinem ve věku 32 let.\n\n"}
{"id": "673498", "url": "https://cs.wikipedia.org/wiki?curid=673498", "title": "Hrdinný kosmonaut Homer", "text": "Hrdinný kosmonaut Homer\n\nHrdinný kosmonaut Homer ( ) je 15. díl páté řady amerického animovaného seriálu \"Simpsonovi\".\n\nVe Springfieldské jaderné elektrárně se uděluje tradiční ocenění \"Pracovník týdne\". Jelikož už všichni zaměstnanci toto ocenění vlastní, nevěnují ceremoniálu pozornost. Jediným kandidátem je Homer, který ocenění ještě nedostal. Pan Burns však ocenění udělí grafitové tyči. Zklamaný Homer narazí v televizi na přímý přenos z Mysu Canaveral, kde se schyluje k vypuštění rakety na oběžnou dráhu. Televizi vypne, protože je to nuda.\n\nV kosmickém středisku jsou znepokojeni tím, že klesla sledovanost na minimum. Místo nezajímavých Astronautů potřebují někoho, kdo by přitáhl diváky k televizím. Tím někým se stává Homer. Když si pro Homera přijdou k Vočkovi, objeví tam i Barnyho. Oba noví kandidáti musí prokázat své kvality v náročných zkouškách. Ve všech s převahou vítězí Barney (díky abstinenci). Při slavnostním přípitku Barney opět propadne alkoholizmu (ač se podávalo nealkoholické šampaňské) a tak se vítězem stane Homer. Na oběžné dráze Homer vytáhne sáček brambůrků a ty se mu díky nulové gravitaci rozletí po lodi. Jelikož mohou ucpat přístroje, začne Homer brambůrky likvidovat (za doprovodu Straussova Na krásném modrém Dunaji). Homer rozbije terárium s pokusnými mravenci, kteří spolu se zbylými brambůrky začnou sužovat pobyt posádky v lodi. Posádka se rozhodne otevřít poklop, aby podtlak vysál mravence. Podtlak vysaje i nepřipoutaného Homera, ten se zachytí za kliku poklopu, kterou ulomí, ale posádce se jej podaří zachytit. Homer nevědomky dveře zajistí grafitovou tyčí a stává se z něj hrdina (nebo z grafitové tyče?).\n"}
{"id": "673501", "url": "https://cs.wikipedia.org/wiki?curid=673501", "title": "Larry Taylor", "text": "Larry Taylor\n\nLarry Taylor, rodným jménem Samuel Taylor (26. června 1942, New York City, New York, USA – 19. srpna 2019, Los Angeles, Kalifornie) byl americký baskytarista a kytarista, nejvíce známý jako člen skupiny Canned Heat.\n\nČlenem skupiny Canned Heat se stal v roce 1966, kdy nahradil dosavadního baskytaristu Marka Andese. Ze skupiny odešel v roce 1970, aby mohl vystupovat s kapelou britského hudebníka Johna Mayalla nazvanou The Bluesbreakers. Ke Canned Heat se vrátil roku 1978, ale o dva roky později opět odešel. V následujících letech působil v doprovodné skupině hudebníka Toma Waitse a v letech 1988 až 1992 opět hrál s Canned Heat. Se skupinou opět krátce vystupoval v roce 1996 a natrvalo se k ní vrátil v roce 2008. Přestože jeho hlavním nástrojem byla baskytara, v určitých obdobích hrál také sólovou kytaru. Během své kariéry spolupracoval s mnoha dalšími hudebníky, mezi které patří například Jerry Lee Lewis nebo skupina The Monkees.\n\nJeho starší bratrem byl Mel Taylor, dlouholetý bubeník skupiny The Ventures.\n\n\n"}
{"id": "673504", "url": "https://cs.wikipedia.org/wiki?curid=673504", "title": "Gene Taylor (klavírista)", "text": "Gene Taylor (klavírista)\n\nGene Taylor (* 2. července 1952, Norwalk, Kalifornie, USA) je americký rockový, bluesový a boogie-woogie pianista. Ve svých osmi letech začal hrát na bicí, avšak o dva roky později přešel ke kytaře a rovněž začal hrát na klavír. V polovině sedmdesátých let se stal členem skupiny Jamese Harmana. V letech 1974 až 1976 vystupoval se skupinou Canned Heat. V letech 1993 až 2007 byl členem skupiny The Fabulous Thunderbirds. Během své kariéry spolupracoval s mnoha dalšími hudebníky, mezi něž patří například Doug Sahm, Junior Watson, Charlie Musselwhite a Amos Garrett.\n\n\n"}
{"id": "673508", "url": "https://cs.wikipedia.org/wiki?curid=673508", "title": "Ronnie Barron", "text": "Ronnie Barron\n\nRonnie Barron (*Ronald Raymond Barrosse; 9. října 1943, Algiers, New Orleans – 20. března 1997) byl americký zpěvák, herec, varhaník a klávesista, který spolupracoval s umělci jako jsou Canned Heat, Dr. John a dalšími.\n"}
{"id": "673511", "url": "https://cs.wikipedia.org/wiki?curid=673511", "title": "David Klein", "text": "David Klein\n\nDavid Klein je jméno, jehož nositeli je více osob:\n\n"}
{"id": "673513", "url": "https://cs.wikipedia.org/wiki?curid=673513", "title": "Tommy Johnson", "text": "Tommy Johnson\n\nTommy Johnson (1896, Terry, Mississippi, Spojené státy americké – 1. listopadu 1956, Crystal Springs, Mississippi, Spojené státy americké) byl americký zpěvák, skladatel, kytarista a představitel žánru delta blues. Podle jeho skladby \"Canned Heat Blues\" z roku 1928 se v roce 1965 pojmenovala bluesová skupina Canned Heat.\n"}
{"id": "673516", "url": "https://cs.wikipedia.org/wiki?curid=673516", "title": "Floyd Jones", "text": "Floyd Jones\n\nFloyd Jones (21. července 1917, Marianna, Arkansas, Spojené státy americké – 19. prosince 1989, Chicago, Illinois, Spojené státy americké) byl americký bluesový zpěvák, kytarista a skladatel. Byl také spoluautorem hitu skupiny Canned Heat „On the Road Again“.\n"}
{"id": "673518", "url": "https://cs.wikipedia.org/wiki?curid=673518", "title": "Musée national du Moyen Âge", "text": "Musée national du Moyen Âge\n\nMusée national du Moyen Âge (\"Národní muzeum středověku\"), oficiální název Musée national du Moyen Âge – Thermes et hôtel de Cluny (\"Národní muzeum středověku - Lázně a palác Cluny\") je francouzské národní muzeum, které se specializuje na umění středověku. Sídlí v Paříži v srdci Latinské čtvrti ve středověkém paláci postaveném na místě římských lázní. V roce 2013 muzeum navštívilo 297 323 návštěvníků. Vstup do muzea je z ulice \"Rue du Sommerard\".\n\nNa místě stály v době římské Lutecie lázně, které zanikly ve 2. polovině 3. století při útocích barbarských národů. Na jejich troskách vybudoval ve 13. století klášter Cluny rezidenci pro své opaty, když pobývali v Paříži. Na konci 15. století byla budova rozšířena. Přestavbu vedl v letech 1485-1510 opat Jacques d'Amboise, jehož znak zdobí okna. Během Velké francouzské revoluce byl palác znárodněn a rozdělen mezi několik majitelů. V roce 1810 se město Paříž rozhodlo založit v bývalém frigidariu (studených lázních) muzeum starožitností. V roce 1832 archeolog a sběratel umění Alexandre du Sommerard (1779-1842) do paláce přestěhoval svou sbírku. V roce 1843 sbírku koupil stát, který tak založil muzeum středověkého umění a prvním kurátorem sbírky se stal Edmond du Sommerard.\n\nPalác ve stylu flamboyantní (plaménkové) gotiky byl v roce 1856 zahrnut mezi historické památky a pozůstatky římských lázní jsou takto chráněny od roku 1862.\n\nPlocha muzea činí 3500 m, z čehož 2000 m tvoří výstavní plocha. Muzeum ve svých sbírkách opatruje 23 000 předmětů, z nichž je vystavena zhruba desetina (2300 děl). Jedná se především o obrazy, sochy a další umělecká díla, vitráže, iluminace, tapiserie, šperky i předměty každodenní potřeby, které pocházejí od pozdní antiky do 16. století a zahrnují nejen oblast Evropy, ale také Byzantskou říši a Maghreb.\nStálou expozici tvoří:\n\n\n"}
{"id": "673525", "url": "https://cs.wikipedia.org/wiki?curid=673525", "title": "Hrob neznámého vojína (Paříž)", "text": "Hrob neznámého vojína (Paříž)\n\nHrob neznámého vojína v Paříži () se nachází pod Vítězným obloukem na Place Charles-de-Gaulle. Hrob byl zřízen 11. listopadu 1920 u příležitosti 2. výročí konce první světové války a symbolizuje oběti všech francouzských vojáků, kteří padli během první světové války. Ve stejný den proběhl stejný symbolický pohřeb i v Londýně ve Westminterském opatství.\n11. listopadu 1923 byl u hrobu zapálen věčný plamen. Zapaluje se od té doby každý večer v 18:30. Hrob je ze žuly z města Vire.\n\nNa osmi místech největších bojů, tj. ve Flandrech, v Artois, na Sommě, v Île-de-France, na Chemin des Dames, v Champagne, u Verdunu a v Lotrinsku bylo exhumováno osm pozůstatků francouzských vojáků, kteří nebyli identifikováni. Jejich těla byla převezena do citadely ve Verdunu, kde mladý voják Auguste Thin, syn jednoho ze zmizelých vojáků, položil na jednu z rakví květinu a symbolicky tak vybral tělo, které bylo posléze pohřbeno v Paříži.\n"}
{"id": "673526", "url": "https://cs.wikipedia.org/wiki?curid=673526", "title": "Krasnogorský rajón", "text": "Krasnogorský rajón\n\nKrasnogorský rajón ( ) je název čtyř rajónů v Rusku: \n\n"}
{"id": "673528", "url": "https://cs.wikipedia.org/wiki?curid=673528", "title": "Stanley Fischer", "text": "Stanley Fischer\n\nStanley Fischer (: סטנלי פישר, narozen 15. října 1943) je izraelský ekonom a v letech 2005-2013 guvernér Izraelské centrální banky.\n\nNarodil se v Severní Rhodesii (dnešní Zambie) a v letech 1962 až 1966 studoval v bakalářském a magisterském oboru ekonomii na London School of Economics a v roce 1969 v doktorském oboru rovněž ekonomii na Massachusettském technologickém institutu (MIT). V letech 1977 až 1988 byl profesorem na MIT Sloan School of Management, kde během svého působení sepsal ekonomické učebnice \"Macroeconomics\" (společně s Rüdigerem Dornbuschem a Richardem Startzem) a \"Lectures on Macroeconomics\" (s Olivierem Blanchardem). Byl též školitelem Bena Bernankeho, předsedy Federálního rezervního systému (FED).\n\nOd ledna 1988 do srpna 1990 byl viceprezidentem a hlavním ekonomem Světové banky a poté od září 1994 do srpna 2001 působil jako první náměstek generálního ředitele Mezinárodního měnového fondu (MMF). Koncem roku 2001 se stal členem washingtonské ekonomické organizace Group of Thirty. Po odchodu z MMF pracoval od února 2002 do dubna 2005 v Citigroup, kde zastával funkce místopředsedy, prezidenta Citigroup International a předsedy Public Sector Client Group.\n\nDne 1. května 2005 se stal guvernérem Izraelské banky a na tomto postu vystřídal Davida Kleina, jehož mandát vypršel k 16. lednu téhož roku. Před vlastním jmenováním se stal izraelským občanem, což byl nezbytný krok pro to, aby se mohl stát guvernérem. S izraelskou národní bankou přišel do kontaktu již v minulosti, a to v roce 1985, kdy působil jako americký vládní poradce pro plán ekonomické stabilizace Izraele. 2. května 2010 zahájil své druhé funkční období v pozici guvernéra.\n\nPod jeho vedením byla Izraelská banka roku 2010 zařazena Mezinárodním institutem pro rozvoj managementu (IMD) na první místo mezi centrálním bankami pro své efektivní fungování.\n\nFischer si získal uznání pro to, jak nastavil izraelskou ekonomiku po světové finanční krizi. V září 2009 byla Izraelská banka první bankou v rozvinutém světě, která navýšila své úrokové sazby.\n\nV roce 2009 a 2010 získal hodnocení „A“ v rámci Central Banker Report Card publikované časopisem \"Global Finance\".\n\nV říjnu 2010 byl Fischer časopisem \"Euromoney\" vyhlášen nejlepším guvernérem banky roku 2010 a na výroční schůzi Světové banky a Mezinárodního měnového fondu ve washingtonském hotelu Willard InterContinental mu byla udělena cena Guvernéra Centrální banky pro rok 2010. Časopis ocenil „především\nFischerovu schopnost docílit ideální rovnováhy mezi zmírněním inflace a podporou ekonomického oživení.“ K Fischerovu výběru dále uvedl: „Odolnost Izraele během finanční krize i během jejího doznívání dokazuje, že Stanley Fischer si zaslouží úctu, které se mu v nejvyšších kruzích finančního společenství dostává.“\n\nV červnu 2011 oznámil kandidaturu na post výkonného ředitele Mezinárodního měnového fondu, který se uvolnil po rezignaci Dominique Strausse-Kahna. Podle průzkumu agentury Reuters z května téhož roku byl přitom Fischer označen 21 z 56 předních světových ekonomů za nejvhodnějšího nástupce Strausse-Kahna. Stejný průzkum však zároveň za největšího favorita a nejpravděpodobnějšího nástupce označil francouzskou ministryni financí Christine Lagardeovou.\n\nV červnu 2013 bylo premiérem Netanjahuem oznámeno, že Fischera po vypršení jeho funkčního období na pozici guvernéra centrální banky vystřída Jacob A. Frenkel, který tuto pozici již zastával v letech 1991 až 2000. Nakonec ovšem funkci guvernérky centrální banky obsadila Karnit Flugová.\n\nV roce 2006 mu byl udělen čestný doktorát na Hebrejské univerzitě.\n\n"}
{"id": "673531", "url": "https://cs.wikipedia.org/wiki?curid=673531", "title": "Království nebeské (film)", "text": "Království nebeské (film)\n\nKrálovství nebeské (v originálu \"Kingdom of Heaven\") je koprodukční film režiséra Ridleyho Scotta z roku 2005. Jde o historický epos, odehrávající se na blízkém východě před Třetí křížovou výpravou a líčí boje dvou náboženství o jejich posvátné město Jeruzalém - Království nebeské.\n\nHlavního hrdinu \"Baliana z Ibelinu\" hraje Orlando Bloom a dvě z vedlejších rolí si zde zahráli Liam Neeson a Jeremy Irons. Hlavní ženskou roli obsadila Eva Green.\n\nK mladému kováři Balianovi přijede do Francie, kde žije, jeho otec Godfrey z Ibelinu a nabídne mu, aby se s ním zúčastnil výpravy do Jeruzaléma - Království nebeského. Balian nakonec souhlasí, mimo jiné protože chce před Bohem očistit duši své manželky, která spáchala sebevraždu a zhřešila tak. Brzy po odjezdu z vesnice je ale výprava přepadena a Godfrey je při potyčce smrtelně raněn. Před svou smrtí ale předá Balianovi své přízvisko de Ibelin a dá mu i své území u Jeruzaléma. Mladý kovář tedy pokračuje bez otce dál.\n\nAle ani další cesta není bez nesnází. Loď, na níž se Balian plaví, ztroskotá a on jediný se zachrání. Když nalezne koně poblíž místa, kde se vyplavil z moře, nastane další problém. Zdejší šlechtic, který tudy právě projíždí, tvrdí, že koně na jeho území patří jemu a Balian s ním musí bojovat. Zabije ho, ale jeho sluhu Nasira ušetří a ten ho dovede až do Jeruzaléma,\nkde se Balian seznámí s vážně nemocným králem Baldwinem, jeho moudrým pobočníkem Tiberiem, s pyšným a krutým následníkem Guyem de Lusignan, jeho krásnou ženou a královou sestrou Sybillou, do které se Balian brzy zamiluje a i ona si velmi oblíbí jeho.\n\nZatímco žije Balian na své území se svými lidmi a těší se ze Sybilliny přítomnosti, bojechtivý Guy se svými lidmi podněcuje spor mezi křesťany a muslimy s králem Saladinem v čele, kteří do současnosti žili v nejistotě a situace, která byla i tak napjatá, se začíná hroutit. Saladin je po právu rozzuřený a poté, co umírá král Baldwin, propuknou boje naplno. Balian se svými věrnými je nucen vyjet proti ohromné přesile a prohraje, sám však přežije a Nasir, který je na straně muslimů a ukáže se, že není pouhý sluha, ale rádce Saladina, ho z vděčnosti pustí.\n\nGuy, který je nyní králem, se zatím rozhodne pro výpravu proti nepřátelům. Balian i Tiberias ho od toho zrazují, protože tuší, že všichni vojáci zahynou v neprozkoumané oblasti žízní, ale Guy jejich rad nedbá a s většinou mužů vyjede. Po čase bez vody jsou ale opravdu vyčerpáni a Saladinova armáda je v tu chvíli přepadne a pobije.\n\nKdyž se armáda dlouho nevrací, vyjedou se za nimi s dostatečnými zásobami Balian a Tiberias podívat a najdou místo krutého boje. Tiberias odjede na Kypr, protože ví, že boj s muslimy nemůžou vyhrát, ale Balian zůstane a brání své lidi i celý Jeruzalém. Přestože jsou Saladinovi muži v přesile a mají obléhací věže, vzdorují Balian s ostatními muži několik dní, než je zeď Jeruzaléma proražena. Poté Balian se Saladinem vyjedná, že se křesťané vzdají a opustí Království nebeské a on je nenapadne, s čímž král souhlasí a Balian po rozloučením s Nasirem, se kterým se vzájemně ctili, navždy odchází z Království nebeského.\n\nMichal Jagelka- Balian Jitka Moučková- Sybilla Jaromír Meduna- Godfrey Pavel Rímský- Tiberias Otakar Brousek ml.- Špitálník Jan Schánilec- Reynald Luděk Čtvrtlík- Guy de Lusignan Antonín Navrátil- král Baldwin Vladimír Čech- Saladin Martin Kolár- kněz\n\n\"Království nebeské\" patří k vysokorozpočtovým snímkům, rozpočet zde činila nadprůměrná částka 130 milionů dolarů a předpokládalo se tedy, že film hodně tvůrcům vydělá.\n\nV Evropě a na blízkém východě vydělal přes 160 milionů dolarů, zato v Americe a v Kanadě činilo tržby pouhých 47 milionů dolarů. Režisér Ridley Scott to přičítal hlavně špatné propagaci. Celkové tržby nakonec činily přes 211 milionů dolarů.\n\nVětšina filmu byla natáčena ve Španělsku, mimo jiné poblíž hradu Loarre u Pyrenejí. Jeruzalém byl postaven v Seville, kde se točilo i obléhání Království nebeského- filmování trvalo celých 21 dní a bylo pro něj postaveno okolo 20 obléhacích věží a na stavbu zdejší citadely bylo využito 6000 tun sádry.\n\nPoté se filmový štáb přesunul do Maroka, kde si po dohodě se zdejším králem Mohamedem VI. najali filmaři asi 1500 marockých vojáků. Natáčení zde probíhalo dobře, dokud na veřejnost nepronikla informace o tom, že v jedné scéně šlape Křižák po Koránu a začaly se ozývat výhrůžky. V té době také proběhlo v okolí několik teroristických útoků, takže dostal štáb vojenskou ochranu.\n\nNa celý film bylo využito přes 14 tisíc kostýmů z Turecka a Thajska a bylo vytvořeno přes 800 vizuálních efektů. Zbraně a zbroj vyrobila pro film společnost WETA, která spolupracovala i s tvůrci trilogie Pán prstenů. Na natáčení se sešli kaskadéři z 13 zemí, nejvíce jich přišlo ze Slovenska - celkem 16.\n\n\"Více informací najdete v článku Bitva u Hattínu.\"\n\nFilm \"Království nebeské\" popisuje události krátce před a v roce 1187, kdy proběhla na podzim bitva u Hattínu, v podstatě rozhodující střet mezi muslimskými Saracény a křesťanskými rytíři o území Jeruzalému, který je pro obě náboženství důležitým místem.\n\nV roce 1185 zemřel král Baldwin na lepru a vlády se ujal Guy de Lusignan, který rozpoutal boje u Království nebeského a netrvalo dlouho a nastala bitva.Tento boj vyhrál Saladin a obránci museli město opustit, jak vyjednal se Saladinem jeden z králových šlechticů, Balian z Ibelinu.\n\nDíky této bitvě byla uspořádána Třetí křížová výprava, kterou vedl anglický král Richard Lví srdce. Po ní byla uzavřena dohoda mezi Saladinem a Richardem, ve které je řečeno, že do Jeruzaléma mohou přicházet křesťanští poutníci, a tak nastal relativní mír.\n\n\n\n\n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "673537", "url": "https://cs.wikipedia.org/wiki?curid=673537", "title": "Programovatelné hradlové pole", "text": "Programovatelné hradlové pole\n\nProgramovatelná hradlová pole (FPGA, ) je v elektronice typ logického integrovaného obvodu, který je vyroben tak, aby mohl být naprogramován až u zákazníka. Obsahuje pole programovatelných logických obvodů (PLD), logických bloků, umožňuje je navzájem propojit a tím vytvořit takřka libovolné číslicové zařízení (například mikroprocesor, řídící obvod síťové karty a podobně). Tím se odlišuje od zákaznických integrovaných obvodů (ASIC), jejichž funkce je dána již při výrobě.\n\nFPGA obvody dnes nacházejí uplatnění v široké škále aplikací díky své programovatelnosti, snadnému návrhu, flexibilitě, neustále klesajícím cenám a zvolna se snižující spotřebě energie vlastním čipem. Typické použití je v oblasti menších sérií navrhovaných zařízení, kdy se nevyplatí návrh zákaznického integrovaného obvodu a současně konvenční řešení systému s procesorem už není vhodné. Další aplikace můžeme nalézt například v oblasti prototypování složitějších zákaznických integrovaných obvodů. Velká programovatelná hradlová pole dnes umožňují i implementaci komplikovaných procesorů.\n\nKromě FPGA obvodů se lze běžně setkat i s tzv. CPLD obvody (Complex Programmable Logic Devices). CPLD použijeme spíše na návrh jednoduché propojovací logiky při integraci složitějších prvků (glue logic).\n\nExistují také programovatelná analogová pole (FPAA).\n\nPrvní předchůdci FPGA byly programovatelné paměti PROM, které však nebyly příliš úsporné. Jejich postupným vylepšováním vyrobila první FPGA v roce 1984 firma Xilinx.\n\nRozeznáváme dva základní typy FPGA podle uložení konfigurace: FPGA s volatilní a FPGA s nevolatilní konfigurací.\n\nFPGA s volatilní konfigurací ukládají konfigurační informace do paměťových buněk typu SRAM.\n\nVýhody:\nNevýhody:\n\nFPGA s nevolatilní konfigurací ukládá konfigurační bity typicky ve flash paměti, EEPROM, nebo tzv. antifuses (antipojistky).\n\nVlastnosti jednotlivých technologií:\n\nV počátcích programovatelných obvodů se pro návrh používaly proprietární jazyky (např. ABEL) či kreslení schemat.\n\nHlavními jazyky pro programování obsahu hradlových polí jsou dnes VHDL a Verilog. Někteří výrobci nabízejí i proprietární jazyky a nástroje, jako např. AHDL od firmy Altera. Jednodušší návrhy bývá rovněž možné nakreslit pomocí grafických editorů.\n\nNávrh obvodu popisujeme na RTL úrovni, jako sadu registrů propojených kombinační logikou realizující logické operace. Výhodou použití RTL úrovně je práce na vysokém stupni abstrakce – jeden řádek zdrojového kódu je v hardware reprezentován typicky desítkami/stovkami hradel, což zvyšuje produktivitu práce a zpřehledňuje vlastní návrh. RTL popis systému je posléze konvertován do konfiguračního souboru FPGA obvodu v několika krocích (syntéza, mapování, rozmístění a propojení, generování konfiguračního souboru).\n\n\n"}
{"id": "673539", "url": "https://cs.wikipedia.org/wiki?curid=673539", "title": "John Phillips (hudebník)", "text": "John Phillips (hudebník)\n\nJohn Edmund Andrew Phillips (30. srpna 1935 Parris Island Severní Karolína – 18. března 2001 Los Angeles, Kalifornie) byl americký zpěvák, kytarista, skladatel a člen skupiny The Mamas & the Papas.\n"}
{"id": "673542", "url": "https://cs.wikipedia.org/wiki?curid=673542", "title": "Jak bude po smrti", "text": "Jak bude po smrti\n\nJak bude po smrti je koncertní album české undergroundové skupiny The Plastic People of the Universe, nahrané na koncertě v Nové Vísce u Kadaně v říjnu 1979, které bylo vydané až v roce 1992. Album nahráli Karel Havelka a Miroslav Skalický.\n\n\n\nAlbum na plasticpeople.eu\n"}
{"id": "673543", "url": "https://cs.wikipedia.org/wiki?curid=673543", "title": "Chilský incident Václava Klause", "text": "Chilský incident Václava Klause\n\nChilský incident Václava Klause vznikl v důsledku uveřejnění a rozšíření filmového záznamu toho, jak prezident České republiky Václav Klaus během státní návštěvy v Chile 4. dubna 2011 přemístil protokolární pero z pouzdra na stole do kapsy svého saka. Komentovaný videozáznam této akce zveřejnila Česká televize 10. dubna 2011 na závěr publicistického pořadu 168 hodin a v následujících dnech si jako zábavná scénka získal zájem nejvýznamnějších médií a internetových komunit mnoha zemí; navíc rozpoutal i diskuse o protokolárních pravidlech a morálním profilu prezidenta či českého národa nebo dalších zúčastněných.\n\nBěhem události seděl Václav Klaus vedle chilského prezidenta Sebastiána Piñery na tiskové konferenci v paláci La Moneda v Santiagu de Chile. Ministr zahraničí Karel Schwarzenberg předtím podepsal spolu se svým chilským protějškem Alfredem Morenem Charmem smlouvu o cestovním ruchu mezi Chile a Českou republikou protokolárním perem, které potom zůstalo ležet na stole před prezidentem Klausem. Ten pero během projevu chilského prezidenta vyňal z pouzdra, zálibně si je prohlédl a pravou rukou vsunul pod stůl, kde je uchopil levou rukou a vložil do levé kapsy. Poté vrátil obě ruce na stůl, zapnul si sako a začal se usmívat.\n\nVideozáznam události zveřejnila 10. dubna 2011 Česká televize v publicistickém pořadu 168 hodin jako tradiční úsměvnou tečku, přičemž moderátorka Nora Fridrichová pouze v úvodním komentáři konstatovala, že se prezidentovi republiky při návštěvě Chile „mimo jiné zalíbilo i tamní protokolární pero“. V záznamu byl pohyb pera graficky zdůrazněn šipkou a celá událost byla podbarvena dramatickou hudbou (hudebním režisérem pořadu byl Václav Vaněček).\n\nPodle chilského deníku La Cuarta mělo být pero použito pro podpis dohod ve třech oblastech významných v obou zemích (technologií, cestovního ruchu a využití nekonvenčních energií), ale v kapse Václava Klause skončilo ještě před podpisem těchto smluv.\n\nVáclav Klaus v reakci na vysílaný záznam uvedl, že šlo o obyčejnou propisku, kterou si běžně návštěvníci různých akcí ponechávají. Jako příklad uvedl, že on sám má u sebe pero z říjnového summitu NATO a blok z lotyšského parlamentu. Podle mluvčího českého prezidenta Radima Ochvata šlo o běžné pero s logem státu či kanceláře, které dostávají členové delegací při státních návštěvách.\n\nDeník Právo přinesl výrok Paoly Elbietové z tiskového oddělení chilského prezidentského paláce La Moneda, která uvedla, že šlo o umělecký výrobek z dílny chilských šperkařů, vyrobený z modrého polodrahokamu lapis lazuli, který se těží v chilských Andách, a vyzdobený rytinami. Podle chilského deníku La Cuarta šlo o výrobek v ceně 20 000 chilských pesos (zhruba 700 korun), který nenesl žádnou značku, jméno ani věnování, byl na něm pouze nápis República de Chile (Chilská republika). Pro cenové srovnání: prezidentský slib v roce 2008 podepisoval Václav Klaus perem, jehož cena byla odhadována na sto tisíc až jeden milion korun.\n\nPodle mluvčí chilského prezidenta Constanzy Ceové jsou tato pera k dispozici a prezidentovi hosté si je mohou vzít.\n\nPopularizátor společenské etikety Ladislav Špaček uvedl na svém blogu: \"„Tato pera jsou ‚spotřební‘, počítá se s tím, že si je hosté odnášejí, buď z praktických důvodů, nebo jako suvenýr. […] Je pravda, že prezident Klaus si pero bral trochu komicky. V tom je jediná příčina, proč video obíhá celý svět. Jako státník měl pero vzít s výrazem naprosté samozřejmosti a strčit si je okázale do kapsy, pak by nikoho nenapadlo, že něco není v pořádku.“\"\n\nKrátce po uvedení videozáznamu Českou televizí se klip objevil v mnoha kopiích i na serveru YouTube, kde se stal jedním z nejsledovanějších videí. Například verzi s anglickými titulky zhlédlo během dvanácti dnů přes 4 800 000 diváků. Články o krádeži pera se v následujícím týdnu objevily v desítkách světových médií.\nNapříklad deník The Guardian v titulku napsal, že „Václav Klaus byl chycen, když ukradl pero na cestě v Chile“. Podle The Times \"„Známý excentrický politik byl natočen, jak si kradmo strčí protokolární pero do kapsy svého saka“.\" Rakouské noviny News spojily incident s rakouským synonymem pro krádež „böhmisch einkaufen“ (doslovně přeloženo jako \"český nákup\"). Událost zmínil i německý deník Bild.\n\nPodle belgických novin Gazet van Antwerpen se do podobné situace dostal také francouzský prezident Nicolas Sarkozy, kterému se během návštěvy Rumunska také zalíbilo protokolární pero. Sarkozy se však předem zeptal, jestli si ho může nechat.\n\nČasopis Reflex na svých stránkách v rubrice „Do živého s Petrem Holcem“ vydal satirický článek, ve kterém se píše, že se Václav Klaus přiznal, že trpí kleptomanií. Slovenská televizní stanice JOJ nadsázku neodhalila a uvedla v hlavní večerní zpravodajské relaci, že se V. Klaus přiznal k tomu, že trpí kleptomanií, a že podstoupí léčení. JOJ druhý den v hlavní relaci chybu uznala a omluvila se.\n\nV dalším díle (17. dubna) pořadu 168 hodin, kde byla nahrávka incidentu poprvé uveřejněna, byla odvysílána reportáž Prezident Klaus – momentálně nejslavnější Čech světa, která v přibližně pěti a půl minutách shrnula dosavadní vývoj fenoménu a nabídla vyjádření tvůrců nahrávky.\n\nServer iDnes.cz 23. dubna 2011 zveřejnil v rubrice Ekonomika článek, v němž vypočítává úspěchy, jichž video v nejrůznějších médiích dosáhlo, a shrnuje, že jde o nejmasivnější kampaň pro Českou republiku od sametové revoluce, jejíž sledovanost mnohonásobně převyšuje oficiální propagační kampaně. Z ceny reklamy ve významných médiích a z faktu, že propagace ve zpravodajství je mnohem účinnější než klasická reklama, pak autoři článku vyvozují, že zájem o českého prezidenta vygeneroval hodnotu v řádech desítek milionů dolarů. Mluvčí agentury CzechTourism však uvedl, že daleko více než reklamy země se dopad týká samotného pana prezidenta a že dopad na turismus bude nulový nebo minimální. Kreativní ředitel jiné reklamní agentury k tomu řekl, že ve světě se nad videem nevedou diskuse kradl-nekradl, ale lidé se jím baví, což je pozitivní reklamní sdělení, jiní reklamní manažeři připouštějí, že může jít o problematický způsob zviditelnění se.\n\nJan Čulík se domnívá, že diváka na tomto klipu nezaujme ani tak samotná krádež pera, ani osoba Václava Klause nebo nějaká Česká republika, ale vynikající mimické představení, které v klipu Václav Klaus sehrál, sdělující jasný, konkrétní a ironický příběh o samolibém počínání jakéhosi obskurního politika. Zajímavé je také napětí mezi ceremoniálním statusem akce a vyvřením Klausových osobních charakteristik, což Čulík jako projev excentrické spontánnosti přirovnává k příhodě, kdy se Boris Jelcin zmocnil taktovky dirigenta a začal sám dirigovat orchestr.\n\nNa Facebooku vznikla iniciativa „Sbírka per pro pana prezidenta!!!“, jejíž autoři se rozhodli poslat 2. května 2011 na prezidentovu adresu pera a jiné psací potřeby, a ke které se během dvou dnů přihlásilo přes pět tisíc uživatelů.\n\nV reakci na krádež pera napsal český hudebník Rudolf Brančovský píseň \"Klaus ukradl propisku\", kterou zhudebnil se svou kapelou Poletíme?. Refrén začíná „Santa Claus dnes dárky odnáší“, Klausovi je v nadsázce připisováno ukradení všeho, co hledáme, postrádáme či nemáme („ukradl i sluníčko, protože nesvítí“, „chybí mi jedna ponožka, Klaus musel tu býti“) a pokračuje zamyšlení na téma „proč nám ty věci krade…, když vlastně vůbec nic Václav nemá rád“. Americký komik Jay Leno vystoupil se sestříhanou parodií záznamu, v níž komik sedící na místě chilského prezidenta se stolu bez zábran krade a schovává mikrofon, vlaječky i sklenici s vodou.\n\n16. dubna 2011 ve 14 hodin, v době, kdy prezident Klaus prodléval s přijetím demise a návrhu na odvolání ministrů, vyrazili aktivisté iniciativy ProAlt představující Nečasovu vládu, symbolizovanou kresbami či fotografiemi nesenými před obličejem, spolu s desítkami dalších lidí z pražského Klárova kolem úřadu vlády, senátu a poslanecké sněmovny na Hrad, hradní stráž je však nevpustila na nádvoří. Představitelé ministrů před úřadem vlády vysvětlovali důvody, proč musí rezignovat. Na Hradčanské náměstí dopravili obří pero s nápisem „Chilské pero“, s nímž pak hromadně podepsali svou demisi. Na Hrad je prý dopravili kvůli tomu, že prezident Václav Klaus „miluje pera všeho druhu“.\n\nPři státní návštěvě maďarského prezidenta Pála Schmitta 21. dubna 2011 v Praze skupina recesistek zorganizovala fingované zatčení V. Klause chilskou policií.\n\nBěhem tiskové konference k filmu Zachraňte pana Bankse uvolnil Tom Hanks atmosféru žertem, když zparodoval chilský incident a okatě si strčil do saka na stole ležící iPad.\n\n\n"}
{"id": "673552", "url": "https://cs.wikipedia.org/wiki?curid=673552", "title": "Volební právo žen", "text": "Volební právo žen\n\nOrganizovaná kampaň za volební právo žen začala v polovině 19. století. Ve dvacátých letech 20. století toto právo získaly ženy v mnoha zemích.\n\nPoslední zemí na světě, která dovolila ženám účast ve volbách, byla Saúdská Arábie. Poprvé tam ženy mohly volit a být voleny v prosinci 2015. Volby se sice týkaly jen místních rad, ale volit parlament v této zemi nemohou ani muži, neboť jeho členové jsou jmenováni králem.\n\nPrvní shromáždění na podporu práv žen se konalo v roce 1848 v USA. Účastnice sjezdu v Seneca Falls ve státě New York vyhlásily zásadu, že \"všichni muži a ženy jsou stvoření sobě rovna.\"\n\nV roce 1869 byla založena významná organizace \"National American Woman Suffrage Association\" (Národní americká asociace za volební právo žen), která požadovala schválení ústavního dodatku o volebním právu žen. První ústavou, jež dává ženám volební právo, se stala ústava z roku 1889, kterou odhlasovali obyvatelé vznikajícího státu Wyoming.\n\nV roce 1893 se stal Nový Zéland (tehdy ještě kolonie Velké Británie) první zemí, která přiznala volební právo ženám. Hned na začátku nového století jej následovala Austrálie. Prvními státy Evropy, jež poskytly ženám volební právo, se v letech 1906–1915 staly Finsko (tehdy autonomní součást Ruské říše), Norsko a Dánsko.\n\nVýznamným podnětem pro boj za volební právo žen v Evropě byla první světová válka, během které některé ženy získaly kvalifikaci a naučily se samostatně rozhodovat. Po válce, v období 1918–1920 získaly v některých zemích volební právo.\n\nVe Velké Británii bylo v 19. století uzákoněno několik reforem, jimiž byla v mnoha oblastech zrušena diskriminace. Volební právo ale bylo ženám i nadále upíráno. V roce 1903 vznikla nejradikálnější z raných ženských organizací, \"Women's Social and Political Union\" (Sociální a politický svaz žen). Jeho členky (sufražetky) reagovaly na brutální policejní akce pomocí bojového umění bartitsu, ve kterém je školila Edith Garrudová. Vznikla třicetičlenná ochranka \"Bodyguards\", která chránila nejvyšší představitelky hnutí. Později podnikaly i militantní akce, například pumové atentáty a připoutávaly se na veřejných místech řetězem k zábradlí. V roce 1918 získaly ženy částečné volební právo omezené na osoby starší 30 let. Stejného postavení jako muži dosáhly voličky teprve v roce 1928, kdy byla tato věková hranice snížena na 21 let.\n\nV mnoha dalších zemích bylo ženám přiznáno volební právo teprve po druhé světové válce. V roce 1945 získaly volební právo ženy v Itálii, Francii a v Japonsku. Koncem čtyřicátých a začátkem padesátých let následovala většina jihoamerických států. V Argentině se o poskytnutí volebního práva ženám zasloužila Eva Perónová.\n\nPoslední zemí, která ženám přiznala volební právo, byla absolutistická Saúdská Arábie. Král Abdalláh jim ho přislíbil v roce 2011, poprvé měly možnost volit a být voleny do místních rad v prosinci 2015. Právo volit do parlamentu zde nemají ani muži, neboť jeho členové jsou jmenováni králem.\n\nV Čechách bojovaly ženy na svá politická a občanská práva od druhé poloviny 19. století. Mezi nejvýznamnější osobnosti, které se o zisk volebního práva zasazovaly na přelomu 19. a 20. století, patřily Františka Plamínková a Alice Masaryková. První ženou zvolenou do českého sněmu byla v roce 1912 Božena Viková-Kunětická.\n\nDnem 31. ledna 1919 vstoupil v Čechách a na Moravě v platnost \"Řád volební v obcích Republiky československé\" (zákon 75/1919 Sb.), kterým bylo přiznáno právo volit do obecního zastupitelstva „...všem státním občanům Československé republiky, kteří mají náležitosti §u 2 zák. z 19. prosince 1919, č. 663 Sb...“, tj. včetně žen. Stejně tak mohly být ženy i voleny do obecních zastupitelstev. (Na Slovensku vstoupil zákon v platnost dnem 31. prosince 1920. Pro volební právo příslušníků branné moci a četnictva platil v Československu samostatný zákon.)\n\nPrvní ženou–starostkou zvolenou v Československu byla Anna Matoušková ve Vědomicích; zvolena byla v roce 1919 a funkci vykonávala 5 let.\n\nDalší zlom nastal v únoru 1920, kdy bylo v československé ústavě zakotveno, že ženy jsou politicky, sociálně a kulturně postaveny na úroveň mužům a náleží jim volební právo. První parlamentní volby, ve kterých měly ženy právo volit, byly volby do poslanecké sněmovny a senátu, které se konaly v dubnu 1920.\n\nUž roku 1873 bylo volební právo přiznáno některým ženám v habsburské monarchii tehdy novým volebním řádem (č. 41/1873). Vztahovalo se ovšem pouze na ženy, které vlastnily velkostatek, a samotná volba musela proběhnout pomocí zástupce.\n\n\"(seznam není úplný)\"\n\nMnoho žen zasedá v evropských parlamentech i zámoří. Ženy se prosadily i jako předsedkyně vlád, např. Golda Meirová, Margaret Thatcherová, Gloria Macapagal-Arroyová, Angela Merkelová, Iveta Radičová nebo Theresa May či jako prezidentky, např. Cristina Fernández de Kirchner (Argentina), Dilma Rousseffová (Brazílie), Kolinda Grabar-Kitarović (Chorvatsko), Dalia Grybauskaitė (Litva), Simonetta Sommaruga (Švýcarsko), Zuzana Čaputová a další.\n\n\n"}
{"id": "673553", "url": "https://cs.wikipedia.org/wiki?curid=673553", "title": "Özer", "text": "Özer\n\nÖzer, celým jménem Cchering Özer (též Tsering Woeser, tibetsky: ཚེ་རིང་འོད་ཟེར་; čínsky: 唯色, pinyin: Wéisè, čínské jméno: , pinyin: Chéng Wénsá) je tibetská básnířka, spisovatelka a esejistka.\n\nNarodila se 21. července 1966 ve Lhase, nyní žije s manželem Wang Li-siungem v Pekingu. Angažuje se za záchranu tibetského kulturního dědictví. Píše v čínském jazyce. Její knihy byly přeloženy do angličtiny, němčiny, francouzštiny, japonštiny, španělštiny, katalánštiny, polštiny, češtiny a tibetštiny. Přispívá do zahraničních novin o aktuálním dění v Tibetu. Získala několik mezinárodních literárních ocenění.\n\n\n\n"}
{"id": "673555", "url": "https://cs.wikipedia.org/wiki?curid=673555", "title": "Dolní Vernéřovice", "text": "Dolní Vernéřovice\n\nDolní Vernéřovice jsou vesnice obce Jívka v okrese Trutnov. Leží v údolí Dřevíče mezi Jívkou (dřívějšími Horními Vernéřovicemi) a Vápenkou. První písemná zmínka je z roku 1356. Ves patřila k panství Stárkov a později Skály. Zdejší cenný soubor roubené lidové architektury je od roku 2004 chráněn jako vesnická památková zóna.\n"}
{"id": "673556", "url": "https://cs.wikipedia.org/wiki?curid=673556", "title": "Graeham Goble", "text": "Graeham Goble\n\nGraeham George Goble (15. května 1947, Adelaide, Austrálie) je australský zpěvák-skladatel a hudební producent, nejvíce známý jako zakládající člen skupiny Little River Band (LRB).\n\n"}
{"id": "673558", "url": "https://cs.wikipedia.org/wiki?curid=673558", "title": "Page McConnell", "text": "Page McConnell\n\nPage Samuel McConnell (* 17. května 1963, Philadelphia, Pennsylvania, USA) je americký multiinstrumentalista, nejznámější jako člen alternativní rockové skupiny Phish.\n\n"}
{"id": "673559", "url": "https://cs.wikipedia.org/wiki?curid=673559", "title": "Kevin McHale", "text": "Kevin McHale\n\nKevin McHale (celým jménem Kevin Michael McHale` 14. červen 1988, Plano, Texas) je americký zpěvák a herec. Byl členem chlapecké skupiny NLT, nejvíce se proslavil svou rolí Artieho Abramse v seriálu \"Glee\" na stanici Fox. V roce 2019 se stal soutěžícím reality show \"\".\n\nKevin se objevil v seriálech \"The Office\", na tři epizody se stal členem obsazení seriálu \"True Blood\", kde si zahrál koronerova asistenta. Ve třech epizodách se objevil i v seriálu \"Zoey 101\". Následně začal účinkovat v seriálu \"Glee\" televizní stanice Fox.\n\nV roce 2019 se stal soutěžícím reality show \"\".\n\nNLT (zkratka \"Not Like Them\") byla americká chlapecká kapela, jejíž členovy byli Travis Michael Garland, Kevin McHale, Justin Joseph „JJ“ Thorne, a Vahe „V“ Sevani. Objevil je Chris Stokes.\n\nPostava Artie Abrams – Když bylo Artiemu osm let, měl s matkou autonehodu, a od té doby je na vozíčku. To však nebránilo tomu, aby se stal členem hudebního souboru. Líbí se mu Tina, s níž se také později políbí. Přestože šlo o lásku jak trám, Tina se zamiluje do Mika „kvůli jeho svalům“. Artie ale nesmutní dlouho a do jeho života mu vstoupí Brittany…\n\nV květnu 2018 v talkshow \"Facebook Live\" potvrdil dlouhodobé spekulace o tom, že je gay. Uvedl mimo jiné, že vždy pomáhal spolkům na pomoc LGBT komunitě. O několik týdnů dříve sám zveřejnil na Instagramu svou společnou fotografii s o pět let mladším americkým hercem Austinem McKenziem, která vyvolala některé spekulace.\n"}
{"id": "673560", "url": "https://cs.wikipedia.org/wiki?curid=673560", "title": "Jenny Berggren", "text": "Jenny Berggren\n\nJenny Cecilia Berggren (* 19. května 1972) je švédská zpěvačka a členka popové skupiny Ace of Base, která často bývá srovnávána s legendární skupinou ABBA.\n"}
{"id": "673561", "url": "https://cs.wikipedia.org/wiki?curid=673561", "title": "Harold Urey", "text": "Harold Urey\n\nHarold Clayton Urey (29. dubna 1893 Walkerton – 5. ledna 1981 La Jolla) byl americký fyzikální chemik, jehož průkopnické objevy o izotopech mu získaly Nobelovu cenu za chemii za rok 1934. Hrál významnou roli při vývoji atomové bomby a také je známý svou prací o vývoji života z neživé hmoty.\n\nNarodil se ve Walkertonu v Indianě a získal titul v zoologii na Univerzitě v Montaně a Ph.D. v chemii na Kalifornské univerzitě v Berkeley, kde studoval termodynamiku u Gilberta Lewise. Po studiu spolu s Nielsem Bohrem pracoval na modelu atomu v Kodani. Po návratu do USA mezi lety 1924 a 1928 učil chemii na Univerzitě Johnse Hopkinse a poté na Kolumbijské univerzitě. Začal se zajímat o systematiku atomových jader, což vedlo k objevu deuteria. V roce 1931 objevil těžkou vodu, za což byl v roce 1934 oceněn Nobelovou cenou za chemii.\nBěhem druhé světové války pracoval na projektu Manhattan na Kolumbijské univerzitě. Po válce se stal profesorem chemie na Institutu Enrica Fermiho a poté na Chicagské univerzitě.\n\nPozději pomohl rozvinout obor kosmochemie. Publikoval teorie o rozložení chemických prvků na zemi a ve hvězdách. Předpokládal, že se atmosféra Země v raném stádiu skládala z amoniaku, methanu a vodíku; jeden z jeho studentů, Stanley Miller, provedl laboratorní experiment ukazující, že z takové směsi a vody mohou vzniknout aminokyseliny, kterým se jinak říká „stavební kameny života“ (viz Miller-Ureyův experiment).\n\nMimo Nobelovu cenu získal několik jiných ocenění, mimo jiné Národní vyznamenání za vědu v roce 1964 a Zlatou medaili Královské astronomické společnosti v roce 1966.\n\n\n"}
{"id": "673563", "url": "https://cs.wikipedia.org/wiki?curid=673563", "title": "Kenny Hickey", "text": "Kenny Hickey\n\nKenneth Shaun Hickey (* 22. května 1966, New York, Spojené státy americké) je kytarista americké gothic metalové skupiny Type O Negative.\n"}
{"id": "673566", "url": "https://cs.wikipedia.org/wiki?curid=673566", "title": "Vohilaid", "text": "Vohilaid\n\nVohilaid (švédsky \"Killingeholm\", německy \"Wohhi\") je estonský ostrov ležící u východního pobřeží ostrova Hiiumaa. Rozlohou 3,9 km² (podle jiných pramenů až 4,16 km²) je 16. největším ostrovem Estonska a zároveň vůbec největším z ostrovů označovaným estonským výrazem \"laid\" (tj. malý ostrov pokrytý vegetací). Vohilaid není v současnosti obydlený. Administrativně patří pod správu obce Pühalepa.\n\nV nejstarší dochovalé písemné zmínce je ostrov označován švédským jménem \"Killingeholm\", což znamená v překladu \"Ostrov kůzlat\". Na mapách pocházejících z konce 16. století je již uveden estonský název ve formě \"Wahhelait\". O původu jména existují dvě teorie. První z nich odvozuje název z finského výrazu \"vuohi\" (česky koza). Podle jiné hypotézy vzniklo jméno ostrova ze estonského slova \"vaht\" (slabý kmen \"vahi\", česky stráž), podobně jako název blízké vesnice Vahtrepa.\n\nZ malých ostrovů nacházejících se u východního pobřeží ostrova Hiiumaa je Vohilaid rozlohou největší a také nejvyšší. V nejvyšších místech dosahuje nadmořská výška 10 m. Ostrov měří na délku 4,3 km a na šířku přibližně 2 km. Od ostrova Hiiumaa je oddělen velmi mělkým, 500 m širokým průlivem. Největší hloubka průlivu dosahuje při průměrném vodním stavu zhruba 40 cm a není ho tedy problém přebrodit. V blízkosti Vohilaidu se nachází řada dalších ostrovů a ostrůvků. Nejbližší z nich jsou 0,8 km vzdálený Uuemaa rahu a na jihovýchodě ležící, 1,1 km vzdálený Hõralaid.\n\nPrvní části Vohilaidu vystoupily nad hladinu moře před 3500 lety v důsledku postglaciálního zdvihu oblasti Baltského moře. Původně se v lokalitě nacházelo několik menších ostrůvků, které se s pokračujícím vzestupem a sedimentační činností spojily v dnešní Vohilaid. Východní část ostrova tvoří plošina z ordovických vápenců, západní část převážně písečné usazeniny. Středem ostrova protéká potok Vohioja, na kterém se nachází 1,6 ha veliké Vohiojské jezero. Další jezero o rozloze 1,4 ha leží v jižní části ostrova.\n\nVětší část ostrova pokrývá převážně jehličnatý les, vyskytují se i jalovcem zarostlé louky. Pro pobřeží jsou typické travnaté louky, většina pláží je zarostlá rákosím. Podle průzkumu provedeného v roce 2006 se zde vyskytuje 305 druhů vyšších rostlin, z toho je 21 druhů chráněných, z nichž nejvýznamnější je výskyt vratičky heřmánkolisté a vemeníčku zeleného.\n\nNa ostrově hnízdící ptactvo se svým druhovým složením připomíná spíše ostrov Hiiumaa než ostrůvky ležící dále na otevřeném moři. Vyskytuje se zde vzácný orel mořský, jeřáb popelavý, jespák obecný, lejsek malý a pěnice vlašská. Během jarního tahu se zde zastavují stohlavá hejna bernešek bělolících.\n\nZ hlediska ochrany přírody nejcennější východní část patří do vnějšího ochranného pásma chráněné krajinné oblasti Vahtrepa. Chráněny jsou především vápencové plošiny a jejich flóra, pobřežní ekosystémy, lidskou činností málo poznamenané zalesněné oblasti a původní formy kulturní krajiny.\n\nPrvní písemná zmínka o Vohilaidu je z roku 1586, první stálí obyvatelé zde našli svůj domov roku 1770, v období, kdy v důsledku nedostatku vhodné půdy na ostrově Hiiumaa začali lidé využívat k zemědělské činnosti okolní malé ostrovy. Největší počet obyvatel zde žil pravděpodobně na konci 30. let 20. století, kdy byly na ostrově 4 obydlené usedlosti. Poslední stálí obyvatelé z ostrova odešli roku 1956, ale Vohilaid byl dále zemědělsky využíván jako pastvina pro mladý skot a ovce. Ovce je ostatně možné na ostrově potkat i v současnosti, neboť ochranný řád chráněné krajinné oblasti Vahtrepa vyžaduje spásání pobřežních luk.\n\n"}
{"id": "673568", "url": "https://cs.wikipedia.org/wiki?curid=673568", "title": "Andy Moog", "text": "Andy Moog\n\nAndy Moog (* 18. února 1960, Penticton, Britská Kolumbie, Kanada) je bývalý kanadský hokejový gólman, který chytal za týmy Edmonton Oilers, Boston Bruins, Dallas Stars a kariéru ukončil v roce 1998 za tým Montreal Canadiens. Jeho statistika čítá 713 zápasů, z toho 372 výher včetně 28 shutoutů. Jeho nejúspěšnější sezóna byla 1992/1993, kdy v 55 zápasech za Boston Bruins vychytal 37 výher. S týmem Edmonton Oilers vyhrál 3 Stanley Cupy, když dělal dvojku Grantu Fuhrovi. Bylo to na začátku 80. let, kdy v týmu hrály takové legendy jako Wayne Gretzky, Mark Messier, Jari Kurri nebo Paul Cofey.\n\nV roce 2006 dělal konzultanta brankářů Kanadské hokejové reprezentace pro Zimní olympijské hry.\n\nZahrál si také 4 krát v All Star Game, když chytal za tyto týmy: Oilers (1985 a 1986), Bruins (1991) a Stars (1997).\n\n\n"}
{"id": "673580", "url": "https://cs.wikipedia.org/wiki?curid=673580", "title": "13. ročník udílení Zlatých glóbů", "text": "13. ročník udílení Zlatých glóbů\n\n13. ročník udílení Zlatých glóbů se konal 23. února 1956 v klubu Cocoanut Grove v hotelu Ambassador v Los Angeles. Asociace zahraničních novinářů v Hollywoodu nedochovala seznam nominací a proto existuje pouze seznam vítězů. Poprvé v historii udělování cen byly oceněné televizní počiny. Italská herečka Anna Magnani byla prohlášená nejlepší herečkou. James Dean získal posmrtně zvláštní cenu za výkon ve filmu \"Na východ od ráje\". V kategorii \"nejlepší zahraniční film\" bylo vítězných až pět snímků.\n\nNejlepší film\nNejlepší režie\nNejlepší herečka (drama)\nNejlepší herečka (komedie / muzikál)\nNejlepší herec (drama)\nNejlepší herec (komedie / muzikál)\nNejlepší herečka ve vedlejší roli\nNejlepší herec ve vedlejší roli\nObjev roku - herečka\nObjev roku - herec\nNejlepší zahraniční film\nNejlepší film podporující porozumění mezi národy\n\n\nNejlepší exteriérový film\nZvláštní cena - posmrtně\nHenrietta Award (Oblíbenci světového filmu)\nHollywood Citizenship Award\nCena Cecila B. DeMilla\n\nU ocenění za televizní počiny některé zdroje uvádějí vítěze herce televizních pořadů, jiné pořady samotné. Některé zdroje i obojí. Informace obsáhlé zde jsou z IMDb.com. Pokud má film distribuční název, je uveden pod ním.\n\n"}
{"id": "673582", "url": "https://cs.wikipedia.org/wiki?curid=673582", "title": "Manolis Anagnostakis", "text": "Manolis Anagnostakis\n\nManolis Anagnostakis, řecky Μανόλης Αναγνωστάκης (10. března 1925 Soluň – 23. června 2005 Atény) byl řecký básník patřící k tzv. první poválečné generaci.\n\nNarodil se v Soluni, kde studoval lékařskou fakultu. V době války a obsazení Řecka německou nacistickou armádou byl členem levicové organizace EPON. V letech 1943–1944 byl hlavním redaktorem časopisu Xekinima (Začátek), který ilegálně vydávali studenti Soluňské university. Pro svou levicovou politickou činnost byl v roce 1948 uvězněn a rok poté odsouzen k trestu smrti zvláštním vojenským soudem. V roce 1951 byl osvobozen.\nV letech 1955–1956 se ve Vídni specializoval na radiologii. Do roku 1978 vykonával lékařské povoláni v Soluni, poté se přestěhoval do Atén, kde také 23. června 2005 zemřel na zápal plic.\n\nSvé první básně uveřejňoval v časopise \"Pirejské listy\", poté ve studentském časopise \"Začátek\" a později v jiných literárních periodikách. V letech 1959–1961 vydával svou vlastní revue \"Kritika\", kde se prezentoval jako výrazný literární kritik. Byl také členem redakce časopisů \"Osmnáct textů\" (1970), \"Nové texty\" a \"Pokračování\" (1973).\n\nZa svou literární činnost dostal v roce 1986 řeckou Státní cenu za poezii. V roce 1997 byl jmenován čestným profesorem Aristotelovy university v Soluni.\n\nMnohé z jeho básní zhudebnili významní řečtí skladatelé, jako např. Mikis Theodorakis, Thanos Mikroutsikos a Michalis Grigoriou a jeho básně byly přeloženy do mnoha jazyků (angličtina, francouzština, němčina, italština, čeština).\nPrvní poválečná generace řeckých básníků, ke které patří také Manolis Anagnostakis, je úzce spjata s nacistickou okupací a následnou řeckou občanskou válkou (1944–1949). Charakterizuje ji silný realismus, chybějící idealismus a výrazná inspirace osobními zkušenostmi z války.\nAnagnostakis je, na rozdíl od předních řeckých básníků Elytise a Seferise, básníkem města a války. Neopisuje přírodu, moře a jeho odstíny modré, ale je pevně zakotvený v šedivém městě plném válečných hrůz a mrtvol. Jeho jedinou inspirací jsou prožitky z mládí, které jsou spjaty s válkou a smrtí.\nAnagnostakis nebyl schopen zapomenout na to, co se v Řecku dělo a veškerá jeho básnická tvůrčí schopnost se omezila na vzpomínky na zemřelé kamarády a jejich temné přízraky.\nPřesto jeho básně, psané volným veršem – někdy až na hranici prózy, velice působivě a bez patosu přenesou čtenáře do temného období řecké nedávné minulosti a mnohdy jej silně zasáhnou – častým tázáním se básníkova Já: \"PROČ?\". Melancholická poezie Anaganostakisova nám dává další důvod k zamyšlení se nad válkou, nesmyslným zabíjením a podává důkaz o autorově hlubokém antimilitaristickém, pacifistickém a humanistickém přesvědčení.\n\n"}
{"id": "673586", "url": "https://cs.wikipedia.org/wiki?curid=673586", "title": "Rock Father", "text": "Rock Father\n\nRock Father je páté sólové studiové album dřívějšího houslisty Jefferson Airplane Papa John Creache, vydané v roce 1976 u Buddah Records.\n\n\n"}
{"id": "673587", "url": "https://cs.wikipedia.org/wiki?curid=673587", "title": "Radimov", "text": "Radimov\n\nRadimov je obec na Slovensku v okrese Skalica. Žije zde obyvatel.\n\nMalá a Veľká strana, Krenovica, Horný a Dolný koniec, U Kaplnky.\n\nObcí protéká Radimovský potok.\n\nV blízkosti obce, u statku Budkovany, se nachází chráněný přírodní výtvor Búdkovianske rybníky (tři rybníky a močál). Jde o chráněné území s výskytem vzácných druhů ptáků.\n\nV obci zůstaly zachovány některé lidové tradice. Pravidelně je tu oslavován masopust, kdy mladí chlapci a děvčata absolvují krojovou zábavu, také se zde pochovává basa, kdy obcí průvod s maškarami. Na Velkou noc chlapci chodí od domu k domu s velkým vlastnoručně upletenou pomlázkou a vybírají od děvčat mašle, které zavěšují na pomlázku, který později pověsí na májku stojící ve středu obce.\n\nKaždoročně, na počátku letních prázdnin, se zde koná hudební festival Radimovská šopa.\n\nŘímskokatolický kostel sv. Zuzany, z roku 1734.\n\n\nV obci se nachází mateřská škola i základní škola s 1. - 4. ročníkem.\n\n"}
{"id": "673589", "url": "https://cs.wikipedia.org/wiki?curid=673589", "title": "Steve Taylor", "text": "Steve Taylor\n\nRoland Stephen Taylor (* 9. prosince 1957 Brawley, Kalifornie) je americký zpěvák, skladatel, hudební producent a režisér.\n\n"}
{"id": "673592", "url": "https://cs.wikipedia.org/wiki?curid=673592", "title": "I Predict 1990", "text": "I Predict 1990\n\nI Predict 1990 je čtvrté album amerického zpěváka a skladatele Steve Taylora, vydané v roce 1987.\n\n\n"}
{"id": "673594", "url": "https://cs.wikipedia.org/wiki?curid=673594", "title": "Valerij Bure", "text": "Valerij Bure\n\nValerij Vladimirovič Bure (Валерий Владимирович Буре;* 13. června 1974 v Moskvě) je bývalý ruský hokejový útočník.\n\nS hokejem začínal v rodném městě v týmu HC CSKA Moskva, kdy ve svojích 16 let debutoval v sovětské nejvyšší lize. Sezónu 1991/1992 však začal již v zámoří v západní hokejové lize (WHL) v týmu Spokane Chiefs kdy byl po své první sezóně v týmu draftován v NHL v roce 1992 ve 2.kole (celkově 33.) týmem Montreal Canadiens. Poté odehrál další dvě sezóny (1992/94) v týmu Chiefs a v sezóně 1992/93 se stal nejlepším hráčem v kanadském bodování se 147 body a nejlepším nahrávačem se 79 asistencemi. V sezóně 1994/1995 hrával převážně na farmě Canadiens v Fredericton Canadiens kde odehrál 42 zápasů a v týmu Canadiens odehrál 24 zápasů. V následujícím ročníku se už zařadil do pilíře týmu Canadiens kde odehrál dvě celé sezóny 1995/97. V sezóně 1997/98 odehrál za tým 50 zápasů než byl 1. února 1998 společně se 4.kolem draftu v roce 1998 (Shaun Sutter) vyměněn do týmu Calgary Flames za Jonase Höglundu a Zarleyho Zalapskim. V Calgary Flames strávil čtyři sezóny (1997/2000) kdy ve třetí sezóně v týmu Flames se stal nejlepším hráčem v kanadském bodování a nasbíral nejvíce bodů za jednu sezónu v NHL (75 bodů). 23. června 2001 byl společně s Jasonem Wiemerem vyměněn do týmu Florida Panthers za Roba Niedermayera a druhé kolo draftu v roce 2001 (Andrej Medveděv). Ve Floridě se potkal se svým bratrem Pavlem se kterým odehrál jednu sezónu. Ve druhé sezóně odehrál za Panthers 46 zápasů poté byl 11. března 2003 vyměněn do týmu St. Louis Blues za Mike Van Ryn. Za Blues dokončil sezónu 2002/03 kdy se poté vrátil zpět do Floridy kdy podepsal smlouvu jako volný hráč . Za Floridu odehrál 55 zápasů ve kterých zaznamenal 45 bodů a 8. března 2004 byl vyměněn do týmu Dallas Stars za Drewa Bagnalla a druhé kolo draftu v roce 2004 (Enver Lisin). Po sezóně 2003/04 podstoupil operaci zad a během výluky nehrál v žádném týmu. 12. srpna 2005 podepsal smlouvu s týmem Los Angeles Kings ale za tým neodehrál žádný zápas kdy ho pořád tížilo zranění . V rádiu Drew Marshall oznámil konec aktivní hokejové kariéry a chtěl trávit co nejvíce času se svými dětmi.\n\nJeho otec Vladimír Bure je bývalý sovětský olympijský plavec a fitness trenér New Jersey Devils z NHL a jeho starší bratr Pavel Bure je bývalý lední hokejista který hrál v NHL. 22. června 1996 se oženil s herečku Candace Cameron a má s ní tři děti, Nataša Valerijevna Bure narozená v srpnu 1998, Lev Valerijevič Bure narozen v únoru 2000 a Maxim Valerijevič Bure narozen v lednu 2002. Poté co odešel do hokejového důchodu, kdy v dubnu roku 2007 oznámila jeho manželka na svých webových stránkách že otevřeli novou restauraci s názvem Mléko a med Café v Pembroke Pines, Florida. Později se pustil do podnikání k výrobě víná, kde se spojil s dalšíma podnikatelema a založil Rodinné víno Bure. V září roku 2010 začal s krasobruslení kdy dělal dvojicí s Ekaterinou Gordeevou ve druhém ročníku v reality show Battle of the Blades kdy vyhráli soutěž.\n\n\n\n"}
{"id": "673596", "url": "https://cs.wikipedia.org/wiki?curid=673596", "title": "Inphasion", "text": "Inphasion\n\nInphasion je sedmé studiové album dřívějšího houslisty Jefferson Airplane Papa John Creache, vydané v listopadu roku 1978 u DJM Records. Jedná se na dlouhou dobu poslední sólové album, další vydal až v roce 1992 a bylo jím album Papa Blues.\n\n\n"}
{"id": "673599", "url": "https://cs.wikipedia.org/wiki?curid=673599", "title": "Playing My Fiddle for You", "text": "Playing My Fiddle for You\n\nPlaying My Fiddle for You je třetí sólové studiové album dřívějšího houslisty skupiny Jefferson Airplane Papa John Creache, vydané 1. února 1974 u Grunt Records.\n\n\n\n"}
{"id": "673608", "url": "https://cs.wikipedia.org/wiki?curid=673608", "title": "Ed Cassidy", "text": "Ed Cassidy\n\nEd „Cass“ Cassidy (4. května 1923, Harvey, Illinois, Spojené státy americké − 6. prosince 2012 San Jose, Kalifornie, USA) byl americký bubeník, člen skupiny Spirit.\n\nNarodil se v roce 1923 ve městě Harvey nedaleko Chicaga. Jeho vlastní otec brzy zemřel a Ed Cassidy se hudbě začal věnovat pod vlivem svého nevlastního otce, který hrál na housle. Počátkem třicátých let se s rodinou přestěhoval do Kalifornie, kde roku 1937 zahájil kariéru profesionálního udebníka, ale během druhé světové války odešel do armády, kde sloužil v námořnictvu. Později se vrátil k hudbě, hrál například dixieland, country, ale krátce působil také v operním domě San Francisco Opera. V padesátých letech vystupoval s různými jazzovými hudebníky, mezi které patří například Cannonball Adderley, Gerry Mulligan a Art Pepper. V šedesátých letech působil spolu s Ry Cooderem a Taj Mahalem ve skupině Rising Sons.\n\nV roce 1967 založil se svým nevlastním synem, kytaristou a zpěvákem Randym Californiou, rockovou skupinu Spirit. Spolu s kytaristou byl jediným členem, který v ní působil po celou dobu její existence. Skupina zanikla v roce 1997, kdy California zahynul. Cassidy byl výrazně starší než ostatní členové skupiny. Rovněž spolupracoval se zpěvákem Merrellem Fankhauserem. Zemřel roku 2012 ve věku 89 let, příčinou úmrtí byla rakovina.\n\n"}
{"id": "673613", "url": "https://cs.wikipedia.org/wiki?curid=673613", "title": "Milan Cimfe", "text": "Milan Cimfe\n\nMilan Cimfe (* 7. září 1966 České Budějovice) je český hudebník, hudební producent a zvukař. V letech 2006 až 2007 byl členem skupiny Krucipüsk, ale věnuje se převážně produkování alb různých interpretů. Během své kariéry spolupracoval s mnoha hudebníky, mezi které patří například Ivan Král a Michal Pavlíček nebo skupiny Lili Marlene, Kabát a Pražský výběr. V roce 2004 hrál roli člena hudební skupiny v americkém filmu \"Hon za svobodou\". Je spolumajitelem nahrávacího studia Sono.\n\n\n"}
{"id": "673616", "url": "https://cs.wikipedia.org/wiki?curid=673616", "title": "Mistrovství světa superbiků", "text": "Mistrovství světa superbiků\n\nMotocykly, které v tomto šampionátu závodí, jsou upravenými verzemi běžných sériových strojů – na rozdíl od šampionátu MotoGP, kde jezdí prototypy od základů projektované pro účely závodění. MotoGP může být chápáno jako ekvivalent automobilové formule 1, kdežto MS superbiků by se dalo přirovnat k šampionátu upravených sériových automobilů (WTCC, GT či jiné). V současnosti se seriálu účastní sedm různých značek motocyklů – Aprilia, BMW, Ducati, Honda, Kawasaki, MV Agusta a Yamaha.\n\nToto je přehled značek a jednotlivých modelů motocyklů, které se kdy účastnily seriálu MS Superbike.\n\n\nBodovací systém je stejný pro bodování jezdců i značek. V druhém případě se započítává pouze nejvýše umístěný motocykl dané značky.\n\n\n\n"}
{"id": "673619", "url": "https://cs.wikipedia.org/wiki?curid=673619", "title": "Zaslaná pošta (film)", "text": "Zaslaná pošta (film)\n\nZaslaná pošta (v anglickém originále Terry Pratchett's Going Postal nebo pouze Going Postal) je třetí ze série televizních filmů natočených společností The Mob pro britský kanál Sky1 na motivy humorné fantasy ságy Zeměplocha britského spisovatele Terryho Pratchetta. Dvojdílný snímek \"Zaslaná pošta\" (podle stejnojmenného románu) byl ve Spojeném království poprvé odvysílán ve dnech 30. a 31. května 2010. V Česku a s českým dabingem byl poprvé uveden na stanici HBO ve dnech 15. a 16. října 2010, na BD vyšel 20. dubna 2011.\n\n\"Vždycky jsem věděl, že bohové mají smysl pro humor…\" Těmito slovy začíná vyprávět Vlahoš von Rosret svůj příběh a jak zmiňuje v další větě, je terčem jejich žertů on. Jako mladý přišel o rodiče a tak začal podvádět, aby se uživil. Nikdy nechtěl nikomu ublížit, přesto ale způsobil mnoho zla a měl být za to popraven. Pokus o útěk se mu nezdařil (respektive poté, co se mu podařilo vydloubat lžící a vyndat ohromný kámen ze stěny vězení, našel jen další lžíci). Když už je přesvědčen, že je s ním konec, zachrání ho lord Vetinari s tím, že buď může obnovit ankh-morporský poštovní úřad nebo může odejít dveřmi vedoucími do hluboké propasti. Rosret si zvolí poštu, plánuje ale také útěk. Úkol jej střežit ale dostane golem Pumpa 19, který svou práci plní více než dobře a Rosret tedy musí skutečně pracovat na poště.\n\nPři prvním pohledu na úřad se Rosret vyděsí: všude jsou stohy dopisů a má jen dva podivné zaměstnance, mladšího pošťáka Grešleho, kterému je již přes 70 let, a mladého Slavoje, jehož vášní je sbírání špendlíků. To ale ještě není to nejhorší, Rosret se dozví, že všichni poštmistři, kteří tu dosud působili, zemřeli strašlivou smrtí. Také sám zjistí, že poštovní úřad má svou duši a tajemství a často mu ukazuje, co svými činy způsobil. Proti „zastaralé“ poště navíc stojí podnikatel Nadosah Pozlátko se svým systémem klikacích semaforů, které jsou mnohem rychlejší. Vlahoši však pomůže krásná slečna Srdénková, se kterou se seznámí, když chce zneškodnit pana Pumpu 19, přičemž zjistí, že její otec vlastně vymyslel semafory.\n\nPostupem času se vše zlepší, Rosret si nakloní své dva podřízené (povýšením a špendlíkem) a pošta začíná díky Vlahošovým schopnostem a několika vynálezům (například systém poštovních známek, který vyvolá filatelistickou mánii po celém Ankh-Morporku) fungovat. Konkurence Pozlátka je čím dál tím horší a Rosret navíc musí slečně Srdénkové přiznat, že má vinu na jejím neštěstí. Poté vypukne na poště požár a Rosreta se pokusí zabít vrah poštmistrů, bánší pan Tragoječ, kterého na něj poslal Pozlátko. Jejich spor se stupňuje a Rosret navíc musí zajistit opravu budovy pošty, na což ale nemá peníze a tak se pokusí o podvod. Předstírá, že mu bohové řekli, kde je poklad, který však na ono místo zakopal on jako část uloupeného jmění ze své minulosti. Pro efekt si na oči nasadí želví vejce. Tento pokus mu ale nevyjde, takže nakonec i díky posile pošťáků a rozbití semaforů vyzve Pozlátka na závod, jestli informaci doručí dříve pošta nebo semafory. Rosret dá vsázku svůj život.\n\nSemafory jsou sice rychlejší, ale Rosret, slečna Srdénková, která mu odpustila, když zjistila, že jí Pozlátko zabil bratra a chce se mu pomstít, pošťáci a pan Pumpa mají plán: do oběhu semaforů vloží informaci o tom, koho všeho Pozlátko zabil. Plán jim vyjde, když už dávají Rosretovi na krk provaz, ona zpráva dojde. I přesto by nehodou Rosret přišel o život, nebýt prve tak nenáviděného pana Pumpy, který ho zachytí. Rosret tedy nakonec zvítězí, protože pošta doručí správnou zprávu, slečna Srdénková dostane semafory, které jí právem patří a oba tak ovládnou ankh-morporskou komunikaci. Pozlátko, který dostane druhou šanci u lorda Vetinariho jako prve Rosret, raději zvolí propast.\n\n"}
{"id": "673628", "url": "https://cs.wikipedia.org/wiki?curid=673628", "title": "Paradise in Distress", "text": "Paradise in Distress\n\nParadise in Distress je studiové album nizozemské hard rockové skupiny Golden Earring, vydané 12. dubna 1999.\n\n\n"}
{"id": "673633", "url": "https://cs.wikipedia.org/wiki?curid=673633", "title": "Naked II", "text": "Naked II\n\nNaked II je akustické koncertní album nizozemské hard rockové skupiny Golden Earring, vydané 9. listopadu roku 1997 u CNR Records.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "673643", "url": "https://cs.wikipedia.org/wiki?curid=673643", "title": "Love Sweat", "text": "Love Sweat\n\nLove Sweat je studiové album nizozemské hard rockové skupiny Golden Earring, vydané v roce 1995. Album obsahuje cover verze.\n\n\n"}
{"id": "673650", "url": "https://cs.wikipedia.org/wiki?curid=673650", "title": "N.E.W.S.", "text": "N.E.W.S.\n\nN.E.W.S. je studiové album nizozemské hard rockové hudební skupiny Golden Earring, vydané v roce 1984. Album vydalo hudební vydavatelství Atco Records a jeho producentem byl Shell Schellekens. V americké hitparádě se umístilo na 107. příčce.\n\nVšechny skladby napsali Barry Hay a George Kooymans.\n\nAlbum - Billboard (Severní Amerika)\n"}
{"id": "673652", "url": "https://cs.wikipedia.org/wiki?curid=673652", "title": "Cut (album)", "text": "Cut (album)\n\nCut je studiové album nizozemské hard rockové skupiny Golden Earring, vydané v roce 1982. Album obsahuje i jeden z největších hitů skupiny, skladbu \"Twilight Zone\".\n\n\n"}
{"id": "673661", "url": "https://cs.wikipedia.org/wiki?curid=673661", "title": "Jakobínské kláštery v Paříži", "text": "Jakobínské kláštery v Paříži\n\nJakobínské kláštery v Paříži byly dva, oba byly zrušeny za Velké francouzské revoluce a posléze zbořeny. Starší a mnohem významnější jakobínský klášter (francouzsky \"Couvent des Jacobins\") se nacházel v ulici Rue Saint-Jacques a druhý, menší v \"Rue Saint-Honoré\" poblíž kostela Saint-Roch. Jako \"jakobíni\" se ve Francii původně označovali členové řádu dominikánů. Starší klášter sloužil jako pohřebiště členů královských rodů (např. Karel I. z Valois, Kateřina z Courtenay, Klemencie Uherská, Ludvík z Évreux nebo Robert z Clermontu) a vysokých světských a církevních hodnostářů. Klášter v ulici \"Rue Saint-Honoré\" se stal sídlem revolučního politického klubu, jehož členové si podle tohoto kláštera říkali jakobíni.\n\nNázory, proč se dominikáni ve Francii nazývali jakobíni, se různí. Jako nejpravděpodobnější je vysvětlení, že pochází od dávného špitálu Saint-Jacques a jeho malé kaple zasvěcené sv. Jakubovi, která vznikla v roce 1217 krátce po příchodu řádu do Paříže. Špitál sloužil jako místo odpočinku pro poutníky, kteří procházeli městem po svatojakubské cestě do Santiaga de Compostela a tyto poutě postupně získávaly na důležitosti a věhlasu. V následujícím období jsou dominikáni ve Francii běžně uváděni jako jakobíni.\n\nTeorii, že mniši získali své označení podle ulice \"Rue Saint-Jacques\", odporuje fakt, že až do 12. století se tato ulice nazývala \"Rue du Petit-Pont\", a teprve později byla přejmenována právě kvůli poutní cestě.\n\nNepodložená je i třetí verze, podle níž je jméno odvozeno od kostela Saint Jacques-du-Haut-Pas, který se nachází nedaleko, tehdy ještě mimo městských hradeb. Tento kostel však patřil rytířskému řádu sv. Jakuba.\n\nV roce 1216 papež Honorius III. schválil řád, který posléze v Paříži založil dva kláštery a noviciát. Dominikáni se v Paříži usadili v roce 1217 nejprve na ostrově Cité, ale o rok či dva později přesídlili na levý břeh Seiny, kde převzali správu ve zmiňovaném špitálu Saint-Jacques v ulici Rue Saint-Jacques, který zde vznikl v roce 1209 a poskytovali poutníkům duchovní a lékařskou pomoc.\n\nDíly podpoře krále Ludvíka IX. mohli jakobíni svůj klášter rozšířit o další budovy, takže se areál rozkládal mezi dnešními ulicemi Boulevard Saint-Michel na západě, \"Rue Cujas\" na severu, \"Rue Saint-Jacques\" na východě a městskými hradbami na jihu. V roce 1220 založili i klášterní hřbitov. U kláštera byla zřízena škola, kde se kněží připravovali na kázání. Školu navštěvovali i významné osobnosti jako Albert Veliký, Tomáš Akvinský a mistr Eckhart. Škola byla zavřena roku 1649.\n\nŘád obdržel v roce 1613 povolení královny matky Marie Medicejské vybudovat v ulici \"Rue Saint-Honoré\" na pravém břehu filiální klášter. Během let zde vznikla rozsáhlá knihovna se 30 000 svazky. Za revoluce bylo 60 bratří a 20 noviců vyhnáno a klášter byl v roce 1790 zrušen.\n\nPo přesídlení Ústavodárného shromáždění z Versailles do Paříže se v kapitule kláštera usídlila Společnost přátel ústavy. Zdejší klub se během revoluce stal významnou politickou silou. Jeho členové, kteří se nazývali podle svého sídla jakobíni, se zde setkávali před hlasováním v Národním shromáždění a debatovali předem o návrzích předložených posléze parlamentu. Po pádu jakobínů 9. thermidoru roku II (27. července 1794) a popravě Robespierra bylo sídlo ještě téhož dne uzavřeno.\n\nV roce 1631 získali čtyři dominikáni, kteří právě přišli z Říma, v ulici \"Rue du Bac\" malý dům, ve kterém byl později zřízen noviciát. Malá kaple byla nahrazena kostelem. Od roku 1682 až do 1765 zde vznikal větší kostel (dnešní kostel Saint-Thomas-d'Aquin). V noviciátu pobývalo 21 mnichů až do jeho uzavření za revoluce v roce 1790. Od roku 1796 sloužil jako sklad zbraní, později jako muzeum zbraní, které bylo obohaceno o kořist z napoleonských tažení. Během červencové revoluce roku 1830 bylo povstalci vyrabováno. Po skončení povstání se zbraně vrátily zpět do muzea a tato sbírka se v roce 1905 stala základem Musée de l'armée v Invalidovně.\n\nBývalý klášterní kostel dnes slouží jako farní kostel Saint-Thomas-d'Aquin. Křížová chodba, cely a další místnosti noviciátu dnes slouží jako kanceláře vojenských úřadů.\n\nZbořeny byly oba kláštery. Hlavní byl stržen s výjimkou portálu, který existoval až do roku 1866. Na jeho místě vznikly ulice \"Rue Soufflot\", \"Rue Toullier\" a \"Rue Victor-Cousin\".\n\nPo zrušení klubu jakobínů bylo dekretem ze 17. května 1795 rozhodnuto na místě mladšího kláštera postavit tržiště. V roce 1806 byla proražena ulice \"Rue du Marché-Saint-Honoré\" a na jejím konci byla roku 1810 zřízena tržnice (dnes náměstí \"Place du Marché-Saint-Honoré\").\n\n"}
{"id": "673664", "url": "https://cs.wikipedia.org/wiki?curid=673664", "title": "Odposlouchávací zařízení", "text": "Odposlouchávací zařízení\n\nOdposlouchávací zařízení je technologie, díky které lze poslechnout v reálném čase, nebo zaznamenat zvuk ze vzdáleného místa. Odposlouchávat lze buď tajně, nebo s vědomím odposlouchávaných (například jako kontrola nadřízeným). První odposlouchávací zařízení s názvem \"Buran\" vyrobil údajně Lev Sergejevič Těrmen . Toto zařízení bylo hojně využíváno za Studené války, ale využívá se i dnes, v kombinaci se miniaturními skrytými kamerami. Odposlouchávat lze buď telekomunikační provoz (radiovysílání, telefon) nebo přímo na místě zdroje zvuku, například umístěním odposlouchávacího zařízení do místnosti či vozidla, na oděv či vybavení osoby, dálkovým snímáním vibrace oken a podobně. \n\nNejjednodušší štěnici si dnes může vyrobit každý doma, s běžně dostupnými součástkami. Ovšem používání tohoto zařízení je podle českých zákonů zakázáno.\n\n"}
{"id": "673668", "url": "https://cs.wikipedia.org/wiki?curid=673668", "title": "Reálný čas", "text": "Reálný čas\n\nO přenosu v reálném čase hovoříme, můžeme-li slyšet, nebo vidět jev (např. zvuk, či obraz), od kterého jsme vzdáleni tak, abychom jej právě nevnímali. Reálný čas zde nelze brát doslova, jelikož přenosová cesta vykazuje ztráty, při kterých se přenos zpozdí. Reálného času využíváme při přímých přenosech.\n"}
{"id": "673672", "url": "https://cs.wikipedia.org/wiki?curid=673672", "title": "Jan Nezmar", "text": "Jan Nezmar\n\nJan Nezmar (* 5. července 1977 Opava) je bývalý český fotbalový útočník, který v sezoně 2011/12 a 2012/13 hrál i na pozici stopera (střední obránce) v severočeském klubu FC Slovan Liberec, kam jej přeřadil trenér Jaroslav Šilhavý. Je nejlepším střelcem v historii Slovanu Liberec (62 gólů). Hrál dobře pozičně, byl výborným hlavičkářem. Profesionální kariéru ukončil po podzimní části sezóny 2012/13, v Liberci zůstal dalších pět let v roli fotbalového funkcionáře. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nDne 1. června 2002 se oženil, když obřad se konal na zámku v Litultovicích a hostina pak následně v Hlavnici.\n\nS fotbalem začínal v Hlavnici na Opavsku. Později pokračoval v Dolním Benešově, kde si zahrál 3. ligu (1995/96 – 1998/99, 33 branky v MSFL). V létě 1999 přestoupil do prvoligové Opavy, kde v premiérové prvoligové sezóně odehrál 24 zápasů a vstřelil 8 gólů. Po sezóně přestoupil do Slovanu Liberec, se kterým v sezóně 2001/02 získal titul. Ve stejné sezóně s Libercem postoupil do čtvrtfinále Poháru UEFA, kde byl klub vyřazen až Borussií Dortmund. V roce 2003 přestoupil do 1. FC Slovácko, kde strávil následující dvě sezóny.\n\nV roce 2005 překvapivě přestoupil na Slovensko do MFK Ružomberok , se kterým v sezóně 2005/06 (na výročí 100 let od založení klubu) získal double, čili vyhrál slovenský titul a slovenský fotbalový pohár. Na začátku roku 2007 se vrátil zpět do Česka do Slovanu Liberec. V sezóně 2010/11 v zápase proti Bohemians Praha 1905 vsítil stý ligový gól a stal se tak 59. členem klubu ligových kanonýrů. V sezóně 2011/12 se dočkal svého třetího titulu, podruhé ho získal se Slovanem Liberec. Trenér Jaroslav Šilhavý ho před sezonou přesunul z útoku na místo středního obránce (stopera). Ve stejné sezóně se stal také sympaťákem Gambrinus ligy.\n\nV domácím zápase předkola play-off Evropské ligy 2012/13 23. srpna 2012 hrál proti ukrajinskému týmu Dněpr Dněpropetrovsk, zápas skončil remízou 2:2. Odvetu 30. srpna na Ukrajině Slovan prohrál 2:4 a do skupinové fáze Evropské ligy se nekvalifikoval. Nezmar dostal ve 25. minutě druhou žlutou kartu a byl vyloučen.\n\n17. listopadu 2012 po zápase posledního 15. kola podzimní části sezóny 2012/13 Liberec - Plzeň (1:2) ukončil profesionální fotbalovou kariéru.\n\nPoté hrál v německém amatérském celku FC Oberlausitz Neugersdorf (Oberliga Süd, na úrovni 5. ligy), s nímž v dubnu 2014 postoupil do finále Saského poháru proti Chemnitzer FC (v něm přišla porážka 2:3). V FC Oberlausitz Neugersdorf hrál až do května 2016, během jeho působení tým postoupil do Regionalligy (4. německá liga).\n\nPo skončení profesionální hráčské kariéry v prosinci 2012 začal pracovat pro FC Slovan Liberec v roli sportovního ředitele (přitom hrál kopanou na amatérské úrovni v nižších německých soutěžích – viz Klubová kariéra). Na této pozici působil pět let. V listopadu 2017 obdržel nabídku na post sportovního ředitele ve Slavii Praha, kterou akceptoval. Funkce se ujal 5. prosince 2017.\n\nV parlamentních volbách 2013 kandidoval za SPOZ v Libereckém kraji, ale neuspěl.\n\n"}
{"id": "673673", "url": "https://cs.wikipedia.org/wiki?curid=673673", "title": "Mount Shuksan Waterfalls", "text": "Mount Shuksan Waterfalls\n\nMount Shuksan Waterfalls jsou čtyři důležité vodopády v korytu krátkého potoka Sulphide Creek na jihovýchodním svahu 2 781 metrů vysoké hory Mount Shuksan v národním parku Severní Kaskády v americkém státě Washington. Seahpo Peak Falls a Cloudcap Falls jsou dva nejvyšší, které jsou na odlišných tocích, které se později stékají a padají přes Rockflow Canyon Falls. Nepojmenovaný vodní tok pak vodu z vodopádů odvádí do Sulphide Creeku, který se později vlévá do řeky Baker. Čtvrtým vodopádem je Jagged Ridge Falls.\n\nSeahpo Peak Falls je přerušovaný vodopád na nepojmenovaném ledovcovém toku z hory Seahpo Peak. Jedná se o největší (ale ne nejvyšší) vodopád hory Mount Shuksan, který proudí dolů rozdělený do šesti stupínků. Jeho celková výška je 670 metrů a nejvyšší ze stupínků je 152 metrů vysoký.\n\nJméno Seahpo Peak pochází od nedalekého vrcholu, jehož jméno \"Seahpo\" znamená v pidžinovém jazyce Chinook Jargon \"klobouk\" a bylo převzato z francouzského \"chapeau\".\n\nCloudcap Falls je kaskádový vodopád, který je až 731 metrů vysoký a proudí 1 524 metrů od Zubatého hřebenu hory Mount Shuksan. Přestože je vyšší než Seahpo Peak Falls, je více sezónní a má menší objem a nepadá příliš svisle.\n\nRockflow Canyon Falls je 60 metrů vysoký segmentovaný vodopád v místě, kde se stékají toky Seahpo Peak Falls a Cloudcap Falls. Jedná se o poslední vodopád na toku před ústím do řeky Baker. V některých měsících je možné vedle něj spatřit sezónní sesterský vodopád.\n\n"}
{"id": "673681", "url": "https://cs.wikipedia.org/wiki?curid=673681", "title": "Auce", "text": "Auce\n\nAuce () je město v Lotyšsku a správní centrum stejnojmenného kraje. V roce 2010 zde žilo 3076 obyvatel.\n"}
{"id": "673683", "url": "https://cs.wikipedia.org/wiki?curid=673683", "title": "Baldone", "text": "Baldone\n\nBaldone je město v Lotyšsku a správní centrum stejnojmenného kraje. V roce 2010 zde žilo 2 399 obyvatel.\n"}
{"id": "673684", "url": "https://cs.wikipedia.org/wiki?curid=673684", "title": "Baloži", "text": "Baloži\n\nBaloži () je město v Lotyšsku nacházející se na území kraje Ķekava. V roce 2010 zde žilo 5 665 obyvatel.\n"}
{"id": "673685", "url": "https://cs.wikipedia.org/wiki?curid=673685", "title": "Balvi", "text": "Balvi\n\nBalvi () je město v Lotyšsku a správní centrum stejnojmenného kraje. V roce 2010 zde žilo 7906 obyvatel.\n"}
{"id": "673686", "url": "https://cs.wikipedia.org/wiki?curid=673686", "title": "Brocēni", "text": "Brocēni\n\nBrocēni () je město v Lotyšsku a správní centrum stejnojmenného kraje. V roce 2010 zde žilo 3411 obyvatel.\n"}
{"id": "673687", "url": "https://cs.wikipedia.org/wiki?curid=673687", "title": "Cesvaine", "text": "Cesvaine\n\nCesvaine () je město v Lotyšsku a správní centrum stejnojmenného kraje. V roce 2010 zde žilo 1668 obyvatel.\n"}
{"id": "673688", "url": "https://cs.wikipedia.org/wiki?curid=673688", "title": "Dobele", "text": "Dobele\n\nDobele () je město v Lotyšsku a správní centrum stejnojmenného kraje. V roce 2010 zde žilo 11 152 obyvatel.\n"}
{"id": "673689", "url": "https://cs.wikipedia.org/wiki?curid=673689", "title": "Durbe", "text": "Durbe\n\nDurbe () je město v Lotyšsku a správní centrum stejnojmenného kraje. V roce 2010 zde žilo 620 obyvatel.\n\nV bitvě na břehu přilehlého jezera porazilo 13. července 1260 vojsko litevského kmene Žemajtů spojené síly Teutonského a Livonského řádu.\n"}
{"id": "673690", "url": "https://cs.wikipedia.org/wiki?curid=673690", "title": "Grobiņa", "text": "Grobiņa\n\nGrobiņa () je město v Lotyšsku a správní centrum stejnojmenného kraje. V roce 2010 zde žilo 4 218 obyvatel.\n"}
{"id": "673691", "url": "https://cs.wikipedia.org/wiki?curid=673691", "title": "Gulbene", "text": "Gulbene\n\nGulbene () je město v Lotyšsku a správní centrum stejnojmenného kraje na severozápadu Lotyšska, 186 km od Rigy. V roce 2010 zde žilo 8807 obyvatel.\n\nV písemných pramenech je Gulbene poprvé zmíněno v roce 1224 ve smlouvě o dělení Tálavy mezi Řádem mečových rytířů a rižským biskupem. V roce 1340 tu nechal rižský biskup vystavět kamenný hrad. Po nějaký čas byl hrad v držení livonského krále Magnuse, v roce 1577 však padl do rukou ruským jednotkám. Stejně jako v jiných částech Vidzeme také z této oblasti ruská armáda množství obyvatel zavraždila či vzala do zajetí.\n\nAž do počátku 20. století nemělo Gulbene status města, nacházelo se zde Vecgulbenské panství. Tam, kde je dnes město, ležela kdysi bažinatá země nevhodná k obývání. I na místě dnešní železniční stanice se rozprostíral hustý olšový les. Když byla v roce 1903 zřízena stanice úzkokolejky vedoucí z města Pļaviņas do města Valka, začaly se v souvislosti se stavbou poblíž stanice objevovat první obytné domky. Počínaje rokem 1918 i pozemky Vecgulbenského panství začaly být děleny na parcely. Vlastníci panství se tomu zpočátku vzpírali, neboť se domnívali, že s rozrůstající se osadou ztratí panství svou centrální roli.\n\nV roce 1921 získalo Vecgulbene statut osady a v roce 1928 dokonce města, přičemž bylo přejmenováno na Gulbene.\n\nGulbene je město možná s málo obyvateli, avšak na poměrně rozsáhlém prostranství s příjemným množstvím zeleně. Z historických památek se zachovaly komplexy Bílého a Červeného zámku, část Bílého byla zrekonstruována a slouží dnes jako čtyřhvězdičkový hotel.\n"}
{"id": "673692", "url": "https://cs.wikipedia.org/wiki?curid=673692", "title": "Big Dogz", "text": "Big Dogz\n\nBig Dogz je 22. album skotské rockové skupiny Nazareth, vydané v dubnu roku 2011. Album bylo nahráno ve studiu Sono nedaleko Prahy.\n\nVšechny skladby napsali Nazareth.\n"}
{"id": "673693", "url": "https://cs.wikipedia.org/wiki?curid=673693", "title": "Ikšķile", "text": "Ikšķile\n\nIkšķile (, livonsky \"Ikškilā\") je město v Lotyšsku a správní centrum stejnojmenného kraje. V roce 2010 zde žilo 4 052 obyvatel.\n\nLotyšský název města pochází z livonského \"Ikškilā\", které je kompozitem slov \"ikš\" „jedna“ a \"kilā\" „ves“; doslova tedy znamená \"jedna ves\", ve volnějším překladu \"první osada\".\n"}
{"id": "673694", "url": "https://cs.wikipedia.org/wiki?curid=673694", "title": "Východoslovenská rovina", "text": "Východoslovenská rovina\n\nVýchodoslovenská rovina je geomorfologický celek na jihovýchodním Slovensku, který představuje níže položený a rovinatější ze dvou dílů oblasti Východoslovenské nížiny. \n\nV rámci Východoslovenské nížiny zaujímá rovina její střed, jih a východ. Na jihozápadě ji ohraničují Zemplínské vrchy, na západě a severu přechází do Východoslovenské pahorkatiny, tvořící podhůří Slanských vrchů, Beskydského predhoria a Vihorlatských vrchů. Na východě a jihu, kde rovina jinak přirozeně pokračuje na území sousedních zemí, je vymezením celku státní hranice s Ukrajinou a Maďarskem. V maďarské fyzickogeografické regionalizaci představuje jih Východoslovenské roviny s navazujícím územím po maďarské straně mikroregion (\"kistáj\") Bodrogköz (slovensky \"Medzibodrožie\"); s jihovýchodním cípem Východoslovenské roviny sousedí mikroregion Rétköz.\n\nPo administrativní stránce přísluší území Východoslovenské roviny k okresům Trebišov, Michalovce, Sobrance a\nVranov nad Topľou. Z měst v rovině leží Michalovce, Trebišov, Veľké Kapušany, Kráľovský Chlmec, Sobrance, Čierna nad Tisou a částečně též Vranov nad Topľou. \n\n"}
{"id": "673695", "url": "https://cs.wikipedia.org/wiki?curid=673695", "title": "Ilūkste", "text": "Ilūkste\n\nIlūkste () je město v Lotyšsku a správní centrum stejnojmenného kraje. V roce 2010 zde žilo 2856 obyvatel.\n"}
{"id": "673696", "url": "https://cs.wikipedia.org/wiki?curid=673696", "title": "Jaunjelgava", "text": "Jaunjelgava\n\nJaunjelgava () je město v Lotyšsku a správní centrum stejnojmenného kraje. V roce 2010 zde žilo 2 246 obyvatel.\n"}
{"id": "673697", "url": "https://cs.wikipedia.org/wiki?curid=673697", "title": "Kandava", "text": "Kandava\n\nKandava () je město v Lotyšsku a správní centrum stejnojmenného kraje. V roce 2010 zde žilo 4 225 obyvatel.\n"}
{"id": "673698", "url": "https://cs.wikipedia.org/wiki?curid=673698", "title": "Kārsava", "text": "Kārsava\n\nKārsava () je město v Lotyšsku a správní centrum stejnojmenného kraje. V roce 2010 zde žilo 2420 obyvatel.\n"}
{"id": "673700", "url": "https://cs.wikipedia.org/wiki?curid=673700", "title": "Krāslava", "text": "Krāslava\n\nKrāslava () je město v Lotyšsku a správní centrum stejnojmenného kraje. V roce 2004 zde žilo 10 160 obyvatel.\n"}
{"id": "673701", "url": "https://cs.wikipedia.org/wiki?curid=673701", "title": "Ķegums", "text": "Ķegums\n\nĶegums () je město v Lotyšsku a správní centrum stejnojmenného kraje. V roce 2010 zde žilo 2 487 obyvatel.\n"}
{"id": "673704", "url": "https://cs.wikipedia.org/wiki?curid=673704", "title": "Lielvārde", "text": "Lielvārde\n\nLielvārde () je město v Lotyšsku a správní centrum stejnojmenného kraje. V roce 2010 zde žilo 6 837 obyvatel.\n"}
{"id": "673706", "url": "https://cs.wikipedia.org/wiki?curid=673706", "title": "The Newz", "text": "The Newz\n\nThe Newz je studiové album skotské rockové skupiny Nazareth, vydané v březnu roku 2008.\n\nVšechny skladby napsali McCafferty/P.Agnew/Murrison/L.Agnew.\n\n\n"}
{"id": "673707", "url": "https://cs.wikipedia.org/wiki?curid=673707", "title": "Limbaži", "text": "Limbaži\n\nLimbaži (, \"Lemsal\") je město v Lotyšsku, bývalé hanzovní město, správní centrum stejnojmenného kraje. V roce 2010 zde žilo 8 501 obyvatel.\n\n"}
{"id": "673708", "url": "https://cs.wikipedia.org/wiki?curid=673708", "title": "Līvāni", "text": "Līvāni\n\nLīvāni () je město v Lotyšsku a správní centrum stejnojmenného kraje. V roce 2010 zde žilo 8 934 obyvatel.\n"}
{"id": "673709", "url": "https://cs.wikipedia.org/wiki?curid=673709", "title": "Lubāna", "text": "Lubāna\n\nLubāna () je město v Lotyšsku a správní centrum stejnojmenného kraje. V roce 2010 zde žilo 1873 obyvatel.\n"}
{"id": "673710", "url": "https://cs.wikipedia.org/wiki?curid=673710", "title": "Ludza", "text": "Ludza\n\nLudza () je město v Lotyšsku a správní centrum stejnojmenného kraje. V roce 2011 zde žilo 8 931 obyvatel.\n"}
{"id": "673712", "url": "https://cs.wikipedia.org/wiki?curid=673712", "title": "Madona (Lotyšsko)", "text": "Madona (Lotyšsko)\n\nMadona () je město v Lotyšsku a správní centrum stejnojmenného kraje. V roce 2010 zde žilo 8734 obyvatel.\n"}
{"id": "673713", "url": "https://cs.wikipedia.org/wiki?curid=673713", "title": "Mazsalaca", "text": "Mazsalaca\n\nMazsalaca () je město v Lotyšsku a správní centrum stejnojmenného kraje. V roce 2010 zde žilo 1474 obyvatel.\n"}
{"id": "673714", "url": "https://cs.wikipedia.org/wiki?curid=673714", "title": "Olaine", "text": "Olaine\n\nOlaine () je město v Lotyšsku a správní centrum stejnojmenného kraje. V roce 2010 zde žilo 12 667 obyvatel.\n"}
{"id": "673715", "url": "https://cs.wikipedia.org/wiki?curid=673715", "title": "Pāvilosta", "text": "Pāvilosta\n\nPāvilosta () je město v Lotyšsku a správní centrum stejnojmenného kraje. V roce 2016 zde žilo 1035 obyvatel.\n"}
{"id": "673716", "url": "https://cs.wikipedia.org/wiki?curid=673716", "title": "Piltene", "text": "Piltene\n\nPiltene (), starší český název Piltyn, je město v Lotyšsku nacházející se na území kraje Ventspils. V roce 2010 zde žilo 1053 obyvatel.\n\n"}
{"id": "673718", "url": "https://cs.wikipedia.org/wiki?curid=673718", "title": "Pļaviņas", "text": "Pļaviņas\n\nPļaviņas () je město v Lotyšsku a správní centrum stejnojmenného kraje. V roce 2010 zde žilo 3692 obyvatel.\n"}
{"id": "673719", "url": "https://cs.wikipedia.org/wiki?curid=673719", "title": "Preiļi", "text": "Preiļi\n\nPreiļi () je město v Lotyšsku a správní centrum stejnojmenného kraje. V roce 2010 zde žilo 7 970 obyvatel.\n"}
{"id": "673720", "url": "https://cs.wikipedia.org/wiki?curid=673720", "title": "Priekule", "text": "Priekule\n\nPriekule () je město v Lotyšsku a správní centrum stejnojmenného kraje. V roce 2010 zde žilo 2441 obyvatel.\n"}
{"id": "673722", "url": "https://cs.wikipedia.org/wiki?curid=673722", "title": "Rūjiena", "text": "Rūjiena\n\nRūjiena () je město v Lotyšsku a správní centrum stejnojmenného kraje. V roce 2010 zde žilo 3 377 obyvatel.\n"}
{"id": "673723", "url": "https://cs.wikipedia.org/wiki?curid=673723", "title": "Sabile", "text": "Sabile\n\nSabile () je město v Lotyšsku nacházející se na území kraje Talsi. V roce 2010 zde žilo 1404 obyvatel.\n\nVe městě se nachází nejsevernější doložená vinice v Evropě. Má rozlohu cca 1ha.\n"}
{"id": "673724", "url": "https://cs.wikipedia.org/wiki?curid=673724", "title": "Salacgrīva", "text": "Salacgrīva\n\nSalacgrīva () je město v Lotyšsku a správní centrum stejnojmenného kraje. V roce 2010 zde žilo 3 281 obyvatel.\n"}
{"id": "673725", "url": "https://cs.wikipedia.org/wiki?curid=673725", "title": "Saldus", "text": "Saldus\n\nSaldus () je město v Lotyšsku a správní centrum stejnojmenného kraje. V roce 2010 zde žilo 12 306 obyvatel.\n"}
{"id": "673726", "url": "https://cs.wikipedia.org/wiki?curid=673726", "title": "Move Me", "text": "Move Me\n\nMove Me je studiové album skotské rockové skupiny Nazareth, vydané v roce 1994.\n\n\n"}
{"id": "673727", "url": "https://cs.wikipedia.org/wiki?curid=673727", "title": "Saulkrasti", "text": "Saulkrasti\n\nSaulkrasti () je město v Lotyšsku a správní centrum stejnojmenného kraje. V roce 2010 zde žilo 3 299 obyvatel.\n"}
{"id": "673728", "url": "https://cs.wikipedia.org/wiki?curid=673728", "title": "Seda (Lotyšsko)", "text": "Seda (Lotyšsko)\n\nSeda () je město v Lotyšsku nacházející se na území kraje Strenči. V roce 2010 zde žilo 1 547 obyvatel.\n"}
{"id": "673729", "url": "https://cs.wikipedia.org/wiki?curid=673729", "title": "Skrunda", "text": "Skrunda\n\nSkrunda () je město v Lotyšsku a správní centrum stejnojmenného kraje. V roce 2010 zde žilo 2 468 obyvatel.\n"}
{"id": "673730", "url": "https://cs.wikipedia.org/wiki?curid=673730", "title": "Smiltene", "text": "Smiltene\n\nSmiltene () je město v Lotyšsku, nacházející se v Livonsku, 132 km severovýchodně od hlavního města Rigy. Město je součástí stejnojmenného kraje. V roce 2016 zde žilo přibližně 5488 obyvatel.\n\n\n"}
{"id": "673731", "url": "https://cs.wikipedia.org/wiki?curid=673731", "title": "Staicele", "text": "Staicele\n\nStaicele () je město v Lotyšsku nacházející se na území kraje Aloja. V roce 2010 zde žilo 1152 obyvatel.\n"}
{"id": "673732", "url": "https://cs.wikipedia.org/wiki?curid=673732", "title": "Stende", "text": "Stende\n\nStende () je město v Lotyšsku nacházející se na území kraje Talsi. V roce 2010 zde žilo 1868 obyvatel.\n"}
{"id": "673734", "url": "https://cs.wikipedia.org/wiki?curid=673734", "title": "Velájat-e fakíh", "text": "Velájat-e fakíh\n\nVelájat-e fakíh ( , ) je v překladu \"Vláda znalců islámského práva\". Tento koncept vlády zavedl v Íránu ájatolláh Chomejní po vítězství islámské revoluce. Podle tohoto konceptu je řízena i organizační struktura šiítského hnutí Hizballáh v Libanonu.\nVelájat-e fakíh je teologický systém vlády vytvořený imámem Chomejním a Mohammadem Sádeqem as-Sadrem jejich myšlenkou je nutnost vytvoření islámského státu řízeného erudovanými znalci islámského práva. Tato teorie je charakteristická pro šiítskou větev islámu a zabývá se otázkou, kdo má oprávnění vládnout v době nepřítomnosti 12. imáma, který podle šiítů odešel, a v budoucnu se navrátí na zemi. V tomto mezidobí je vláda řízena jeho zástupcem. Tímto zástupcem může být pouze osoba důkladně znalá islámského práva (fakíh), který jako jediný dokáže vládnout v souladu s božím zákonem.\nNejvyšší ústavní moc v Íránu má Vůdce islámské revoluce ( ) od roku 1989 je jím Sajjid Alí Chameneí, který předsedá Radě dohlížitelů ( ). Tato rada schvaluje parlamentem přijaté zákony a posuzuje jestli jsou v souladu s islámským právem. Rada dohlížitelů má 12 členů. 6 členů jmenuje Vůdce islámské revoluce a dalších 6 členů hlava justice, kterou jmenuje také Nejvyšší vůdce. Pokud se Rada dohlížitelů a íránský parlament nemůže dohodnout na nějakém zákoně, rozhodne o přijetí nebo nepřijetí Rada pro určování zájmu režimu ( ). Tato instituce je poradním sborem Nejvyššího vůdce, která kontroluje i práci exekutivních orgánů.\n"}
{"id": "673735", "url": "https://cs.wikipedia.org/wiki?curid=673735", "title": "Subate", "text": "Subate\n\nSubate () je město v Lotyšsku nacházející se na území kraje Ilūkste. V roce 2010 zde žilo 749 obyvatel.\n"}
{"id": "673736", "url": "https://cs.wikipedia.org/wiki?curid=673736", "title": "Talsi", "text": "Talsi\n\nTalsi () je město v Lotyšsku a správní centrum stejnojmenného kraje. V roce 2010 zde žilo 11 201 obyvatel.\n"}
{"id": "673737", "url": "https://cs.wikipedia.org/wiki?curid=673737", "title": "Valdemārpils", "text": "Valdemārpils\n\nValdemārpils () je město v Lotyšsku nacházející se na území kraje Talsi. V roce 2010 zde žilo 1396 obyvatel.\n"}
{"id": "673738", "url": "https://cs.wikipedia.org/wiki?curid=673738", "title": "Valka", "text": "Valka\n\nValka () je město v Lotyšsku a správní centrum stejnojmenného kraje. V roce 2010 zde žilo 6047 obyvatel. Společně s estonským městem Valga tvoří hraniční souměstí.\n"}
{"id": "673739", "url": "https://cs.wikipedia.org/wiki?curid=673739", "title": "Vangaži", "text": "Vangaži\n\nVangaži () je město v Lotyšsku nacházející se na území kraje Inčukalns. V roce 2010 zde žilo 3999 obyvatel.\n"}
{"id": "673740", "url": "https://cs.wikipedia.org/wiki?curid=673740", "title": "Varakļāni", "text": "Varakļāni\n\nVarakļāni () je město v Lotyšsku a správní centrum stejnojmenného kraje. V roce 2010 zde žilo 2106 obyvatel.\n"}
{"id": "673741", "url": "https://cs.wikipedia.org/wiki?curid=673741", "title": "Viesīte", "text": "Viesīte\n\nViesīte () je město v Lotyšsku a správní centrum stejnojmenného kraje. V roce 2010 zde žilo 1902 obyvatel.\n"}
{"id": "673742", "url": "https://cs.wikipedia.org/wiki?curid=673742", "title": "Boogaloo (album)", "text": "Boogaloo (album)\n\nBoogaloo je až do roku 2008 poslední studiové album skotské rockové skupiny Nazareth, vydané v roce 1998. Je to poslední studiové album, na kterém hraje zakládající člen Darrell Sweet, který v roce 1999 zemřel.\n\n\n"}
{"id": "673743", "url": "https://cs.wikipedia.org/wiki?curid=673743", "title": "Viļaka", "text": "Viļaka\n\nViļaka () je město v Lotyšsku a správní centrum stejnojmenného kraje. V roce 2010 zde žilo 1525 obyvatel.\n"}
{"id": "673744", "url": "https://cs.wikipedia.org/wiki?curid=673744", "title": "Viļāni", "text": "Viļāni\n\nViļāni () je město v Lotyšsku a správní centrum stejnojmenného kraje. V roce 2010 zde žilo 3468 obyvatel.\n"}
