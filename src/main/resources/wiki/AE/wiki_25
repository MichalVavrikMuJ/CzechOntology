{"id": "599930", "url": "https://cs.wikipedia.org/wiki?curid=599930", "title": "Mikroregion Smiřicko", "text": "Mikroregion Smiřicko\n\nMikroregion Smiřicko je svazek obcí (dle § 49 zákona č.128/2000 Sb. o obcích) v okresu Hradec Králové a okresu Náchod, jeho sídlem je Smiřice a jeho cílem je spolupráce v oblasti ekonomického rozvoje, rozvoje venkova, kvality života, ochrany životního prostředí, včetně orientace na alternativní energetické zdroje v objektech majetku obcí, efektivní spolupráce obcí, státní i soukromé sféry, zájmových sdružení a občanů, spolupráce při územním plánování, rozvoj cestovního ruchu, propagace mikroregionu a vytváření příznivých vnitřních a vnějších vztahů schválených orgány svazku obcí, řešení společných zájmů v oblasti dopravy, komunikací a spojů, inženýrských sítí, společné úkoly v řešení a zajištění dopravní obslužnosti území mikroregionu, řešení společných problémů bezpečnosti občanů majetku, úkoly v oblasti školství, sociální péče, zdravotnictví, kultury, požární ochrany a péče o zvířata, úkoly v oblasti správy majetku obcí včetně společného majetku, zejména místních komunikací, lesů, domovního a bytového fondu, sportovních, kulturních zařízení a dalších zařízení spravovaných obcemi, zabezpečování čistoty obcí, správy veřejné zeleně a veřejného osvětlení, shromažďování a odvoz komunálních odpadů a jejich nezávadného zpracování, využití a zneškodňování, realizace investic ve výše uvedených oblastech, další činnosti. Sdružuje celkem 7 obcí a byl založen v roce 2005.\n\n\n"}
{"id": "599932", "url": "https://cs.wikipedia.org/wiki?curid=599932", "title": "Mikroregion Třebechovicko", "text": "Mikroregion Třebechovicko\n\nMikroregion Třebechovicko je svazek obcí (dle § 49 zákona č.128/2000 Sb. o obcích) v okresu Hradec Králové a okresu Rychnov nad Kněžnou, jeho sídlem jsou Třebechovice pod Orebem a jeho cílem je koordinování celkového rozvoje území mikroregionu na základě společné strategie. Sdružuje celkem 8 obcí a byl založen v roce 1905.\n\n\n"}
{"id": "599934", "url": "https://cs.wikipedia.org/wiki?curid=599934", "title": "Mikroregion Urbanická brázda", "text": "Mikroregion Urbanická brázda\n\nMikroregion Urbanická brázda je svazek obcí (dle § 49 zákona č.128/2000 Sb. o obcích) v okresu Hradec Králové, jeho sídlem je Praskačka a jeho cílem je koordinování celkového rozvoje území mikroregionu na základě společné strategie, koordinování územních plánů a územního plánování, společný postup při prosazování ekologické stability území a společná propagace mikroregionu v cestovním ruchu. Sdružuje celkem 12 obcí a byl založen v roce 2002.\n\n\n"}
{"id": "599936", "url": "https://cs.wikipedia.org/wiki?curid=599936", "title": "Podzvičinsko", "text": "Podzvičinsko\n\nPodzvičinsko je sdružení (podle §20f a násl. Občanského zákoníku) v okresu Jičín a okresu Trutnov, jeho sídlem jsou Hořice a jeho cílem je sdružení obcí za účelem zabezpečení koordinovaného postupu orgánů místní samosprávy ve věci rozvoje cestovního ruchu ve správních území celku. Sdružuje celkem 34 obcí a byl založen v roce 2000.\n\n\n"}
{"id": "599938", "url": "https://cs.wikipedia.org/wiki?curid=599938", "title": "Společenství obcí Podkrkonoší", "text": "Společenství obcí Podkrkonoší\n\nSpolečenství obcí Podkrkonoší je dobrovolný svazek obcí (dle § 49 zákona č.128/2000 Sb. o obcích) v okresu Trutnov, jeho sídlem je Pilníkov a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí, společný postup při prosazování ekologické stability území a společná propagace mikroregionu v cestovním ruchu. Do roku 2015 mělo SOP 12 členských obcí, v současnosti sdružuje 11 obcí. Tento dobrovolný svazek obcí byl založen v roce 2001.\n\n\n"}
{"id": "599940", "url": "https://cs.wikipedia.org/wiki?curid=599940", "title": "Svazek obcí Brada", "text": "Svazek obcí Brada\n\nSvazek obcí Brada je svazek obcí (dle § 49 zákona č.128/2000 Sb. o obcích) v okresu Jičín, jeho sídlem je Libuň a jeho cílem je koordinování celkového rozvoje území mikroregionu na základě společné strategie a společná propagace mikroregionu v cestovním ruchu. Sdružuje celkem 14 obcí a byl založen v roce 2003.\n\n\n"}
{"id": "599942", "url": "https://cs.wikipedia.org/wiki?curid=599942", "title": "Svazek obcí Cidlina (okres Hradec Králové)", "text": "Svazek obcí Cidlina (okres Hradec Králové)\n\nSvazek obcí Cidlina je svazek obcí (dle § 49 zákona č.128/2000 Sb. o obcích) v okresu Hradec Králové, jeho sídlem jsou Nepolisy a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí a společný postup při prosazování ekologické stability území. Sdružuje celkem 15 obcí a byl založen v roce 2000.\n\n"}
{"id": "599944", "url": "https://cs.wikipedia.org/wiki?curid=599944", "title": "Petr Svoboda", "text": "Petr Svoboda\n\nPetr Svoboda je jméno a příjmení těchto osobností:\n\n\n"}
{"id": "599945", "url": "https://cs.wikipedia.org/wiki?curid=599945", "title": "Svazek obcí Dolní Bělá", "text": "Svazek obcí Dolní Bělá\n\nSvazek obcí Dolní Bělá je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Lično a jeho cílem je komplexní rozvoj obcí. Sdružuje celkem 7 obcí a byl založen v roce 2000.\n\n\n"}
{"id": "599947", "url": "https://cs.wikipedia.org/wiki?curid=599947", "title": "Svazek obcí Dřížná", "text": "Svazek obcí Dřížná\n\nSvazek obcí Dřížná je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem jsou Přepychy a jeho cílem je zabezpečení zásobování vodou – správa, údržba a provozování vodárenského zařízení\"Dřížná\". Spolupráce v dalších oblastech, Zákon o obcích -§49(1),§50(1), pokud se tak členové svazku rozhodnou. Sdružuje celkem 4 obce a byl založen v roce 2006.\n\n\n"}
{"id": "599949", "url": "https://cs.wikipedia.org/wiki?curid=599949", "title": "Chmelová česačka", "text": "Chmelová česačka\n\nChmelová česačka, nesprávně chmelový kombajn, je jednoúčelová statická skupina strojů, která je zkonstruována pro strojní česání chmele. Zařízení mechanicky odděluje chmelové šištice od zbytku rostliny. Vzhledem k tomu, že zařízení není pohyblivé, u chmelové rostliny se musí na chmelnici nejprve dole odstřihnout stonek i s vodícím drátkem, poté stonek strhnout na valník tažený traktorem a posléze k česačce přivézt. Chmelové rostliny do stroje vstupují zavěšené na délku, takže před jejím očesáním je ji nutno rozmotat a opětovně zavěsit na strojní přepravník.\n\nNa rozdíl od ručního česání však strojní varianta této činnosti obvykle očeše i část chmelového listoví, které se musí posléze z načesaného materiálu odstraňovat ručně. Modernější česačky chmele bývají vybaveny doplňkovým zařízením pro následující sušení chmele.\n\nZ vnějšku česačka připomíná obvykle velkou plechovou boudu, hangár či zakrytovanou ocelokolnu. Obsluhu stroje zajišťuje vždy řádně proškolený strojník, který zde obvykle bývá i vedoucím provozu. Obsluhu stroje často zajišťují sezónní pracovníci, obvykle brigádníci.\n\n\n"}
{"id": "599951", "url": "https://cs.wikipedia.org/wiki?curid=599951", "title": "Svazek obcí Horní Labe", "text": "Svazek obcí Horní Labe\n\nSvazek obcí Horní Labe je dobrovolný svazek obcí (dle § 49 zákona č.128/2000 Sb. o obcích) založený 20. března 2003, nacházející se v okresu Trutnov. Jeho sídlem je městský úřad v Hostinném, předsedkyní je Dagmar Sahánkovátel a místopředsedou je Jiří Vancltel. Nejvyšším orgánem svarku je výkonná rada, jejími členy jsou starostové členských obcí svazku. Impulsem ke vzniku a jeho cílem je ochrana a prosazování společných zájmů členských obcí, zejména budování infrastruktury, rozvíjení cestovního ruchu, cykloturistiky, podnikání, řečení úkolů v oblasti školství, zdravotnictví, kultury, veřejné zeleně a osvětlení, zlepšování dopravní obslužnosti, zahraniční spolupráce a především spolupráce členských obcí při obnově a rozvoji venkova, při přípravě a realizaci rozvojových programů Evropské unie a společných rozvojových projektů obcí podél řeky Labe. Především se zaměřením na povodňové problémy obcí, dostupnost zdravotní péče, dopravní obslužnost a další záležitosti. Sdružuje celkem 17 obcí a byl založen v roce 2003.\n\n\n"}
{"id": "599953", "url": "https://cs.wikipedia.org/wiki?curid=599953", "title": "Svazek obcí Jestřebí hory", "text": "Svazek obcí Jestřebí hory\n\nSvazek obcí Jestřebí hory je svazek obcí (dle § 49 zákona č.128/2000 Sb. o obcích) v okresu Trutnov, jeho sídlem je Úpice a jeho cílem je koordinování celkového rozvoje území mikroregionu na základě společné strategie a společná propagace mikroregionu v cestovním ruchu. Sdružuje celkem 12 obcí a byl založen v roce 2002.\n\n\n"}
{"id": "599955", "url": "https://cs.wikipedia.org/wiki?curid=599955", "title": "Svazek obcí Mariánská zahrada", "text": "Svazek obcí Mariánská zahrada\n\nSvazek obcí Mariánská zahrada je svazek obcí (dle § 49 zákona č.128/2000 Sb. o obcích) v okresu Jičín, jeho sídlem je Jičín a jeho cílem je celkový rozvoj mikroregionu a obnova krajiny. Sdružuje celkem 30 obcí a byl založen v roce 2004.\n\n\n"}
{"id": "599957", "url": "https://cs.wikipedia.org/wiki?curid=599957", "title": "Svazek obcí Metuje", "text": "Svazek obcí Metuje\n\nSvazek obcí Metuje je svazek obcí (dle § 49 zákona č.128/2000 Sb. o obcích) v okresu Náchod, jeho sídlem je Velká Jesenice a jeho cílem je koordinování celkového rozvoje území mikroregionu na základě společné strategie, koordinování územních plánů a územního plánování, přímé provádění společných investičních akcí a společná propagace mikroregionu v cestovním ruchu. Sdružuje celkem 10 obcí a byl založen v roce 2001.\n\n\n"}
{"id": "599959", "url": "https://cs.wikipedia.org/wiki?curid=599959", "title": "Svazek obcí Úpa", "text": "Svazek obcí Úpa\n\nSvazek obcí Úpa je svazek obcí (dle § 49 zákona č.128/2000 Sb. o obcích) v okresu Náchod, jeho sídlem je Červený Kostelec a jeho cílem je koordinování celkového rozvoje území mikroregionu na základě společné strategie a přímé provádění společných investičních akcí. Sdružuje celkem 18 obcí a byl založen v roce 2004.\n\n\n"}
{"id": "599962", "url": "https://cs.wikipedia.org/wiki?curid=599962", "title": "Svazek obcí Východní Krkonoše", "text": "Svazek obcí Východní Krkonoše\n\nSvazek obcí Východní Krkonoše je svazek obcí (dle § 49 zákona č.128/2000 Sb. o obcích) v okresu Trutnov, jeho sídlem je Trutnov a jeho cílem je koordinování celkového rozvoje území mikroregionu na základě společné strategie, společný postup při prosazování ekologické stability území a společná propagace mikroregionu v cestovním ruchu. Sdružuje celkem 9 obcí a byl založen v roce 2003.\n\n\n"}
{"id": "599965", "url": "https://cs.wikipedia.org/wiki?curid=599965", "title": "Svazek obcí Žacléřsko", "text": "Svazek obcí Žacléřsko\n\nSvazek obcí Žacléřsko je svazek obcí (dle § 49 zákona č.128/2000 Sb. o obcích) v okresu Trutnov, jeho sídlem je Žacléř a jeho cílem je koordinování celkového rozvoje území mikroregionu na základě společné strategie a společná propagace mikroregionu v cestovním ruchu. Sdružuje celkem 5 obcí a byl založen v roce 2001.\n\nV lednu 2011 bylo dohodnuto zrušení svazku kvůli tomu, že už neplnil svůj účel a že mezitím vznikl Svazek obcí Východní Krkonoše.\n\n\n"}
{"id": "599967", "url": "https://cs.wikipedia.org/wiki?curid=599967", "title": "Svazek obcí 1866", "text": "Svazek obcí 1866\n\nSvazek obcí 1866 je svazek obcí (dle § 49 zákona č.128/2000 Sb. o obcích) v okresu Náchod, jeho sídlem jsou Studnice a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí a společná propagace mikroregionu v cestovním ruchu. Sdružuje celkem 6 obcí a byl založen v roce 1999.\n\n\n"}
{"id": "599969", "url": "https://cs.wikipedia.org/wiki?curid=599969", "title": "Valdštejnova zahrada", "text": "Valdštejnova zahrada\n\nValdštejnova zahrada byl svazek obcí (dle § 49 zákona č.128/2000 Sb. o obcích) v okresu Jičín. Jeho sídlem byl Jičín. Mezi cíle patřilo udržení, obnova a rozvoj místních kulturních a společenských tradic, životního stylu, pospolitosti venkovského obyvatelstva a vědomí vlastní zodpovědnosti za obnovu a rozvoj obcí. Dalším cílem byla spolupráce při rozvoji cestovního ruchu a celkový rozvoj mikroregionu. Sdružoval celkem 3 obce a byl založen v roce 2005.\n\nSpolek ukončil činnost roku 2012.\n\n"}
{"id": "599971", "url": "https://cs.wikipedia.org/wiki?curid=599971", "title": "Vodovodní svaz Císařská studánka", "text": "Vodovodní svaz Císařská studánka\n\nVodovodní svaz Císařská studánka je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Solnice a jeho cílem je zásobování vodou a odvádění a čistění odpadních vod. Sdružuje celkem 9 obcí a byl založen v roce 1994.\n\n\n"}
{"id": "599973", "url": "https://cs.wikipedia.org/wiki?curid=599973", "title": "Jure Robič", "text": "Jure Robič\n\nJure Robič (10. dubna 1965, Jesenice, Slovinsko – 24. září 2010, tamtéž) byl slovinský cyklistický závodník.\n\nByl pětinásobným vítězem závodu \"Race Across America\" ve Spojených státech amerických, zvítězil v letech 2004, 2005, 2007, 2008 a 2010. V roce 2009 odstoupil z druhého místa kvůli penalizaci, kterou považoval za nespravedlivou. Svými pěti vítězstvími je rekordmanem historie závodu.\n\nZemřel při dopravní nehodě, když se při tréninku 24. září 2010 čelně srazil s protijedoucím autem na úzké lesní silnici.\n"}
{"id": "599977", "url": "https://cs.wikipedia.org/wiki?curid=599977", "title": "Mikroregiony v Královéhradeckém kraji", "text": "Mikroregiony v Královéhradeckém kraji\n\nMikroregiony jsou regiony malého geografického měřítka. V Královéhradeckém kraji byly zakládány od roku 1905 a jejich celkový počet je 47.\n\n"}
{"id": "599981", "url": "https://cs.wikipedia.org/wiki?curid=599981", "title": "Race Across America", "text": "Race Across America\n\n' (zkráceně RAAM, česky \"Závod napříč Amerikou\") je cyklistický závod ve Spojených státech amerických. První ročník se jel v roce 1982 pod názvem ' (\"Velký americký cyklistický závod\").\n\nZávod je zvláštní tím, že se jede bez oficiálních přestávek, je jen na závodnících, jak moc a kdy budou odpočívat — čas jim ovšem běží stále. Trasa je stanovena každý rok jinak, ale vždy vede ze Západního pobřeží na Východní pobřeží, tedy přes celý kontinent. Délka trasy činí necelých 5000 kilometrů a nejlepší závodníci ji jedou osm až deset dní.\n\nZávod je velmi náročný na celkovou fyzickou výdrž, vítězové obvykle tráví v sedle 22 hodin denně. Až polovina závodníků z důvodu vyčerpání nebo ze zdravotních důvodů závod v průběhu vzdá.\n\nRekordmanem v počtu vítězství je Jure Robič, který závod vyhrál pětkrát.\n\nPrvní český cyklista, který dokázal tento závod pokořit, byl v roce 2012 Svatopluk Božák, do cíle tohoto náročného závodu dojel v čase 10 dnů 15 hodin a 41 minut na šestém místě v kategorii sólo muži.\n\nPrvní český tým, který se Závodu napříč Amerikou zúčastnil, byl v roce 2014 „Team Czech Republic 1“ startující ve složení David Bureš, Jiří Kalousek, Jiří „Oldy“ Kříž a kapitán týmu Michal Jon; tým skončil v čase 6 dnů 22 hodin a 41 minut na desátém místě v kategorii čtyřčlenných týmů.\n\n"}
{"id": "599983", "url": "https://cs.wikipedia.org/wiki?curid=599983", "title": "Eosin", "text": "Eosin\n\nEosin (eozín) je fluorescentní červené barvivo vzniklé působením bromu na fluorescein. Lze ho používat k barvení cytoplazmy, kolagenu a svalových vláken pro pozorování pod mikroskopem. Struktury, které se snadno barví eosinem, se označují jako eosinofilní. Eosin se používá jako v jedné z nejvíce používaných metod barvení histologických preparátů – hematoxylin-eosin.\n\nDíky své ohnivě narůžovělé barvě byl eosin pojmenován podle řecké mytické bohyně ranních červánků Éós.\n\nExistují dvě velmi blízce příbuzné sloučeniny, které se společně označují jako eosin. Častěji se používá \"eosin Y\" (též známý jako eosin Y ws, nažloutlý eosin, Acid Red 87, C.I. 45380, bromeosin nebo D&C Red No. 22); má velmi slabě nažloutlý odstín. Druhý eosin je \"eosin B\" (namodralý eosin, Acid Red 91, C.I. 45400, Saffrosine, Eosin Scarlet nebo imperiální červeň); je zbarven nepatrně do modra. Obě barviva jsou vzájemně záměnná a používání jednoho či druhého je věcí preference a tradice.\n\nEosin Y je tetrabromderivát fluoresceinu. Eosin B je dibromdinitroderivát fluoresceinu.\n\n\n"}
{"id": "599994", "url": "https://cs.wikipedia.org/wiki?curid=599994", "title": "Bedla Konradova", "text": "Bedla Konradova\n\nBedla Konradova (\"Macrolepiota konradii\", dříve \"Macrolepiota procera var. konradii\", ještě dříve \"Lepiota konradii\" a původně \"Lepiota excoriata var. konradii\") je druh houby rodu bedla (latinsky ) z řádu lupenotvaré, čeledi pečárkovité, jedná se o jedlou houbu. Je pojmenována podle svého objevitele švýcarského mykologa Paula Konrada. Jde o druh velice podobný příbuzné bedle vysoké.\n\nMá zhruba 5 - 20 cm široký klobouk, ten je na povrchu radikálně strukturovaný, ale bez výrazných výstupků, šupiny má řídké, ploché, přisedlé, nahlučené do nápadně velkých polí, směrem k okrajům klobouku šupiny mizí, Pokožku má čistě bílou nebo smetanovou, má husté, vyklenuté, při třeni volné lupeny bílé barvy, ale v pozdějším věku mají nahnědlé ostří, výtrusný prach je bílý. Třeň je válcovitého tvaru, při bázi je mírně rozšířen do hlízy; je vláknitý se zřetelným volným vatovitým prstenem a je jemně šupinatý.\n\nVyskytuje se v celém mírném pásu. Roste v létě a na podzim na loukách a pastvinách, místy je velmi hojná. Obvykle roste dříve než bedla vysoká, a v sezóně ji tudíž v lokalitě nahrazuje, ale častokrát rostou společně. Bedla konradova byla zařazena do Červeného seznamu hub České republiky do kategorie DD – druh, o němž jsou nedostatečné údaje z hlediska jeho ohrožení.\n\n"}
{"id": "599999", "url": "https://cs.wikipedia.org/wiki?curid=599999", "title": "Helfert", "text": "Helfert\n\nHelfert je příjmení více osobností:\n\n"}
{"id": "600000", "url": "https://cs.wikipedia.org/wiki?curid=600000", "title": "TSMC", "text": "TSMC\n\nTaiwan Semiconductor Manufacturing Company, Limited (tradiční čínština: 台灣積體電路製造股份有限公司; pinyin: tái wān jī tǐ dìan lù zhì zǎo gǔ fēn yǒu xìan gōng sī, zkratka TSMC), je největší světový specializovaný nezávislý výrobce polovodičových disků (tzv. waferů) a šestý největší výrobce integrovaných obvodů.\n\nPřestože nabízí různé výrobní řady, nejznámější je pro řadu logických čipů. S TSMC spolupracují světoznámí výrobci procesorů a integrovaných obvodů jako např. Applied Micro Circuits Corporation, Qualcomm, Altera, Broadcom, Conexant, Marvell, NVIDIA, a VIA. I výrobci čipů, kteří jisté polovodičové kapacity vlastní, část své produkce outsourcují u TSMC.\n\nTSMC sídlí v Hsinčhu Science Park v Hsinčhu na Tchaj-wanu, s tím, že má další pobočky v Severní Americe, Evropě, Japonsku, Číně, Jižní Koreji a Indii. Spravuje 8 výrobních zařízení:\nOvládá též 3 další společnosti:\n\n"}
{"id": "600006", "url": "https://cs.wikipedia.org/wiki?curid=600006", "title": "Adolfo Farsari", "text": "Adolfo Farsari\n\nAdolfo Farsari (11. února 1841 Vicenza, Itálie – 7. února 1898, tamtéž) byl italský fotograf, který pracoval v Jokohamě. Mezi jeho motivy patří zejména portréty, krajiny a typické stavby japonské architektury.\n\nPo krátké vojenské službě, včetně americké občanské války, se stal úspěšným podnikatelem a komerčním fotografem. Jeho fotografická práce byla vysoce ceněna, zvláště jeho ručně kolorované portréty a krajiny, které prodával převážně zahraničním obyvatelům i návštěvníkům země. Farsariho snímky byly široce distribuovány, prezentovány nebo publikovány v knihách a časopisech, někdy také jinými umělci a v jiných sdělovacích prostředcích, které formovaly zahraniční vnímání lidí a míst Japonska a do jisté míry ovlivnily také to, jak Japonec viděl sám sebe ve své zemi. Jeho studio, jedno z posledních pozoruhodných cizích studií v Japonsku, bylo jednou z největších a nejplodnějších komerčních fotografických firem v zemi. Především díky vysoké úrovni technických norem Farsariho a jeho podnikatelské schopnosti měla jeho práce významný vliv na vývoj fotografie v Japonsku.\n\nPřibližně 80. léta v japonské fotografii byla mezníkem, kdy začalo tvořit více japonských fotografů, například Ogawa Kazumasa (1860–1929), Adolfo Farsari (1841–1898), Raimund von Stillfried (1839–1911), Kusakabe Kimbei (1841–1934), Suzuki Shin’ichi (; 1835–1918) nebo Tamamura Kozaburó (; 1856–1923?). Přiřazení autorství fotografií autorovi nebo jeho studiu jen podle názvu se ukázalo jako obtížné. Je to částečně způsobeno vzájemným získáváním negativů mezi fotografy, a skutečností, že lidé kupující tyto fotografické suvenýry je sháněli často z různých ateliérů a pak je vkládali do společného alba. Například portrét \"Dcery úředníka\" se připisuje zároveň Adolfu Farsarimu, Kusakabe Kimbeiovi i Raimundovi von Stillfriedovi.\n\nFotografie jsou označeny Farsariho jménem, následuje datum pořízení snímku, použitý fotografický proces a popisek.\n\n\n"}
{"id": "600007", "url": "https://cs.wikipedia.org/wiki?curid=600007", "title": "Čestné uznání Mensy ČR", "text": "Čestné uznání Mensy ČR\n\nČestné uznání Mensy České republiky je ocenění, které od roku 2010 každoročně uděluje Mensa ČR na základě výběru a hlasování svých členů. Slavnostní vyhlášení výsledků hlasování se uskutečňuje na valné hromadě Mensy konávané počátkem června.\n\nOceňovány jsou osobnosti ze všech oblastí společenského života, a to za významný přínos inteligenci národa, propagaci duševní kultury a šíření dobrého jména České republiky ve světě. Oceněný by měl mít české státní občanství, být narozený v Česku nebo trvale žít na území ČR.\n\nSoučástí pamětního listu pro laureáty je grafika s motivy zobrazujícími myšlení a inteligenci, jejímž autorem je akademický malíř a grafik Karel Šafář (1938–2016).\n\nObdobnou cenou je Deutscher IQ-Preis, udělovaná od roku 2004 německou pobočkou Mensy.\n\n\n"}
{"id": "600008", "url": "https://cs.wikipedia.org/wiki?curid=600008", "title": "Kammerstein (zřícenina hradu)", "text": "Kammerstein (zřícenina hradu)\n\nZřícenina hradu Kammerstein je bývalý hrad na okraji městysů Perchtoldsdorf a Kaltenleutgeben v okrese Mödling v rakouské spolkové zemi Dolní Rakousy.\n\nZbytky hradu se nacházejí v jižním údolí řeky Liesingu v nadmořské výšce 420 metrů.\n\nZřícenina se dnes počítá mezi nejstarší zříceniny hradů pocházejících z 11. století. Původní název hradu \"Chemerstain\" není odvozen od šlechtického rodu ale od úřadu jeho zakladatele Otty II. z Perchtoldsdorfu, \"rakouského komořího\".\n\nHrad postavil jako výšinný Otto II., poté co byl původní hrad Perchtoldsdorf za Otty I. při šlechtickém povstání vypálen. Ottovi II. se však podařilo získal si zpět přízeň císaře Fridricha II. (1194-1250).\n\nZa Rudolfa I. Habsburského (1218-1291) byl hrad lénem, byl však znovu obsazen. Rakouská šlechta se bouřila proti synovi Rudolfa I. Albrechtu I. (1255-1308). Otto II. zemřel v Lilienfeldu a je pohřben v tamním klášteře Lilienfeld. Také jeho syn Otto III. se zúčastnil povstání. Když byl hlavní hrad Perchtoldsdorf zničen, stáhl se Otto zpátky na hrad Kammerstein. Teprve za použití lsti se ho podařilo vylákat do Vídně, načež se jeho nepřátelé zmocnili hradu. Otto prý z Vídně viděl hořící hrad. Následovalo jeho doživotní uvěznění.\n\nHrad měl rozlohu 40 × 25 metrů, s 15 metrů vysokým opevněním. Díky tomu, že přístupu bránily ze tří stran příkré skály, byl hrad dostupný jenom přes padací most o šířce jednoho metru. Na jihovýchodní okrouhlé zdi byl postaven čtyřpodlažní palác.\n\nNa nejvyšším místě stála pětistranná hradní věž se zdmi až tři metry silnými. Do jednotlivých pater byl přístup pouze po žebřících.\n\nDo dnešních dní se dochovala pouze okružní zeď a zbytky zdiva hradní věže.\n\n\n"}
{"id": "600009", "url": "https://cs.wikipedia.org/wiki?curid=600009", "title": "Andorrská hokejová reprezentace", "text": "Andorrská hokejová reprezentace\n\nAndorrská hokejová reprezentace je národní hokejové mužstvo Andorry. Andorrská federace ledních sportů sdružuje 73 registrovaných hráčů (z toho 32 seniorů), majících k dispozici 1 halu s umělou ledovou plochou. Andorra je členem Mezinárodní federace ledního hokeje od 4. května 1995. První mezistátní zápasy odehrála na přelomu září a října roku 2017, kdy uspořádala ve městě Canillo turnaj Development Cup. Skončila v něm na posledním místě, když prohrála všechny tři zápasy: s Portugalskem, Irskem a Marokem.\n\n"}
{"id": "600011", "url": "https://cs.wikipedia.org/wiki?curid=600011", "title": "Ázerbájdžánská hokejová reprezentace", "text": "Ázerbájdžánská hokejová reprezentace\n\nÁzerbájdžánská hokejová reprezentace je národní hokejové mužstvo Ázerbájdžánu. Ázerbájdžán je členem Mezinárodní federace ledního hokeje od 6. května 1992. Mezinárodně dosud nehrál.\n\n\n"}
{"id": "600013", "url": "https://cs.wikipedia.org/wiki?curid=600013", "title": "Severomakedonská hokejová reprezentace", "text": "Severomakedonská hokejová reprezentace\n\nNárodní hokejové mužstvo Severní Makedonie sestavuje hokejová federace, která sdružuje 137 registrovaných hráčů (z toho 86 seniorů), majících k dispozici 1 halu a 3 otevřené stadiony s umělou ledovou plochou. Severní Makedonie je členem Mezinárodní federace ledního hokeje od 4. října 2001.\n\n\n"}
{"id": "600014", "url": "https://cs.wikipedia.org/wiki?curid=600014", "title": "Moldavská hokejová reprezentace", "text": "Moldavská hokejová reprezentace\n\nMoldavská hokejová reprezentace je národní hokejové mužstvo Moldavska. Moldavsko je členem Mezinárodní federace ledního hokeje od 20. května 2008. Mezinárodně dosud nehrálo.\n\n"}
{"id": "600015", "url": "https://cs.wikipedia.org/wiki?curid=600015", "title": "Valentino Garavani", "text": "Valentino Garavani\n\nValentino Clemente Ludovico Garavani, známý jako Valentino (* 11. května 1932) je italský módní návrhář, parfumérní designér a podnikatel. Mezi jeho nejznámější zákaznice patřily např. herečka Elizabeth Taylorová a první dáma USA Jacqueline Kennedyová-Onassisová.\n\nMódním návrhářem chtěl být již od dětství, také proto vystudoval specializovanou francouzskou oděvní a designérskou školu Chambre Syndicate de la Haute Couture. Na podkladě konkurzu se posléze stal pracovníkem francouzského módního domu Jean Desses, kde spolupracoval po dva roky s Guy Larochem. Ve Francii působil v letech 1949-1959.\n\nPoté se vrátil do rodné Itálie, kde v roce 1959 poprvé představil svoje oděvní kolekce. Jeho popularita a známost velmi rychle stoupala nejprve v rodné Itálii, brzy však po celém světě. Stalo se tak v roce 1962, kdy zaujal pozornost na módní přehlídce ve Florencii.\n\nKromě navrhování oděvů se také věnuje navrhování vůní a parfémů. V lednu 2008 oficiálně ukončil svoji kariéru.\n\nVe snímku \"Ďábel nosí Pradu\" si zahrál malou filmovou roli, kde hrál sám sebe.\n\n\n"}
{"id": "600019", "url": "https://cs.wikipedia.org/wiki?curid=600019", "title": "Argentinská hokejová reprezentace", "text": "Argentinská hokejová reprezentace\n\nArgentinská hokejová reprezentace je národní hokejové mužstvo Argentiny. Hokejový svaz sdružuje 200 registrovaných hráčů (z toho 40 seniorů), majících k dispozici 1 otevřený stadion s umělou ledovou plochou. Argentina je členem Mezinárodní federace ledního hokeje od 31. května 1998.\n\n18.02.2012 Mexiko 5:1 Argentina \n\n19.02.2012 Mexiko 10:1 Argentina \n\n02.03.2014 Kolumbie 11:1 Argentina \n\n05.03.2014 Argentina 5:3 Brazílie \n\n08.03.2014 Mexiko 18:0 Argentina \n\n09.03.2014 Kolumbie 9:1 Argentina \n\n03.06.2015 Kolumbie 8:0 Argentina \n\n04.06.2015 Mexiko 9:1 Argentina \n\n07.06.2015 Brazílie 6:1 Argentina \n\n"}
{"id": "600020", "url": "https://cs.wikipedia.org/wiki?curid=600020", "title": "Karlslust (zámek)", "text": "Karlslust (zámek)\n\nZámek Karlslust je postavený v katastru městské části Hardegg – Niederfladnitz v okrese Hollabrunn v rakouské spolkové zemi Dolní Rakousy. Zámek stojí v Waldviertelu severně od silnice z Dolní Fládnice do Středního Recbachu poblíž hranice s Moravou a veřejnosti není přístupný. \n\nVymřením rodu Trautsonů přešlo panství hradu Chýje (Kaja) jako dědictví na Karla Josefa knížete Aueršperka (1720–1800). Roku 1795 byla zahájena stavba zámku Karlslust v honebním revíru. Stavitelem byl Franz Xaver Pollnfürst z Vídně. Po dokončení stavby zámku v roce 1798 byla založena obora, která obklopuje zámek. Vnitřní výzdoba zámku byla dokončena v roce 1801. Interiéry projektoval architekt Heinrich Fischer, který byl také činný při stavbě městského paláce ve Vídni a v Praze. Štukatérské práce provedl Johann Georg Böhm. \n\nAčkoliv zámek byl postavený na samotě odlehlé v lese, byla sem přenesena správa panství a archiv ze zámku Dolní Fládnice. Po vymření mužské větve rodu Auersperg-Trautson přešlo panství dědictvím na vévodu z Croy. Od roku 1945 je zámek a fládnické panství s hradem Chýje ve vlastnictví hrabat z Waldstein-Wartenberga. \n\nVyrůstala zde rakouská spisovatelka a novinářka Mella Waldstein (* 1964). \n\n\n"}
{"id": "600024", "url": "https://cs.wikipedia.org/wiki?curid=600024", "title": "SMART metoda", "text": "SMART metoda\n\nSMART / SMARTER je mnemotechnická pomůcka používaná v projektovém řízení a koučinku ve fázích stanovení cílů. Jedná se o způsob jak hodnotit kvalitu projektových cílů nebo cílů osobního rozvoje. Stejný termín se také často používá při řízení výkonnosti, kdy cíle jsou požadované parametry, které by měl naplnit hodnocený zaměstnanec.\n\nPrvní zaznamenané použití tohoto pojmu bylo v listopadovém vydání Management Review v roce 1981 v textu publikovaném George T. Doranen. Podle Doranova článku ale neměly být všechny zmiňované faktory vyžadovány po vedoucích pracovnících na všech úrovních podnikového řízení. Hlavně z pohledu středního managementu není dost dobře možné pokaždé jasně nadefinovat konkrétní požadované cíle.\n\nAlternativními pojmy jsou:\n'DUMB' (doable, understandable, manageable & beneficial – proveditelný, pochopitelný, uříditelný a prospěšný).\n'KARAT' (konkrétní, ambiciózní, reálný, akceptovatelný a termínovaný) – domácí alternativa ke SMART.\n\nNeexistuje jednoznačná shoda ohledně toho, co přesně pět + dvě písmena ve zkratce znamenají nebo jak se používají v určité situaci. Typicky používaná slova jsou:\n\nVolba určitých kombinací vede k duplicitám a překryvům – jako například kombinace \"Attainable\" a \"Realistic\".\n\n"}
{"id": "600025", "url": "https://cs.wikipedia.org/wiki?curid=600025", "title": "Brazilská hokejová reprezentace", "text": "Brazilská hokejová reprezentace\n\nBrazilská hokejová reprezentace je národní hokejové mužstvo Brazílie. Hokejová federace sdružuje 490 registrovaných hráčů (z toho 318 seniorů), majících k dispozici 4 haly s umělou ledovou plochou. Brazílie je členem Mezinárodní federace ledního hokeje od 26. června 1984.\n\n02.03.2014 Mexiko 16:0 Brazílie \n\n05.03.2014 Argentina 5:3 Brazílie \n\n08.03.2014 Kolumbie 14:0 Brazílie \n\n05.06.2015 Kolumbie 3:0 Brazílie \n\n06.06.2015 Mexiko 11:1 Brazílie \n\n07.06.2015 Brazílie 6:1 Argentina \n\n"}
{"id": "600028", "url": "https://cs.wikipedia.org/wiki?curid=600028", "title": "Inositoltrisfosfát", "text": "Inositoltrisfosfát\n\nInositoltrisfosfát (IP, přesněji inositol-1,4,5-trisfosfát) je ve vodě rozpustný cukerný alkohol esterifikovaný na třech místech fosfátovými skupinami. Je to významný druhý posel v buněčné signalizaci, který vzniká činností fosfolipázy C z jistého vzácnějšího membránového fosfolipidu (konkrétně z PIP2). Druhým produktem této enzymatické reakce je 1,2-diacylglycerol (DAG), rovněž druhý posel, ten však na rozdíl od inositoltrifosfátu zůstává ukotven ve fosfolipidové membráně. \n\nIP difunduje po svém vzniku po celé buňce a váže se na endoplazmatické retikulum, konkrétně na ligandem řízený iontový kanál. Jedná se o IP-dependentní vápníkový kanál, který se po navázání IP otevře a do cytosolu začnou proudit vápníkové ionty. To způsobí další přenos signálu, obvykle pomocí vápníku a DAG totiž dojde k aktivaci proteinkinázy C, která může mít různou funkci v závislosti na typu buňky. Následně je inositoltrifosfát rychle buď fosforylován na IP, nebo defosforylován na IP, aby únik vápníku z ER nepokračoval. \n"}
{"id": "600034", "url": "https://cs.wikipedia.org/wiki?curid=600034", "title": "Artis Bohemiae Amicis", "text": "Artis Bohemiae Amicis\n\nMedaile Artis Bohemiae Amicis (Přátelům českého umění) je české rezortní ocenění – medaile (a diplom), kterou od roku 2000 ministři kultury oceňují významné osoby (fyzické i právnické), které cílevědomě přispěly nebo přispívají k šíření dobrého jména české kultury v tuzemsku i v zahraničí. \n\nMedaile se uděluje za zásluhy o systematickou prezentaci a poznání materiálního i nemateriálního kulturního dědictví v tuzemsku i v zahraničí nebo o systematickou prezentaci a poznání soudobých děl hudebních, literárních včetně literatury faktu a poezie, dramatických a scénografických, filmových, fotografických, dále děl volného a užitého umění včetně designu, uměleckého i lidového řemesla a děl uměnovědných, jakož i za systematickou prezentaci soudobého českého umění interpretačního. Autorem výtvarného návrhu medaile, v podobě, již má od roku 2010, je MgA. Adam Kovalčík. \n\nZahraničním osobnostem zajišťuje předání ocenění český Zastupitelský úřad (ZÚ) v dané zemi.\n\n\n"}
{"id": "600035", "url": "https://cs.wikipedia.org/wiki?curid=600035", "title": "Chilská hokejová reprezentace", "text": "Chilská hokejová reprezentace\n\nChilská hokejová reprezentace je národní hokejové mužstvo Chile. Hokejový svaz sdružuje 14 registrovaných hráčů (z toho 9 seniorů), majících k dispozici 1 halu s umělou ledovou plochou. Chile je členem Mezinárodní federace ledního hokeje od roku 2000. Mezinárodně dosud nehrálo.\n\n"}
{"id": "600037", "url": "https://cs.wikipedia.org/wiki?curid=600037", "title": "Bernheim", "text": "Bernheim\n\nNázev Bernheim má více významů:\n\nLidé\n\nMísta:\n"}
{"id": "600043", "url": "https://cs.wikipedia.org/wiki?curid=600043", "title": "Karolina (Ostrava)", "text": "Karolina (Ostrava)\n\nKarolina je území o rozloze přibližně 30 hektarů nedaleko centra Ostravy. Pojmenována je po někdejším dole. Původně byla Karolina zastavěna továrnami těžkého průmyslu, nacházel se zde důl a koksovna. Ty ale postupně zanikaly a z Karoliny se stalo opuštěné území. V roce 2005 byla vyhlášena urbanistická soutěž na znovuzastavění Karoliny, tentokrát pod názvem Nová Karolina. V roce 2012 zde bylo postaveno nové obchodní centrum Forum Nová Karolina, o rok později kancelářská budova Nová Karolina Park a bytové domy Rezidence Nová Karolina.\n\nNa místě současné čtvrti Nová Karolina dříve stávala koksovna a důl Karolina. Koksovna byla vybudována Salomonem Mayerem Rothschildem mezi roky 1843 až 1858. Důl byl založen v podobnou dobu. V roce 1933 byl důl zlikvidován a zasypán, koksovna se přestala používat v roce 1986. Po revoluci tak vznikly dohady co bude s nevyužitým bývalým industriálním územím. \n\nPřed jakoukoliv stavbou na tomto území muselo dojít k sanaci této těžbou znečištěné lokace. To se provádělo po dvou etapách, první provedla firma OKD Rekultivace, a.s. a stála 35,4 milionů korun. Druhá stála 11,7 mil. Kč, byla provedena VOKD, a.s. V roce 1997 byly zahájeny průzkumné práce a v roce 1998 zahájeno čerpání dehtovitých látek, kterých bylo do roku 2001 odčerpáno přes 600 tun. Dále byly navrtány čtyři odplyňovací vrty do hloubky 160 m. V letech 1999–2005 proběhlo odtěžení kontaminované zeminy toxickými látkami a pomocí termické desorpce se podařilo vyčistit více než 500 tisíc tun zeminy. \n\nV červnu 2006 vyhrála nizozemská firma smlouvu na znovuzastavění Karoliny, tentokrát pod názvem Nová Karolina. Z Karoliny se má stát moderní čtvrť plná obchodů, kanceláří a bytů. Rovněž zde najdeme kostel a park. \n\nSlavnostní začátek výstavby byl 6. června 2008, od listopadu 2008 do ledna 2010 byla výstavba přerušena kvůli ekonomické krizi. Otevření první etapy (obchodně-zábavní centrum Forum Nová Karolina a rezideční byty) proběhlo 22. března 2012, kancelářský objekt Nová Karolina Park byl otevřen v září 2013. Obchodní centrum Nová Karolina získalo díky svému vzhledu lidové hanlivé označení „Fukušima“ (podle jaderné elektrárny Fukušima II).\n\nOd září 2012 do června 2014 probíhala rekonstrukce Trojhalí. Po rekonstrukci má objekt kulturní, společenské a sportovní využití.\n\nV roku 2016 investor vrátil městu pozemky, určené pro třetí a čtvrtou etapu výstavby, z druhé etapy vzniknou jen některé stavby. Výstavba druhé etapy Nové Karoliny začala 8. června 2017 bytovým domem F, dokončení je plánováno na podzim roku 2018.\n\n"}
{"id": "600045", "url": "https://cs.wikipedia.org/wiki?curid=600045", "title": "Namibijská hokejová reprezentace", "text": "Namibijská hokejová reprezentace\n\nNamibijská hokejová reprezentace je národní hokejové mužstvo Namibie. Hokejový svaz sdružuje 450 registrovaných hráčů (z toho 60 seniorů), majících k dispozici 2 haly a 3 otevřené stadiony s umělou ledovou plochou. Namibie je členem Mezinárodní federace ledního hokeje od 31. května 1998. Mezinárodně dosud nehrála.\n\n"}
{"id": "600046", "url": "https://cs.wikipedia.org/wiki?curid=600046", "title": "Halticosaurus", "text": "Halticosaurus\n\nHalticosaurus (v překladu „hbitý ještěr“) je rod teropodního dinosaura, který žil v období svrchního triasu zhruba před 208 miliony let na území dnešního jižního Německa uprostřed formace Stubensandstein, kde byly nalezeny dvě kostry společně s prosauropodem plateosaurem. Někteří vědci ho zaměňují s rodem \"Liliensternus\", ale Samuel Wells mezi nimi našel rozdíl.\nByl dlouhý zhruba 5,5 metru. Přední pětiprsté končetiny byly krátké a asi o polovinu kratší než zadní silné nohy. Měl esovitý krk s dlouhou a velkou lebkou. V lebce se nacházelo mnoho dutin. Vpředu byl otvor pro nozdry a pro zatím neznámý účel, dále pak oční jamky a otvor pro žvýkací svaly. V čelisti se nalézalo mnoho zubů. Při běhu tvořilo tělo s ocasem horizontální linii. Živil se zřejmě především malými živočichy.\n\n\n"}
{"id": "600049", "url": "https://cs.wikipedia.org/wiki?curid=600049", "title": "Zelená levice", "text": "Zelená levice\n\nPojem Zelená levice označuje vícero politických seskupení:\n"}
{"id": "600051", "url": "https://cs.wikipedia.org/wiki?curid=600051", "title": "Jindřich Frederik Stuart", "text": "Jindřich Frederik Stuart\n\nJindřich Frederik Stuart (19. února 1594, Stirling - 6. listopadu 1612) byl nejstarší syn skotského krále Jakuba VI. Stuarta i jeho manželky Anny Dánské, dcery dánského krále Frederika II.\n\nOd narození nosil tituly \"vévoda Rothesay\", \"hrabě Carrick\" a \"Lord ostrovů\". Jeho vychovatelem byl \"George Lauder of The Bass\". Když v roce 1603 jeho otec vstoupil na trůn Anglie jako Jakub I. Stuart, dostal Jindřich titul \"vévody z Cornwalu\" a v roce 1610 titul princ z Walesu a \"hrabě Chester\", spojiv tak v jedné osobě tituly mužských následníků trůnu obou zemí, Anglie a Skotska.\nJindřich byl mladíkem, v nějž byly vkládány velké naděje. Dvorští básníci vytvářeli vize \"šťastné Anglie pod spravedlivou a jasnou vládou Jindřicha IX.\" Jindřich však se nedožil toho, aby po smrti svého otce nastoupil na trůn - zemřel náhle v roce 1612 ve věku 18 let, pravděpodobně na břišní tyfus, a byl pochován ve Westminsterském opatství.\n\nJeho smrt byla považována za národní tragédii. Všechny jeho tituly převzal jeho mladší bratr Karel, do té doby stojící v Jindřichově stínu. Ten se také po smrti otce v roce 1625 stal králem Anglie a Skotska jako Karel I.\n"}
{"id": "600052", "url": "https://cs.wikipedia.org/wiki?curid=600052", "title": "Elektronická zabezpečovací signalizace", "text": "Elektronická zabezpečovací signalizace\n\nElektronická zabezpečovací signalizace (EZS), označována také jako elektronický zabezpečovací systém nebo nověji poplachový zabezpečovací a tísňový systém (PZTS), je jednoúčelový poplachový systém určený pro detekci přítomnosti vstupu nebo pokusu o vstup narušitelem do hlídaného prostoru a následnou akustickou či optickou signalizaci. Jde tedy o zařízení, které slouží k ochraně osob a majetku. Nejčastěji se ale používá pro poplašné systémy – alarmy, které reagují na narušení právě vyvoláním poplachu.\n\nVýstražný systém se může spustit analogovou (např. přerušením drátu) i digitální (detektor pohybu – PIR) detekcí. Komunikace mezi detektory a ústřednou může být vedena kabelem, bezdrátově anebo kombinací předešlých způsobů, tj. jeden detektor může být připojen kabelem a druhý bezdrátově.\n\nSystémů elektronického zabezpečení je nepřeberné množství, od těch kde ústředna funguje i jako detektor a signalizace, až po složité systémy s jednotlivými komponenty rozmístěnými nezávisle na sobě. Provedení může být buď jako drátový elektronický zabezpečovací systém (levnější řešení, nemusí se měnit baterie ve snímačích), nebo jako bezdrátový elektronický zabezpečovací systém, jehož výhodou je naopak zejména rychlá montáž i demontáž a snadná rozšiřitelnost EZS, zásadní nevýhodou je však nekompatibilita bezdrátových EZS mezi rozdílnými výrobci.\n\nÚstředna je „mozek“ celého systému, který je propojen s ostatními prvky systému kabely nebo bezdrátově. Obstarává komunikaci mezi jednotlivými komponenty systému, má v integrované paměti uložené nejdůležitější nastavení. Podle připojených komponentů pak může rozličně reagovat na narušení objektu.\n\nV základu bývá ústředna často vybavená jen tím nejnutnějším pro základní funkce, laicky podáno, při vyvolání poplachu narušením některého detektoru pošle signál poplachu dál. Nejčastěji to bývá akustická signalizace – siréna. Ústřednu je možné většinou ale rozšířit o další důležité funkce, a to zejména:\nÚstřednu je možné pak vybavit ještě dalším příslušenstvím. např. expanderem – pro připojení více detektorů. Další příslušenství záleží na výrobci, kteří se v současnosti předbíhají ve vybavení a možnostech svých systémů.\n\nOvladač je prvek, který slouží k ovládání a případně též k programování ústředny. Dnešní alarmy je možné ovládat několika způsoby. Jako ovladač se nejčastěji používá klávesnice vybavená tlačítky, případně čtečkou (čipovými kartami a přívěšky) nebo též dálkové ovládání. U některých systémů se dá přes klávesnici provést nastavení celého systému. Klávesnice slouží k zastřežení i odstřežení systému. Dalšími způsoby je ovládání přes internet, kdy se většinou používá integrované webové rozhraní, ke kterému se uživatel může připojit po zadání hesla, nebo ovládání přes mobil (SMS příkazy).\n\nDetektory jsou prvky systému, které jsou rozmístěny v hlídaném objektu a mají za úkol reagovat aktivací při narušení (otevření, pohyb, rozbití atd.) a to tak, že tuto informaci předají ústředně, která ji následně zpracuje. Nejčastěji používané prvky používané v elektronické zabezpečovací signalizaci je magnetický kontakt, detektor pohybu (tzv. PIR detektor) a detektor tříštění skla (tzv. GBS detektor). Zvláštními jsou:\nK zabezpečovací technice v podstatě není problém připojit žádný detektor, který reaguje vysláním signálu a nebo naopak přerušením signálu.\nK těm patří např. záplavový nebo roletový snímač.\n\nSiréna je výstupní prvek, který je aktivován ústřednou při poplachu a který má upozornit okolí (vnější siréna) nebo vysokou intenzitou hluku v hlídaném prostoru (vnitřní siréna) odradit narušitele. Někdy je siréna též vybavena blikačem, který indikuje a identifikuje narušený objekt a pomáhá případně zásahové skupině bezpečnostní agentury snadněji nalézt objekt.\n\nKomunikátor je zařízení, které předává mimo objekt informaci o narušení objektu, případně o odchylce od normálního provozního stavu zabezpečovacího systému.\nNejčastější typ komunikátoru, který se v současné době používá, je\n"}
{"id": "600055", "url": "https://cs.wikipedia.org/wiki?curid=600055", "title": "Šejkr", "text": "Šejkr\n\nŠejkr je zpravidla nerezocelová nádoba velikosti větší sklenice, do které se nalijí ingredience (většinou dva a více druhů džusu, sirup, alkohol), šejkr se přiklopí výkem a nápoj se preošejkuje. Z šejkru se namíchaný koktejl nalije do sklenice.\n"}
{"id": "600056", "url": "https://cs.wikipedia.org/wiki?curid=600056", "title": "Glória", "text": "Glória\n\nGlória je nejvyšší obytný dům v Bratislavě. Stojí v ulici Záhradnícka v městské části Ružinov. Má výšku 100 metrů a 29 nadzemních a jedno podzemní podlaží. Výstavba probíhala v letech 2004 až 2006.\n\n"}
{"id": "600060", "url": "https://cs.wikipedia.org/wiki?curid=600060", "title": "Johann Joseph Abert", "text": "Johann Joseph Abert\n\nJohann Joseph Abert, psáno též Johann Josef Abert nebo počeštěně Jan Josef Abert, (20. září 1832, Kochovice – 1. dubna 1915, Stuttgart) byl německý hudební skladatel, dirigent a kontrabasista pocházející z Čech a působící zejména ve Stuttgartu.\n\nPocházel ze zednické rodiny. Skládat začal již v 11 letech. V letech 1846–1852 studoval na pražské konzervatoři hru na kontrabas u Josefa Hraběte a hudební teorii u Jana Bedřicha Kittla a Augusta Wilhelma Ambrose. Jeho absolventská práce, \"Symfonie h moll\" (4. 4. 1852), sklidila v Praze značný ohlas. Na doporučení zpěváka Jana Píška, v té době angažovaného u stuttgartského divadla, si jí povšiml rovněž uznávaný skladatel a dirigent Peter Joseph von Lindpaintner a roku 1853 mu nabídl angažmá na místo kontrabasisty v královské dvorské kapele ve Stuttgartu, kde byl Lindpaintner kapelníkem. Tam se dostal do kontaktu s švábským okruhem básníků (Eduard Mörike, Ludwig Uhland, Justinus Kerner). Zde se brzy stal úspěšným skladatelem, jehož díla, zahrnující několik oper a symfonií, byla ve své době značně oceňována. V roce 1859 se oženil s Amalií Wilhelminou Marquardtovou, dcerou stuttgarského hoteliéra. Roku 1867 se stal dvorním kapelníkem stuttgartské opery (po Carlu Antonu Eckertsovi), jímž byl až roku 1888, kdy odešel ze zdravotních důvodů na odpočinek.\n\nVedle jeho sedmi symfonií (zejména \"Columba\" z roku 1864) získaly největší oblibu jeho opery. \"Anna z Landskronu\" (1858) ještě patří k německému pozdnímu romantismu. Po jejím úspěchu podnikl na radu pařížského vydavatele Schlesingera cestu do Nizozemí, Anglie a zejména do Paříže (1860), kde se setkal mj. s Rossinim a Wagnerem. Nejvíce však na něj v Paříži zapůsobila meyerbeerovská velká opera. Jeho další opery počínaje \"Králem Enziem\" (1862) jsou orientovány v tomto duchu, na rozdíl od většiny jeho současníků bez vlivu wagnerovského hudebního dramatu. Z nich největšího úspěchu i v zahraničí dosáhla opera \"Astorga\" (1866).\n\nI v průběhu svého působení ve Stuttgartu udržoval kontakty s Prahou, vystupoval na příležitostných koncertech (roku 1858 dirigoval svou \"Oslavnou předehru\" na oslavách 50. výročí založeníPražské konzervatoře) a jeho skladby zde byly často uváděny. Bedřich Smetana uvedl Abertovu symfonii \"Columbus\" na koncertu Umělecké besedy již roku 1864, ve kterém měla premiéru. Opera \"Anna z Landskronu\" má námět z české historie a byla v Praze známa, ale první velký úspěch zaznamenala až opera \"Astorga\". Po nastudování ve Stavovském divadle 5. prosince 1866 jej uvedlo i brněnské divadlo 1. února 1873 a v českém překladu i Prozatímní divadlo 17. října 1876. Stavovské divadlo uvedlo v roce 1876 i \"Enzia z Hohenštaufenu\", úspěch se však neopakoval. Z opery \"Ekkehard\" byly v Praze předvedeny jen ukázky během koncertu na Žofíně 6. května 1883.\n\nJen poměrně málo z jeho děl bylo za jeho života vydáno (z oper pouze \"Astorga\"). Jeho hudební odkaz se nachází ve Württemberské zemské knihovně (\"Württembergische Landesbibliothek\") ve Stuttgartu a zčásti též v Německém literárním archivu (Deutsches Literaturarchiv) v Marbachu, některá díla rovněž v Českém muzeu hudby. V posledních letech se oživuje zájem o J. J. Aberta dílo a četná jeho díla, mj. symfonie \"Columbus\", dva koncerty pro kontrabas, předehry, jeho smyčcový kvartet, klavírní skladby, písně a jeho mše byly koncertně provedeny v Německu, Rakousku, České republice a Spojených státech a byly zčásti vysílány televizí a rozhlasem.\n\nJeho syn Hermann Abert (1871–1927) byl profesorem hudební vědy v Halle, Lipsku a Berlíně. Věnoval se zejména dějinám opery, Jommellimu, Gluckovi a zejména Mozartovi, jehož monografie z let 1919/1921 měla zakladatelský význam a je dosud oceňována. Hermannova dcera Anna Amalie Abertová (1906–1996) byla rovněž významnou muzikoložkou; působila jako profesorka v Kielu a vydala mj. \"Geschichte der Oper\" (\"Dějiny opery\", 1994).\n\nAutobiografii skladatelova bratra Wenzela Alberta (1842–1915) \"Musikantenblut\" vydalo pražské nakladatelství Vitalis (ISBN 3-89919-023-8).\n\nVybraná díla J. J. Aberta v současnosti vydává Laurentius Musikverlag.\n\n\n\n\n\n\n\n\n\n"}
{"id": "600069", "url": "https://cs.wikipedia.org/wiki?curid=600069", "title": "Viceroy", "text": "Viceroy\n\nViceroy je značka cigaret vyráběných firmou British American Tobacco. K roku 2010 jsou prodávány ve 40 zemích světa.\nVyráběna je již od roku 1936, kdy byly ve Spojených státech prodávány jako cigarety s filtrem.\nVšechny varianty cigaret se také nabízejí ve variantě S-LINE neboli tenké. Viceroy S-LINE byly dříve prodávány pod značkou Rocket.\n\n"}
{"id": "600070", "url": "https://cs.wikipedia.org/wiki?curid=600070", "title": "Chřástal páskovaný", "text": "Chřástal páskovaný\n\nChřástal páskovaný (\"Gallirallus philippensis\") je 25–33 cm velký, výrazně zbarvený pták z čeledi chřástalovitých.\n\nTvoří řadu poddruhů, které se vyskytují na rozsáhlém území Australasie a na řadě ostrovů v jihozápadní oblasti Tichého oceánu, včetně Filipín, Nové Guiney, Austrálie a Nového Zélandu. K životu přitom vyhledává mokřadní krajiny s hustou nízkou vegetací.\n\nJedná se o především na zemi žijícího ptáka s převážně hnědou svrchní částí těla, bílou, černě pruhovanou spodinou, výrazným bílým pruhem nad okem, kaštanově hnědým zbarvením na hlavě a zátylku a silným pruhem na hrudi.\n\nŽije samostatně nebo v párech. Živí se širokou škálou bezobratlých i malých obratlovců, semeny, spadanými plody a mršinami. Hnízdo staví obvykle v husté vegetaci blízko vody. V jedné snůšce je pak 5-8 vajec, na kterých sedí asi 19 dnů.\n\nAčkoli mohou být některé ostrovní populace ohrožené nebo dokonce vyhubené, je chřástal páskovaný v Červeném seznamu IUCN stále zařazen do kategorie málo dotčených druhů.\n\n"}
{"id": "600074", "url": "https://cs.wikipedia.org/wiki?curid=600074", "title": "Felix Vetter z Lilie", "text": "Felix Vetter z Lilie\n\nFelix hrabě Vetter z Lilie ( \"Felix Graf Vetter von der Lilie\"; 18. března 1830 Nová Horka – 21. listopadu 1913 Nová Horka) byl rakousko-uherský, respektive moravský politik a velkostatkář.\n\nNarodil se v rodině Vetterů z Lilie usedlé na Moravě od poloviny 17. století. Jeho otcem byl František Vetter, matkou Antonie svobodná paní Braida. Oba rodiče mu ovšem poměrně brzy zemřeli, Felix Vetter z Lilie tak byl vychováván tetou Josefinou Vetterovou, rozenou kněžnou Hohenzollern‑Hechingen. 25. října 1855 se v Opavě oženil s Idou hraběnkou Arz von Arzio‑Wasseg. Následujícího roku převzal rodinný allodní statek Nová Horka. Byl také vlastníkem fideikomisního statku Laško \"(něm. Tüffer)\" v dnešním Slovinsku. Do roku 1856 sloužil v armádě, pak se věnoval správě rodového panství.\n\nByl aktivní v politice. Patřil mezi čelné představitele strany středního velkostatku. V letech 1884-1906 zastával úřad moravského zemského hejtmana a stál v čele Moravského zemského sněmu. V době jeho předsednictví došlo k dohodě o národnostních otázkách mezi českými a německými poslanci, tzv. Moravské vyrovnání.\n\nVe volbách do Říšské rady roku 1879 získal i mandát v Říšské radě (celostátní zákonodárný sbor), kde reprezentoval velkostatkářskou kurii na Moravě. Mandát obhájil ve volbách do Říšské rady roku 1885 a setrval zde do konce funkčního období sněmovny, tedy do roku 1891.\n\nBezprostředně po volbách v roce 1879 ho \"Národní listy\" řadily mezi konzervativce, zatímco deník \"Das Vaterland\" ho uváděl coby ústavověrného ovšem s dodatkem, že Vetter se ještě nevyjádřil ohledně své politické příslušnosti. Po volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho. V roce 1890 se uvádí jako poslanec bez klubové příslušnosti.\n\nUspěl i ve volbách do Říšské rady roku 1891, ale ihned po volbách přišel o mandát, protože byl jmenován doživotním členem panské sněmovny (nevolená horní komora Říšské rady). Uváděl se tehdy jako člen Strany středu. Roku 1907 se stal jejím dědičným členem. Byl vyznamenán Řádem železné koruny a velkokřížem Leopoldova řádu.\n\nJeho syn Mořic Vetter z Lilie byl v letech 1901-1907 předsedou poslanecké sněmovny Říšské rady a v letech 1920–1925 československým senátorem za Německou křesťansko sociální stranu lidovou.\n\n"}
{"id": "600075", "url": "https://cs.wikipedia.org/wiki?curid=600075", "title": "Azara", "text": "Azara\n\nAzara (\"Azara\") je rod rostlin z čeledi vrbovitých. V minulosti byl řazen do dnes již zrušené čeledi \"Flacourtiaceae\". Jsou to dřeviny s jednoduchými střídavými listy a drobnými květy s dlouhými tyčinkami. Rod zahrnuje 9 druhů a vyskytuje se výhradně v jižní polovině Jižní Ameriky. Centrum rozšíření je v Chile.\n\nAzary jsou stálezelené keře a malé stromy. Listy jsou jednoduché, střídavé, celokrajné nebo na okraji zubaté či pilovité, řapíkaté, se zpeřenou žilnatinou. Při sušení černají. Při bázi listů jsou často přítomny 1 nebo 2 mnohem drobnější, opadavé nebo vytrvalé listy, připomínající palisty. Vlastní palisty jsou drobné, velmi úzké, opadavé. Květy jsou drobné, žluté nebo nazelenalé, někdy vonné, uspořádané nejčastěji v úžlabních hroznech či klasech, řidčeji ve vrcholících nebo svazečcích. Kališních lístků je 4 až 5, koruna chybí. Tyčinky jsou většinou ve větším počtu, mají dlouhé, tenké nitky a vyčnívají z květů. Často jsou nápadně zbarvené (žluté). Semeník je svrchní, s jedinou komůrkou obsahující více vajíček. Čnělka je nitkovitá, zakončená tupou nebo lehce trojlaločnou bliznou. Plodem je bobule obsahující několik až mnoho semen.\n\nRod zahrnuje celkem 9 druhů. Je rozšířen výhradně v Jižní Americe v oblasti od jižní Brazílie po Argentinu a Chile. Centrum druhové diverzity je v Chile, kde se vyskytuje 7 druhů, z toho 4 endemické. V Brazílii, Bolívii a Uruguayi se vyskytuje po jediném druhu, do Argentiny zasahují 4 druhy.\n\nV oblastech Jižní Ameriky s mediteránním klimatem tvoří některé druhy charakteristickou složku keřové vegetace, známé jako matorral. Vyskytují se také v pabukových a jehličnatých lesích různých typů.\n\nRod nese jméno po španělském diplomatovi a mecenáši Nicolási de Azara (1730–1804), bratrovi přírodovědce Félixe de Azara.\n\nDruhy \"Azara microphylla\" a \"Azara lanceolata\" jsou uváděny ze sbírek Pražské botanické zahrady v Tróji, kde jsou umístěny v sekci mobilní zeleně.\n\n"}
{"id": "600079", "url": "https://cs.wikipedia.org/wiki?curid=600079", "title": "Hokejová reprezentace Macaa", "text": "Hokejová reprezentace Macaa\n\nHokejová reprezentace Macaa je národní hokejové mužstvo Macaa. Federace ledních sportů Macaa sdružuje 119 registrovaných hráčů (z toho 48 seniorů), majících k dispozici 1 halu s umělou ledovou plochou. Macao je členem Mezinárodní federace ledního hokeje od 12. května 2005 (jediným který se na rozdíl od mistrovství světa nemůže účastnit zimních olympijských her, neboť jeho národní olympijský výbor dosud nebyl oficiálně uznán).\n\n08.01.2003 Hongkong 30:1 Macao \n\n07.01.2007 Hongkong 8:0 Macao \n\n26.01.2007 Kuvajt 15:2 Macao \n\n27.01.2007 Čína 26:0 Macao \n\n30.01.2007 Thajsko 6:0 Macao \n\n08.03.2007 Hongkong 4:4 Macao \n\n09.03.2007 Hongkong 5:2 Macao \n\n25.01.2008 Hongkong 5:1 Macao \n\n24.04.2008 Singapur 4:0 Macao \n\n24.04.2008 Thajsko 3:2 Macao \n\n25.04.2008 Hongkong 6:2 Macao \n\n25.04.2008 Tchaj-wan 9:0 Macao \n\n26.04.2008 Malajsie 4:0 Macao \n\n15.03.2009 Spojené arabské emiráty 7:0 Macao \n\n16.03.2009 Hongkong 11:0 Macao \n\n17.03.2009 Singapur 6:1 Macao \n\n19.03.2009 Mongolsko 4:1 Macao \n\n20.03.2009 Macao 8:0 Indie \n\n30.03.2010 Singapur 3:3 Macao \n\n31.03.2010 Malajsie 7:1 Macao \n\n01.04.2010 Kuvajt 2:2 Macao \n\n02.04.2010 Thajsko 6:0 Macao \n\n03.04.2010 Hongkong 2:0 Macao \n\n04.04.2010 Kuvajt 2:0 Macao \n\n25.04.2011 Kuvajt 8:3 Macao \n\n26.04.2011 Spojené arabské emiráty 8:0 Macao \n\n27.04.2011 Thajsko 8:3 Macao \n\n29.04.2011 Hongkong 13:0 Macao \n\n30.04.2011 Macao 8:0 Indie \n\n12.01.2012 Hongkong 7:0 Macao \n\n18.03.2012 Macao 5:3 Indie \n\n19.03.2012 Malajsie 8:1 Macao \n\n21.03.2012 Indie 5:1 Macao \n\n22.03.2012 Malajsie 5:2 Macao \n\n16.03.2013 Macao 6:4 Singapur \n\n18.03.2013 Mongolsko 6:1 Macao \n\n20.03.2013 Hongkong 9:0 Macao \n\n21.03.2013 Macao 9:1 Indie \n\n22.03.2013 Tchaj-wan 11:0 Macao \n\n03.08.2013 Hongkong 7:1 Macao \n\n01.12.2013 Macao 4:2 Hongkong \n\n24.02.2014 Macao 12:0 Indie \n\n26.02.2014 Singapur 2:1 Macao \n\n27.02.2014 Kyrgyzstán 3:1 Macao \n\n01.03.2014 Macao 2:1 Singapur \n\n02.03.2014 Macao 5:4 Kyrgyzstán \n\n31.08.2014 Hongkong 7:0 Macao \n\n13.09.2014 Filipíny 10:0 Macao \n\n30.11.2014 Hongkong 4:1 Macao \n\n28.12.2014 Hongkong 3:2 Macao \n\n14.03.2015 Mongolsko 8:1 Macao \n\n15.03.2015 Tchaj-wan 30:0 Macao \n\n17.03.2015 Thajsko 4:1 Macao \n\n18.03.2015 Spojené arabské emiráty 7:0 Macao \n\n29.08.2015 Hongkong 6:1 Macao \n\n20.09.2015 Katar 2:1 Macao \n\n20.09.2015 Macao 2:1 Katar \n\n11.10.2015 Hongkong 2:2 Macao \n\n22.11.2015 Hongkong 6:0 Macao \n\n10.04.2016 Macao 7:6 Indie \n\n11.04.2016 Macao 4:1 Katar \n\n13.04.2016 Malajsie 6:1 Macao \n\n14.04.2016 Kyrgyzstán 8:1 Macao \n\n"}
{"id": "600080", "url": "https://cs.wikipedia.org/wiki?curid=600080", "title": "Mrkos", "text": "Mrkos\n\nMrkos může být:\n\n"}
{"id": "600081", "url": "https://cs.wikipedia.org/wiki?curid=600081", "title": "Carex heleonastes", "text": "Carex heleonastes\n\nCarex heleonastes je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 15-30 cm. Je vytrvalá, řídce trsnatá, s krátkými oddenky\nLodyhy jsou trojhranné, nahoře drsné, vzpřímené, delší než listy. Čepele listu jsou asi 1,5–2 mm široké, žlábkovité, sivozelené. \"Carex heleonastes\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Složené květenství se skládá nejčastěji ze 3–4 (vzácněji až 6) kulovitých až vejčitých klásků, cca 5–10 mm dlouhých.Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je cca 2,7–3,5 mm dlouhá, vejčitá až eliptická., dole zelenobílá, nahoře bledě hnědá, na vrcholu zakončená kuželovitým zobánkem, který má trochu drsný okraj. Každá mošnička je podepřená plevou, která je světle hnědá, řidčeji až červenohnědá, se světlým okrajem.\n\n\"Carex heleonastes\" roste v severní Evropě, jižněji izolovaně Alpy, Kavkaz, dále na severní Sibiři, v horách jižní Sibiře, na Aljašce, v Kanadě, Grónsku a na Špicberkách, ojedinělé izolované lokality jsou snad i jinde (většinou hory). Většinou roste na rašeliništích nebo podmáčených loukách. V ČR ani na Slovensku neroste, nejblíže ji najdeme vzácně v Alpách ve Rakousku.\n\n \n"}
{"id": "600082", "url": "https://cs.wikipedia.org/wiki?curid=600082", "title": "Národní historická památka Fort Vancouver", "text": "Národní historická památka Fort Vancouver\n\nFort Vancouver je americká národní historická památka ve státech Washington a Oregon. Památka se skládá ze dvou částí, ve Washingtonu to je pevnost Fort Vancouver a v Oregonu to je bývalá rezidence Johna McLoughlina. V roce 1940 byly obě části rozděleně jmenovány národními památníky. Fort Vancouver se stala národní historickou památkou v roce 1961 a rezidence Johna McLoughlin k ní byla přidána v roce 2003.\n\nHlavní části národní historické památky je pevnost Fort Vancouver, která se nachází ve Vancouveru, ve státě Washington. Původně se jednalo o důležité obchodní středisko s kožešinou postavené v roce 1824 britskou Hudson Bay Company, pod vedením vedoucího komisionáře Johna McLaughlina. Později se stala centrem západního pobřeží a ovlivňovala území mezi Skalnatými horami na východě, Aljaškou na severu, Havají na západě a Mexikem na jihu. V roce 1843 přemístila Hudson Bay Company své středisko do pevnosti Fort Victoria v dnešní Victorii kvůli zvýšení osazení území Američany. V roce 1846 vstoupila do platnosti Oregonská smlouva a pevnost se tak stala částí teritorie Oregon a Spojených států. Dohoda povolovala společnosti Hudson Bay Company dále provozovat středisko, v roce 1860 ho ale nadobro opustila.\n\nV roce 1849 vystavěla americká armáda vedle střediska kasárny a po opuštění střediska společností Hudsonova zálivu ho převzala. Požár zničil středisko v roce 1866, armáda ale využívá zdejší území v různých formách dodnes.\n\nV roce 1948 byla pevnost odtržena od kasáren a stala se národní památkou. V roce 1966 Kongres rozšířil chráněnou oblast a vyznačil ji národní historickou památkou. Po několik let po zařazení památky do systému amerických chráněných území Správa národních parků váhala s rekonstrukcí zdejších staveb, aby je zachovala pro archeologický výzkum. V roce 1965 ale po nátlaku místních obyvatel Kongres zvolil k rekonstrukci. Všechny nynější struktury jsou moderní repliky, které jsou ale položené přesně na místech, kde se nacházely původní stavby.\n"}
{"id": "600084", "url": "https://cs.wikipedia.org/wiki?curid=600084", "title": "Karlstein an der Thaya", "text": "Karlstein an der Thaya\n\nKarlstein an der Thaya je městys v okrese Waidhofen an der Thaya v rakouské spolkové zemi Dolní Rakousy.\n\nKarlstein an der Thaya leží v severní části Waldviertelu (Lesní čtvrti) v Dolních Rakousích na řece Rakouská Dyje. Plocha území městyse je 48,86 km a 33,64 % plochy je zalesněno.\n\n\n(Od severu ve směru hodinových ručiček).\n\nNa rakousko-české hranici ležící místo má stejně proměnlivé dějiny jako jsou dějiny celého Rakouska. První písemná zmínka o Karlstein an der Thaya je z roku 1112. V 18. století bylo místo střediskem hodinářského průmyslu (\"viz článek: Horologenland\"). Před rokem 1784 bylo místo povýšeno na městys. Během první světové války tu byl Internační tábor Karlstein an der Thaya.\n\n\nStarostou městyse je Ernst Herynek a vedoucím kanceláře Günter Koll.\n\nV obecním zastupitelstvu je 19 křesel, která po posledních obecních volbách konaných v roce 2010 byla podle získaných mandátů rozdělena takto:\n\n\nNezemědělských pracovišť v roce 2001 bylo 66 a zemědělských a lesnických pracovišť v roce 1999 bylo 138. Výdělečně činných obyvatel v místě bydliště v roce 2001 bylo 677, tj. 44,13 %.\n\nVýznamnou firmou je výroba autodílů Pollmann. Má zde podnikové sídlo a další podniky a provozy jsou i v jiných zemích.\n\n\n \n"}
{"id": "600085", "url": "https://cs.wikipedia.org/wiki?curid=600085", "title": "Alexandr Ivanov (vzpěrač)", "text": "Alexandr Ivanov (vzpěrač)\n\nAlexandr Konstantinovič Ivanov (: ; * 22. července 1989, stanice Novomyšastovskaja, Kubáň) je ruský vzpěrač, vícenásobný mistr světa a stříbrný olympijský medailista z roku 2012 ve hmotnostní kategorii do 94 kilogramů.\n\nV roce 2016 byl dodatečně pozitivně dopingově testován (v rámci druhé vlny opětovného testování vzorků odebraných během Her v Londýně). Závodníkovi byla v důsledku toho pozastavená činnost a po potvrzení provinění o svou medaili přijde , což se 14. září 2016 i stalo.\n\n\n\n\n\n\n\n\n\n\n"}
{"id": "600090", "url": "https://cs.wikipedia.org/wiki?curid=600090", "title": "Hofburg (Innsbruck)", "text": "Hofburg (Innsbruck)\n\nInnsbrucký Hofburg je někdejší sídlo tyrolských zemských knížat v Innsbrucku.\n\nZa vlády tyrolského hraběte a titulárního vévody rakouského, Zikmunda Habsburského, byl vystavěn středověký hrad. Jeho následník, římský císař Maxmilián I. Habsburský, přistavěl další budovy. Roku 1534 hrad vyhořel a byl znovu vystavěn a poté ještě několikrát přestavěn.\n\nSvou dnešní podobu získal ke konci 18. století, kdy ho Marie Terezie nechala přestavět ve stylu říšské vídeňského baroka (rokoka).\nMarie Terezie navštívila Innsbruck nejméně dvakrát, a to v roce 1739 při okružní cestě po říši a v roce 1765 během svatby jejího syna Leopolda II. se španělskou princeznou Marií Ludovikou. Na počest sňatku byl vztyčen vítězný oblouk na konci ulice Marie Terezie. Tuto šťastnou událost však zastínilo úmrtí jejího manžela Františka Štěpána. Jeho poslední ložnici nechala přeměnit na kapli a zároveň zde založila ženský klášter, v němž se sestry za krále modlily.\n\nDnes si návštěvníci mohou prohlédnout reprezentační pokoje s hlavním sálem s portréty dětí Marie Terezie a jejího chotě, dále císařské komnaty, kapli a přilehlé zahrady.\n\n"}
{"id": "600091", "url": "https://cs.wikipedia.org/wiki?curid=600091", "title": "Mikroregion Tábor", "text": "Mikroregion Tábor\n\nMikroregion Tábor je dobrovolný svazek obcí v okresu Jičín a okresu Semily, jeho sídlem je Lomnice nad Popelkou a jeho cílem je vzájemná spolupráce a koordinace činností v oblasti rozvoje regionu. Sdružuje celkem 11 obcí a byl založen v roce 2000.\n\n\n"}
{"id": "600095", "url": "https://cs.wikipedia.org/wiki?curid=600095", "title": "Císařský kámen (mikroregion)", "text": "Císařský kámen (mikroregion)\n\nCísařský kámen je dobrovolný svazek obcí v okresu Jablonec nad Nisou a okresu Liberec, jeho sídlem je Rádlo a jeho cílem je vzájemná spolupráce a koordinace činností v oblasti rozvoje regionu. Sdružuje celkem 3 obce a byl založen v roce 1999. Název mikroregionu byl zvolen podle Císařského kamene, názvu význačného vrchu v regionu.\n\nMikroregion se zaměřuje na rozvoj obcí a místní turistiky. Významným úspěchem jeho snah je vybudování rozhledny na Císařském kameni.\n\n\n"}
{"id": "600099", "url": "https://cs.wikipedia.org/wiki?curid=600099", "title": "Angel Beats!", "text": "Angel Beats!\n\nAngel Beats! () je třináctidílný japonský anime seriál z roku 2010, který vytvořilo studio P.A. Works a produkoval Aniplex. V současné době je vydávána manga. Byla vytvořena i light novel \"Angel Beats! Track Zero\", která je prequelem seriálu. Hlavním hrdinou v ní je Hinata. Podle tohoto prequelu je vydávána manga \"Angel Beats! Heaven's Door\".\n\nVe světě, kde se ocitneme po smrti, andělé bojují o svůj osud a budoucnost. Setkáváme se tu se zmateným a nic si nepamatujícím Otonašim, který absolutně nechápe, kde se nachází, ale vzápětí poznává Juri, vůdkyni povstalecké skupiny Šinda sekai sensen, která mu vše v rychlosti vysvětlí a je už jen na něm, jak to zvládne. Juri je na první pohled krasná, ale také rázná až vražedná dívka. Jako jedna z mála si pamatuje v posmrtném světě, co se jí stalo v reálném životě. Proto se chce pomstít Bohu za to, jakou životní tragédii musela prožít. Ona a její tým využívají své nesmrtelnosti a nadání k zastavení anděla, který využívá své síly k vyvražďování všech odpůrců, kteří nechtějí „přejít dál“. Podaří se Juri a jejímu rebelskému týmu anděla porazit? \nJde o hlavního hrdinu \"Angel Beats!\". Nepamatuje se na nic, co zažil, když byl naživu. Přidává se ke skupině Šinda sekai sensen (posmrtné bojiště, dále jen SSS). Ve skutečném životě měl nemocnou sestru, která zemřela, protože se nepovedlo najít vhodného dárce. Po smrti své sestry začal studovat medicínu, ale zemřel při nehodě vlaku.\nJde o velitelku SSS. Ve skutečném životě jí zabili všechny tři sourozence a proto nenávidí boha. Po vytvoření SSS zahájila boj proti Andělovi, dívce která bojuje proti všem, kteří nechtějí „přejít dál“. Začíná však tušit, že Anděl je ve skutečnosti také obyčejný člověk.\n\nJe známá také jako Anděl. Ve skutečném životě ji zachránila transplantace srdce. Přála si vždy poděkovat dárci, který ji tehdy zachránil. Bojuje proti členům SSS pomocí zbraní, které si sama vytvořila. Později se s nimi díky Juzurovi spřátelí.\nHinata je hlavním hrdinou novely \"Angel Beats! Track Zero\", která ukazuje vznik SSS. Stane se Otonašiho nejlepším přítelem. Ve skutečném životě hrál baseball, ale nepovedl se mu jeden zápas, což ho do konce života (i po jeho konci) velmi trápilo.\n"}
{"id": "600100", "url": "https://cs.wikipedia.org/wiki?curid=600100", "title": "CZ Eden Bulovka", "text": "CZ Eden Bulovka\n\nCZ Eden Bulovka je dobrovolný svazek obcí v okresu Liberec, jeho sídlem je Frýdlant a jeho cílem je vzájemná spolupráce a koordinace činností v oblasti rozvoje regionu. Sdružuje celkem 3 obce a byl založen v roce 1999.\n\n\n"}
{"id": "600102", "url": "https://cs.wikipedia.org/wiki?curid=600102", "title": "Mensa Select", "text": "Mensa Select\n\nMensa Select je každoroční ocenění Americké Mensy (národní pobočka Mensy International), které je od roku 1990 udíleno vždy pětici stolních (deskových, případně karetních) her, které „jsou originální, stimulující a mají pěkné provedení“. Ocenění je vyhlašováno během Mensa Mind Games – výročního mensovního turnaje v deskových hrách (místo konání je v závorce za rokem).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "600104", "url": "https://cs.wikipedia.org/wiki?curid=600104", "title": "Český ráj (mikroregion)", "text": "Český ráj (mikroregion)\n\nČeský ráj je dobrovolný svazek obcí v okresu Jičín a okresu Mladá Boleslav a okresu Semily, jeho sídlem je Vyskeř a jeho cílem je vzájemná spolupráce a koordinace činností v oblasti rozvoje regionu. Sdružuje celkem 14 obcí a byl založen v roce 1999.\n\n\n"}
{"id": "600108", "url": "https://cs.wikipedia.org/wiki?curid=600108", "title": "Alexej Jašin", "text": "Alexej Jašin\n\nAlexej Valerjevič Jašin (rusky \"Алексей Валерьевич Яшин\", * 5. listopadu 1973, Jekatěrinburg, Sovětský svaz) je bývalý ruský hokejový útočník naposled hrající v týmu HC CSKA Moskva v KHL. Jašin je mistrem světa z roku 1993. Kromě toho je stříbrným a bronzovým olympijským medailistou. Aktivní činnost ukončil v roce 2012 a 7. prosince téhož roku byl jmenován generálním manažerem Ruské ženské hokejové reprezentace.\n\n\n\n"}
{"id": "600109", "url": "https://cs.wikipedia.org/wiki?curid=600109", "title": "Carin Göringová", "text": "Carin Göringová\n\nCarin Göringová (21. října 1888, Stockholm, Švédsko – 17. října 1931), rozená von Fock, provdaná a rozvedená von Kantzow, byla první manželka Hermanna Göringa.\n\nCarin von Fock se narodila 21. října 1888 ve Stockholmu jako čtvrtá z pěti dcer plukovníka Karla svobodného pána von Focka a jeho manželky Huldine Beamishové. Otec pocházel ze zchudlého šlechtického rodu z Vestfálska, který přesídlil do Švédska, matka byla Irka se švédskými předky. Rodina byla finančně velmi dobře zajištěna a Carin tak prožila dětství i mládí v blahobytu a nezatížená problémy běžné reality.\n\nV době, kdy se poprvé setkala se svým budoucím manželem Hermannem Göringem, tedy v roce 1920, byla již deset let provdána za Nielse Gustava, svobodného pána von Kantzow, s nímž měla osmiletého syna Thomase. Hermann Göring žil tehdy ve Švédsku, kde se živil jako pilot aerotaxi. Tak se také seznámil se švédským hrabětem Ericem von Rozenem, kterého za velmi špatných povětrnostních podmínek bezpečně dopravil svým letadlem na hraběcí zámek Rockelstad. Hrabě byl zkušenému pilotovi tak vděčný, že ho pozval k sobě domů. Jelikož byla švagrovou hraběte von Rozena, byla u něj tehdy na návštěvě a tak měla rovněž tu čest seznámit se s mladým a neohroženým pilotem Göringem. Hermann Göring strávil na zámku několik dní a s rodinou hostitele navázal velmi přátelský vztah. Netrvalo dlouho a manželstvím znuděná Carin von Kantzow podlehla šarmu mladého charismatického muže a stala se jeho milenkou. Tři měsíce po jejich prvním setkání už s Hermannem cestovala po Německu a Rakousku, kde spolu trávili romantické chvíle v Alpách. V roce 1922 svého manžela Nielse Gustava svobodného pána von Kantzow nadobro opustila a 13. prosince 1922 se s ním i rozvedla. Syn Thomas byl svěřen do péče otce. 25. ledna 1923 uzavřel Hermann Göring s Carin von Kantzow, rozenou von Fock, sňatek ve Stockholmu a 3. února 1923 na úřadě v Obermenzingu. Novomanželé se nastěhovali do vilky na předměstí Mnichova. O veškeré jejich finanční záležitosti se velkoryse postaral její exmanžel, svobodný pán von Kantzow, který svou bývalou ženu a jejího nového manžela finančně podporoval – hradil vedení jejich luxusní domácnosti, platil služebnictvo a posílal jim balíky s potravinami.\n\nSvému druhému manželovi se stala oporou nejen v osobním životě, ale i v životě politickém. Stejně jako Hermann Göring, byla i ona nadšenou obdivovatelkou Hitlera a horlivou propagátorkou nacismu a antisemitismu. Během nepovedeného Mnichovského puče v roce 1923 byl Göring zraněn a následně musel i se svou manželkou uprchnout z Německa, kde na něj byl vydán zatykač. Manželé odešli do Rakouska a v roce 1924 do Švédska. Tehdy už byl Göring silně závislý na morfiu, které užíval na utišení krutých bolestí způsobených zraněním při nepovedeném puči. Trpěl také depresemi. Ve velmi špatném zdravotním stavu se nacházela i Carin, která již dlouhá léta trpěla anginou pectoris a revmatismem. Navíc u ní během exilu v Rakousku lékaři diagnostikovali nevyléčitelnou srdeční chorobu bez vyhlídek na delší život. Veškerý majetek manželů v Německu mezitím podlehl konfiskaci, účty byly obstaveny a zatykač vydán i na Carin.\n\nGöring se do Německa vrátil v roce 1927 a znovu navázal přerušené vztahy s Hitlerem a s NSDAP, ze které byl během svého pobytu v exilu vyloučen. Po návratu dostal od Hitlera nabídku, aby se stal kandidátem NSDAP pro volby do Říšského sněmu. Hermann Göring nabídku přijal a v květnu 1928 byl zvolen jako jeden z jedenácti poslanců NSDAP. Těžce nemocná Carin tehdy přijela ze Švédska do Berlína, aby další život trávila po boku svého milovaného, a nyní i politicky úspěšného, muže. Její dosavadní nadšení pro národní socialismus se ještě upevnilo a tak se snažila získat pro Hitlerovu věc celou řadu významných osobností, především z řad šlechty. Göringovi vedli velmi čilý společenský život, kdy je pravidelně navštěvoval třeba korunní princ August Vilém von Hohenzollern, jeho bratr Eitel-Friedrich, knížata Wiedové a vrcholní politici nacistické strany.\n\nZemřela ve Švédsku 17. října 1931 po srdečním záchvatu. Göring byl v té době v Německu. Smrt jeho milované ženy ho silně zasáhla, jelikož mu byla vždy oporou, povzbuzovala ho, podporovala a bezmezně s ním sdílela jeho slepé nadšení pro Hitlera a nacismus. Byla pohřbena na hřbitově v Lovö u Drottningholmu. V roce 1934 uspořádal Göring pompézní slavnostní převoz jejího těla ze Švédska do Německa, kde bylo tělo uloženo v cínové rakvi do soukromé krypty v nově vybudovaném Göringově domě, nazvaném Carinhall (nedaleko Eberswalde). Na jaře 1945, když už se blížila sovětská Rudá armáda, dal Hermann Göring Carinhall vyhodit do povětří a ostatky Carin nechal tajně zakopat v lese. Hrob byl přesto nalezen příslušníky Rudé armády a zneuctěn. Místní hajný mrtvé tělo zachránil, pohřbil a informoval příbuzné ve Švédsku. Po válce se však ve východním Německu dostali k moci komunisté a o převozu těla se nedalo uvažovat. Tělo bylo nakonec tajně exhumováno, pod cizím jménem zpopelněno a švédský pastor Heribert Jansson převezl urnu s popelem zemřelé do Švédska, kde byla uložena do svého původního hrobu na hřbitově v Lovö. Byl to její pátý pohřeb.\n\n"}
{"id": "600114", "url": "https://cs.wikipedia.org/wiki?curid=600114", "title": "Karlstein (zámek)", "text": "Karlstein (zámek)\n\nZámek Karlstein nebo také Hrad Karlstein se nalézá na strmé skále v Karlstein an der Thaya v okrese Waidhofen an der Thaya v rakouské spolkové zemi Dolní Rakousko.\n\nKarlstein byl poprvé v písemnostech zmíněn v roce 1112 a nazýván jako \"Chadelstain\". Sloužil jako léno různých šlechtických rodin a patřil zemskému knížeti. Krátce byl mezi Puchheimy po roce 1576 byl střediskem reformace.\n\nPozději byl na krátkou dobu v držení jedné rodiny, byl přestavěn a rozšířen. Z původního hradu však nic nezůstalo. Zachovaná je pouze hradní kaple z 16. století. Také využití se v průběhu staletí měnilo. Dříve byl využíván jako šlechtické sídlo, po roce 1880 byl užíván jako továrna na výrobu hodin. Také nějaký čas posloužil zámek jako věznice. Také zde byl hrabaty vězněný vůdce rolnických buřičů Georg Schrembser před popravou, provedenou v roce 1597.\n\nAčkoliv byl ve vlastnictví hrabat ze „Stratenu“, byl zámek v roce 1914 neobyvatelný. Byl zde Internační tábor Karlstein an der Thaya v průběhu první světové války. Byl zde také vězněn v zajetí černohorský generální štáb.\n\nPo válce byl zde internován také maďarský komunistický předák Béla Kun (1886-1939).\n\nPozději zámek sloužil jako mládežnická noclehárna a v šedesátých letech také jako domov důchodců.\n\n\n"}
{"id": "600119", "url": "https://cs.wikipedia.org/wiki?curid=600119", "title": "Fatální familiární insomnie", "text": "Fatální familiární insomnie\n\nFatální familiární insomnie (FFI), také smrtelná rodinná nespavost je mimořádně vzácné, obvykle autosomálně-dominantně dědičné mozkové onemocnění postihující anterior-ventrální a mediodorzální thalamická jádra prostřednictvím tzv. prionopatie (zmnožení vadné izoformy bílkoviny PrP → PrP v mozkové tkáni, zapříčiňující její progresivní vakuolizaci), jedná se tedy o neléčitelnou spongiformní encefalopatii, které nevyhnutelně vedou k demenci a kómatu. Onemocnění nicméně není vždy podmíněno pouze dědičnosti, tzn. že FI postihuje i jedince bez vrozené genetické dispozice, tzv. sporadická familiární insomnie. Podstatou nemoci je následovně postupující ztráta schopnosti usnout, vyusťující až ve stav naprosté insomnie, která za odlišných okolností není uskutečnitelná.\n\nPravděpodobnost přenosu z predisponovaného rodiče na svého potomka je rovna 50%. Celosvětově je FFI děděna pouze ve 40 rodinách (100 osob), jejichž předci umírali v ústavech pro choromyslné. Genetickou etiologií je mutace \"D178N PRNP\" asociovaná s metioninovým kodonem \"129\" na totožné alele. \n\nObvyklý věk, během kteréhož se projeví první příznaky nemoci je 25 až 60 let. Smrt poté přichází za 7 - 36 měsíců \n\nPočáteční fáze \nMezi prvotní příznaky patří především postupující nespavost, rostoucí záchvaty úzkosti a neopodstatněné fóbie, podrážděnost. Brzy dochází i ke změnám osobnosti, přetrvává pocit ohrožení, úlekovost, úzkosti bývají doprovázeny halucinacemi i paranoiou. Nemocný jedinec je vyčerpaný, nadměrně se potí. Insomnie se prohlubuje, dochází k poruchám zraku - rozostřené, nebo dvojité vidění.\nPokročilá fáze\nVlivem hluboké spánkové deprivace je nyní narušena i krátkodobá paměť a orgánová autonomie. Zornice nemocného jsou zúžené, jeho krevní tlak je zvýšený, pohyby jsou nekoordinované, trhavé, pacient ztrácí svoji tělesnou váhu i cit pro rovnováhu. Svaly jsou bolestivé, objevují se jejich záškuby, zažívání je nepravidelné, pohyby očí jsou mimovolní, řeč je zastřená. Objevuje se \"REM halucinóza\" - pacientovi se zdají sny při plném vědomí.\n\nKonečná fáze\nNemocný již téměř není schopen pohybu ani komunikace, vědomí je narušeno, svalstvo je dystonické, šíje je strnulá. Dochází k demenci, později pacient upadá do kómatu a umírá.\n\n\n \n"}
{"id": "600120", "url": "https://cs.wikipedia.org/wiki?curid=600120", "title": "Frýdlantsko (mikroregion)", "text": "Frýdlantsko (mikroregion)\n\nFrýdlantsko je dobrovolný svazek obcí v okresu Liberec, jeho sídlem je Frýdlant a jeho cílem je vzájemná spolupráce a koordinace činností v oblasti rozvoje regionu. Sdružuje celkem 18 obcí a byl založen v roce 2001.\n\n\n"}
{"id": "600127", "url": "https://cs.wikipedia.org/wiki?curid=600127", "title": "Hrádecko – Chrastavsko", "text": "Hrádecko – Chrastavsko\n\nHrádecko – Chrastavsko je dobrovolný svazek obcí v okresu Liberec, jeho sídlem je Chrastava a cílem je vzájemná spolupráce a koordinace činností v oblasti rozvoje regionu. Sdružuje celkem 9 obcí a byl založen v roce 2001.\n\n\n"}
{"id": "600129", "url": "https://cs.wikipedia.org/wiki?curid=600129", "title": "Logická olympiáda", "text": "Logická olympiáda\n\nLogická olympiáda je soutěž pořádaná Mensou České republiky. Soutěž je založena na logických úlohách, jejichž řešení vyžaduje samostatný a kreativní přístup; naučené znalosti by neměly rozhodovat. Logická olympiáda je svým pojetím unikátní soutěží, protože se nejedná se o znalostní soutěž, ale o soutěž rozvíjející především schopnost samostatného logického uvažování. \n\nSoutěž je vyhlášena pro šest kategorií:\n\nSoutěž probíhá v několika kolech: Základní kolo řeší každý samostatně doma nebo ve škole u počítače. Pro kategorii MŠ byla do soutěže pilotně zařazena okresní kola ve vybraných okresech. Pro kategorie A, B a C se pořádají prezenční krajská kola ve všech krajských městech ve stejný den a účastní se jich 40–60 nejlepších řešitelů základních kol v každé kategorii. Do finále postupuje celkem 195 účastníků (65 za každou kategorii). Finále probíhalo od roku 2008 do 2011 v prostorách Poslanecké sněmovny Parlamentu ČR a od roku 2012 v Míčovně Pražského hradu.\n\nO úspěšnosti soutěže svědčí obrovský zájem škol a dětí. Počet soutěžících a počet zapojených škol: \n\n\n\n\n"}
{"id": "600130", "url": "https://cs.wikipedia.org/wiki?curid=600130", "title": "Gwibber", "text": "Gwibber\n\nGwibber je mikroblogovací klient pro desktopové prostředí GNOME. Je distribuován pod GNU GPL licencí. \n\nPodporuje Linux a je napsán v Pythonu pomocí PyGTK knihovny. Nalézá se ve výchozím nastavení v Ubuntu 10.04. \n"}
{"id": "600131", "url": "https://cs.wikipedia.org/wiki?curid=600131", "title": "Helmut Hirsch", "text": "Helmut Hirsch\n\nHelmut Hirsch (27. ledna 1916 Stuttgart, Německé císařství – 4. června 1937 Berlín, Třetí Říše) byl německý žid, odsouzený k smrti a popravený kvůli údajnému spiknutí proti Německé říši. Ačkoli se ke spiknutí nikdy nepřiznal, antisemitský deník \"Der Stürmer\" si vymyslel jiné, a na Hirsche poukazoval jako \"na prohnilého Žida, který chtěl zabít vůdce\".\n\nHelmut Hirsch se narodil ve Stuttgartu jako starší syn židovských rodičů. Po nástupu nacismu odešli roku 1935 do Prahy, hlavního města Československa. Krátce poté se zde seznámil s Černou frontou a jejím vůdcem Otto Strasserem, Hitlerovým velkým nepřítelem. Hirsch začal v Praze navštěvovat střední školu.\n\nHirschovým přítelem byla Strasserova pravá ruka, Heinrich Grunov, který užíval pseudonym \"Dr. Beer\". Začal vymýšlet spiknutí s cílem zabít Adolfa Hitlera. Podle plánu měl Hirsch umístit dva kufry obsahující výbušniny v jednom nebo dvou místech v Norimberku. Navrhované cíle byly nacistické stranické velitelství nebo tiskárna listu \"Der Stürmer\".\n\nGrunov obstaral Hirschovi obousměrný lístek na vlak z Prahy do Stuttgartu, ale vystoupit měl v Norimberku. 20. prosince 1936 odjel Hirsch do Norimberku a ubytoval se v hotelu Pelikan, druhý den však byl zatčen gestapem.\n\nHirsch byl vyslýchán nejprve ve Stuttgartu, poté v Berlíně-Plötzensee. Byl obviněn z velezrady a přípravy atentátu na Hitlera, jenže v době svého zatčení již žádné bomby u sebe neměl. Nakonec byl odsouzen k trestu smrti a 4. června 1937 popraven.\n\nV roce 1997 byl v koprodukci Bavorské televize (\"Bay. Rundfunk\") a České televize natočen dvoudílný dokumentární film \"Das kurze Leben des Helmut Hirsch\" (O krátkém životě Helmuta Hirsche), uvedený na ČT 1 a v repríze na ČT 2 v srpnu 1997. Film se opírá o důkladné rešerše a je také autorskou úvahou o příběhu a osudu H. H. Scénář a režie Meir Lubor Dohnal, kamera Ivan Marek. V seznamu titulů ČT titul chybí, ačkoliv byl hodnocen v tisku (MF DNES, Literární noviny atd.) V článku uvedená fakta jsou doložena autentickým a zasvěceným materiálem.\n"}
{"id": "600132", "url": "https://cs.wikipedia.org/wiki?curid=600132", "title": "Jilemnicko", "text": "Jilemnicko\n\nJilemnicko je dobrovolný svazek obcí v okresu Semily a okresu Trutnov, jeho sídlem je Jilemnice a jeho cílem je vzájemná spolupráce a koordinace činností v oblasti rozvoje regionu. Sdružuje celkem 18 obcí a byl založen v roce 2000.\n\n\n"}
{"id": "600134", "url": "https://cs.wikipedia.org/wiki?curid=600134", "title": "Tchajwanská hokejová reprezentace", "text": "Tchajwanská hokejová reprezentace\n\nTchajwanská hokejová reprezentace je národní hokejové mužstvo Tchaj-wanu. Hokejová federace sdružuje 899 registrovaných hráčů (z toho 88 seniorů), majících k dispozici 4 haly s umělou ledovou plochou. Tchaj-wan je členem Mezinárodní federace ledního hokeje od 1. září 1983. Hokejisté Tchaj-wanu jsou účastníci divize III MS 2017, 2018 a 2019.\n\n13. 3. 1987 Hongkong 2:2 Tchaj-wan \n\n17. 3. 1987 Austrálie 31:3 Tchaj-wan \n\n18. 3. 1987 Jižní Korea 24:2 Tchaj-wan \n\n20. 3. 1987 Nový Zéland 12:1 Tchaj-wan \n\n7. 3. 2005 Tchaj-wan 5:3 Thajsko \n\n8. 3. 2005 Hongkong 6:2 Tchaj-wan \n\n17. 12. 2005 Tchaj-wan 11:4 Thajsko \n\n24. 4. 2008 Tchaj-wan 3:1 Thajsko \n\n24. 4. 2008 Hongkong 2:1 Tchaj-wan \n\n25. 4. 2008 Tchaj-wan 2:1 Singapur \n\n25. 4. 2008 Tchaj-wan 9:0 Macao \n\n26. 4. 2008 Tchaj-wan 5:2 Malajsie \n\n30. 3. 2010 Tchaj-wan 7:0 Mongolsko \n\n31. 3. 2010 Tchaj-wan 3:1 Hongkong \n\n2. 4. 2010 Spojené arabské emiráty 2:1 Tchaj-wan \n\n3. 4. 2010 Tchaj-wan 4:2 Thajsko \n\n4. 4. 2010 Tchaj-wan 3:2 Spojené arabské emiráty \n\n31. 1. 2011 Jižní Korea 22:0 Tchaj-wan \n\n1. 2. 2011 Japonsko 18:0 Tchaj-wan \n\n3. 2. 2011 Kazachstán 35:0 Tchaj-wan \n\n4. 2. 2011 Čína 10:1 Tchaj-wan \n\n19. 3. 2012 Kuvajt 12:2 Tchaj-wan \n\n20. 3. 2012 Thajsko 14:0 Tchaj-wan \n\n22. 3. 2012 Spojené arabské emiráty 14:0 Tchaj-wan \n\n23. 3. 2012 Malajsie 3:0 Tchaj-wan \n\n17. 3. 2013 Tchaj-wan 13:1 Kuvajt \n\n18. 3. 2013 Tchaj-wan 2:1 Spojené arabské emiráty \n\n20. 3. 2013 Tchaj-wan 7:2 Thajsko \n\n21. 3. 2013 Tchaj-wan 9:1 Malajsie \n\n22. 3. 2013 Tchaj-wan 11:0 Macao \n\n23. 3. 2013 Tchaj-wan 21:0 Kuvajt \n\n24. 3. 2013 Tchaj-wan 4:2 Hongkong \n\n16. 3. 2014 Tchaj-wan 10:3 Mongolsko \n\n17. 3. 2014 Tchaj-wan 16:1 Kuvajt \n\n19. 3. 2014 Tchaj-wan 15:1 Thajsko \n\n20. 3. 2014 Tchaj-wan 5:2 Spojené arabské emiráty \n\n22. 3. 2014 Tchaj-wan 7:1 Hongkong \n\n15. 3. 2015 Tchaj-wan 30:0 Macao \n\n16. 3. 2015 Tchaj-wan 9:0 Thajsko \n\n18. 3. 2015 Tchaj-wan 8:2 Mongolsko \n\n19. 3. 2015 Tchaj-wan 5:4 Spojené arabské emiráty \n\n13. 3. 2016 Tchaj-wan 8:1 Thajsko \n\n15. 3. 2016 Tchaj-wan 14:2 Singapur \n\n16. 3. 2016 Tchaj-wan 18:2 Mongolsko \n\n18. 3. 2016 Tchaj-wan 6:1 Spojené arabské emiráty \n\n18. 2. 2017 Tchaj-wan 10:3 Spojené arabské emiráty \n\n20. 2. 2017 Tchaj-wan 5:4 Hongkong \n\n21. 2. 2017 Tchaj-wan 11:1 Singapur \n\n23. 2. 2017 Thajsko 3:2 Tchaj-wan \n\n25. 2. 2017 Tchaj-wan 6:2 Mongolsko \n\n10. 4. 2017 Bulharsko 3:0 Tchaj-wan \n\n11. 4. 2017 Tchaj-wan 5:0 Bosna a Hercegovina \n\n\"Tchaj-wan vyhrál kontumačně 5:0.\"\n\n13. 4. 2017 Hongkong 5:2 Tchaj-wan \n\n15. 4. 2017 Tchaj-wan 5:0 Spojené arabské emiráty \n\n16. 4. 2017 JAR 7:3 Tchaj-wan \n\n16. 4. 2018 Tchaj-wan 5:1 Hongkong \n\n17. 4. 2018 Tchaj-wan 5:2 JAR \n\n19. 4. 2018 Bulharsko 7:2 Tchaj-wan \n\n20. 4. 2018 Turecko 4:2 Tchaj-wan \n\n22. 4. 2018 Gruzie 11:2 Tchaj-wan \n\n22. 4. 2019 Tchaj-wan 5:4 Turkmenistán \n\n23. 4. 2019 Tchaj-wan 5:4 Lucembursko \n\n25. 4. 2019 Turecko 7:4 Tchaj-wan \n\n26. 4. 2019 Bulharsko 11:2 Tchaj-wan \n\n28. 4. 2019 JAR 9:7 Tchaj-wan \n\n\n"}
{"id": "600135", "url": "https://cs.wikipedia.org/wiki?curid=600135", "title": "Baron Prášil (film, 1962)", "text": "Baron Prášil (film, 1962)\n\nBaron Prášil je český animovaný/hraný film režiséra Karla Zemana z roku 1961 (premiéra 21. září 1962) s Milošem Kopeckým v hlavní roli. Jde o fantasy komedii, která byla inspirována knihou \"Podivuhodné cesty po vodě i souši, polní tažení a veselá dobrodružství Barona Prášila, jak je vypravuje při víně v kruhu přátel\" od G. A. Bürgera. Film se vyznačuje velkým množstvím filmových triků a zajímavých výtvarných řešení, režisér se inspiroval rytinami francouzského rytce a ilustrátora Gustava Dorého.\n\n\nHlavní hrdina Baron Prášil (Miloš Kopecký) prožívá různá neuvěřitelná a nepravděpodobná dobrodružství pouze za pomoci své fantazie – cestuje nejen na Měsíc, ale projíždí se i v podmořských hlubinách, létá sem a tam na dělové kouli, nechá se po světě vozit v břichu obrovské velryby, bojuje v bitvách (námořních i suchozemských). Vedle toho ovšem všemi dobrodružstvími prochází žije racionální technik a vynálezce Toník (Rudolf Jelínek), který se zamiluje do krásné princezny Biancy (Jana Brejchová).\n\nFilm byl digitálně restaurován v rámci projektu \"Čistíme svět fantazie\", na kterém se podílejí Nadace české bijáky, Muzeum Karla Zemana, Česká televize a firma Universal Production Partners, a to s finanční podporou ministerstva kultury a Státního fondu kinematografie České republiky.\n"}
{"id": "600136", "url": "https://cs.wikipedia.org/wiki?curid=600136", "title": "Guy Rosolato", "text": "Guy Rosolato\n\nGuy Rosolato (29. ledna 1924 Istanbul − 6. března 2012 Paříž, Francie) byl francouzský psychoanalytik lacanovské orientace. Narodil se v tureckém Istanbulu, převážnou část života však působil ve Francii. Byl analyzován Jacquesem Lacanem. V letech 1977–1979 byl prezidentem Association Psychanalytique de France. Rozvinul některé originální koncepce, například \"vztah s neznámým\" (\"la relation d'inconnu\") ad.\n\n\n\n\n\n\n\n\n\n\n"}
{"id": "600138", "url": "https://cs.wikipedia.org/wiki?curid=600138", "title": "Alexej von Jawlensky", "text": "Alexej von Jawlensky\n\nAlexej von Jawlensky, vlastním jménem Alexej Georgijevič Javlenskij, rusky \"Алексей Георгиевич Явленский\", ( nedaleko Toržoku – 15. března 1941 Wiesbaden) byl ruský malíř působící převážně v Německu (od roku 1896), od roku 1934 německý občan. V Rusku byl žákem Ilji Repina. Po příchodu do Německa se seznámil s malířkou Mariannou von Werefkin, se kterou navázal blízký vztah. Na jeho umění mělo výrazný vliv především přátelství s Vasilijem Kandinským, s kterým spoluzakládal expresionistickou skupinu Der Blaue Reiter, a s fauvistou Henri Matissem.\n\nV jeho díle se objevují prakticky výhradně portréty, krajiny a zátiší. Dával důraz na barvu, v mnoha ohledech zastával shodné názory s Kandinským, malby tvořil jako vizuální hudbu, ale nikdy nepřekročil hranici k abstrakci.\n\n"}
{"id": "600140", "url": "https://cs.wikipedia.org/wiki?curid=600140", "title": "Kalwaria Zebrzydowska", "text": "Kalwaria Zebrzydowska\n\nKalwaria Zebrzydowska je město ležící v jižním Polsku. Má 4493 obyvatel (v roce 2010). Nachází se v wadowickém okrese Malopolského vojvodství.\n\nMěsto je pojmenováno podle tamějšího náboženského komplexu (kalvárie) založeného 1. prosince 1602 panovníkem Krakova Mikołajem Zebrzydowskim. Komplex s názvem \"Sanktuarium pasyjno-maryjne w Kalwarii Zebrzydowskiej\" byl v roce 1999 přidán na seznam světového dědictví UNESCO.\n\nMěsto \"Zebrzydów\" bylo založeno v roce 1617. Hlavním důvodem vzniku města bylo poskytnutí ubytování vzrůstajícímu počtu poutníků navštěvujících náboženský komplex. Práva města byla rozšířena a město bylo přemapováno Janem Zebrzydowskim v roce 1640. Město získalo i nový název, a to \"Nowy Zebrzydów\". Kolem roku 1715 zasáhl město obrovský požár, ale město bylo následně přestavěno tehdejším majitelem Józefem Czartoryskim. Palác rodiny Czartoryski byl postaven v letech 1729—1731 (v 80. letech 20. století byl pak přeměněn na současný seminář). Při prvním dělení Polska v roce 1772 bylo město připojeno k Habsburskému Rakouskému císařství.\n\nPozději bylo městečko přejmenováno na \"Kalwaria\". V roce 1887 se jeho majitelem stal Jan Kanty Brandys a kolem roku 1890 se poprvé objevuje jméno \"Kalwaria Zebrzydowska\". V roce 1896 ztratilo město svoje práva kvůli rozhodnutí vládnoucích rakouských orgánů. Stavba kostela sv. Josefa začala v roce 1905. Soudní pravomoc byla navrácena městu po první světové válce roku 1918. Městská práva byla obnovena v roce 1934 rozhodnutím polské vlády. Po druhé světové válce ekonomický rozvoj města závisel především na rozíření dřevařského průmyslu a výrobě nábytku. Stejně tak důležité byl pro město vzrůstající počet poutníků.\n\nStředem města vede rušná státní silnice č. 52, spojující Bílsko-Bělou s Krakovem (v budoucnu má být postaven obchvat). Na východě města leží železniční stanice hlavní trati 135 Krakov – Zakopane s názvem \"Kalwaria Zebrzydowska Lanckorona\", kde zastavuje i část rychlíků a expresů. Odbočuje odtud méně frekventovaná trať na Wadowice a Bílsko, na níž leží také téměř nevyužívaná zastávka \"Kalwaria Zebrzydowska\".\n\n"}
{"id": "600141", "url": "https://cs.wikipedia.org/wiki?curid=600141", "title": "Jizera (mikroregion)", "text": "Jizera (mikroregion)\n\nJizera je dobrovolný svazek obcí v okresu Liberec a okresu Semily, jeho sídlem jsou Příšovice a jeho cílem je vzájemná spolupráce a koordinace činností v oblasti rozvoje regionu. Sdružuje celkem 16 obcí a byl založen v roce 2002.\n\n\n"}
{"id": "600147", "url": "https://cs.wikipedia.org/wiki?curid=600147", "title": "Hraniční přechod Arava", "text": "Hraniční přechod Arava\n\nHraniční přechod Arava (: מעבר-גבול ערבה, \"Ma'avar Gvul Arava\", :تقاطع وادي عربة) je hraniční přechod mezi Izraelem a Jordánskem určený pro silniční přepravu.\n\nNachází se v nadmořské výšce cca 15 metrů cca 3 kilometry severovýchodně od Ejlatu, 5 kilometrů severozápadně od Akaby. Na dopravní síť je na izraelské straně napojen lokální silnicí 109, která západně od přechodu ústí do dálnice číslo 90. Na jordánské straně k přechodu odbočuje z dálnice číslo 65 lokální komunikace.\n\nHraniční přechod Arava byl otevřen 8. srpna 1994 v souvislosti s podpisem mírové smlouvy mezi Izraelem a Jordánskem jako první spojení mezi oběma státy. V září 1995 byla slavnostně otevřena nová budova pohraničního terminálu, která nahradila dosavadní provizorní objekty. V červnu 1996 proběhlo otevření terminálu i pro nákladní silniční přepravu. V roce 2002 byl přechod přejmenován na izraelské straně na Terminál Jicchaka Rabina, podle zavražděného izraelského premiéra Jicchaka Rabina.\n\nPřechod vykazuje trvale rostoucí počet odbavených osob i vozů. Počet odbavených nákladních vozů stagnuje. Přechod je využíván zejména turistickými skupinami pro zájezdy z Izraele do skalního města Petra. Přechod je otevřen sedm dní v týdnu ovšem pouze v denních hodinách. Uzavřen je na židovský svátek Jom kipur a na muslimský nový rok.\n\n\n"}
{"id": "600149", "url": "https://cs.wikipedia.org/wiki?curid=600149", "title": "Jizerské hory (mikroregion)", "text": "Jizerské hory (mikroregion)\n\nJizerské hory je dobrovolný svazek obcí v okresu Jablonec nad Nisou, jeho sídlem je Jablonec nad Nisou a jeho cílem je vzájemná spolupráce a koordinace činností v oblasti rozvoje regionu. Sdružuje celkem 8 obcí a byl založen v roce 1999.\n\n\n"}
{"id": "600151", "url": "https://cs.wikipedia.org/wiki?curid=600151", "title": "Jizerské podhůří", "text": "Jizerské podhůří\n\nJizerské podhůří je dobrovolný svazek obcí v okresu Liberec, jeho sídlem je Chrastava a jeho cílem je vzájemná spolupráce a koordinace činností v oblasti rozvoje regionu. Sdružuje celkem 3 obce a byl založen v roce 1999.\n\n\n"}
{"id": "600154", "url": "https://cs.wikipedia.org/wiki?curid=600154", "title": "Kamenice (mikroregion)", "text": "Kamenice (mikroregion)\n\nKamenice je dobrovolný svazek obcí v okresu Jablonec nad Nisou, jeho sídlem je Jiřetín pod Bukovou a jeho cílem je vzájemná spolupráce a koordinace činností v oblasti rozvoje regionu. Sdružuje celkem 5 obcí a byl založen v roce 2001.\n\n\n"}
{"id": "600158", "url": "https://cs.wikipedia.org/wiki?curid=600158", "title": "Kozákov (mikroregion)", "text": "Kozákov (mikroregion)\n\nKozákov je dobrovolný svazek obcí v okresu Semily, jeho sídlem je Semily a jeho cílem je vzájemná spolupráce a koordinace činností v oblasti rozvoje regionu. Sdružuje celkem 3 obce a byl založen v roce 1999.\n\n\n"}
{"id": "600165", "url": "https://cs.wikipedia.org/wiki?curid=600165", "title": "Hraniční přechod Jordán", "text": "Hraniční přechod Jordán\n\nHraniční přechod Jordán (: מסוף נהר ירדן, \"Masuf nahar Jarden\", :معبر نهر الأردن) je hraniční přechod mezi Izraelem a Jordánskem určený pro silniční přepravu.\n\nNachází se v nadmořské výšce cca 280 metrů pod hladinou moře cca 7 kilometrů východně od města Bejt Še'an a cca 25 kilometrů jihozápadně od Irbidu. Na dopravní síť je na izraelské straně napojen dálnicí číslo 71. Na jordánské straně k přechodu odbočuje z dálnice číslo 65 lokální komunikace.\n\nJde o tradiční místo přechodu řeky Jordán, které spojovalo již ve starověku oblast okolo Bejt Še'an s regionem Gilead ležícím východně od Jordánu. Most, který tu stál, se hebrejsky nazývá Gešer Ma'oz (גשר מעוז, doslova \"Most Ma'oz\"), podle nedaleké vesnice Ma'oz Chajim, arabsky Džisr Šejch Husejn. Táhl tudy římský vojevůdce Pompeius i starověký židovský vůdce Juda Makabejský. V roce 638 tudy táhlo arabské vojsko během jeho expanze na Blízkém východě. Roku 1183 byla lokalita dějištěm přesunů Saladinových armád. Roku 1918 tudy prchali Turci před postupem Britů. Prý tu poblíž zakopali velké množství cenností včetně zlata. Když procházel most v roce 1931 opravou, probíhaly tu bez výsledku vykopávky s cílem najít domnělý poklad.\n\nBěhem takzvané Noci mostů roku 1946 byl most poničen při sabotážní akci židovského protibritského odboje, jejímž cílem bylo přerušit dopravní spojení mezi tehdejší mandátní Palestinou a okolními státy. Byl pak rychle opraven, ale znovu zničen izraelskými silami během první arabsko-izraelské války v letech 1948-1949.\n\nV letech 1948-1994 byla starobylá dopravní tepna přes řeku Jordán v tomto místě nevyužívaná kvůli absenci přeshraničních styků mezi Izraelem a Jordánskem. To se změnilo v souvislosti s podpisem mírové smlouvy mezi Izraelem a Jordánskem. Hraniční přechod Jordán byl otevřen v listopadu 1994. V roce 1996 u něj vyrostly přes řeku Jordán dva nové mosty. V červenci 1996 proběhlo otevření terminálu pro nákladní silniční přepravu (rozšířen roku 2001 a opět roku 2006). Roku 1998 následovala výstavba budovy duty-free obchodů.\n\nPřechod vykazuje trvale rostoucí počet odbavených osob, mírně roste i počet odbavených vozů a nákladních vozů.\n\n\n"}
{"id": "600172", "url": "https://cs.wikipedia.org/wiki?curid=600172", "title": "Máchův kraj", "text": "Máchův kraj\n\nMáchův kraj je jihozápadní oblast Libereckého kraje s přesahem do Středočeského kraje, zejména okolí Doks a Máchova jezera, včetně Kokořínska. České vlastenecké odkazy na vztah kraje ke Karlu Hynku Máchovi se objevovaly již od závěru 19. století, u Otty v roce 1892 ve vztahu ke Kokořínu, Josef Cinibulk připomínal již před první světovou válkou Máchu ve svém průvodci \"Kokořínským údolím\". Za prvního, kdo zavedl označení \"Máchův kraj\", je označován František Patočka, jehož průvodce s názvem „\"Máchův kraj – Dubské skály\"“ vyšel v pražském nakladatelství STN (Sportovní a turistické nakladatelství) v edici \"Sbírka oblastních turistických průvodců\" v roce 1956; v roce 1961 pak vyšel jako 14. svazek edice \"Turistický průvodce ČSSR\" v témž nakladatelství pod názvem \"Máchův kraj\" již bez podtitulu odkazujícího na původní název oblasti. V průvodci z roku 1961 Patočka Máchův kraj vymezil jako území o rozloze 1813 km², které na východě sahá k Českému Dubu, pak je ohraničeno tokem Jizery přes Mnichovo Hradiště, Bakov nad Jizerou, Mladou Boleslav až ke Krnsku, na jihu je ohraničeno Kokořínskem, které k němu patří, na jihozápadě říčkou Liběchovkou od Liběchova do Zakšína, na západě Úštěkem a Verneřicemi, na severu údolím řeky Ploučnice až k Osečné. Název se vžil, v 70. letech jej převzal i Josef Staněk pro své průvodce vydávané nakladatelstvím Olympia. Vymezení kraje se v jednotlivých průvodcích a na jednotlivých mapách zužovalo i rozšiřovalo, především jihovýchodním směrem k Jizeře. Původní název oblasti, Dubské Švýcarsko, zmizel z map a průvodců zřejmě proto, že připomínal její německou minulost, stejně vymizely i názvy Dubské skály a Polomené hory.\n\nMáchův kraj je také dobrovolný svazek obcí v okresu Česká Lípa a okresu Mladá Boleslav, jeho sídlem jsou Doksy a jeho cílem je vzájemná spolupráce a koordinace činností v oblasti rozvoje regionu. Sdružuje celkem 19 obcí a byl založen v roce 2003.\n\nOd 1. září 2014 je část Máchova kraje (rozloha 136 km²) součástí chráněné krajinné oblasti Kokořínsko - Máchův kraj. K CHKO patří evropsky významná lokalita Jestřebsko-Dokesko a ptačí oblast Dokeské pískovce a mokřady.\n\n\n"}
{"id": "600175", "url": "https://cs.wikipedia.org/wiki?curid=600175", "title": "Kirchstetten (zámek)", "text": "Kirchstetten (zámek)\n\nZámek Kirchstetten je zámek ve stejnojmenné osadě „Kirchstetten“ městyse Neudorf bei Staatz v okrese Mistelbach v rakouské spolkové zemi Dolní Rakousy.\n\nMohutná hlavní budova pochází ze 16. století a měla původně čtyři křídla obklopená vodním příkopem a opevněná hradbami. V roce 1723 nabyl zámek osobní lékař císaře Karla VI. (1685–1740), „Matthias von Suttner“. Nechal zámek barokně přestavět podle plánů, které vypracoval Josef Emanuel Fischer z Erlachu (1693–1742). Stavba byla v půdorysném tvaru \"U\", otevřená na východní stranu do rozsáhlého parku.\n\nVrcholem zámku je slavnostní \"Maulbertschův sál\", nazvaný podle tvůrce nástropních fresek Franz Anton Maulbertsche (1724–1796), dílo z let 1750–1752 je vrcholným dílem jeho mládí a triumfem ve tvůrčí tvorbě. V průčelí sálu jsou velkoformátové portréty rodiny Suttnerů od rokokového malíře Franze Antona Palko (1717–1766).\n\nPočátkem 20. století navštívila zámek Kirchstetten příbuzná baronka Bertha von Suttner (1843–1914). Po roce 1945 rodina Suttnerů opustila zámek a budovy zůstaly neobydleny a nijak využity. K průlomu došlo v roce 1975, kdy byl zámek vykraden, zejména sbírka zbraní, část vnitřního zařízení, jakož i oltářní obraz v zámecké kaple od kremžského malíře Schmidta.\n\nMezi zámkem a zámeckým parkem zahájila investiční společnost stavbu termálních lázní a lázeňského hotelu. Společnost se dostala do bankrotu a zůstala zde jen hrubá stavba.\n\nV roce 1998 se tu konala „dolnorakouská zemská výstava“ s námětem \"život žen v Rakousku\" a zámek byl z části opraven.\n\nOd roku 1999 se každoročně v létě pořádá na zámku \"Kultura zámku Kirchstetten\".\n\nZámek je možno po oznámení a během klasických festivalů prohlédnout.\n\n"}
{"id": "600177", "url": "https://cs.wikipedia.org/wiki?curid=600177", "title": "Podhůří (mikroregion)", "text": "Podhůří (mikroregion)\n\nPodhůří je dobrovolný svazek obcí v okresu Semily, jeho sídlem je Rovensko pod Troskami a jeho cílem je vzájemná spolupráce a koordinace činností v oblasti rozvoje regionu. Sdružuje celkem 11 obcí a byl založen v roce 1999.\n\n\n"}
{"id": "600183", "url": "https://cs.wikipedia.org/wiki?curid=600183", "title": "Podještědí", "text": "Podještědí\n\nPodještědí je dobrovolný svazek obcí v okresu Liberec, jeho sídlem je Český Dub a jeho cílem je vzájemná spolupráce a koordinace činností v oblasti rozvoje regionu. Sdružuje celkem 11 obcí a byl založen v roce 1999.\n\n\n"}
{"id": "600186", "url": "https://cs.wikipedia.org/wiki?curid=600186", "title": "Podkozákovsko", "text": "Podkozákovsko\n\nPodkozákovsko je dobrovolný svazek obcí v okresu Jablonec nad Nisou a okresu Semily, jeho sídlem je Železný Brod a jeho cílem je vzájemná spolupráce a koordinace činností v oblasti rozvoje regionu. Sdružuje celkem 9 obcí a byl založen v roce 1999.\n\n\n"}
{"id": "600192", "url": "https://cs.wikipedia.org/wiki?curid=600192", "title": "Allenbyho most", "text": "Allenbyho most\n\nHraniční přechod Allenbyho most (: מסוף אלנבי, \"Masuf Allenby\", :جسر الملك حسين) je hraniční přechod mezi Izraelem (respektive Izraelem okupovaným Západním břehem Jordánu) a Jordánskem určený pro silniční přepravu.\n\nNachází se v nadmořské výšce cca 380 metrů pod hladinou moře cca 8 kilometrů severovýchodně od města Jericho a cca 35 kilometrů jihozápadně od Ammánu. Na dopravní síť je na izraelské straně napojen pomocí lokální silnice, která západně od přechodu ústí do dálnice číslo 90. Na jordánské straně k přechodu odbočuje lokální komunikace z dálnice číslo 65.\n\nHraniční přechod Allenbyho most má starší tradici. Jde o jeden ze sedmi historických přechodů přes řeku Jordán. Vlastní Allenbyho most (: גשר אלנבי, \"Gešer Allenby\", též \"Džisr al-Malik Husejn\", „Most krále Husejna“) byl postaven během první světové války pro britská vojska, která tehdy obsazovala zdejší region. Pojmenován je podle Edmunda Allenbyho, který britským jednotkám velel. Původně šlo o provizorní dřevěnou konstrukci, postupně byl přestavován. V roce 1946 během takzvané Noci mostů most zničilo sabotážní židovské komando v rámci protibritského odporu. Byl pak nahrazen provizorní konstrukcí typu Bailey, která tu stála až do šestidenní války v roce 1967, kdy byl během bojů zničen. Po následné okupaci Západního břehu Jordánu Izraelem byl tento most využíván jako povolený přechod pro arabské (palestinské) obyvatelstvo okupovaných území.\n\nV roce 1994 v souvislosti s podpisem mírové smlouvy mezi Izraelem a Jordánskem přešel hraniční přechod pod správu Izraelské správy letišť, aniž by tím ale Jordánsko uznávalo de jure izraelskou okupaci Západního břehu Jordánu. Terminál má čtyři sekce: palestinské odjezdy, palestinské příjezdy a odjezdy a příjezdy turistů a arabských rezidentů východního Jeruzaléma. Procházejí tudy i občané Izraele (například izraelští Arabové mířící na pouť do Mekky) a Jordánska, třebaže přechod má primárně sloužit palestinským Arabům.\n\nPřechod vykazuje trvale rostoucí počet odbavených osob i nákladních vozů.\n\n\n"}
{"id": "600195", "url": "https://cs.wikipedia.org/wiki?curid=600195", "title": "Thajská hokejová reprezentace", "text": "Thajská hokejová reprezentace\n\nThajská hokejová reprezentace je národní hokejové mužstvo Thajska. Hokejový svaz sdružuje 323 registrovaných hráčů (z toho 116 seniorů), majících k dispozici 13 hal s umělou ledovou plochou. Thajsko je členem Mezinárodní federace ledního hokeje od 27. dubna 1989.\n\n02.02.2003 Japonsko 39:0 Thajsko \n\n03.02.2003 Čína 24:2 Thajsko \n\n06.02.2003 Thajsko 4:2 Mongolsko \n\n07.03.2005 Tchaj-wan 5:3 Thajsko \n\n10.03.2005 Hongkong 5:3 Thajsko \n\n17.12.2005 Tchaj-wan 11:4 Thajsko \n\n26.01.2007 Spojené arabské emiráty 4:0 Thajsko \n\n29.01.2007 Kazachstán 52:1 Thajsko \n\n30.01.2007 Thajsko 6:0 Macao \n\n02.02.2007 Thajsko 4:3 Hongkong \n\n24.04.2008 Tchaj-wan 3:1 Thajsko \n\n24.04.2008 Thajsko 3:2 Macao \n\n25.04.2008 Malajsie 2:2 Thajsko \n\n25.04.2008 Singapur 1:0 Thajsko \n\n26.04.2008 Thajsko 4:2 Hongkong \n\n15.03.2009 Thajsko 14:0 Indie \n\n16.03.2009 Thajsko 8:2 Malajsie \n\n17.03.2009 Thajsko 5:3 Mongolsko \n\n19.03.2009 Thajsko 6:4 Hongkong \n\n20.03.2009 Spojené arabské emiráty 5:3 Thajsko \n\n29.03.2010 Thajsko 11:0 Singapur \n\n30.03.2010 Thajsko 5:0 Kuvajt \n\n01.04.2010 Thajsko 6:1 Malajsie \n\n02.04.2010 Thajsko 6:0 Macao \n\n03.04.2010 Tchaj-wan 4:2 Thajsko \n\n04.04.2010 Thajsko 5:2 Malajsie \n\n28.01.2011 Kyrgyzstán 15:4 Thajsko \n\n29.01.2011 Thajsko 29:0 Bahrajn \n\n31.01.2011 Thajsko 5:3 Kuvajt \n\n02.02.2011 Thajsko 16:1 Malajsie \n\n04.02.2011 Thajsko 7:1 Mongolsko \n\n05.02.2011 Thajsko 9:2 Spojené arabské emiráty \n\n25.04.2011 Thajsko 29:0 Indie \n\n26.04.2011 Hongkong 7:5 Thajsko \n\n27.04.2011 Thajsko 8:3 Macao \n\n29.04.2011 Thajsko 6:3 Kuvajt \n\n30.04.2011 Spojené arabské emiráty 6:3 Thajsko \n\n18.03.2012 Spojené arabské emiráty 4:3 Thajsko \n\n20.03.2012 Thajsko 14:0 Tchaj-wan \n\n22.03.2012 Thajsko 8:2 Kuvajt \n\n24.03.2012 Thajsko 5:4 Kuvajt \n\n25.03.2012 Spojené arabské emiráty 3:0 Thajsko \n\n16.03.2013 Thajsko 10:0 Kuvajt \n\n18.03.2013 Thajsko 16:3 Malajsie \n\n20.03.2013 Tchaj-wan 7:2 Thajsko \n\n21.03.2013 Thajsko 3:2 Spojené arabské emiráty \n\n22.03.2013 Mongolsko 5:4 Thajsko \n\n16.03.2014 Thajsko 2:1 Hongkong \n\n17.03.2014 Spojené arabské emiráty 5:4 Thajsko \n\n19.03.2014 Tchaj-wan 15:1 Thajsko \n\n20.03.2014 Mongolsko 8:2 Thajsko \n\n22.03.2014 Thajsko 10:2 Kuvajt \n\n14.03.2015 Spojené arabské emiráty 5:2 Thajsko \n\n16.03.2015 Tchaj-wan 9:0 Thajsko \n\n17.03.2015 Thajsko 4:1 Macao \n\n19.03.2015 Mongolsko 6:2 Thajsko \n\n12.03.2016 Spojené arabské emiráty 6:1 Thajsko \n\n13.03.2016 Tchaj-wan 8:1 Thajsko \n\n16.03.2016 Thajsko 7:1 Singapur \n\n18.03.2016 Mongolsko 7:3 Thajsko \n\n"}
{"id": "600197", "url": "https://cs.wikipedia.org/wiki?curid=600197", "title": "LibreOffice", "text": "LibreOffice\n\nLibreOffice je svobodný a otevřený kancelářský balík, projekt nadace The Document Foundation. Vznikl v roce 2010 jako alternativní větev programu OpenOffice.org. Balík LibreOffice se skládá z textového procesoru, tabulkového procesoru, grafického editoru, prezentačního nástroje, databáze a nástroje pro vytváření matematických vzorců. Je k dispozici ve 115 jazycích.\nJako výchozí formát souborů pro ukládání dokumentů pro všechny své aplikace LibreOffice používá otevřený standartizovaný formát dokumentů pro kancelářské aplikace OpenDocument. LibreOffice prostřednictvím řady importních a exportních filtrů také podporuje soubory ve formátech většiny ostatních hlavních kancelářských balíků, včetně balíku Office.\n\nLibreOffice je k dispozici pro různé počítačové platformy, včetně Microsoft Windows, macOS a Linux (včetně prohlížeče LibreOffice pro Android), a také v podobě online kancelářského balíku LibreOffice Online. Jedná se o výchozí kancelářskou sadu v nejpopulárnějších distribucích Linuxu. Jedná se o nejaktivněji vyvíjený bezplatný a otevřený kancelářský balík s přibližně 50násobnou vývojovou aktivitou oproti Apache OpenOffice, dalším významným potomkem OpenOffice.org.\n\nProjekt byl ohlášen a beta verze byla vydána 28. září 2010. V období od ledna 2011 (první stabilní verze) do října 2011 byl LibreOffice stažen přibližně 7,5 milionkrát. Projekt si od května 2011 do května 2015 stáhlo 120 milionů jedinečných adres, s výjimkou linuxových distribucí (v nich se software bere většinou ze samostatných repozitářů), z toho 55 milionů od května 2014 do května 2015.\n\nBalík LibreOffice se skládá z textového procesoru, tabulkového procesoru, grafického editoru, prezentačního nástroje, databáze a nástroje pro vytváření matematických vzorců.\n\nJméno projektu je složenina slov \"libre\" (\"svobodný\" ve španělštině a francouzštině) a \"office\" (\"kancelář\" ve francouzštině i angličtině).\n\nV angličtině se jméno vyslovuje . Používá se zkratka LibO či LO.\n\nVývojáři z The Document Foundation se zaměřují na LibreOffice pro Microsoft Windows (IA-32 a x86-64), Linux (IA-32, x86-64 a ARM) a macOS (x86-64). Komunitní portace pro FreeBSD, NetBSD, OpenBSD a Mac OS X 10.5 PowerPC dostávají podporu od přispěvatelů těchto projektů. LibreOffice lze také nainstalovat na operační systém OpenIndiana pomocí nástroje SFE.\n\nHistoricky předchůdci LibreOffice, zpátky k StarOffice 3 běžely na Solarisu s procesory SPARC, které vytvořil Sun Microsystems (a později Oracle). Neoficiální porty LibreOffice, verze nyní zastaralé, podporovaly SPARC. Aktuální neoficiální porty LibreOffice 5.2.5 běží pouze na hardwaru kompatibilním s Intel, až po Solaris 11. \n\nV roce 2011 vývojáři oznámili plány na přenos LibreOffice do systému Android i iOS. V lednu 2015 byla vydána beta verze prohlížeče dokumentů pro Android 4.0 nebo novější; v květnu 2015 byl vydán prohlížeč dokumentů LibreOffice pro Android se základními možnostmi úprav.\n\nAplikace LibreOffice Impress Remote pro různé mobilní operační systémy umožňuje vzdálené ovládání prezentací LibreOffice Impress. \n\nLibreOffice Online je online vydaný kancelářský balík LibreOffice. Umožňuje použití LibreOffice prostřednictvím webového prohlížeče pomocí prvku plátno z HTML5. Vývoj byl oznámen na první konferenci LibreOffice v říjnu 2011 a stále probíhá. Nadace The Document Foundation a společnosti IceWarp a Collabora oznámily spolupráci na jeho implementaci. Verze softwaru byla uvedena na konferenci v září 2015 a britský Crown Commercial Service oznámil zájem o používání softwaru. Dne 15. prosince 2015 zveřejnila společnost Collabora ve spolupráci s ownCloud technický náhled produktu LibreOffice Online označeného jako Collabora Online Development Edition (CODE). V červenci 2016 se Nextcloud a Collabora spojily, aby přinesly CODE uživatelům Nextcloud. Do října 2016 Collabora vydala devět aktualizací CODE. První vydání zdrojového kódu LibreOffice Online vyšlo s LibreOffice verze 5.3 v únoru 2017. V červnu 2019 společnost CIB software GmbH oficiálně oznámila své příspěvky pro LibreOffice Online a „LibreOffice Online poháněnou CIB“.\n\nDne 28. září 2010 skupina vývojářů opustila projekt OpenOffice.org, což byla otevřená verze dřívějšího balíku StarOffice, a založila skupinu The Document Foundation, která převzala vývoj kancelářského balíku pod dočasným názvem LibreOffice. The Document Foundation vznikla z obav, že Oracle Corporation zruší projekt OpenOffice.org, stejně jako se stalo s OpenSolaris.\n\nOracle bylo pozváno, aby se stalo členem The Document Foundation, a doufalo se, že značku OpenOffice.org projektu daruje. Oracle ovšem projekt zamítl a požadoval, aby členové představenstva OpenOffice.org, kteří se podíleli na LibreOffice, rezignovali. Na konci října 2010 opustilo OpenOffice.org 33 vývojářů a přidružili se k The Document Foundation. Tím vznikla definitivně další paralelní větev vývoje (fork) OpenOffice.org.\n\nProjekt Go-oo byl zrušen ve prospěch LibreOffice. Jeho zvláštní funkce kancelářského balíku byly včleněny do LibreOffice. Očekává se, že zvláštní funkce z jiných odnoží OpenOffice.org budou také včleněny do LibreOffice.\n\nDne 20. ledna 2011 se Pardus stal první distribucí Linuxu, jež obsahuje LibreOffice jako výchozí kancelářský balík. Firmy Canonical, Novell a Red Hat oznámily, že LibreOffice zahrnou jako výchozí kancelářský balík do svých operačních systémů.\nLibreOffice se tak ve verzi 3.3 objevil na jaře 2011 v nových vydáních Ubuntu 11.04 a openSUSE 11.4.\n\nNové hlavní verze LibreOffice jsou vydávány jednou za půl roku, které jsou následovány 6 až 7 opravnými verzemi vycházejícími v přibližně měsíčních intervalech, souběžně tak vychází verze dvou řad. Protože se vydávání řídí předem daným časovým plánem, mohou první vydání obsahovat více chyb a pro nasazení vyžadující spolehlivost (jako firemní nasazení) jsou doporučována první či druhá opravná vydání.\n\nPrvní veřejně dostupná verze LibreOffice byla LibreOffice 3.3.0 beta 1, vydaná 28. září 2010. První stabilní verze, 3.3.0, vyšla 25. ledna 2011. Od června 2011 byly vydávány verze dvou řad, 3.3 a 3.4.\n\nVerze 3.5.0, první v další řadě, byla vydána 14. února 2012. Mezi obecnými změnami jsou například nový způsob šifrování souborů AES, možnost vkládání multimédií jako odkaz, nový způsob míchání barev, import souborů Microsoft Visio, podpora pro Javu verze 7 nebo upravené nástrojové lišty a úchyty objektů.\n\nVe Writeru bylo přepracováno rozhraní pro úpravu záhlaví a zápatí a zobrazování zalomení stránky a byl vylepšen import formátů RTF a DOCX. V Calcu je novinkou víceřádkové vstupní pole, zvýšení maximálního počtu listů, vylepšené okno filtru, neomezený počet podmínek pro podmíněné formátování a nové funkce a vyhlazování odpovídající standardu ODF 1.2. V modulu Base přibyl ovladač pro PostgreSQL.\n\nBylo také odstraněno značné množství nepoužívaného kódu. Pro Windows je nově k dispozici standardní instalátor.\n\nPrvní verze další řady, 3.6.0, byla vydána 8. srpna 2012 a pokračovala v nastoleném trendu postupného vylepšování a oprav chyb. Od této verze je možný import kreseb z CorelDRAW, škálování obrázků je nově prováděno algoritmem Lanczos a při exportu do PDF lze vložit vodoznak. V uživatelském rozhraní byla zjednodušena pravítka a vzhled byl lépe přizpůsoben vzhledu systému.\n\nVe Writeru je možné nevkládat mezeru mezi odstavce stejného stylu, upraveno bylo formátování pomocí štětečku, ve stavovém řádku se zobrazuje počet slov a podporovány jsou objekty SmartArt. Calc přinesl přepracované podmíněné formátování včetně podpory pro barevné datové pruhy, vylepšený import a export formátu CSV (lze exportovat vzorce místo hodnot), přibyly volby do místní nabídky a některé dosud neimplementované funkce ODF. Do Impressu byla přidána možnost širokoúhlé prezentace a nové šablony.\n\nDalší verze, vydaná na začátku roku 2013, byla z důvodu změn API označena jako 4.0. Nově v ní byl zahrnut dialog pro komprimaci obrázků, vyhlazené zobrazování obrázků, přepracovaný správce šablon, možnost použití motivů Personas a zavedeny byly skryté styly. Odstraněna byla podpora starých formátů souboru pro StarOffice. Ve Writeru bylo možné přidávat komentáře také k částem textu, přibyl náhled stylů a možnost mít různý obsah záhlaví a zápatí na první stránce. Přidána byla také podpora pro tvorbu želví grafiky prostřednictvím programovacího jazyka LibreLogo. V Calcu bylo nově možné nastavit, zda se budou při otevírání souboru přepočítávat vzorce, byly doplněny další vlastnosti podmíněného formátování a přidáno několik funkcí. Přidán byl importní filtr pro soubory z programu Microsoft Publisher a doplněna byla podpora dalších verzí souborů z Microsoft Visio.\n\nPrvní verze řady 4.1 byla zveřejněna 25. července 2013. V ní byla v experimentálním režimu k dispozici postranní lišta převzatá z Apache OpenOffice, verze přinesla také možnost vkládat písma do souborů s dokumenty a drobné změny v uživatelském rozhraní. Ve Writeru bylo přidáno otáčení obrázků a vylepšeny komentáře, do Calcu bylo doplněno několik funkcí standardu ODF, podpora pro funkce Excelu 2013 a stupňový typ čáry v grafech. V Impressu bylo novinkou vytváření prezentace ze sady obrázků a v modulu Math se objevil ukotvený panel s prvky. Pokračovala postupná úprava dialogů a opět byla zlepšena schopnost importu a exportu formátů Microsoft Office.\n\nDo Libreoffice 6.1 byly přidány dva nové motivy ikon: Colibre, který je nyní výchozí ve Windows, a Karasa Jaga. Zlepšilo se zpracování obrázků; dokumenty, které jich obsahují mnoho, se načtou a zobrazí svižněji. Při tvorbě tvarů a pozadí najde uplatnění nová sada přechodů. Celosvětová komunita se zasloužila o překlad uživatelského rozhraní do dalších jazyků, navíc pro mnoho jazyků byly vylepšeny slovníky a nástroje automatických oprav. Zlepšil se export do formátu EPUB a přibyly u něj další možnosti týkající se metadat. V nabídkách pro záhlaví a zápatí můžete nově rychle přidat číslo stránky a počet stránek. Nové styly číslování kapitol obsahují slovy vypsané základní a řadové číslovky. Nyní lze vytvořit podpisový řádek, a to pomocí codice_1. V tabulkovém procesoru Calc je možné řadit obrázky ukotvené k buňkám. Toto ukotvení může být trojího typu: k buňce jako doposud, k buňce se zvětšováním při změně velikosti buňky a ke stránce. Při odkazování na externí data lze použít jako zdroje dat soubory CSV. A jako bonus lze nastavit barvy zvýrazňování buněk. V Impressu a Draw byly pročištěny stávající styly kresby a doplněny o nové. Nabídky v Draw jsou po přeskupení intuitivnější a přibyla k nim nová nabídka Stránka. V LibreOffice Online, cloudové verzi kancelářského balíku, naleznete mnoho nových dialogových oken, například kontrolu pravopisu a gramatiky, formátování buněk a vyplňování oblasti. V Calcu je již možné jediným kliknutím seskupit či rozbalit jakoukoliv skupinu sloupců nebo řádků. Navíc došlo ke zlepšení i co se rychlosti a zabezpečení týče.\n\nLišta karet doplňuje klasické rozhraní (nástrojové lišty a postranní lištu) a je k dispozici ve variantách označených jako codice_2 a codice_3, z nichž každá přistupuje odlišně k rozvržení nabídek. Karty si kladou za cíl nabídnout známé prostředí uživatelům zvyklým na proprietární kancelářské balíky a předpokládá se, že se budou používat bez postranní lišty. Skupiny umožňují přistupovat k nejdůležitějším funkcím jedním klepnutím myši, zatímco k těm méně častým pomocí dvou klepnutí. Komunita zabývající se vzhledem programu se postarala o značná vylepšení ikon, konkrétně motivů Elementary a Karasa Jaga. Výrazně se zrychlila odezva programu při použití sledování změn, a to obzvlášť u rozsáhlých dokumentů. Ve Writeru je nyní možné přímo kopírovat data ze sešitu do tabulek, není už nutné je vkládat jako objekty. LibreLogo, programovací rozhraní určené pro tvorbu obrázků a pro výukové účely, získalo kromě oprav kompilátoru a dalších vylepšení také podporu pro jednotkové testy. V Calcu byl rozšířen nástroj na regresní analýzu o vícerozměrnou regresi a do jejího výstupu byly přidány další statistické ukazatele. Novinkou je funkce codice_4, která slouží k vyhledávání a volitelnému nahrazování textu pomocí regulárních výrazů. Při ověřování platnosti dat už lze používat vlastní vzorce. V Impressu lze nově upravit křivku pohybu pro animaci přetažením jejích ovládacích bodů. Bylo přidáno několik stylů kresby týkajících se textů a v modulu Draw přibyla do nabídky Formát podnabídka Tabulka. Znatelně se změnil k lepšímu také LibreOffice Online, cloudová verze kancelářského balíku. Na mobilních zařízeních se zobrazuje zjednodušené uživatelské rozhraní, lépe přizpůsobené obrazovce a s aktualizovanou softwarovou klávesnicí. K dispozici je silnější zabezpečení díky podepisování dokumentů a autentizaci metodou společnosti Vereign. Tyto funkce naleznete na nové liště.\n\nDíky dokumentům od uživatelů zrychlili vývojáři Writer a Calc, a to v určitých případech až řádově. Svižněji se načítají a vykreslují textové soubory s různými záložkami, tabulkami a vloženými písmy, rozsáhlé sešity formátu ODS či XLSX a soubory Calcu používající funkci codice_5. Rychlejší je rovněž ukládání sešitů ve formátu XLS. V LibreOffice 6.2 se objevilo uživatelské rozhraní „lišta karet“, jehož variantou jsou „kompaktní karty“. Ty jsou nyní k dispozici v modulech Writer, Calc, Impress i Draw. Nechávají pro dokumenty, sešity a prezentace více místa, což oceníte na zařízeních se širokoúhlou obrazovkou. Ve Writeru a Draw navíc přibyla nová varianta rozhraní nazvaná „kontextová lišta“. V Calcu nalezneme v liště vzorce místo nástroje na výpočet součtu novou rozbalovací nabídku s přístupem k nejčastěji používaným funkcím. Novinkou je také funkce codice_6, která pro vstupní matici vypočte diskrétní Fourierovu transformaci.\n\nDo PDF lze nyní exportovat ve standardním formátu PDF/A-2, jehož účelem je dlouhodobé uchování dokumentu, a proto bývá často vyžadován. Zjednodušilo se vytváření formulářů v souborech PDF, a to díky nové nabídce pro formuláře ve Writeru. Těmito změnami se export do PDF, jedna z velkých předností LibreOffice, významně zlepšil. Je-li potřeba před exportem nebo sdílením souborů odstranit či skrýt citlivé informace (například osobní údaje), lze nově dokumenty anonymizovat tím, že se redakčně upraví. To ulehčí práci podnikům či organizacím, jejichž výstupy se řídí určitými předpisy. Pro operační systém Windows je k dispozici nový režim příkazového řádku s lepšími vstupními a chybovými kódy. Usnadňuje se tím používání balíku LibreOffice k hromadným operacím, jakými mohou být tisk nebo převod většího počtu dokumentů. V několika ohledech se zkvalitnila interoperabilita s proprietárními formáty souborů z balíku Microsoft Office: je možné exportovat šablony textového dokumentu DOTX a sešitu XLTX, doplněn byl import grafů z tvarů DrawingML (formát DOCX) a import a export objektů SmartArt (formát PPTX). Novinky zajišťují, že části prezentace bude možné opětovně upravovat v PowerPointu, a zlepšují interoperabilitu kontingenčních tabulek v souborech XLSX.\n\nPřínosy: Zlepšila se rychlost a kompatibilita s formáty OOXML; na úvodní stránce jsou poslední otevřené soubory označeny ikonou příslušné aplikace; balík zvládne tvorbu QR kódů, bez instalace doplňků; nástroj na redakční úpravu textu doznal vylepšení a úpravy lze spouštět automaticky; na postranní lištu ve Writeru přibyla část pro tabulky; zlepšila se práce s komentáři a tabulkami ve Writeru; v Impressu a Draw lze slučovat jednotlivá textová pole; v LibreOffice Online doznala vylepšení práce s funkcemi v Calcu.\n\nOd roku 2011 organizuje nadace The Document Foundation výroční konferenci LibreOffice:\n\n\nObrázek ukazuje celosvětový počet uživatelů LibreOffice od roku 2011 do roku 2018 v milionech. Odkazy jsou v textu.\n\n2011: The Document Foundation v září 2011 odhadovala, že na celém světě je 10 milionů uživatelů, kteří získali LibreOffice prostřednictvím stahování nebo CD-ROMů. Více než 90 % znich bylo v systému Windows, dalších 5 % v operačním systému macOS. LibreOffice je výchozí kancelářská sada pro většinu distribucí Linuxu a je instalována při instalaci nebo aktualizaci operačního systému. Na základě odhadů International Data Corporation pro nové nebo aktualizované instalace Linuxu v roce 2011 odhadla nadace The Document Foundation celkem 15 milionů uživatelů Linuxu. Celkem bylo v roce 2011 dosaženo odhadované uživatelské základny 25 milionů uživatelů. V roce 2011 si nadace The Document Foundation stanovila cíl 200 milionů uživatelů na celém světě před koncem roku 2020.\n\n2013: V září 2013, po dvou letech, byl odhadovaný počet uživatelů LibreOffice 75 milionů. Každý týden kontroluje nové verze milión nových unikátních IP adres.\n\n2015: LibreOffice v roce 2015 využilo 100 milionů uživatelů a 18 vlád.\n\n2016: V srpnu 2016 byl počet uživatelů LibreOffice odhadován na 120 milionů.\n\n2018: The Document Foundation v roce 2018 odhadovala, že existuje 200 milionů aktivních uživatelů LibreOffice po celém světě. Asi 25 % z nich jsou studenti a 10 % uživatelé Linuxu (kteří automaticky dostávají LibreOffice prostřednictvím jejich distribuce).\n\n2003–2010\n\n\n\n\n2011\n\n\n2012\n\n\n2013\n\n\n2014\n\n\n2015\n\n\n2016\n\n\n2017\n\n\n2018\n\n\nPřijímání dokumentů LibreOffice na úřadech veřejné správy viz OpenDocument.\n\nV souvislosti s ukončením podpory Windows XP migroval na začátku roku 2014 na LibreOffice a Mozilla Thunderbird Úřad městské části Praha-Velká Chuchle. Obec Grygov používá LibreOffice. V Národní technické knihovně je využíván Linux a LibreOffice na 150 počítačích ve veřejné části knihovny.\n\n"}
{"id": "600202", "url": "https://cs.wikipedia.org/wiki?curid=600202", "title": "Pojizeří", "text": "Pojizeří\n\nPojizeří je dobrovolný svazek obcí v okresu Semily, jeho sídlem je Benešov u Semil a jeho cílem je vzájemná spolupráce a koordinace činností v oblasti rozvoje regionu. Sdružuje celkem 13 obcí a byl založen v roce 1999.\n\n\n"}
{"id": "600204", "url": "https://cs.wikipedia.org/wiki?curid=600204", "title": "Joseph Roth", "text": "Joseph Roth\n\nJoseph Roth (2. září 1894 Brody (Rakousko-Uhersko, Halič) – 27. května 1939 Paříž) byl rakouský spisovatel a novinář židovského původu, který se proslavil zejména romány \"Pochod Radeckého\" a \"Kapucínská krypta\". \n\nNarodil se v rodině židovského obchodníka v haličském městě Brody. Jeho otec se však brzy nato na cestě z Hamburku pomátl, byl odvezen do ústavu pro choromyslné a později k zázračnému rabínovi v Haliči, kde ještě dlouho jako nesvéprávný žil. Jeho choroba uvedla rodinu do těžkého postavení, protože matka se s manželem nemohla ani rozvést a chasidští židé pokládali choromyslnost za boží trest. Po maturitě roku 1913 odešel Roth do blízkého Lvova, kde začal studovat na univerzitě. O rok později odešel do Vídně, kde studoval filosofii a germanistiku, ale roku 1916 se dobrovolně přihlásil do armády a sloužil jako armádní novinář ve Lvově. Válka, smrt císaře Františka Josefa I. a rozpad Rakouska-Uherska znamenaly pro mladého Rotha těžký otřes – nejen ztrátu rakouské vlasti, ale i konec „starých časů“, s nímž se nikdy úplně nesmířil. \n\nPo válce nemohl ve studiu pokračovat a začal psát do novin, od roku 1920 v Berlíně. Roku 1922 se ve Vídni oženil s Friederike Reichler, od roku 1923 psal fejetony pro prestižní \"Frankfurter Zeitung\", přispíval ale i do jiných novin, např. \"Prager Tagblatt\". V první polovině 20. let inklinoval Roth k socialismu. V tomto duchu je zaměřená jeho publicistika do rakouských listů \"Der Neue Tag\" (do roku 1920) a \"Vorwärts\" (od 1922). V roce 1925 byl korespondentem \"Frankfurter Zeitung\" v Paříži a v následujících letech psal reportáže z cest např. po Sovětském svazu, který navštívil v létě 1926, Jugoslávii, Polsku a Itálii. Cesta do SSSR mu poskytla námět pro román \"Útěk bez konce\". \nUž v roce 1926 začala jeho žena trpět duševní nemocí, která se stále zhoršovala, takže od roku 1930 žila po ústavech a roku 1940 zahynula jako oběť nacistické eutanázie choromyslných. Její choroba jej velice trápila a snažil se hledat pomoc i u haličského rabína. Jelikož nic nepomáhalo, sám trpěl depresemi a podléhal alkoholu. \n\n30. ledna 1933, tentýž den, kdy byl Adolf Hitler jmenován říšským kancléřem, emigroval Roth do Paříže, a v dopise Stefanu Zweigovi napsal: \"„Je jasné, že se blíží velká katastrofa a všechno to vede k nové válce. (...) Nedělejte si žádné iluze: vládne peklo.“\" I v následujících letech ale často cestoval hlavně do Holandska a do Polska, kde roku 1937 na pozvání polského PEN-klubu přednášel. I v exilu byl velmi činný, jeho situace se ale zhoršovala. V důsledku alkoholismu a oboustranného zápalu plic se v květnu 1939 zhroutil a brzy nato zemřel. \n\nByl pohřben na katolickém hřbitově v Thiais jižně od Paříže, při pohřbu vznikl málem konflikt mezi rakouskými loajalisty, židy a komunisty, kteří Rotha všichni pokládali za svého člověka.\n\nByl velmi bystrý pozorovatel a střízlivý zpravodaj, jeho dílo je však plné drobných mystifikací (například ohledně jeho původu a dětství, služby v armádě apod.) a tajemství. Zároveň to byl citlivý člověk, který ostře vnímal konec „starých časů“, kdy mohl být, jak napsal, \"zároveň Němcem a vlastencem mezi ostatními národy\". Po válce měl blízko k levicovým postojům, ale nikdy se nestal komunistou. Od konce 20. let, jak stoupal Hitlerův vliv, se však stále víc přikláněl k rakouským legitimistům, protože je pokládal – stejně jako katolickou církev – za možnou obranu proti nacismu. Na konci února 1938, jen několik málo dní před „anšlusem“ Rakouska, odcestoval do Vídně s úmyslem pokusit se přemluvit tehdejšího kancléře Schuschnigga, aby abdikoval ve prospěch Otty Habsburského. Ke schůzce s Schuschniggem však nedošlo a Roth se zklamaný vrátil do Paříže. \n\nJeho romány měly jistý ohlas už před druhou světovou válkou, ale známost mu přinesly až po ní. Mnohé z nich byly přeloženy do řady jazyků i zfilmovány.\n\nVětší polovinu Rothova díla tvoří fejetony a novinové články. Jeho hlavní romány jsou:\n\n\n\n"}
{"id": "600205", "url": "https://cs.wikipedia.org/wiki?curid=600205", "title": "Pramen Nisy", "text": "Pramen Nisy\n\nPramen Nisy je zájmové sdružení právnických osob v okresu Jablonec nad Nisou, jeho sídlem je Smržovka a jeho cílem je vzájemná spolupráce a koordinace činností v oblasti rozvoje regionu. Sdružuje celkem 3 obce a byl založen v roce 2000.\n\n\n"}
{"id": "600207", "url": "https://cs.wikipedia.org/wiki?curid=600207", "title": "Sdružení Peklo", "text": "Sdružení Peklo\n\nSdružení Peklo je dobrovolný svazek obcí v okresu Česká Lípa, jeho sídlem je obec Zahrádky a jeho cílem je vzájemná spolupráce a koordinace činností v oblasti rozvoje regionu. Mikroregion sdružuje celkem 13 obcí a byl založen v roce 2002. Peklo je název národní přírodní památky uprostřed regionu.\n\n\nMěsto Česká Lípa se rozhodlo ukončit k 31. prosinci 2010 své členství v tomto sdružení a od 1. ledna 2011 se začlenit do obdobného regionálního Sdružení Českolipsko.\n\nPředsedou Sdružení je (stav červenec 2016) Ladislav Chvojka.\n\nV obcích, které jsou členy tohoto sdružení, jsou instalovány informační tabule s mapou a vesměs s nadpisem \"Svazek obcí Peklo\". Informace na nich se týkají sdružení, hlavně pak dané obce a jejího okolí.\n\nPříspěvek členů Sdružení na rok 2011 byl dohodnut ve výši 5 Kč za obyvatele obce.\n\n"}
{"id": "600209", "url": "https://cs.wikipedia.org/wiki?curid=600209", "title": "Chiara Badano", "text": "Chiara Badano\n\nBlahoslavená Chiara Badano (29. října 1971, Sassello – 7. října 1990, Sassello), známá též jako Chiara \"Luce\" Badano, byla italská laická členka Hnutí Fokoláre, která v osmnácti letech zemřela na rakovinu kostí. V katolické církvi byla 3. července 2008 prohlášena za ctihodnou a 25. září 2010 na mariánském poutním místě Divino Amore v Římě za blahoslavenou.\n\n"}
{"id": "600212", "url": "https://cs.wikipedia.org/wiki?curid=600212", "title": "Sdružení přátel Frýdlantska", "text": "Sdružení přátel Frýdlantska\n\nSdružení přátel Frýdlantska je dobrovolný svazek obcí v okresu Liberec, jeho sídlem je Frýdlant a jeho cílem je vzájemná spolupráce a koordinace činností v oblasti rozvoje regionu. Sdružuje celkem 4 obce a byl založen v roce 1999.\n\n\n"}
{"id": "600215", "url": "https://cs.wikipedia.org/wiki?curid=600215", "title": "Secese (mikroregion)", "text": "Secese (mikroregion)\n\nSecese (od Sever českého severu) byl dobrovolný svazek obcí v okresu Liberec, jeho sídlem byly Jindřichovice pod Smrkem a jeho cílem vzájemná spolupráce a koordinace činností v oblasti rozvoje regionu. Angažoval se například ve výstavbě větrných elektráren, jejichž snahou mělo být snížená energetické závislosti regionu. Získal ale také finanční podporu ve výši dvou milionů korun českých určenou na výstavu místních cyklostezek. Mikroregion vznikl roku 1999 a sdružoval celkem čtyři obce. Na konci roku 2004 však zanikl.\n\n"}
{"id": "600219", "url": "https://cs.wikipedia.org/wiki?curid=600219", "title": "Svazek obcí Novoborska", "text": "Svazek obcí Novoborska\n\nSvazek obcí Novoborska je dobrovolný svazek obcí v okresu Česká Lípa, jeho sídlem je Nový Bor a jeho cílem je vzájemná spolupráce a koordinace činností v oblasti rozvoje regionu. Sdružuje celkem 16 obcí a byl založen v roce 1998.\n\n\nObce spojené ve svazku vybudovaly v letech 2009 až 2010 desítky menších dětských hřišť a areálů s využitím dotace z Regionálního operačního programu (ROP). Pro údajné porušení rozpočtové kázně mají část (5,2 milionů Kč) dotace vracet. Rozhodnutí se brání.\n\n"}
{"id": "600223", "url": "https://cs.wikipedia.org/wiki?curid=600223", "title": "Evita (soundtrack)", "text": "Evita (soundtrack)\n\nEvita je třetí soundtrackové album americké zpěvačky Madonny, vydané 12. listopadu 1996 Warner Bros. Records. Album zahrnuje písně v podání Antonia Banderase, Jonathana Pryce a Jimmy Naila. Album bylo vydáno společně s filmovým zpracováním stejnojmenného muzikálu.\n"}
{"id": "600225", "url": "https://cs.wikipedia.org/wiki?curid=600225", "title": "Svazek obcí SMRK", "text": "Svazek obcí SMRK\n\nSvazek obcí SMRK je sdružení obcí ve Frýdlantském výběžku za účelem všestranného rozvoje cestovního ruchu v regionu. Založen byl 9. března 2006 pod IČ 75073943.\n\nHlavním konkrétním předmětem činnosti jsou práce spojené s prosazením a následnou realizací výstavby Sportovního areálu Smrk na severozápadních svazích hory Smrk, kde se plánuje výstavba zařízení podporujících zimní i letní sportovně rekreační turistiku.\n\nČleny spolku jsou:\n\nSídlo svazku je v Novém Městě pod Smrkem.\n\nSpolek buduje síť singltrekových stezek v délce 40 km v okolí Nového Města pod Smrkem a Lázní Libverdy s výhledem na jejich připojení na podobné stezky v sousedním Polsku. První část těchto stezek byla v roce 2010 slavnostně otevřena.\n\nVýhledově jsou připravovány podmínky pro výstavbu lanovek na Smrk, a to z Nového Města pod Smrkem a z Lázní Libverdy. Spolu s nimi se plánuje i trasování sjezdovek. Výstavbu sjezdovek podpořil na setkání se zdejšími starosty i prezident České republiky Václav Klaus.\n\n\n"}
{"id": "600227", "url": "https://cs.wikipedia.org/wiki?curid=600227", "title": "Tanvaldsko", "text": "Tanvaldsko\n\nTanvaldsko je dobrovolný svazek obcí v okresu Jablonec nad Nisou a okresu Semily, jeho sídlem je Tanvald a jeho cílem je vzájemná spolupráce a koordinace činností v oblasti rozvoje regionu. Sdružuje celkem 11 obcí a byl založen v roce 2000.\n\n\n"}
{"id": "600228", "url": "https://cs.wikipedia.org/wiki?curid=600228", "title": "Hraniční přechod Taba", "text": "Hraniční přechod Taba\n\nHraniční přechod Taba (: מעבר טאבה, \"Ma'avar T'aba\", :معبر طابا) je hraniční přechod mezi Izraelem a Egyptem určený pro silniční přepravu.\n\nNachází se v nadmořské výšce cca 9 metrů cca 8 kilometrů jihovýchodně od Ejlatu. Na dopravní síť je na izraelské straně napojen pomocí dálnice číslo 90.\n\nHraniční přechod Taba byl otevřen 26. dubna 1982 v důsledku podpisu Egyptsko-izraelské mírové smlouvy, kdy se Izrael stáhl z okupovaného území Sinajského poloostrova. Zpočátku šlo o provizorní objekt. Jeho finální umístění bylo určeno až po rozhodnutí mezinárodní arbitráže, která v roce 1988 přiřkla území letoviska Taba Egyptu. Poté terminál přešel na nepřetržitý provoz 24 hodin denně v souvislosti s nárůstem turistického ruchu včetně Izraelců mířících do hotelů v Tabě, zbudovaných zde původně Izraelem. Nová budova hraničního přechodu byla slavnostně otevřena v září 1995. Náklady na její výstavbu dosáhly 3 miliony dolarů. Roku 1999 zaznamenal hraniční přechod rekordní počet odbavených osob. V následujících letech kvůli druhé intifádě ovšem provoz opadl.\n\nPřechod vykazuje po skončení druhé intifády trvale rostoucí počet odbavených osob. Počet odbavených vozů stagnuje.\n\n\n"}
{"id": "600232", "url": "https://cs.wikipedia.org/wiki?curid=600232", "title": "Zájmové sdružení právnických osob Železnobrodsko", "text": "Zájmové sdružení právnických osob Železnobrodsko\n\nZájmové sdružení právnických osob Železnobrodsko je zájmové sdružení právnických osob v okresu Jablonec nad Nisou, jeho sídlem je Bratříkov a jeho cílem je vzájemná spolupráce a koordinace činností v oblasti rozvoje regionu. Sdružuje celkem 5 obcí a bylo založeno v roce 1999.\n\n\n"}
{"id": "600236", "url": "https://cs.wikipedia.org/wiki?curid=600236", "title": "Vladimir Žirinovskij", "text": "Vladimir Žirinovskij\n\nVladimir Volfovič Žirinovskij (rusky \"Владимир Вольфович Жириновский\"; 25. dubna 1946 Alma-Ata, Sovětský svaz; dnes Almaty, Kazachstán jako Vladimir Volfovič Ejdelštejn) je ruský politik a člen ruské opoziční Liberálně-demokratické strany, který je některými považován za symbol ruského nacionalismu. Je znám svými projevy na veřejnosti, v nichž populisticky slibuje snadné a bezbolestné změny ve společnosti.\n\nŽirinovskij se narodil do právnické rodiny. Jeho otec, Volf Isaakovič Ejdelštein, byl polský Žid. Do 10. června 1964 používal otcovo příjmení Ejdelštejn (), svého otce však poznal jen z matčina vyprávění. Když v polovině prvního desetiletí 21. století našel v Izraeli jeho hrob, dozvěděl se, že byl agronomem a obchodníkem s nábytkem.\n\nRoku 1970 absolvoval Institut asijských a afrických zemí na Moskevské státní univerzitě v oboru turecký jazyk a literatura. Během studií absolvoval roku 1969 roční stáž v Turecku. Tam byl podle některých údajů zatčen za šíření komunistických názorů.\n\nVe studiích na téže moskevské vysoké škole dále pokračoval, když navštěvoval večerní právnickou školu. Vystudoval také Fakultu mezinárodních vztahů na Univerzitě marxismu-leninismu. Roku 1983 požádal o vystěhování do Izraele, avšak svůj plán nakonec neuskutečnil.\n\nDo politiky vstoupil roku 1988. O rok později založil Liberální demokratickou stranu Ruska a v březnu 1990 se stal předsedou této strany, jímž je dosud. Od roku 1993 je též poslancem ruské Státní dumy.\n\nNěkolikrát se neúspěšně pokoušel kandidovat na ruského prezidenta, a to v letech 1991, 1996 a 2000. Vždy ale získal pouze mezi třemi až sedmi procenty hlasů.\n\nJe označován za neofašistu a pravicového extremistu.\n\nŽirinovskij je znám svými populistickými a xenofobními výroky a také agresivním chováním vůči svým názorovým oponentům či žurnalistům.\n\nNěkolikrát se nevhodně vyjadřoval o Židech, o přistěhovalcích či o menšinách. Sympatizoval také s bývalým iráckým prezidentem Saddámem Husajnem. Ačkoliv tvrdě kritizuje Spojené státy americké, rád se nechává přirovnávat k americkým činitelům. Řekl například:\nSrovnáván bývá s francouzským politikem Jeanem-Marie Le Penem. Podporoval také například Edwina Neuwirtha, což byl rakouský průmyslník a bývalý úředník Waffen-SS popírající používání plynových komor pro nacistické vyvražďování Židů během druhé světové války. Některými německými médii byl proto nazván „\"Ruský Hitler\"“.\n\nV roce 2014 způsobil rusko-polskou diplomatickou roztržku, když během probíhající Ukrajinské krize v rozhovoru pro televizní kanál Rossija 24 pohrozil Polsku a pobaltským státům preventivním jaderným úderem. Polský ministr zahraničí Radosław Sikorski označil Žirinovského výroky za skandální a nechal předvolat ruského velvyslance k vysvětlení.\n\nJe ženatý s Galinou Lebeděvovou, která je kandidátkou biologických věd. Žirinovskij má také syna Igora Lebeděva, který je šéfem poslaneckého klubu Žirinovského strany.\n\nČeský překlad knihy \"Poslední výpad na jih\" : https://web.archive.org/web/20170905003926/http://jirisoler.wz.cz/zirinov.html\n\n"}
{"id": "600238", "url": "https://cs.wikipedia.org/wiki?curid=600238", "title": "Západ Českolipska", "text": "Západ Českolipska\n\nZápad Českolipska je dobrovolný svazek obcí v okresu Česká Lípa, jeho sídlem je Žandov a jeho cílem je vzájemná spolupráce a koordinace činností v oblasti rozvoje regionu. Sdružuje celkem 5 obcí a byl založen v roce 2000.\n\n\n"}
{"id": "600245", "url": "https://cs.wikipedia.org/wiki?curid=600245", "title": "Marocká hokejová reprezentace", "text": "Marocká hokejová reprezentace\n\nMarocká hokejová reprezentace je národní hokejové mužstvo Maroka. Hokejový svaz sdružuje 90 registrovaných hráčů (z toho 50 seniorů), majících k dispozici 1 halu s umělou ledovou plochou. Maroko je členem Mezinárodní federace ledního hokeje od 22. května 2010.\n\nNa přelomu září a října roku 2017 se zúčastnila ve městě Canillo v Andoře turnaje Development Cup. Turnaj vyhrála, když zvítězila s Irskem, s Portugalskem a s Andorrou.\n\n16.06.2008 SAE 9:0 Maroko \n\n17.06.2008 Kuvajt 6:3 Maroko \n\n18.06.2008 Maroko 9:6 Alžírsko \n\n19.06.2008 Kuvajt 9:0 Maroko \n\n20.06.2008 Maroko 7:5 Alžírsko \n\n"}
{"id": "600248", "url": "https://cs.wikipedia.org/wiki?curid=600248", "title": "Cujo", "text": "Cujo\n\nCujo (: ) je psychologicko-hororový román od amerického spisovatele Stephena Kinga, který byl poprvé vydán roku 1981 (česky 1992), do češtiny přeložil Tomáš Vodák.\n\nKniha obsadila 21. místo v kategorii „Best Fantasy Novel“ literární ceny Locus za rok 1981 a v roce 1982 získala Cenu Augusta Derletha.\n\nPříběh se odehrává v americkém městě Castle Rock, nedaleko od města se 16. Června 1980 bernardýn Cujo nakazil vzteklinou, protože v malé podzemní jeskyni ho do čumáku kousl nakažený netopýr. Cuja dostal autoopravář Joe Camber s jeho ženou Charity a synem Brettem za odvedenou práci.\n\nV Castle Rocku žijí Manželé Vik a Donna Trentonovi a jejich malý syn Tad. Vik spolupracuje s Rogerem Breakstonem v jejich reklamní agentuře. Donna je ženou v domácnosti, její role se ji ale nezamlouvá, zamiluje se do opraváře nábytku, Stevena Kempa. Jejich románek nemá dlouhého trvání, Donna se s ním rozejde, při dramatickém rozchodu ji Steven málem znásilnil.\n\nCharity Camberová mezitím vyhrála v loterii 5000 dolarů a plánuje, že se vypraví s Brettem za svou sestrou Holy a jejím mužem Jimem do Connecticutu. Joe nebyl nadšený, ale souhlasil, protože si tajně naplánoval se svým přítelem a opilcem Garym Pervierem \"pánskou jízdu\" do Bostonu. Večer před odjezdem Brett shledá Cuja, zdá se mu, že je nemocný. Cujo má chuť na Bretta zaútočit, ale neučiní tak a raději uteče. Nebohému psovi jídlo nechutná, je mrzutý, bolí ho hlava, rozzuří ho jakýkoliv zvuk, který teď slyší lépe, než dříve. V okolí Garyho domu Cujo spatřil Garyho Perviera, myslel si, že právě tento muž mu způsobil jeho bolest, a tak ho v předsíni zabil.\n\nJoe jel vyzvednout Garyho. Našel však jen jeho zakrvácenou mrtvolu, Cujo zabil dalšího nevítaného hosta, Joe Cambera.\n\nTentýž večer došel Vikovi Trentonovi anonymní dopis, od Stevena, anonymně se mu doznal ke vztahu s jeho ženou Donnou, o kterém neměl Vik ani tušení. Nešťastného Vika Donna ujistila, že krátký vztah se Stevenem už zakončila. Vik s Rogerem odletěl do New Yorku pracovat na reklamě na kukuřičné vločky.\n\nDen nato se Donna s Tadem ve starém Fordu Pinto, který byl ve špatném technickém stavu, vyjeli do Camberovy autoopravny v South Paris. Dům byl prázdný, hlídal tam Cujo, vrčel a měl krev v očích. Donna unikla do auta, které však již bylo zcela nepojízdné, stalo se tak jejich vězením na dlouhé dva dny. Donna se posléze odhodlala k boji s baseballovou pálkou, se chtěla dostat do domu a zavolat o pomoc, ale Cujo vyčkával a na Donnu zaútočil, pokousal ji, ale přežila a ukryla se zpět do auta.\n\nSteve Kemp mezitím v záchvatu žárlivosti vnikl do domu Trentonových a zdemoloval nábytek a zařízení domu. Napsal také Donně vzkaz a na manželské posteli zanechal svoje sperma.\n\nVik se několikrát marně pokoušel zatelefonovat Donně, ale nedovolal se. Později zavolal policii, když policie zavolala Vikovi zpět a řekli mu o spoušti v jeho domě, tak Vik neprodleně odletěl zpátky domů.\n\nPolicie po Stevenovi Kempovi vyhlásila pátrání, domnívala se, že matku s dítětem unesl. Jeden policista jel obhlédnout i autoopravnu Camberových. Když šerif Bennarman dojel na místo, tak ho Cujo zanedlouho zabil. Policie posléze zatkla Steva Kempa, přiznal se k vandalství, ale ne k únosu. Zásahové vozidlo i s Vikem vyjelo ke Camberovým. Cujo byl zastřelen, Donna osvobozena, Tad již byl mrtev. Následně Donna podstoupila léčbu vztekliny, která nejspíše bude úspěšná. Cujovy ostatky byly spáleny. Charity časem pořídila Brettovi nového psa, oříška Williho, tentokrát již ale očkovaného proti vzteklině.\nRoku 1983 byl podle knihy natočen film \"Cujo, vzteklý pes\" (: ) v režii Lewise Teaguea, v hlavních rolích hráli Dee Wallace (Donna Trentonová), Daniel Hugh Kelly (Vic Trenton), Ed Lauter.\n"}
{"id": "600254", "url": "https://cs.wikipedia.org/wiki?curid=600254", "title": "Žofie Hannoverská", "text": "Žofie Hannoverská\n\nŽofie Hannoverská (14. října 1630, Haag – 8. června 1714, Hannover) byla rodem falcká princezna, sňatkem hannoverská kurfiřtka, matka britského krále Jiřího I.\n\nŽofie se narodila v holandském exilu jako poslední, dvanácté dítě Fridricha Falckého, \"„Zimního krále“\" a jeho manželky, anglické princezny Alžběty Stuartovny, dcery anglického a skotského krále Jakuba I. Stuarta. Její bratr Karel I. Ludvík Falcký se stal falckým kurfiřtem, další dva její bratři, Ruprecht Falcký a Mořic Falcký, se účastnili anglické občanské války; bratr Eduard kvůli sňatku s katolickou italskou princeznou Annou Gonzagovou konvertoval ke katolické víře.\n\nPůvodně byl plánován její sňatek se synem Jakuba I. Karlem, plán se však neuskutečnil, zůstala tedy v Heidelbergu a věnovala se péči o děti svého bratra Karla Ludvíka - Karla a Alžbětu.\n\n30. září roku 1658 se provdala za Ernesta Augusta, vévodu brunšvicko-lüneburského, později hannoverského kurfiřta (jejím ženichem měl původně být starší bratr Ernesta Augusta, Jiří Vilém, ten však měl jiné plány a nevěstu přenechal bratrovi). Z manželství vzešlo sedm dětí:\n\n\nV roce 1692 roku na základě rozhodnutí císaře Leopolda I. Habsburského se vévoda Brunšviku-Lüneburku stal hannoverským kurfiřtem, a tedy i Žofie se stala kurfiřtkou hannoverskou.\n\nPo celý svůj život se Žofie považovala za Angličanku, o čemž svědčí fakt, že třebaže ovládala pět jazyků, nejčastěji používala právě angličtinu, i to, že se obklopovala Angličany. Není proto jasné, proč její syn tento jazyk neovládal, resp. jím nehovořil.\n\nV roce 1701 roku anglický parlament schválil \"Act of Settlement\" (\"Zákon o nástupnictví\") stanovující pravidla nástupnictví na anglický, resp. britský trůn, podle nějž jsou z následnictví vyloučeni ti, kdož jsou katolického vyznání nebo si vezmou za manžela katolíka; z nástupnictví tak byli vyloučeni potomci krále Jakuba II. Stuarta a také dcery Žofiina staršího bratra Eduarda, který konvertoval ke katolickému vyznání. Na základě tohoto zákona se stala Žofie designovanou následnicí trůnu a nárok na trůn měla jen ona (která byla vnučkou krále Jakuba I.) a její potomci. Žofie zemřela dva měsíce před Annou Stuartovnou, anglickou královnou, a králem se stal její syn Jiří Ludvík. Od té doby všichni její potomci mají právo na britský trůn.\n\n"}
{"id": "600256", "url": "https://cs.wikipedia.org/wiki?curid=600256", "title": "Obchodně podnikatelská fakulta v Karviné Slezské univerzity v Opavě", "text": "Obchodně podnikatelská fakulta v Karviné Slezské univerzity v Opavě\n\nObchodně podnikatelská fakulta v Karviné (OPF) je jednou ze tří fakult Slezské univerzity v Opavě (SU). Vznikla v roce 1990 jako součást brněnské Masarykovy univerzity. Roku 1991 se společně s Filozofickou fakultou v Opavě stala základem nově zřízené Slezské univerzity. Od akademického roku 1993/1994 probíhá výuka i v navazujícím magisterském stupni studia. Na fakultě je rovněž možné absolvovat doktorský studijní program (dříve \"postgraduální studium\").\n\nFakulta v současnosti nabízí tříleté bakalářské studium (Bc.) ve třech studijních programech, v nichž je realizována výuka ve studijních oborech. Na fakultě se též vyučují tři dvouleté navazující magisterské studijní programy (Ing.), které jsou taktéž konkretizovány v jednotlivých studijních oborech. V jednom studijním programu lze absolvovat také čtyřletý doktorský studijní program (Ph.D.), ten je zaměřený především na samostatnou vědeckou činnost, resp. pedagogickou činnost.\n\nSoučástí fakulty jsou tyto katedry:\n\n\n\n\n"}
{"id": "600260", "url": "https://cs.wikipedia.org/wiki?curid=600260", "title": "Silnice I/49", "text": "Silnice I/49\n\nSilnice I/49 je česká silnice I. třídy vedoucí z Otrokovic přes Zlín, Vizovice a Horní Lideč na Slovensko, kde se napojuje na slovenskou dálnici D1. Délka silnice je 44,207 km. Jedná se o jedinou silnici I. třídy na území krajského města Zlína.\n\nJe plánováno postavit zhruba v její trase dálnici \"D49\" (původně mělo jít o pokračování dálnice D1).\n\n"}
{"id": "600264", "url": "https://cs.wikipedia.org/wiki?curid=600264", "title": "Heinrich Klüver", "text": "Heinrich Klüver\n\nHeinrich Klüver (25. května 1897 – 8. února 1979) byl německo-americký experimentální psycholog a neurolog původem z německého Holštýnska, který přispěl k „porozumění vztahů mezi mozkem a chováním.“ Ve výzkumu se zabýval řadou věcí, konkrétně třeba fotografickou pamětí u dětí, halucinacemi způsobenými mezkalinem, atd. Podařilo se mu učinit řadu přínosů v neuroanatomii a jeho nejčastějším spolupracovníkem byl Paul Bucy. Jejich jméno nese Klüverův-Bucyho syndrom, který je poruchou chování.\n\nPo službě v Německé císařské armádě během první světové války studoval na Hamburské a Berlínské univerzitě. V roce 1923 odešel do Spojených států studovat na Stanfordově univerzitě. Zde získal titul Ph.D. v oboru fyziologická psychologie. Později působil na řadě amerických univerzit, nejvýznamněji však na University of Chicago, kde se stal profesorem. V roce 1927 se oženil s Cessou Feyerabend a ve Spojených státech se trvale usadil (o 7 let později se stal naturalizovaným občanem).\n\n"}
{"id": "600265", "url": "https://cs.wikipedia.org/wiki?curid=600265", "title": "Brabantská kronika", "text": "Brabantská kronika\n\nBrabantská kronika, \"Brabantsche Yeesten\" je rýmovaná brabantská středověká kronika s mnoha barevnými iluminacemi.\n\nJejím autorem je Jan van Boendale. V kronice jsou s obrazovým, velmi realistickým, doprovodem zaznamenány dějiny brabantského vévodství včetně bitvy u Worringenu a Marie Brabantské a jejího sňatku s francouzským králem. Dochovaný exemplář pochází z 15. století a je uložen v královské knihovně v Bruselu. Dva svazky kroniky unikly zničení, když je sběratel zakoupil od obchodníka s tabákem, který měl v úmyslu papír použít jako balicí.\n\n"}
{"id": "600268", "url": "https://cs.wikipedia.org/wiki?curid=600268", "title": "Národní historická rezervace Ebey's Landing", "text": "Národní historická rezervace Ebey's Landing\n\nEbey's Landing je národní historická rezervace blízko Coupevillu ve státě Washington.\n\nNárodní historická rezervace Ebey's Landing je venkovské historické území, na kterém jsou chráněny ostatky osidlování a objevování oblasti Pugetova zálivu od devatenáctého století. Stále funkční historické farmy na prériích Whidbeyova ostrovu odhalují zemědělské praktiky, které zůstávají nezměněné od doby, co osadníci získali půdu od Unie v padesátých letech devatenáctého století. V rezervaci se nachází Viktoriánský přístav Coupeville, jedno z nejstarších měst ve Washingtonu. Nacházejí se zde také státní parky Fort Casey a Fort Ebey. Do rezervace také patří Historické území Střední Whidbeyův ostrov a památkový dům Seržanta Clarka.\n\nEbey's Landing názorně ukazuje historii teritorií na Pacifickém Severozápadě včetně prvního objevení Pugetova zálivu Georgem Vancouverem, usazení Colonela Isaaca Ebeyho, prvního trvalého obyvatele Whidbeyova ostrovu, růst a další osídlení díky Oregonské stezce, další migrace na západ, darování půdy zdejším osadníkům a zrod, růst a vývoj města Coupeville.\n\nNa rozdíl od ostatních památek chráněných National Park Servicem je Ebey's Landing mixem federálního, státního, okresního i soukromého vlastnictví. Pouze 846 hektarů je federálním majetkem.\n"}
{"id": "600271", "url": "https://cs.wikipedia.org/wiki?curid=600271", "title": "Robert Huth", "text": "Robert Huth\n\nRobert Huth (18. srpna 1984, Východní Berlín) je německý fotbalový obránce a bývalý reprezentant, který hraje za anglický klub Leicester City.\n\nPo sezóně 2016/17 se stal teprve sedmým hráčem, který dokázal vyhrát Premier League se dvěma různými kluby, Chelsea a Leicesterem.\n\nHuth hrál na profesionální úrovni za anglické kluby Chelsea (získal zde 2 ligové tituly), Middlesbrough, Stoke City a Leicester City. V sezóně 2015/16 získal s Leicesterem City premiérový titul klubu v anglické nejvyšší lize.\n\nZačátkem roku 2015 hostoval ze Stoke v Leicesteru. Okamžitě se prosadil do základní sestavy vedle Wese Morgana a v závěru sezóny pomohl k důležitým výhrám, které tým zachránily v Premier League. V dubnovém zápase s West Bromwich Albion skóroval hlavou v 80. minutě a srovnal na 2:2, aby Vardy v samotném závěru strhl výhru na stranu Leicesteru.\nTrenér Nigel Pearson byl s jeho výkony spokojen, Huth si tak vysloužil přestup k \"Liškám\".\n\nV sezóně Premier League 2015/16 byl oporou zadních řad a odehrál celkem 35 ligových zápasů. Výraznou měrou tak přispěl k nečekanému triumfu v lize, historicky prvnímu v dějinách klubu. Dával také důležité branky – během lednového zápasu na Tottenhamu vstřelil jediný gól večera – a opět hlavou.\nV únoru dal dva góly na hřišti Manchesteru City, když po třech minutách otevřel skóre a v 60. minutě hlavičkou zvyšoval na 3:0 pro hosty, domácí pak pouze korigovali na 3:1.\nHuth na sebe upozornil v 36. kole proti Manchesteru United, kdy zatahal soupeřícího Fellainiho za jeho typické „afro“ vlasy, ten jej naopak udeřil loktem. Tento incident se obešel bez povšimnutí sudího, ale anglická fotbalová asociace oba hráče zpětně potrestala.\nHuth si tak nezahrál v posledních dvou utkáních.\n\nBěhem ročníku Premier League 2016/17 si zahrál 33 ligových zápasů – všechny v základu – Leicester však nenavázal na mistrovskou sezónu a skončil na 11. příčce. Huth se trefil proti West Hamu a Crystal Palace. I díky Huthovi se týmu podařilo postoupit do čtvrtfinále Ligy mistrů. Do odvety s Atléticem Madrid nemohl Huth zasáhnout kvůli karetnímu trestu a Leicester po úvodně prohře 0:1 pouze remizoval a tudíž vypadl.\n\nBěhem ročníku Premier League 2017/18 si kvůli zranění kotníku nezahrál. V létě 2018 z klubu odešel a v lednu 2019 oznámil konec aktivní kariéry.\n\nV A-mužstvu Německa debutoval 18. 8. 2004 v přátelském zápase ve Vídni proti reprezentaci Rakouska (výhra 3:1). Zúčastnil se domácího Mistrovství světa ve fotbale 2006, kde nastoupil v jediném utkání (20. června proti Ekvádoru, výhra 3:0).\n\nChelsea\n\nLeicester City\n\nNěmecko\n\n"}
{"id": "600281", "url": "https://cs.wikipedia.org/wiki?curid=600281", "title": "HC Ajoie", "text": "HC Ajoie\n\nHC Ajoie (celým názvem: Hockey Club Ajoie) je švýcarský klub ledního hokeje, který sídlí ve městě Porrentruy v kantonu Jura. Založen byl v roce 1973. Poslední účast v nejvyšší soutěži je datováno k sezóně 1992/93. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou žlutá, černá a červená.\n\nSvé domácí zápasy odehrává v Patinoire du Voyeboeuf s kapacitou 4 300 diváků.\n\nZdroj: \n\n\n\n"}
{"id": "600289", "url": "https://cs.wikipedia.org/wiki?curid=600289", "title": "Jíbal", "text": "Jíbal\n\nJíbal je název nejrozsáhlejšího ománského ropného pole, které je situováno v regionu ad-Zahíra. Vrcholná produkce na tomto poli proběhla v letech 1997 až 2000. Většinu zdejší těžby řídí britsko-nizozemská společnost Royal Dutch Shell.\n\n"}
{"id": "600296", "url": "https://cs.wikipedia.org/wiki?curid=600296", "title": "Hraniční přechod Nicana", "text": "Hraniční přechod Nicana\n\nHraniční přechod Nicana (: מעבר ניצנה, \"Ma'avar Nicana\", :معبر نيتسانا) je hraniční přechod mezi Izraelem a Egyptem určený pro silniční přepravu.\n\nNachází se na rozmezí Negevské pouště a Sinajského poloostrova v nadmořské výšce cca 230 metrů cca 55 kilometrů jihozápadně od Beerševy. Na dopravní síť je na izraelské straně napojen pomocí lokální silnice 211. Přímo podél hranice tu pak vede dálnice číslo 10.\n\nHraniční přechod Nicana byl otevřen 26. dubna 1982 v důsledku podpisu Egyptsko-izraelské mírové smlouvy, kdy se Izrael stáhl z okupovaného území Sinajského poloostrova. Provozuje jej Izraelská správa letišť. Zpočátku sloužil jako pěší i silniční přechod. Později ale byl provoz pro velmi nízkou inzenzitu pěších omezen jen na automobilovou přepravu. Na egyptské straně bývá přechod nazýván al-Audža.\n\nPřechod vykazuje trvale rostoucí počet odbavených vozů .\n\n\n"}
{"id": "600318", "url": "https://cs.wikipedia.org/wiki?curid=600318", "title": "Hraniční přechod Kerem Šalom", "text": "Hraniční přechod Kerem Šalom\n\nHraniční přechod Kerem Šalom (: מסוף כרם שלום, \"Masuf Kerem Šalom\", : \"Karm Abu Salem\") je hraniční přechod mezi Izraelem a pásmem Gazy určený pro silniční přepravu.\n\nNachází se na rozmezí Negevské pouště a Sinajského poloostrova v nadmořské výšce cca 85 metrů cca 50 kilometrů západně od Beerševy a cca 37 kilometrů jihozápadně od města Gaza. Na dopravní síť je na izraelské straně napojen pomocí lokální silnice 232.\n\nHraniční přechod Kerem Šalom slouží jako jeden z mála hraničních přechodů mezi Izraelem a pásmem Gazy. Tudy probíhá zásobování pásma nákladními vozy. Provoz je ale opakovaně přerušován během období zhoršené bezpečnostní situace. V září 2010 Izrael společně s Palestinskou autonomií navrhl umístit na tento hraniční přechod palestinské policejní jednotky. Počítalo se se zvýšením kapacity přechodu z cca 100 na téměř 250 kamionů denně. Hnutí Hamás ovládající pásmo Gazy však nasazení policejních sil loajálních Palestinské autonomii odmítalo.\n\nV roce 2006 byl poblíž tohoto hraničního přechodu zajat palestinskými ozbrojenci izraelský voják Gilad Šalit.\n\n"}
{"id": "600323", "url": "https://cs.wikipedia.org/wiki?curid=600323", "title": "Miná Kábús", "text": "Miná Kábús\n\nMiná Kábús (případně také přístav Kábús) je největší ománský přístav ležící v hlavním městě Maskat, ve čtvrti Matra. Od Hormuzského průlivu je vzdálen pouhých 250 kilometrů jižním směrem. Výstavba začala za vlády sultána Saída bin Tajmúra, dokončena byla za panování jeho syna a současného sultána Kábúse bin Saída.\n"}
{"id": "600324", "url": "https://cs.wikipedia.org/wiki?curid=600324", "title": "Karabük", "text": "Karabük\n\nKarabük je město v Turecku, správní středisko stejnojmenné provincie. Na konci roku 2009 zde žilo 108 167 obyvatel. Nachází se 200 km od Ankary, 115 km od Zonguldaku a 113 km od Kastamonu.\n\nMěsto bylo z velké části vystavěno ve třicátých letech 20. století jako centrum ocelářského průmyslu v zemi. V Karabüku také sídlí největší ocelářská společnost v Turecku, \"Kardemir\". Ve městě působí fotbalový klub Kardemir Karabükspor.\n"}
{"id": "600327", "url": "https://cs.wikipedia.org/wiki?curid=600327", "title": "Emil Leeb", "text": "Emil Leeb\n\nEmil Leeb (17. června 1881 v Pasově – 8. září 1969 v Mnichově) byl veterán první světové války a německý generál za druhé světové války v hodnosti General der Artillerie (\"generál dělostřelectva\"). Známý je především díky svému působení jako vedoucí armádního zbrojního úřadu (\"Heeres-Waffenamt\"). Jeho starším bratrem byl vysoce vyznamenaný polní maršál nacistického Německa, Wilhelm von Leeb.\n\nNarodil 17. června roku 1881 ve východobavorském městě Pasově. Následně se rozhodl, stejně jako jeho starší bratr Wilhelm (pozdější polní maršál), vstoupit do královské bavorské armády. Po dokončení vojenského vzdělání u kadetního sboru byl v létě roku 1901 zařazen jako praporčík (Fähnrich) k 4. bavorskému pluku polního dělostřelectva (\"4. Bayerisches Feld-Artillerie-Regiment \"König\"\").\n\nK 1. říjnu 1932 se stal plukovníkem Reichswehru. Ještě v této hodnosti převzal 1. dubna 1935 15. dělostřeleckou divizi Wehrmachtu (ve Frankfurtu nad Mohanem) jako velitel. 1. července 1935 byl povýšen do hodnosti generálmajora a 1. srpna 1937 do hodnosti generálporučíka. S 11. armádním sborem, kterému od 1. dubna velel, se zúčastnil rámci 10. armády Wehrmachtu při armádní skupině Jih invaze do Polska. Po smrti Karla Beckera se stal 16. dubna 1940 šéfem armádního vyzbrojovacího úřadu, který vedl až do 1. února 1945. Kromě toho se podílel na pracovní skupině Hromosvod, která se zabývala vývojem biologických zbraní. Leeb byl také členem dozorčí rady Reichswerke Hermann Göring.\n\nV roce 1957 patřil k zakladatelům Deutsche Gesellschaft für Wehrtechnik - Německému spolku pro obrannou techniku, lobbistickému sdružení zbrojního průmyslu. Zemřel v roce 1969 v Mnichově a byl pohřben v Waidringu v Tyrolsku.\n\n\n\n"}
{"id": "600491", "url": "https://cs.wikipedia.org/wiki?curid=600491", "title": "Bhútánská rudá rýže", "text": "Bhútánská rudá rýže\n\nBhútánská rudá rýže (či Himálajská rudá rýže) je druh krátkozrnné rýže, která je pěstována ve vysoké nadmořské výšce v Bhútánu v údolí Paro ve východním Himálaji, kde je zavlažovaná tisíc let starým akvaduktem, který přepravuje kvalitní vodu bohatou na draslík a hořčík. Tvoří základní složku stravy Bhútánců. Je to důležitý zdroj vlákniny, antioxidantů, vitamínu B a esenciálních mastných kyselin.\n\nTato rýže má příjemnou ořechovou vůni, pevnou dužinu a červenohnědou barvu. Vaří se přibližně 20 minut a po vaření má světle růžovou barvu, změkne a je lehce lepivá. \n\n"}
{"id": "600494", "url": "https://cs.wikipedia.org/wiki?curid=600494", "title": "SC Langenthal", "text": "SC Langenthal\n\nSC Langenthal (celým názvem: Schlittschuh-Club Langenthal) je švýcarský klub ledního hokeje, který sídlí v obci Langenthal v kantonu Bern. Založen byl v roce 1946. Největším úspěchem klubu je vítězství v National League B (dnešní Swiss League) v sezónách 2011/12 a 2016/17. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou žlutá a modrá.\n\nSvé domácí zápasy odehrává v Schoren Halle s kapacitou 4 500 diváků.\n\nZdroj: \n\n\n\n"}
{"id": "600496", "url": "https://cs.wikipedia.org/wiki?curid=600496", "title": "Tereza Šefrnová", "text": "Tereza Šefrnová\n\nMgA. Tereza Šefrnová PhD. (* 4. května 1980 Praha) je česká herečka, scenáristka a režisérka.\n\nVystudovadla herectví, novinařinu a Fakultu humanitních studií Karlovy university, kde ji vedl profesor Jan Sokol. V současnosti navštěvuje doktorandský program na pražské Damu, kde ji vede profesor Jaroslav Vostrý.\n\nOd svých dvanácti let hostovala na pražských i oblastních divadelních scénách. Stala se moderátorkou Zlaté prahy/Fajn radia. Jako televizní moderátorka je známa z první české seznamovací reality show \"Balírna\" (Prima TV). Psala sloupky otiskované časopisem \"Reflex'3○.\n\nStal se hlavní scenáristkou populárně-vědeckého pořadu \"Odhalení\" (Čro,ČT, Zoo Praha). DVD verze projektu Odhalení získala na festivalu Wildscreen v Bristolu cenu Panda Award (v kategorii ARKive INTERACTIVE AWARD) pro rok 2006, rok před tím Tereza Šefrnová reprezentovala české veřejnoprávní vysílání na mediálním kongresu v Ženevě. Je autorkou a režisérkou seriálu krátkých pohádek Mojánky (Čro,ČT) a scenáristkou pořadu věnovaném českému jazyku \"O češtině\" (ČT). Jako kreativní producentka se věnuje vývoji nových televizních formátů.\nPracuje také pro reklamu, časopis \"Marketing & Media\" ji označil za nejobsazovanější českou herečku.\nByla dramaturgem a autorkou scénáře nejsledovanějšího pořadu Silvestr 2011 na ČT1, spolu s R. Kopřivíkem ČT. Točila reportáže pro ZOO Praha z Afrického Kamerunu v rámci charitativní akce Toulavý autobus, jehož patronem byl Karel Poborský. Pro edici recenzovaného časopisu DISK napsala studie na stipendiu v New Yorku o podmínkách herectví. Herecky, režijně i překladatelsky spolupracuje převážně se zahraničím.\n\n\n\nBroadwayská studia \n\nReportáže z Afriky, více o projektu Toulavý autobus \n\n\n"}
{"id": "600512", "url": "https://cs.wikipedia.org/wiki?curid=600512", "title": "Raimund von Stillfried", "text": "Raimund von Stillfried\n\nBaron Raimund Stillfried von Rathenitz (6. srpna 1839 Chomutov, Čechy – 12. srpna 1911 Vídeň) byl rakouský úředník, malíř a fotograf narozený v Čechách. Mezi jeho motivy patří zejména portréty, krajiny a typické stavby japonské architektury. Jako náměty pro svá díla si vybíral veduty známých míst nebo se věnoval studiovým záběrům představujícím místní tradice i lidské typy.\n\nJeho rodiče byli August Wilhelm Freiherr Stillfried von Rathenitz (1806–1897) a Maria Anna Johanna Theresia Walburge hraběnka rodu Clam-Martinitzů (1802–1874).\n\nStillfried dobrovolně v roce 1863 odešel z Rakousko-uherské armády, aby uskutečnil cesty do Číny, Severní Ameriky a Japonské říše. V Japonsku se dlouhodobě zdržel v Jokohamě, kde začal pracovat jako fotograf. Je velmi pravděpodobné, že absolvoval lekce u anglo-benátského fotografa Felice Beata. V 70. letech 19. století se Stillfried stal jedním z předních fotografů v Japonsku. Proslavil se svými portréty, které se velmi podobaly těm Beatovým, produkoval celou řadu různých fotografických žánrů včetně krajinářské fotografie. Záběry pečlivě připravoval, aranžoval žánrové scény s lidmi z jiných kultur, a následně prodával na evropském trhu jako suvenýry těm, kteří si chtěli udělat představu o cestování do neznámých oblastí. Snímky jsou technicky velmi dobře zhotovené a později se staly vzácnou cenností. Jejich typickým znakem je ruční kolorování, ostatně to je typické také pro Beata, ale také pro celou další řadu tehdejších fotografů na východě, například Adolfa Farsariho nebo Kusakabe Kimbeie.\n\nV roce 1878 byl Stillfried zvolen za člena rady státní tiskárny v Tokiu, navíc se stal c. k. dvorním fotografem, když se v roce 1883 vrátil do Vídně.\n\nPřibližně 80. léta v japonské fotografii byla mezníkem, kdy začalo tvořit více japonských fotografů, například Ogawa Kazumasa (1860–1929), Adolfo Farsari (1841–1898), Raimund von Stillfried (1839–1911), Kusakabe Kimbei (1841–1934), Suzuki Shin’ichi (; 1835–1918) nebo Tamamura Kozaburó (; 1856–1923?). Přiřazení autorství fotografií autorovi nebo jeho studiu jen podle názvu se ukázalo jako obtížné. Je to částečně způsobeno vzájemným získáváním negativů mezi fotografy, a skutečností, že lidé kupující tyto fotografické suvenýry je sháněli často z různých ateliérů a pak je vkládali do společného alba. Například portrét \"Dcery úředníka\" se připisuje zároveň Adolfu Farsarimu, Kusakabe Kimbeiovi i Raimundovi von Stillfriedovi.\n\nNěkolik jeho fotografií zakoupil hrabě Erwin Dubský a zařadil je do svého souboru fotografií, který nashromáždil na cestě kolem světa v letech 1874–76 na zámku v Lysicích na jižní Moravě. Jeho sbírka čítá devět alb s více než 500 fotografiemi z různých zemí.\n\n\n"}
{"id": "600515", "url": "https://cs.wikipedia.org/wiki?curid=600515", "title": "GCK Lions", "text": "GCK Lions\n\nGCK Lions (celým názvem: Grasshopper Club Küsnacht Lions) je švýcarský klub ledního hokeje, který sídlí ve městě Küsnacht v kantonu Curych. Založen byl v roce 1932 pod názvem Grasshopper Club Zürich. Klub patřil až do roku 1997 pod mateřský oddíl GCZ. Ve zmiňovaném roce došlo k fúzi s Zürcherem SC, po němž se stal farmářským klubem ZSC. V roce 2000 došlo k další fúzi, tentokráte s SC Küsnacht. Po této fúzi se klub natrvalo přestěhoval z Curychu. Od sezóny 2017/18 působí ve Swiss League, druhé švýcarské nejvyšší soutěži ledního hokeje. Klubové barvy jsou modrá, bílá a červená.\n\nSvé domácí zápasy odehrává v Eishalle Küsnacht s kapacitou 2 200 diváků.\n\nZdroj: \n\n\n\nZdroj: \n\n\nZdroj: \n\n\n\n"}
{"id": "600518", "url": "https://cs.wikipedia.org/wiki?curid=600518", "title": "Karabük (provincie)", "text": "Karabük (provincie)\n\nKarabükská provincie je území v Turecku, ležící v Černomořském regionu. Hlavním městem je Karabük. Rozkládá se na ploše 4 109 km a na konci roku 2009 zde žilo 218 564 obyvatel. Jedná se o jednu z nejnovějších provincií v zemi, byla ustavena teprve v roce 1995.\n\nProvincie Karabük se administrativně člení na 6 distriktů:\n"}
{"id": "600520", "url": "https://cs.wikipedia.org/wiki?curid=600520", "title": "Mokřadka Douglasova", "text": "Mokřadka Douglasova\n\nMokřadka Douglasova\n(\"Limnanthes douglasii\"), někdy uváděná pod názvem voďankovec Douglasův, je vlhkomilná, jednoletá rostlina ozdobná květem z čeledi mokřadkovitých.\n\nPochází ze Severní Ameriky, kde nejčastěji vyrůstá v propustné vlhké půdě poblíž řek a potoků, neroste ale v trvale zamokřených bahniskách. Je nejvíce rozšířenější na severozápadě Spojených států ve státě Oregon a na jihozápadě v Kalifornii. Jako okrasná rostlina je v Severní Americe často pěstována.\n\nJe to jednoletá bylina s poléhavými lodyhami dlouhými až 100 cm nebo vystoupavými do výšky 15 až 30 cm. Lodyha je křehká, nevětvená a vyrůstají z ní střídavě listy bez palistů. Čepele listů jsou veliké 7 až 13 cm, bývají lineární, vejčité nebo široce vejčité a okraje mívají 2 až 3 laloky.\n\nJednotlivě vyrůstající oboupohlavné květy bez listenů bývají bílé barvy s výrazným žloutkově žlutým nebo medově hnědým okem, některé jsou jen čistě bílé nebo bílé s hnědými pásky. Volných kališních lístků dlouhých 5 až 15 mm bývá 4 až 5, stejně jako zkroucených korunních lístků velkých 10 až 18 mm. Tyčinek bývá 10 a jsou dlouhé 5 až 8 mm, prašníky jsou žluté, růžové nebo smetanově bílé. Pestík má jednu srostlou gynobazickou čnělku. Květy kvetoucí v květnu až srpnu opylují převážně včely, velký obsah nektaru láká i jiný hmyz. Plody dozrávají v červenci až říjnu, jsou to hnědé až černé vejčité oříšky o průměru 2,5 až 5 mm. V květu uprostřed kalichu je 5 plodů které po dozrání odpadnou. Semena jsou drobná, asi 140 ks váží 1 gram.\n\nVyužívá se jako okrasná půdopokryvná rostlina, letnička. Vysévá se v místech s vlhkou písčitou nebo hlinitou půdou, jinak vyžaduje pravidelnou zálivku. Preferuje otevřenou, sluncem ozářenou polohu. Používá se nejčastěji jako obruby k chodníkům nebo ke kamenům. Velice dobře se množí semeny, kterými se také rozšiřuje do blízkého okolí. Podržují si klíčivost i tři roky. Na původním stanovišti se příští rok znovu sama obnovuje, pro zajištění hojného počtu květů je nutno mladé semenáčky vyjednotit. Je vhodnou rostlinou i k zarytí pro podzimní zelené hnojení.\n\nMokřadka Douglasova má pět poddruhů, které se odlišují barvou, velikostí květních obalů a reprodukčních orgánů květů.\n\n"}
{"id": "600523", "url": "https://cs.wikipedia.org/wiki?curid=600523", "title": "Luisa de Coligny", "text": "Luisa de Coligny\n\nLuisa de Coligny (23. září 1555, Châtillon-sur-Loing – 13. listopadu 1620, Fontainebleau) byla dcera Gasparda de Coligny a čtvrtá manželka Viléma I. Oranžského.\n\nLuisa se narodila jako nejstarší dítě protestantského admirála Francie Gasparda de Coligny a jeho manželky Charlotty de Laval (1530–1568). Byla vychována v duchu humanismu a jako dcera francouzského hugenota i přísného protestantismu. Po předčasné smrti matky byla v péči navarrské královny Jany III. Navarrské; zde se spřátelila s královniným synem, pozdějším francouzským králem Jindřichem IV.\n\nV 17 letech, v roce 1571, se na doporučení svého otce provdala za Charlese de Teligny (1535–1572), oblíbence francouzského krále Karla IX. Manžel, stejně jako její otec, byl zavražděn v průběhu Bartolomějské noci 24. srpna roku 1572, když nechtěl konvertovat ke katolicismu. Luisa musela se svou tchyní Jacqueline d’Entremonts uprchnout nejdříve do Savojska a posléze do Švýcarska, kde žily v Basileji a Bernu.\n\nPo ediktu z Beaulieu se mohla v roce 1576 vrátit do Francie a žila na statcích svého mrtvého manžela v Lierville. U dvora se objevila pouze jedenkrát, aby požádala o navrácení titulu a majetku svého otce.\n\n21. dubna roku 1583 se v Antverpách provdala znovu za knížete Viléma I. Oranžského; byla jeho čtvrtou ženou. Z jejich manželství se v roce 1584 narodil jediný syn, Frederik Hendrik Oranžský, čtvrtý legitimní syn Vilémův a budoucí oranžský kníže.\n\nPo zavraždění jejího manžela Baltasarem Gérardem, k němuž došlo v tomtéž roce a jemuž musela přihlížet, se Luisa ujala péče o děti z jeho třetího manželství s Šarlotou Bourbonskou a starala se o jejich výchovu v protestantském duchu. Aby upevnila kontakty s francouzskými hugenoty, odjela v roce 1594 se svými nevlastními dcerami Alžbětou a Šarlotou Brabantinou do Paříže. Zvláště pak se starala o Šarlotinu dceru, Šarlotu de la Trémoille.\n\nLuisa díky svým vynikajícím vztahům s protestansktými rodinami a pevnému přátelství s Jindřichem IV. hrála významnou roli v politickém životě Francie i Nizozemí. Byla hugenotka stejně jako její otec a ze všech sil podporovala protestantismus až do své smrti v roce 1620.\n\nLuisa žila téměř až do své smrti v Delftu. V roce 1619 odešla na dvůr Marie Medicejské, kde posléze v roce 1620 zemřela. Pochována byla v\nNieuwe Kerk v Delftu, v místě posledního odpočinku nizozemských vládců.\n\n"}
{"id": "600524", "url": "https://cs.wikipedia.org/wiki?curid=600524", "title": "Paul Nadar", "text": "Paul Nadar\n\nPaul Nadar (8. února 1856 Paříž – 1. září 1939 tamtéž) byl francouzský portrétní fotograf a syn Gasparda-Félixe Tournachona.\n\nByl jediným dítětem Ernestine Tournachonové a fotografa Gasparda-Félixe Tournachona, známého jako Nadar a také s jeho svolením mohl pseudonym \"Nadar\" používat.\n\nFotografovat se naučil od svého otce, autora mnoha portrétů umělců a představitelů elity francouzské druhé říše. Tyto fotografie byly bez rekvizit a dekorativního pozadí a kladly důraz na osobnost modelu. Postupem času se estetické portréty Nadara-otce staly obětí konvencionalizmu a komercializace. Místo velkorozměrných snímků s nejmenšími detaily na mokrých kolódiových deskách se Nadar-otec začal věnovat lukrativnějším \"carte de visite\". V roce 1871 Nadar starší zavřel fotografické studio na Boulevard des Capucines a přestěhoval se na ulici d’Anjou 51. V roce 1874 převzal Paul Nadar vedení podniku na d’Anjou 51. Paul Nadar začal vést ateliér se svou matkou, zaměřil se na zisková a populární témata, avšak zůstal u banální roviny fotografie, kterou dotvářel pomocí dekorativního pozadí, hraných vymyšlených póz a bohatých rekvizit.\n\nNadar-otec se do činnosti studia nezapojoval a ani neschvaloval změny, které v něm nastaly. Přibližně v roce 1885 se vztahy mezi oběma muži odcizily, ale o rok později se otec se synem usmířili, což vedlo ke společnému dílu s názvem \"Entretien de M. Nadar avec M. Chevreul, le jour de son centenaire\" (\"Rozhovor pana Nadara s panem Chevreulem v den jeho stých narozenin\"). Jednalo se o rozhovor s lékárníkem Michelem Eugenem Chevreulem (101 let), který řídil Nadar-otec a fotografoval Paul. Soubor fotografií, který se objevil v časopise \"L'Illustration\" v roce 1886, je považován za průkopnickou práci v historii vývoje fotografické reportáže a první foto-rozhovor. Rozhovor byl dokonce nahráván na phonophon Clémenta Adera (1841–1925).\n\nPo vzoru svého otce začal fotografovat ze vzduchu (balónová fotografie). V roce 1890 se vydal na cestu z Evropy do Turkestánu ve stopách bývalé Hedvábné stezky a fotografoval navštívená místa. Používal nový fotoaparát Kodak a o tři roky později se stal zástupcem této společnosti. Své výsledky prezentoval po návratu Francouzské fotografické společnosti (Société française de photographie).\n\nV roce 1891 založil časopis \"Paris-Photographe\". Paul Nadar se v roce 1895 stal oficiálně majitelem ateliéru svého otce a vedl jej až do své smrti v roce 1939. Během několika dalších let jej vedla jeho dcera Martha, ale nakonec byl uzavřen. Celé studiové vybavení, negativy i fotografie Nadara otce i Paula Nadara prodala francouzské vládě Nadarova druhá manželka Anne.\n\nPaul Nadar byl inovativní experimentátor, zaváděl v ateliéru umělé osvětlení a patentoval projekční systém pro animaci statických snímků.\n\n"}
{"id": "600532", "url": "https://cs.wikipedia.org/wiki?curid=600532", "title": "Parmigianino", "text": "Parmigianino\n\nParmigianino, také Parmigiano, vlastním jménem Girolamo Francesco Maria Mazzola (11. ledna 1503 Parma – 24. srpna 1540 Casalmaggiore), byl přední italský manýristický malíř a rytec. Ve svém díle vycházel především z Correggia a Michelangela, později byl přirovnáván k Raffaelovi. Působil v Parmě, Florencii, Římě a Bologni. Ve svých převážně náboženských obrazech se zaměřoval na figuru, kterou zobrazoval v protáhlých proporcích a spirálovitém pohybu s propracovanými detaily šatů, např. \"Vidění svatého Jeronýma\" (1527) a \"Madona s dlouhým krkem\" (1534).\n\n"}
{"id": "600536", "url": "https://cs.wikipedia.org/wiki?curid=600536", "title": "Miroslav Špot", "text": "Miroslav Špot\n\nMiroslav Špot (2. července 1915, Kublov – 15. března 1943, nedaleko Mnichova) byl československý voják a příslušník výsadku Iridium.\n\nNarodil se 2. července 1915 v Kublově. Otec Adolf byl gymnazijním profesorem, matka Žofie, rozená Kähligová byla v domácnosti. Měl staršího bratra Adolfa. V roce 1915 se rodina přestěhovala do Jičína, kde absolvoval obecnou školu a na reálném gymnáziu získal v roce 1934 maturitu.\n\nPo dobrovolném odvodu nastoupil na základní vojenskou službu v Bratislavě u 11. jezdeckého pluku. Později začal studovat školu pro důstojníky jezdectva. Poté mu byl přiznáno postavení aspiranta a byl postupně povyšován až do hodnosti četaře aspiranta k 15. září 1935. V témže roce nebyl přijat na studium ve Vojenské akademii v Hranicích na Moravě. Za rok, již v hodnosti podporučíka jezdectva přijat byl. Po jejím absolvování, již v hodnosti poručíka nastoupil službu u jezdeckého pluku v Pardubicích. Zde sloužil do srpna 1938, poté byl přeložen do Prešova. Po okupaci Čech a Moravy nacistickým Německem byl 30. března 1939 z armády propuštěn.\n\nOd července 1939 se, společně s Miroslavem Křičenským a Václavem Kindlem krátce skrýval poblíž Dašic. Odtud odjeli do Ostravy a přešli do Polska. Byl prezentován na československém konzulátu. Již jako příslušník Cizinecké legie odjel do Tunisu. Po zahájení 2. sv. války byl zařazen do československého 1. pěšího pluku ve Francii, bojů se však nezúčastnil.\n\n7. července 1940 připlul do Anglie, kde byl přidělen ke kulometné rotě. V hodnosti nadporučíka se přihlásil do výcviku v kurzu pro zvláštní úkoly. Od 17. července do 14. prosince absolvoval sabotážní kurz, parakurz a kurz zpravodajský. Krátce nato dokončil kurz šifrování a mikrofotografie a byl zařazen do desantu Iridium jako velitel.\n\n14. března 1943 vzlétl s ostatními příslušníky desantu do akce, jejich letadlo bylo nad Německem poblíž Mnichova sestřeleno. 15. března 1943 byl nedaleko Mnichova pohřben.\n\n1. prosince 1945 byl in memoriam povýšen do hodnosti kapitána pěchoty, 17. června 1991 potom do hodnosti podplukovníka.\n\nV roce 1947 mu měla být na Lepařově gymnáziu v Jičíně umístěna pamětní deska. K realizaci z politických důvodů nedošlo. Pamětní deska byla uvnitř gymnázia slavnostně odhalena 26. října 2018.\n\n\n"}
{"id": "600537", "url": "https://cs.wikipedia.org/wiki?curid=600537", "title": "Dobrovolný svazek obcí Drábské světničky", "text": "Dobrovolný svazek obcí Drábské světničky\n\nDobrovolný svazek obcí Drábské světničky je dobrovolný svazek obcí podle zákona v okresu Mladá Boleslav, jeho sídlem je Mnichovo Hradiště a jeho cílem je rozvoj mikroregionu. Sdružuje celkem 4 obce.\n\n\n"}
{"id": "600541", "url": "https://cs.wikipedia.org/wiki?curid=600541", "title": "Dobrovolný svazek obcí Pečecký region", "text": "Dobrovolný svazek obcí Pečecký region\n\nDobrovolný svazek obcí Pečecký region je dobrovolný svazek obcí podle zákona v okresu Kolín a okresu Nymburk, jeho sídlem jsou Pečky a jeho cílem je celkový rozvoj mikroregionu, ÚP, životní prostředí, cestovní ruch. Sdružuje celkem 15 obcí a byl založen v roce 2000.\n\n\n"}
{"id": "600546", "url": "https://cs.wikipedia.org/wiki?curid=600546", "title": "Dobrovolný svazek obcí VeltrusDominio", "text": "Dobrovolný svazek obcí VeltrusDominio\n\nDobrovolný svazek obcí VeltrusDominio je dobrovolný svazek obcí dle zákona v okresu Mělník, jeho sídlem je Veltrusy a jeho cílem je zkvalitnění života v kraji, získávání peněz z EU. Sdružuje celkem 8 obcí a byl založen v roce 2007.\n\n\n"}
{"id": "600550", "url": "https://cs.wikipedia.org/wiki?curid=600550", "title": "Dobrovolný svazek obcí Mikroregion povodí Bakovského potoka", "text": "Dobrovolný svazek obcí Mikroregion povodí Bakovského potoka\n\nDobrovolný svazek obcí Mikroregion povodí Bakovského potoka je dobrovolný svazek obcí podle zákona v okresu Kladno, jeho sídlem jsou Zlonice a jeho cílem je celkový rozvoj mikroregionu, ÚP, infrastruktura, životní prostředí, cestovní ruch. Sdružuje celkem 22 obcí a byl založen v roce 1999.\n\n\n"}
{"id": "600555", "url": "https://cs.wikipedia.org/wiki?curid=600555", "title": "DSO Kladensko a Slánsko", "text": "DSO Kladensko a Slánsko\n\nDSO Kladensko a Slánsko je dobrovolný svazek obcí dle zákona v okresu Kladno, jeho sídlem jsou Kačice a jeho cílem je celkový rozvoj mikroregionu, ÚP, infrastruktura, životní prostředí a rozvoj cestovního ruchu. Sdružuje celkem 7 obcí a byl založen v roce 2003.\n\n\n"}
{"id": "600558", "url": "https://cs.wikipedia.org/wiki?curid=600558", "title": "DSO Klejnárka", "text": "DSO Klejnárka\n\nDSO Klejnárka je dobrovolný svazek obcí dle zákona v okresu Kutná Hora, jeho sídlem je Církvice a jeho cílem je rozvoj mikroregionu. Sdružuje celkem 2 obce a byl založen v roce 2005.\n\n\n"}
{"id": "600560", "url": "https://cs.wikipedia.org/wiki?curid=600560", "title": "Mikroregion Cerhovicko", "text": "Mikroregion Cerhovicko\n\nMikregion Cerhovicko je dobrovolný svazek obcí podle zákona v okresu Beroun, jeho sídlem jsou Cerhovice a jeho cílem je rozvoj mikroregionu a ochrana životního prostředí. Sdružuje celkem 5 obcí a byl založen v roce 2000.\n\n\n"}
{"id": "600561", "url": "https://cs.wikipedia.org/wiki?curid=600561", "title": "Vyhrazené parkoviště", "text": "Vyhrazené parkoviště\n\nVyhrazené parkoviště je parkovací stání nebo skupina parkovacích stání, které jsou určeny jen pro vymezený okruh uživatelů. Původně pravidla silničního provozu počítala především s vyhrazováním pro stanoviště taxislužby, později přibyly i jiné způsoby vymezení: například pro určité typy vozidel (BUS), určité účely (zásobování), konkrétní organizace, konkrétní vozidla, vozidla se speciálním označením zdravotně postižených osob, nakonec začala být tato značka používána i pro označení placených parkovacích zón pro rezidenty (místní obyvatele – držitele předplacených karet). V letech 1976–2000 a znovu od července 2006 umožňují česká pravidla silničního provozu za určitých podmínek některá vyhrazená parkoviště po dobu do 3 minut užít k zastavení i stání i řidičům jiných vozidel, než pro které je vyhrazeno. \n\n(V některých právních předpisech, např. v § 2 odst. 2 písm. d) vládního nařízení 152/1992 Sb. se termínem „vyhrazené parkoviště“ pravděpodobně myslí jakékoliv vyznačené parkoviště.) \n\nPro stanoviště taxislužby byla počínaje 1. listopadem 1939 uváděna v pravidlech silničního provozu samostatná dopravní značka. V protektorátním vládním nařízení č. 242/1939 Sb. byla jako obrázek 31 uvedena obdélníková značka Stanoviště automobilových drožek (taxi), která byla tvořena kruhovým symbolem značky č. 23 (Zákaz parkování) doplněným o text „Autotaxi“ a počet vozidel taxi. \n\nVe vyhlášce ministerstva vnitra ČSSR č. 141/1960 Sb. byla obsažena značka 52c „Parkoviště vyhrazené pro autodrožky“, na níž pod čtvercovým modrobílým symbolem parkoviště P bylo číslo (počet vozidel) se slovem „taxi“. V § 17, upravujícím zastavení a stání, není ještě o vyhrazeném parkovišti žádná zmínka. \n\nVe vyhlášce 80/1966 Sb. zmizelo vyobrazení speciální varianty svislé značky parkoviště pro taxi, objevila se však speciální vodorovná dopravní značka 10d „Parkoviště vyhrazené pro autodrožky“, která se od vodorovné značky běžného parkoviště lišila jednak křížem, jednak nápisem TAXI. V § 18 odst. 5 písm. i) však již byl uveden zákaz zastavení a stání „na vyhrazeném parkovišti“, aniž by tento termín byl speciálně definován a spojen se specifickou dopravní značkou.\n\nVyhláška 100/1975 Sb. nahradila jednu univerzální čtvercovou podobu značky parkoviště celou řadou speciálních obdélníkových značek, mezi nimiž se také poprvé objevila značka vyhrazeného parkoviště s nápisem „RÉSERVÉ“ (D 11b) a do pravidel se v nové podobě vrátila značka D 11c „Parkoviště vozidel taxislužby“. Textová část přílohy vyhlášky k značce D 11b uvádí, že pod značkou je umístěna dodatková tabulka s názvem organizace nebo s jiným údajem, ze kterého je patrno, pro koho je parkoviště vyhrazeno, a případně s uvedením doby, po kterou je vyhrazené parkoviště povoleno. Ke značce D 11c příloha uváděla, že se užívá s vhodným nápisem i v jiných případech vyhrazených parkovišť (například s nápisem SANITA pro vozidla záchranné služby), případně že na značce může být uvedena státní poznávací značka vozidla nebo symbol osob tělesně postižených. Na značce mohl být vyznačen i způsob stání. Vodorovná značka „Vyhrazené parkoviště“ dostala označení V 10d. Výkladová část přílohy uváděla, že značka „Vyhrazené parkoviště“ vyhrazuje prostor pro druh vozidel vyznačený nápisem na značce, popřípadě je užit jiný vhodný nápis (např. „SANITA“) nebo jen písmeno R. V textu vyhlášky o pravidlech silničního provozu se v § 20 odst. 1 písm. l) objevilo ustanovení, že na vyhrazeném parkovišti je v době vyznačené na značce zakázáno zastavení a stání, nejde-li o řidiče vozidel, pro která je parkoviště vyhrazeno, avšak to neplatilo, pokud šlo o zastavení či stání, které nepřekročilo dobu 3 minut a které neohrozilo ani neomezilo jiné účastníky silničního provozu, popřípadě neomezilo řidiče, pro něž je parkoviště vyhrazeno. Výkladová část přílohy však u komentáře k vodorovné dopravní značce speciálně zmiňovala značku s nápisem „ZÁSOB“, při jejímž použití nesmí jiná vozidla než vozidla zásobování na místě zastavit a stát vůbec, tedy ani na dobu do 3 minut. Rovněž komentář k vodorovné značce V 10d uvádí, že lze použít svislou dopravní značku B 28 Zákaz zastavení s dodatkovou tabulkou, která některá vozidla ze zákazu vyjímá. \n\nVyhláška 99/1989 Sb. z obrazové části opět odstranila samostatnou variantu značky pro taxislužbu, značka vyhrazeného parkoviště s nápisem „RÉSERVÉ“ dostala nové označení D 12, přičemž údaje, pro koho je parkoviště vyhrazeno, popřípadě po jakou dobu, mohly být uvedeny textem nebo symbolem buď na dodatkové tabulce pod značkou, nebo přímo na značce místo nápisu „RÉSERVÉ“. Vodorovná značka vyhrazeného parkoviště dostala označení V 10d, přičemž jako příklad bylo uvedeno vyobrazení této značky s nápisem TAXI; značka měla obsahovat vhodný nápis nebo jen písmeno „R“. V § 25 odst. 1 písm. l) zůstala úprava stejná jako v § 20 předchozí vyhlášky, t. j. stání a zastavení do 3 minut bylo dovoleno i řidičům jiných vozidel, než pro které je parkoviště vyhrazeno, i s doplňujícími podmínkami (z přílohy však zmizela speciální úprava pro zásobování). \n\nZákon 361/2000 Sb. do § 27 odst. 1 písm. o) zapracoval zákaz zastavení a stání na vyhrazeném parkovišti, avšak již bez dřívější tříminutové výjimky. V § 67 odst. 4 (později přečíslovaném na odst. 7) zákona se objevilo ustanovení, že na vyhrazené parkoviště pro vozidlo označené znakem O 1 je vozidlům bez označení O 1 vjezd zakázán. Podle § 21 odst. 4 vyhlášky 30/2001 Sb. nesmí na ploše označené touto vodorovnou dopravní značkou zastavit ani stát žádné jiné vozidlo než vozidlo s označením O 1.\n\nVelkou novelou č. 411/2005 Sb. se do zákona s účinností od 1. července 2006 opět vrátilo povolené zastavení a stání na vyhrazeném parkovišti na dobu do 3 minut. Toutéž novelizací byl do § 27 přidán odst. 5, který stanoví, že o odstranění vozidla, které neoprávněně stojí na vyhrazeném parkovišti, rozhodne policista nebo strážník obecní policie (toto právo policistů zmiňuje i § 124), a zároveň bylo přidáno ustanovení, které dozor nad užíváním vyhrazeného parkoviště pro tělesně postižené ukládá silničnímu správnímu orgánu.\n\nNa svislé dopravní značce vyhrazeného parkoviště IP 12 se podle § 12 odst. 1 písm. m) vyhlášky č. 30/2001 Sb. vyznačují údaje o tom, pro koho je parkoviště vyhrazeno, například název organizace, státní poznávací značka, symbol označení č. O 1 (osoba těžce postižená na zdraví), nápis „TAXI“, „BUS“ a popřípadě v jaké době, buď na dodatkové tabulce, nebo přímo na značce místo nápisu „RÉSERVÉ“. Pokud je uvedeno časové omezení, tak mimo vyznačenou dobu se místo považuje za nevyhrazené parkoviště, na němž mohou zastavit a stát i řidiči jiných vozidel, pokud to není zakázáno jinak. Na značce může být vyznačen i stanovený způsob stání, a to obdobně jako na značkách IP 11b až IP 11g. Svislá dopravní značka vyhrazeného (i jiného) parkoviště ukončuje platnost svislých dopravních značek zákazu stání a zákazu zastavení (B 28 a B 29).\n\nSvislá dopravní značka vyhrazeného parkoviště IP 12 může být doplněna i vodorovnou dopravní značkou V 10e. Ve značce V 10e lze vhodným nápisem, například „TAXI“, vyznačit, pro koho je parkoviště vyhrazeno. Vyhláška č. 30/2001 Sb. však nepodmiňuje použití vodorovné dopravní značky umístěním svislé značky ani naopak: je tedy možno platně použít i každou z nich samostatně.\n\nOd července 2006 však byly zpřísněny požadavky na značení vyhrazených parkovišť pro invalidy. Pokud na svislé značce je uveden symbol osoby postižené na zdraví, pak musí být vždy doplněna vodorovnou dopravní značkou V 10f, a naopak, vodorovná dopravní značka V 10f musí být vždy doplněna svislou značkou IP 12 se symbolem postižené osoby.\n\n§ 25 odst. 6 písm. c) bod 4 zákona č. 13/1997 Sb., o pozemních komunikacích (před novelou zákonem č. 102/2000 Sb. byl tento bod zařazen jako § 25 odst. 4 písm. c) bod 4), definuje, že užití dálnice, silnice, místní komunikace nebo silničního pomocného pozemku pro zřizování vyhrazeného parkování je zvláštním užíváním dálnice, silnice nebo místní komunikace. Jako takové nespadá pod institut bezplatného obecného užívání pozemních komunikací. Zvláštní užívání je možné jen na základě povolení příslušného silničního správního úřadu, vydaného s předchozím souhlasem vlastníka pozemní komunikace, v některých případech vyžaduje v případě silnic a místních komunikací zákon též souhlas příslušného orgánu Policie České republiky. Rozhodnutí se vydává na dobu určitou a úřad v něm stanoví podmínky zvláštního užívání. V případě porušování podmínek může být povolení odňato. \n\nSamotné dopravní značení je ze zákona součástí pozemní komunikace, jejímž vlastníkem je v případě místní komunikace ze zákona obec a v případě silnic nižších tříd kraj, v případě účelové komunikace jakýkoliv typ vlastníka. Značky by tedy vždy měly být majetkem vlastníka pozemní komunikace, bez ohledu na to, v čí prospěch je parkoviště vyhrazeno, a pouze vlastník pozemní komunikace je oprávněn je zřizovat, udržovat nebo odstraňovat, a to v souladu s tím, jak je stanovena místní úprava provozu. \n\nZvláštním užíváním podle zákona je zřizování vyhrazeného parkování (t. j. činnost, kterou provádí vlastník nebo správce komunikace), nikoliv užívání již zřízeného parkoviště řidičem. Fakticky však za žadatele o zvláštní užívání komunikace zpravidla bývá považován ten, kdo vyhrazené parkoviště hodlá svým vozidlem nebo svými vozidly užívat. \n\n§ 23 zákona č. 13/1997 Sb. v aktuálním znění umožňuje obci, aby nařízením (t. j. v přenesené působnosti) pro účely organizování dopravy vymezila oblasti obce, ve kterých lze místní komunikace nebo jejich určené úseky vyznačené příslušnými dopravními značkami užít (za podmínky dodržení bezpečnosti a plynulosti provozu a veřejných zájmů) za cenu sjednanou v souladu se zákonem o cenách (přičemž nařízení stanoví způsob placení a způsob prokazování zaplacení): \n\nZákon ČNR č. 565/1990 Sb., o místních poplatcích, v platném znění, v § 4 odst. 1 jmenuje „vyhrazení trvalého parkovacího místa“ mezi případy zvláštního užívání veřejného prostranství, za něž se vybírá poplatek za užívání veřejného prostranství. Podle odstavce 2 poplatek za užívání veřejného prostranství platí fyzické i právnické osoby, které užívají veřejné prostranství způsobem uvedeným v odstavci 1. Třetí odstavec zprošťuje poplatku za užívání veřejného prostranství spočívajícího ve vyhrazení trvalého parkovacího místa osoby zdravotně postižené. Odstavec 4 stanoví horní hranici poplatku pro případy, mezi něž spadá i zřízení vyhrazeného parkoviště, na 10,-Kč za každý i započatý m² užívaného veřejného prostranství a každý i započatý den, přičemž obcím dává zákon možnost stanovit poplatek týdenní, měsíční nebo roční paušální částkou.\n\nNovelizační zákon č. 411/2005 Sb. přinesl zároveň i zpřísnění přestupkového zákona. Zatímco bodový systém zneužití vyhrazeného parkoviště vůbec nepostihl a nepostihuje, do přestupkového zákona (200/1990 Sb.) se do § 22 odst. 1 písm. f) dostal bod 11, který tomu, kdo při řízení vozidla neoprávněně zastaví nebo stojí s vozidlem na parkovišti vyhrazeném pro vozidlo označené označením O 1 nebo neoprávněně použije označení vozidla O 1 při stání nebo při jízdě, přiřazuje pokutu od 5 000 Kč do 10 000 Kč a zákaz činnosti od šesti měsíců do jednoho roku. I za chvilkové zastavení na prázdném stání pro invalidy v době, kdy nikoho neomezilo, tedy musela být uložena pokuta nejméně 5000 Kč a musel být udělen zákaz řízení motorových vozidel nejméně na půl roku. Novelizační zákon č. 215/2007 Sb. s účinností od 22. srpna 2007 upravil ustanovení § 22 odst. 6 tak, že zákaz činnosti byl vypuštěn a pokuta zůstala v původní výši. Podle některých výkladů takovýto přestupek nelze řešit v blokovém řízení, podle některých výkladů lze v blokovém řízení uložit pokutu do 1000 Kč podle § 13 odst. 2. \n\nNeoprávněné zastavení nebo stání na vyhrazeném parkovišti v ostatních případech spadá pod § 22 odst. 1 písm. l) („jiným jednáním, než které je uvedeno pod písmeny a) až k), poruší zvláštní právní předpis“ s nejmírnější ze sazebníku pokut, t. j. v rozmezí 1500 až 2500 Kč, přičemž v blokovém řízení lze uložit pokutu do 2000 Kč nebo od ní při rozhodování o přestupku zcela upustit. Podle § 86 přestupkového zákona může přestupek v blokovém řízení projednávat jak orgán Policie ČR, tak obecní policie.\n\nMěsta často upravují podmínky pro zřizování vyhrazených parkovišť obecními vyhláškami. Například Zastupitelstvo města Plzně vydalo v roce 1994 Parkovací řád, podle které si fyzické a právnické osoby mohou vyhrazené parkoviště za úplatu pronajmout od zřizovatele. Onou „úplatu za pronájem“ se však v textu vyhlášky ukazuje být místní poplatek za zvláštní užívání veřejného prostranství, nikoliv nájemné. Navíc vyhláška po žadateli o zřízení místa vyžaduje, aby uhradil náklady za zřízení dopravního značení. \n\nV Praze se za vyhrazená parkoviště považují tzv. modré parkovací zóny pro držitele parkovacích karet. Městská policie provádí kontrolu oprávněnosti parkování zadáním registrační značky vozidla do komunikačního zařízení, které ji porovná s databází klientů – plátců poplatku.\n\nV městské části Praha 1 lze vyhradit parkovací místo pro individuálního žadatele pouze pro vozidla zahraničních zastupitelských úřadů na základě reciprocity nebo pro zdravotně postiženou osobu.\n\nV Oseku u Duchcova rada města přijala usnesení s názvem „Pravidla pro udělování souhlasu při zřizování vyhrazeného parkování na místních komunikacích, které jsou ve vlastnictví města“, podle něhož souhlas města jako vlastníka komunikace se zřízením vyhrazeného parkoviště může být vydán pouze takovému držiteli průkazu ZTP, který je zároveň řidičem a trpí postižením dolních končetin. Veřejný ochránce práv konstatoval, že ani on, ani úředník vykonávající na městském úřadě státní správy nemůže rozhodnutí orgánu městské samosprávy zvrátit, a zákon tak umožňuje pod rouškou vlastnických práv ke komunikaci cokoliv, od skutečně věcných důvodů, přes diskriminaci až po svévoli politiků. \n\n\n"}
{"id": "600563", "url": "https://cs.wikipedia.org/wiki?curid=600563", "title": "Magda Goebbelsová", "text": "Magda Goebbelsová\n\nMagda Goebbelsová (11. listopadu 1901 Berlín – 1. května 1945 Berlín, rozená Behrend, po otci Ritschel, adoptovaná Friedländer, provdaná a rozvedená Quandt) byla manželkou Josepha Goebbelse.\n\nNarodila se 11. listopadu 1901 jako nemanželská dcera služebné Augusty Behrendové. Otec dítěte, bohatý stavební podnikatel Ing. dr. Oskar Ritschel, uznal Magdu za svou a s její matkou se nakonec oženil. Rodiče se ale rozvedli, když byly Magdě tři roky, a matka krátce nato uzavřela sňatek se zámožným židovským majitelem továrny na kůže Richardem Friedländerem, kterého si Magda po celý další život vážila a měla ho velmi ráda. Když bylo Magdě pět let, vzal si ji její otec, dr. Ritschel, k sobě do Bruselu, kam se zanedlouho přestěhovali i Friedländerovi. Magda byla dána na výchovu do přísného prostředí kláštera a tam strávila následujících osm let života. V roce 1914 odešla celá rodina z Němci obsazené Belgie zpět do Berlína. Magdina matka se opět rozvedla, ale dospívající Magda se rozhodla ponechat si příjmení po svém nevlastním otci, s nímž měla i nadále velmi dobrý a přátelský vztah. Válečná léta strávila studiem na státním berlínském gymnáziu, kde v březnu 1919 složila maturitní zkoušku. Ve volném čase se věnovala studiu buddhismu, ke kterému ji přivedl její otec dr. Ritschel. Po maturitě vstoupila do exkluzivního dívčího penzionátu Holzhausen v Goslaru. Při jedné z cest z Goslaru domů do Berlína se v roce 1920 v kupé vlaku seznámila s jedním z nejbohatších mužů Německa, s čerstvě ovdovělým Güntherem Quandtem. Po několika měsících známosti s tímto mužem přestoupila z katolictví na protestantismus a 4. ledna 1921 měla s Quandtem svatbu v Bad Godesbergu.\n\nManželství dvacetileté dívky a téměř čtyřicetiletého muže nebylo příliš šťastné. Konzervativní rodina Quandtových přijala Magdu velmi chladně a situace se nezlepšila ani poté, co se v listopadu 1921 narodil Magdě syn Harald. Magda dál poslušně doprovázela manžela na jeho obchodních cestách po Jižní Americe a USA (kde se jí dvořil synovec amerického prezidenta Hoovera, který se prohlásil za jejího oddaného ctitele), ale v manželství se dobře necítila. V roce 1928 údajně navázala milostný vztah se svým blízkým přítelem z mládí Chajimem Arlozorovem, nadšeným sionistou ruského původu, jehož dědeček byl židovským rabínem. Milostný vztah mezi Magdou a Arlozorovem prý trval až do roku 1932. Existenci tohoto milostného vztahu však např. ve své knize \"Pangs of the Messiah: the Troubled Birth of the Jewish State\", na str. 104–105, zpochybňuje její autor Martin Sicker, který uvádí, že se Arlozorov sice v Berlíně pokoušel se svou přítelkyní z mládí sejít, ale k tomuto setkání nedošlo. Ať už byl Magdiným milencem kdokoli, jisté je, že manžel na její nevěru přišel a Magdu doslova vyhodil na ulici. Rodina Quandtových se ale snažila vyhnout skandálu, poskytla Magdě bohaté odstupné a v roce 1929 dochází k rozvodu. Od té chvíle byla Magda svobodná a finančně dobře zajištěná.\n\nV roce 1930 se Magda Quandtová z dlouhé chvíle a ze zvědavosti zašla podívat na stranickou akci NSDAP. Jedním z řečníků byl i berlínský gauleiter dr. Joseph Goebbels, který Magdu svým řečnickým projevem zcela oslnil. Tak jako byla dříve nadšenou buddhistkou a údajně i nadšenou sionistkou, stala se z ní nyní pro změnu nadšená nacionální socialistka. Magda Quandt vstoupila do NSDAP, stala se vedoucí místní nacistické organizace žen a pak se dobrovolně přihlásila do sídla vedení strany, kde se poprvé osobně setkala s dr. Goebbelsem, pro kterého začala pracovat jako osobní archivářka. Dr. Goebbels žil tehdy staromládeneckým životem a udržoval jen dočasné milenecké vztahy – nejdelší z těchto vztahů trval údajně od roku 1918 po dlouhá léta a jednalo se milostný poměr s Annou Stahlhermovou, která byla po matce židovského původu. Nyní však začal Goebbeles nacházet zalíbení v Magdě a ona jeho city opětovala. K naplnění jejich milostného vztahu došlo 15. února 1931, což víme přesně z Goebbelsova deníku. Goebbels všechna svá četná milostná dobrodružství pečlivě zaznamenával do svých deníků a čísloval je, první intimní večer s Magdou je tedy označen č. 1. Vztah Goebbelse s Magdou Quandtovou byl velmi bouřlivý, jelikož on se nechtěl vzdát svého staromládeneckého života a svých četných milenek a ona se zase odmítala vzdát vztahu se svým milencem, o čemž se ve svých denících Goebbeles zmiňuje, když 23. června 1931 píše: „\"S Magdou malá hádka. Je trochu bezcitná, když vypravuje o své minulosti. Ještě s tím tak docela neskoncovala…\"“ Věc nakonec rozhodl Hitler, který se domníval, že Magda Quandtová by mohla být pro NSDAP přínosem. Jelikož Goebbels i Magda Hitlera bezmezně obdivovali, nebylo pro Hitlera velkým problémem přesvědčit je o výhodnosti jejich sňatku. Dr. Joseph Goebbels a Magda Quandtová se vzali 19. prosince 1931. Krátce nato byl katolík Joseph Goebbels kvůli sňatku s protestantkou vyloučen z katolické církve a svědkovi katolíku Hitlerovi byla udělena důtka. Magdin nevlastní židovský otec Friedländer odmítl po tomto sňatku další styky se svou adoptivní dcerou a stejně se zachoval i otec vlastní, dr. Ritschel. Magdina matka se musela vzdát svého příjmení Friedländer a mohla pak bydlet u Goebbelsů, kde se starala o jejich děti.\n\nPo svatbě se Goebbels nastěhoval do Magdina luxusního bytu, který se stal zároveň Hitlerovým soukromým hlavním stanem. Hitler chodil ke Goebbelsům často a rád, jelikož Magda se o něj starala, vařila mu vegetariánská jídla a zvala na návštěvu i další vysoce postavené nacisty. Hitler navštěvoval také víkendový dům Goebbelsových v Caputhu u Schwielowsee. Magda se svým manželem jezdila po partajních shromážděních a předvolebních kampaních po celém Německu a její obdiv k manželovi a jeho řečnickému umění stále vzrůstal. V prosinci 1932 ale potratila a její zdravotní stav byl velmi vážný. Po delším léčení se uzdravila a mohla opět s napětím sledovat kariérní vzestup svého manžela. Ve volbách v roce 1933 získala NSDAP 40 % hlasů a Hitler byl 1. února 1933 jmenován říšským kancléřem. V první Hitlerově vládě nezískal Goebbels žádný post, což bylo pro něj i jeho ctižádostivou manželku velkým zklamáním. V březnu 1933 byl ale za svou mistrovskou předvolební politickou agitaci odměněn tím, že Hitler speciálně pro něj vytvořil ministerstvo lidové osvěty a propagandy. Ministr Goebbels se i se svou rodinou nastěhoval do Leopoldova paláce v Berlíně, který nákladně rekonstruoval a vybavil nábytkem a uměleckými předměty zabavenými v muzeích a státních sbírkách.\n\nMagda měla s Goebbelsem celkem šest dětí:\nCelým svým životem naplňovala poslání ženy, tak jak ho chápali nacisté – byla především matkou, manželkou a hospodyní. Zároveň se však tomuto ideálu částečně vzdalovala tím, že byla vždy elegantní, nalíčená, pečlivě upravená a nosila luxusní oblečení. V roce 1936 se rodina přestěhovala do přepychové vily na poloostrově Schwanenwerder ve Wannsee, která byla vyvlastněným židovským majetkem. Jako venkovské sídlo měli zámeček Lanke u Bogensee a staré šlechtické sídlo Friedländerů a Fuldů, vzdálených příbuzných Magdina nevlastního otce. Jednalo se opět o zabavený židovský majetek, který město po nátlaku věnovalo čestnému občanovi Goebbelsovi.\n\nMagda po celou dobu manželství tolerovala časté milostné zálety svého manžela, ale skutečná krize nastala ve chvíli, kdy se Goebbels vášnivě zamiloval do české herečky Lídy Baarové a začal v roce 1938 uvažovat o rozvodu. Když se o tomto vztahu zmínila Magda před Hitlerem, dostal Hitler záchvat zuřivosti a zakázal Goebbelsovi další kontakty s Baarovou. Goebbels se chtěl kvůli Baarové vzdát svého postavení ale Hitler rezignaci odmítl. Přízeň svého rozhněvaného pána však rychle získal zpět, když 9. listopadu 1938 zinscenoval děsivý pogrom na židovské obyvatelstvo, tzv. Křišťálovou noc.\n\nKoncem války se Magda Goebbelsová přihlásila do válečného pracovního nasazení a jezdila tramvají pracovat do továrny Telefunken. V dubnu 1945 se Goebbels s celou svou rodinou nastěhoval do bunkru v zahradě říšského kancléřství. Zde strávili poslední dny ve společnosti Hitlera a jeho milenky Evy Braunové, kteří po svém sňatku 30. dubna 1945 spáchali sebevraždu.\n\nManželé Goebbelsovi se rozhodli spáchat sebevraždu 1. května 1945. Napřed měly být života zbaveny jejich děti, proti čemuž protestoval personál bunkru. Objevila se také pilotka Hanna Reitschová, která Goebbelsové nabídla, že s dětmi odletí z Berlína. Magda Goebbelsová odmítla, děti byly uspány morfiem (injekce aplikoval podle vlastní výpovědi zubař Helmut Kunz, jenž byl tou dobou přítomen v bunkru) a pak Goebbelsová společně s Hitlerovým osobním lékařem Ludwigem Stumpfeggerem vložila dětem do úst kyanidové kapsle. Podle jiné verze měl dětem píchnout mofium samotný Goebbels.\n\nManželé Goebbelsovi následně opustili bunkr a před bunkrem se Goebbels zastřelil a Magda Goebbelsová se otrávila. Těla byla podle jejich přání polita hořlavinou a spálena.\n\n"}
{"id": "600565", "url": "https://cs.wikipedia.org/wiki?curid=600565", "title": "Mikroregion Baba", "text": "Mikroregion Baba\n\nMikroregion Baba je dobrovolný svazek obcí podle zákona v okresu Mladá Boleslav, jeho sídlem jsou Kosmonosy a jeho cílem je celkový rozvoj mikroregionu, ÚP a životního prostředí. Sdružuje celkem 3 obce.\n\n\n"}
{"id": "600568", "url": "https://cs.wikipedia.org/wiki?curid=600568", "title": "Mikroregion Blaník", "text": "Mikroregion Blaník\n\nMikroregion Blaník je dobrovolný svazek obcí podle zákona v okresu Benešov, jeho sídlem jsou Louňovice pod Blaníkem a jeho cílem je celkový rozvoj mikroregionu, cestovní ruch. Sdružuje celkem 10 obcí a byl založen v roce 2000.\n\n\n"}
{"id": "600570", "url": "https://cs.wikipedia.org/wiki?curid=600570", "title": "Saharská arabská demokratická republika", "text": "Saharská arabská demokratická republika\n\nSaharská arabská demokratická republika je částečně uznávaný stát v Africe ležící na území Západní Sahary. Jeho sousedy jsou Alžírsko, Mauritánie a Maroko.\n\nZemě je z větší části okupována Marokem, které ji považuje za integrální součást svého území a v 80. letech zřídilo napříč územím Západní Sahary opevněnou bariéru. Převážně pusté území vně marocké zdi (zhruba 1/3 rozlohy země), zůstává pod kontrolou osvobozeneckého hnutí Polisario, a tedy exilové vlády Saharské arabské demokratické republiky. V uprchlických táborech okolo alžírského města Tindúf žije asi 165 000 uprchlíků ze Západní Sahary.\n\nKonflikt na území Západní Sahary, stejně jako konflikt v Palestině nebo v súdánském Dárfúru, patří k těm nejvleklejším a obtížně řešitelným sporům druhé poloviny 20. století. Táhne se téměř půl století a nic nenasvědčuje tomu, že bude v blízké budoucnosti vyřešen. Je třeba připomenout, že konflikt není omezen pouze na jeho zjevné hlavní hráče – to jest na Maroko, svého času Mauritánii a obyvatelstvo Západní Sahary. Svou roli zde hrají i další země a velmoci, které stojí v pozadí. Západní Sahara je v boji za nezávislost podporována Alžírskem, Maroko dostává technickou podporu z USA a Mauritánie byla ve svém nároku podporována Saúdskou Arábií a Kuvajtem. Svou roli zde samozřejmě hrají i mezinárodní organizace, a to především OSN a Africká unie (dříve Organizace africké jednoty).\n\nNa konci roku 2011 uznaly Saharskou arabskou demokratickou republiku následující státy (tučně jsou uvedeny ty, které navázaly diplomatické styky) : Alžírsko, Angola, Antigua a Barbuda, Barbados, Belize, Bolívie, Botswana, Burundi, Čad, Dominika, Dominikánská republika, Ekvádor, Etiopie, Ghana, Grenada, Guatemala, Guayana, Haiti, Honduras, Írán, Jamajka, Jihoafrická republika, Kambodža, Keňa, Korejská lidově demokratická republika, Kostarika, Kuba, Laos, Lesotho, Libye, Mali, Mauritánie, Mauricius, Mexiko, Mosambik, Namibie, Nigérie, Nikaragua, Panama, Papua-Nová Guinea, Paraguay, Rwanda, Sierra Leone, Surinam, Svatá Lucie, Svatý Kryštof a Nevis, Svatý Vincent a Grenadiny, Sýrie, Tanzanie, Trinidad a Tobago, Uganda, Uruguay, Venezuela, Vietnam, Východní Timor, Zambie, Zimbabwe, Jižní Súdán.\n\nZastoupení je pouze jednostranné, velvyslanectví jsou na území výše uvedených států, nikoliv recipročně. To je dáno tím, že Saharská arabská demokratická republika nemá kontrolu nad svým územím.\n\n\"Podrobnější informace o nejstarším období naleznete v článku Západní Sahara\"\nŠpanělská okupace Západní Sahary začala v roce 1884 obsazením zátoky Rio de Oro. Vnitrozemské oblasti odolávaly až do 30. let 20. století, avšak ještě v 50. letech nebyla španělská přítomnost v této oblasti nijak výrazná. Ke změně situace došlo až po objevení rozsáhlých zásob fosfátů nalézajících se na tomto území (hnojiva, prací prášky). Roku 1962 zde Španělsko založilo továrnu na jejich zpracování a začátkem sedmdesátých let se Západní Sahara už řadila k šesti největším producentům fosfátu na světě. Během těchto let se zde usadilo přibližně 20 000 španělských úředníků a dělníků. V roce 1934 se Západní Sahara stala oficiálně španělskou provincií, kterou zůstala až do roku 1976.\n\nV roce 1960 OSN přijalo rezoluci garantující nezávislost kolonizovaným zemím a v roce 1966 vydalo rozhodnutí, podle kterého mají obyvatelé Západní Sahary právo na vlastní sebeurčení. Avšak již v roce 1963 vznesly nároky na toto území státy Maroko a Mauritánie. Touhu Sahařanů po svobodě a nezávislosti tedy zcela překazily a uvedly ji do slepé uličky. Maroko vyjádřilo stanovisko, že jeho nezávislosti bude dosaženo teprve až poté, co budou „všechna jeho území“ – tzn. kromě samotného Maroka i území Mauritánie, části Alžírska a Západní Sahary – opět sjednocena. Maročtí právníci argumentovali tím, že v historii na tomto území existovala náboženská loajalita sultánovi. Mauretánská vláda pro změnu vyzdvihovala společné historické vazby mezi kmeny na obou územích.\n\nV 60. letech na území Západní Sahary začíná vznikat hnutí proti koloniální nadvládě vedené Mohamedem Bassirim, pod názvem Harakat Tahrir. 17. června 1970 toto hnutí zorganizovalo rozsáhlé manifestace za právo na nezávislost v Laayounu, které však skončily masakrem a zatčením několika stovek demonstrantů. Samotný Bassir byl zajat a zavražděn ve vězení.\n\nV roce 1975 Mezinárodní soudní dvůr zamítl teritoriální nároky Maroka a Mauretánie a přiznal obyvatelům Západní Sahary právo na vlastní sebeurčení. Avšak reakcí marockého krále Hassana II. na zamítnutí žaloby bylo zorganizování tzv. „Zeleného pochodu“ (pojmenovaného po svaté barvě islámu), kdy na území Západní Sahary vpochodovalo na 300 000 (časopis Mezinárodní politika uvádí dokonce 500 000) Maročanů, kteří nesli marocké vlajky, výtisky Koránu a portréty krále. Tento pochod měl podle záměrů samotného krále vzbudit v Maročanech silnou národní hrdost a obnovit tak loajalitu ke královské koruně. Následně bylo zahájeno vyjednávání mezi Španělskem, Marokem a Mauritánií, které vešlo ve známost jako „Madridské dohody“. Španělsko se zavázalo stáhnout se z území Západní Sahary nejpozději do 28. února 1976 a postoupit toto území Maroku na severu a Mauretánii na jihu. Na oplátku získalo Španělsko právo na rybolov u břehů teritoria a na zisk z těžby fosfátů.\n\nŠpanělsko se oficiálně stáhlo z území Západní Sahary již 26. února, tedy o dva dny dříve před nejzazším stanoveným termínem a v ten samý den Polisario vyhlásilo Saharskou arabskou demokratickou republiku (Saharan Arab Democratic Republic – SADR). První zasedání exilové vlády proběhlo 4. března 1976. V srpnu téhož roku byl na třetím kongresu Polisaria zvolen generálním tajemníkem současný prezident SADRu Mohamed Abdal-Azíz a zároveň byla přijata ústava pro nově deklarovaný stát. V tomto roce rovněž Polisario zahajuje guerillovou válku proti Maroku, která trvá až do roku 1991.\n\nPo odchodu Španělska vyhlásila 28. 2. 1976 Fronta Polisario na území Západní Sahary samostatnou Saharskou arabskou demokratickou republiku. V březnu téhož roku uzavřelo Maroko a Mauretánie dohodu o rozdělení území Západní Sahary, severní část Saguía el Hamra dostalo Maroko a jižní Río de Oro připadlo Mauretánii. Obě země vyslaly na svá nová území vojska a spousta lidí uprchla do Alžírska. Fronta Polisario za alžírské peníze začala podnikat útoky na okupační armády. Mauretánie po vojenských neúspěších i z finančních důvodů uzavřela s Frontou příměří, uznala ji jako legitimního vládce a stáhla se za hranice. Fronta Polisario postupně kontrolovala až 75 % území Západní Sahary.\n\nZměna nastala, až když Maroko dostalo pomoc od USA a Francie, tehdy dobylo asi 80 % území. V roce 1982 se Západní Sahara stala oficiálně členem Organizace africké jednoty (OAJ) z které na protest Maroko vystoupilo. OSN i OAJ se snažily přimět Maroko i Frontu Polisario k jednání. Návrh na mírové řešení byl roku 1988 přijatý, v roce 1991 byly ukončeny vzájemné vojenské akce. Na rok 1992 bylo naplánováno referendum o sebeurčení obyvatel, vyvstal problém se seznamy voličů a referendum se nekonalo.\n\nNa základě tzv. Houstonských dohod se mělo referendum uskutečnit pod dohledem OSN v roce 1998, z podnětu Maroka se neuskutečnilo stejně jako další roku 2001. Nato OSN vypracovala první a pak druhý plán s postupným pětiletým přechodným obdobím a následným referendem v roce 2005. Maroko tyto plány nepřijalo a navrhlo v roce 2007 svůj vlastní plán autonomie, který pro změnu odmítla zase Fronta Polisario. Od té doby se mezi oběma stranami konají pod patronaci OSN řídce další dialogy.\n\nTěžba fosfátů poskytuje práci přibližně 3000 lidí. Roční produkce se pohybuje kolem 2 milionů tun, z nichž 40% je vyváženo do Evropy, 40% do USA a značná část ze zbylých 20% končí v Japonsku. Západní Sahara je pouze jedním z marockých zdrojů fosfátů – celkově je Maroko jejich největším světovým producentem. Po fosfátech a rybolovu je třetím nejvýznamnějším vývozních artiklem Západní Sahary písek. Například na Kanárské ostrovy se ročně za účelem úpravy pláží vyveze 150 až 200 tisíc tun písku.\n"}
{"id": "600575", "url": "https://cs.wikipedia.org/wiki?curid=600575", "title": "Mikroregion Čáslavsko", "text": "Mikroregion Čáslavsko\n\nMikroregion Čáslavsko je dobrovolný svazek obci dle zákona v okresu Kutná Hora a okresu Praha-východ, jeho sídlem je Čáslav a jeho cílem je spolupráce, integrace a vytváření silnějších celků. Sdružuje celkem 13 obcí a byl založen v roce 2007.\n\n\n"}
{"id": "600577", "url": "https://cs.wikipedia.org/wiki?curid=600577", "title": "Methemoglobinémie", "text": "Methemoglobinémie\n\nMethemoglobinémie je fyziologická porucha charakterizovaná přítomností abnormálně vysokého množství methemoglobinu (metHb) v krvi. Methemoglobin je oxidovaná forma hemoglobinu, která nemá skoro žádnou afinitu ke kyslíku, proto nemůže téměř žádný kyslík přenést do tkání. Pokud je jeho koncentrace v červených krvinkách zvýšená, může se projevit tkáňová hypoxie.\n\nNormální hladina methemoglobinu je pod 1 %, měřeno ko-oximetrickým testem; u zdravých dětí je tato hladina až 3,61—6.44 % (měřeno spektrofotometricky), protože mají méně aktivní enzym methemoglobinreduktázu Zvýšené hladiny methemoglobinu se objevují tehdy, když jsou mechanismy chránící proti oxidativnímu stresu v červených krvinkách přetíženy a železnatý iont (Fe) v hemové skupině molekuly hemoglobinu se zoxiduje na železitý (Fe). Tím se hemoglobin převede na methemoglobin, který váže kyslík mnohem silněji než hemoglobin. To vede ke tkáňové hypoxii, protože vysoké hladiny methemoglobinu v krvi váží kyslík a nedokáží ho uvolňovat tak, jak je potřeba. Spontánní tvorba methemoglobinu je normálně blokována ochrannými enzymovými systémy, např. NADH-methemoglobinreduktázou čili cytochrom b5 reduktázou (hlavní dráha), NADPH-methemoglobinreduktázou (vedlejší dráha) a v menší míře kyselinou askorbovou a systémy glutathionových enzymů. Problémy s těmito systémy vedou k methemoglobinémii.\n\nPři deficitu enzymu diaforázy I (NADH-methemoglobinreduktázy) hladiny methemoglobinu stoupají a krev těchto pacientů má omezenou kapacitu pro přenos kyslíku. Taková tepenná krev není červená, nýbrž hnědá. Kůže bělošských pacientů s touto poruchou má proto namodralý odstín. Dědičná methemoglobinémie je způsobována recesivním genem. Má-li tento gen jen jeden z rodičů, bude mít potomek normálně zbarvenou kůži, mají-li však gen oba rodiče, bude mít kůži namodralou (což signalizuje methemoglobinémii).\n\nJiná příčina vrozené methemoglobinémie se pozoruje u pacientů s abnormálními variantami hemoglobinu, například hemoglobinu M (HbM) nebo hemoglobinu H (HbH), které nejsou podrobitelné redukci, byť enzymový systém není narušen.\n\nMethemoglobinémie se může objevit také u pacientů s deficitem pyruvátkinázy, vzhledem k narušené produkci NADH - esenciálního kofaktoru pro diaforázu I. Podobně u pacientů s deficitem glukózo-6-fosfátdehydrogenázy může být narušena produkce jiného kofaktoru, NADPH.\n\nMethemoglobinémie může být také získaná. Ochranné enzymové systémy normálně přítomné v červených krvinkách udržují u zdravých lidí hladinu methemoglobinu na méně než 1 procentu celkového hemoglobinu. Expozice exogenním oxidantům a jejich metabolitům (například benzokainu nebo dusičnanům) může zrychlit tvorbu methemoglobinu až tisíckrát, překročit možnosti ochranných enzymových systémů a akutně zvýšit hladinu methemoglobinu.\n\nMezi klasické chemické příčiny methemoglobinémie patří antibiotika (trimethoprim, sulfonamidy a dapson), lokální anestetika (zvláště artikain a prilokain) a další látky, například anilinová barviva, metoklopramid, chlorečnany, mefedron nebo bromičnany. Methemoglobinémii může způsobit také požití dusitanů nebo dusičnanů (například patinovacího činidla dusičnanu vizmutitého). Součástí rekreačních drog, nazývaných poppers je amylnitrit, který vyvolává methemoglobinemii vdechováním.\n\nDěti do 6 měsíců věku jsou zvláště citlivé na methemoglobinémii způsobenou dusičnany v pitné vodě (tzv. „modrání kojenců“), dehydrataci způsobenou gastroenteritidou s průjmem, na sepsi a na povrchová anestetika obsahující benzokain nebo prilokain. Dusičnany obsažené v zemědělských hnojivech mohou prosakovat skrz půdu a kontaminovat vodu. Současný standard EPA pro dusík v dusičnanech v pitné vodě je s ohledem na ochranu dětí stanoven na 10 ppm. Český limit pro dusičnany v pitné vodě je 50 mg/l.\n"}
{"id": "600579", "url": "https://cs.wikipedia.org/wiki?curid=600579", "title": "Mikroregion Český Kras - Pláně", "text": "Mikroregion Český Kras - Pláně\n\nMikroregion Český Kras – Pláně je dobrovolný svazek obcí podle zákona v okresu Beroun a okresu Praha-západ, jeho sídlem je Třebotov a jeho cílem je rozvoj mikroregionu, ÚP, životního prostředí a cestovního ruchu. Sdružuje celkem 12 obcí a byl založen v roce 2002.\n\n"}
{"id": "600582", "url": "https://cs.wikipedia.org/wiki?curid=600582", "title": "Mikroregion Český smaragd", "text": "Mikroregion Český smaragd\n\nMikroregion Český smaragd je dobrovolný svazek obcí podle zákona v okresu Benešov, jeho sídlem je Trhový Štěpánov a jeho cílem je celkový rozvoj mikroregionu a cestovního ruchu. Sdružuje celkem 10 obcí a byl založen v roce 1999.\n\n\n"}
{"id": "600585", "url": "https://cs.wikipedia.org/wiki?curid=600585", "title": "Mikroregion Čistá - Senomaty", "text": "Mikroregion Čistá - Senomaty\n\nMikroregion Čistá - Senomaty je dobrovolný svazek obcí podle zákona v okresu Rakovník, jeho sídlem jsou Senomaty a jeho cílem je celkový rozvoj mikroregionu, životního prostředí a cestovního ruchu. Sdružuje celkem 13 obcí a byl založen v roce 1999.\n\n\n"}
{"id": "600588", "url": "https://cs.wikipedia.org/wiki?curid=600588", "title": "Mikroregion Dolnobřežansko", "text": "Mikroregion Dolnobřežansko\n\nMikroregion Dolnobřežansko je dobrovolný svazek obcí podle zákona v okresu Praha-západ, jeho sídlem je Dolní Břežany a jeho cílem je celkový rozvoj mikroregionu a cestovního ruchu. Sdružuje celkem 8 obcí a byl založen v roce 1997.\n\n\n"}
{"id": "600591", "url": "https://cs.wikipedia.org/wiki?curid=600591", "title": "Mikroregion Dubina", "text": "Mikroregion Dubina\n\nMikroregion Dubina je dobrovolný svazek obcí podle zákona v okresu Kutná Hora, jeho sídlem jsou Kluky a jeho cílem je koordinace území a investiční akce. Sdružuje celkem 8 obcí a byl založen v roce 2002.\n\n\n"}
{"id": "600593", "url": "https://cs.wikipedia.org/wiki?curid=600593", "title": "Mikroregion Džbány - svazek obcí", "text": "Mikroregion Džbány - svazek obcí\n\nMikroregion Džbány - svazek obcí je dobrovolný svazek obcí podle zákona v okresu Benešov, jeho sídlem je Votice a jeho cílem je rozvoj mikroregionu v okolí hory Džbány (688 m), ÚP, infrastruktury, životního prostředí a cestovního ruchu. Sdružuje celkem 10 obcí a byl založen v roce 2000.\n\n\n"}
{"id": "600595", "url": "https://cs.wikipedia.org/wiki?curid=600595", "title": "Mikroregion Horymír", "text": "Mikroregion Horymír\n\nMikroregion Horymír je dobrovolný svazek obcí podle zákona v okresu Beroun, jeho sídlem jsou Svinaře a jeho cílem je v rozsahu uvedeném v § 50 zákona č. 128/2000 Sb. Sdružuje celkem 13 obcí a byl založen v roce 2000.\n\n\n"}
{"id": "600597", "url": "https://cs.wikipedia.org/wiki?curid=600597", "title": "Mikroregion Hořovicko", "text": "Mikroregion Hořovicko\n\nMikroregion Hořovicko je dobrovolný svazek obcí podle zákona v okresu Beroun, jeho sídlem jsou Hořovice a jeho cílem je celkový rozvoj mikroregionu, ÚP, infrastruktury, životního prostředí, cestovního ruchu. Sdružuje celkem 21 obcí. Společný počet obyvatel v těchto obcí byl k 1.1.2015 19 275.\n\n\n"}
{"id": "600601", "url": "https://cs.wikipedia.org/wiki?curid=600601", "title": "Mikroregion Hudlicko", "text": "Mikroregion Hudlicko\n\nMikroregion Hudlicko je dobrovolný svazek obcí podle zákona v okresu Beroun, jeho sídlem je Hudlice a jeho cílem je celkový rozvoj mikroregionu, ÚP, infrastruktury, životního prostředí a cestovního ruchu. Sdružuje celkem 12 obcí a byl založen v roce 2001.\n\n\n"}
{"id": "600603", "url": "https://cs.wikipedia.org/wiki?curid=600603", "title": "Mikroregion Chlum", "text": "Mikroregion Chlum\n\nMikroregion Chlum je dobrovolný svazek obcí v okresu Mladá Boleslav. Jeho cílem je rozvoj mikroregionu, životního prostředí a cestovního ruchu. Sídlí v Dobrovici a sdružuje celkem 7 obcí. Byl založen v roce 2001.\n\n\n"}
{"id": "600606", "url": "https://cs.wikipedia.org/wiki?curid=600606", "title": "Mikroregion CHOPOS", "text": "Mikroregion CHOPOS\n\nMikroregion CHOPOS je dobrovolný svazek obcí podle zákona v okresu Benešov, jeho sídlem je Chotýšany a jeho cílem je celkový rozvoj mikroregionu a cestovního ruchu. Sdružuje celkem 20 obcí a byl založen v roce 1999.\n\n"}
{"id": "600608", "url": "https://cs.wikipedia.org/wiki?curid=600608", "title": "Mikroregion Klonk", "text": "Mikroregion Klonk\n\nMikroregion Klonk je dobrovolný svazek obcí podle zákona v okresu Beroun, jeho sídlem je Tmáň a jeho cílem je celkový rozvoj mikroregionu. Sdružuje celkem 5 obcí a byl založen v roce 2002.\n\n\n"}
{"id": "600611", "url": "https://cs.wikipedia.org/wiki?curid=600611", "title": "Mikroregion Kutnohorsko", "text": "Mikroregion Kutnohorsko\n\nMikroregion Kutnohorsko je dobrovolný svazek obcí podle zákona v okresu Kutná Hora, jeho sídlem je Kutná Hora a jeho cílem jsou investiční akce a cestovní ruch. Sdružuje celkem 5 obcí a byl založen v roce 2002.\n\n\n"}
{"id": "600613", "url": "https://cs.wikipedia.org/wiki?curid=600613", "title": "Mikroregion Malé Posázaví", "text": "Mikroregion Malé Posázaví\n\nMikroregion Malé Posázaví je dobrovolný svazek obcí podle zákona v okresu Benešov a okresu Praha-východ, jeho sídlem jsou Chocerady a jeho cílem je celkový rozvoj mikroregionu a cestovního ruchu. Sdružuje celkem 10 obcí a byl založen v roce 1999.\n\n\n"}
{"id": "600616", "url": "https://cs.wikipedia.org/wiki?curid=600616", "title": "Usáma Ibn Munkiz", "text": "Usáma Ibn Munkiz\n\nUsáma Ibn Munkiz (: )\n(4. července 1095 – 16. listopadu 1188) byl arabský emír ze severní Sýrie, válečník, politik, dvořan, spisovatel. Jeho nejznámější dílo nese titul \"Kitab al-I'tibar\" (česky \"Kniha zkušeností arabského bojovníka s křižáky\").\n\nNarodil se ve městě Šajzar poblíž Antiochie, dva roky před vpádem prvních křižáků do Sýrie, do rodiny bohatého feudála. Své mládí strávil na dvoře v Damašku, později pobýval na fátimovském dvoře v Káhiře. Za svého života vykonal několik cest, a to nejen ke svatým místům v Mekce a Medíně, ale navštívil i Bagdád a Isfahán a dokonce i pobýval jistý čas v Jeruzalémě mezi křižáky. Zemřel rok po bitvě u Hattínu, kde byli křižáci poraženi vojskem Saladina.\n\nVše, co zažil, viděl a slyšel, zapsal na konci svého života v knize nazvané \"Kitab al-itibar\", tedy doslova \"Kniha poučení se skrze exempla\". Tato kniha je v arabské literatuře jedinečná tím, že se v ní autor snaží vytěžit hlubší smysl z vlastních zážitků, čímž nastavuje zrcadlo sobě a své době. V těchto svých pamětech jsou křižáci vykresleni jako opravdoví barbaři a nevěřící. „Nemají žádnou z lidských vlastností, kromě statečnosti,“ píše na jedné stránce. „Jinak jsou ovládáni divokými pudy a nečestnou ničemností.“ Usámovy Paměti obsahují také řadu příkladů hrubosti křižáckých mravů. Přesto však uznává, že jsou ochotni dobré mravy přijmout. „Mezi Franky jsou někteří, kteří přijali mravy naší země a sžili se s muslimy. Takoví jsou lepší než ti, kteří přišli nedávno ze své země.“ Nejen tyto příklady, ale i řada dalších epizod ze všedního života ukazuje, že nenávist proti křižákům nebyla nenávistí rasovou, nýbrž vznikala z kulturních a náboženských rozdílů.\n\n"}
{"id": "600618", "url": "https://cs.wikipedia.org/wiki?curid=600618", "title": "Reformy japonského písma", "text": "Reformy japonského písma\n\nSystém japonského zápisu je jeden z nejsložitějších na světě. Používá čtyři druhy písem - čínské znaky kandži, hiraganu, katakanu i romadži (latinku). Do dvacátého století nebyl nijak sjednocen. Během reforem Meidži se začaly ozývat hlasy volající po zjednodušení kandži či naprostému přechodu na latinku. \n\n\n"}
{"id": "600619", "url": "https://cs.wikipedia.org/wiki?curid=600619", "title": "Muzeum městské hromadné dopravy v Praze", "text": "Muzeum městské hromadné dopravy v Praze\n\nMuzeum městské hromadné dopravy v Praze otevřel v květnu 1993 Dopravní podnik hl. m. Prahy a. s. ve vozovně Střešovice v souvislosti s ukončením jejího pravidelného provozu v roce 1992. Vozidla z muzejních sbírek jsou chráněna jako technické památky, rovněž sama vozovna byla koncem roku 1991 prohlášena za technickou památku.\n\nK prvním tradicím využití historických vozidel patřily tzv. jubilejní jízdy. Již 28. září 1925 se konala slavnostní jízda dvou otevřených vozů koňky a několika různých elektrických tramvají i zcela nových autobusů u příležitosti 50. výročí zahájení provozu pražské koňky, v trase její nejstarší trasy. 18. září 1947 se konala jubilejní jízda u příležitosti 50. výročí založení městského dopravního podniku. Roku 1956 byl historický vůz koňky i moderní vozidla vystaveny v Parku kultury a oddechu Julia Fučíka v Bubenči v rámci I. celostátní výstavy místního hospodářství. V létě 1962 se konala náborově pojatá jízda u příležitosti 30. výročí vozovny Vokovice, 18. listopadu 1962 jel konvoj z Parku kultury k Andělu na počest 110. výročí historie podniku Tatra n. p., nástupce někdejší Ringhofferovy továrny.\n\nV roce 1964 byla sbírka historických vozidel soustředěna na 4. a 5. kolej do vozovny Pankrác a později ve vozovně Vokovice a uvažovalo se o zřízení muzea, pro jeho umístění padaly návrhy na vozovny Střešovice, Švábky, Karlín, Orionka, Valentinka či Košíře. 12. září 1965 se konala další, dosud největší jubilejní jízda, z náměstí I. P. Pavlova do Parku kultury, s 20 vozy sestavenými do 13 vlaků a dvěma doprovodnými nekolejovými vozidly. Od roku 1969 se uvažovalo o tom, že by pro stálou expozici byly využity 25.–30. kolej vozovny Vokovice, které dosud sloužily jako lakovna a uvolnily se přestěhováním této činnosti do nových ústředních dílen v Hostivaři. Uvažovalo se o tom, že by muzeum mělo vlastní vchod přímo z ulice. V roce 1969 a na jaře 1971 se do vokovické vozovny přestěhovala vozidla z Pankráce. Na dvoře vozovny se konaly jednou až dvakrát ročně výstavy vozidel. 28. září 1975 se opět konala jubilejní jízda, v trase Radlická – Park kultury. V průvodu 15. září 1985 z Mánesova mostu přes Lazarskou k Parku kultury se poprvé představily i nákladní a pracovní vozy. V roce 1987 konala vozovna Pankrác akci k 60. výročí a roku 1988 vozovna Strašnice k 80. výročí, vozovna Střešovice uspořádala v roce 1989 na dvoře výstavku k 80. výročí a roku 1991 se konala jízda u příležitosti Všeobecné československé výstavy. V letech 1991–1992 se konalo celkem 24 výstav na dvoře vokovické vozovny, naposledy 30. a 31. května 1992. V té době bylo 44 historických vozidel deponováno na 1.–6. koleji.\n\nDne 26. srpna 1992 vydalo vedení odštěpného závodu Elektrické dráhy pokyn s názvem „Změna poslání a organizační struktury dopravní provozovny Střešovice“. Od 1. září 1992 přestaly být z vozovny vypravovány vlaky na běžné linky, bylo zde vytvořeno středisko smluvních jízd a postupně sem byly soustředěny sbírky z Vokovic. 14. května 1993 zde bylo slavnostně otevřeno Muzeum MHD. Jubilejní jízdy 23. září 1995 a 18. září 2005 se děly již pod patronací muzea.\n\nMuzeum je přístupné pouze o sobotách a nedělích v letní sezoně (cca duben až listopad), výjimečně či na vyžádání i jindy. Volně přístupný je dvůr vozovny a občerstvení, které se nachází v objektu bývalé výpravny u vrátnice. V kolejovém oblouku u horních vrat vozovny je na dvoře vyznačena výstupní i nástupní zastávka historické tramvajové linky č. 91, která jezdí pouze o sobotách a nedělích v letní sezóně.\n\nVýstavní prostory se nacházejí na 10 kolejích v západních dvou lodích vozovny, vstup je vraty nejzápadnější koleje a pokladna je umístěna hned za vraty. V objektu jsou vystaveny historické tramvaje, autobusy i trolejbusy i další stálé výstavy. Východní dvě lodě, rovněž s deseti kolejemi, slouží jako depozitář a dílny pro exponáty, které jsou rozpracované nebo se do expozice nevešly, je zde i jeden vagon metra typu Ečs na samostatné podbetonované koleji. Ve východních, veřejnosti nepřístupných lodích se nacházejí také vozidla, která jsou používána pro smluvní jízdy a pro provoz historické tramvajové linky č. 91, a provádí se zde operativní servis vozidel z běžných linek.\n\nPři dnech otevřených dveří a jiných příležitostech bývá vstup do muzea zdarma a na dvoře vozovny bývá expozice moderních vozidel nebo i vybraných historických exponátů, které nejsou součástí stálé expozice.\n\nZaměstnanci Dopravního podniku hl. m. Prahy, jejich rodinní příslušníci, důchodci DP, držitelé senior pasů a děti do 6 let mají vstup do muzea zdarma.\n\nSoubor historických vozidel byl prohlášen za památku poprvé v roce 1975. Poté 21. července 1998 byl soubor 50 historických vozidel a 34 dalších sbírkových předmětů opět prohlášen Ministerstvem kultury ČR za kulturní památku.\n\nSbírka muzea obsahuje přibližně 50 vozidel, přičemž jednoznačně převažují tramvaje, součástí expozice je však i několik autobusů, trolejbusů a servisních vozidel. Jsou zde vystaveny i modely některých vozidel, která se do dnešních dob nedochovala, mezi nimi i model vlaku metra typu Tatra R1, který nikdy nebyl reálně nasazen. Ne všechna sbírková vozidla jsou aktuálně vystavená ve veřejně přístupné části muzea – část z nich se nachází v té části vozovny, která slouží jako depozitář. Některé exponáty jsou zapůjčené od jiných institucí, například modely vozidel od Muzea hlavního města Prahy.\n\n\nTramvajové vozy v muzeu, které nejsou součástí sbírky chráněných technických památek:\n\n\n\n\n\n\n\n\n\n\nV roce 1977 byla předběžně pro muzeum MHD vyčleněna tramvaj T3 ev. č. 6205, kvůli naprostému nepochopení ze strany tehdejšího vedení Dopravního podniku nebyl záměr uskutečněn. Počátkem 90. let 20. století bylo uvažováno o výstavbě repliky tramvajového vozu dráhy Praha – Libeň – Vysočany, pro jejíž stavbu měl být využit původní podvozek ve vlastnictví Národního technického muzea. Tento záměr však nebyl uskutečněn. V 90. letech tehdejší ředitel muzea Jaroslav Papst uvažoval o obnově trolejbusové tratě Vozovna Střešovice – Svatý Matěj, která měla sloužit k provozu historických trolejbusů deponovaných ve vozovně Střešovice. K obnově trolejbusové tratě nakonec nikdy nedošlo.\n\nPodnik ČKD Dopravní systémy po neúspěšném nabízení prototypu tramvaje RT6N1 ev. č. 0028 několika dopravním podnikům za zbytkovou cenu 75 000 Kč nabídl tramvaj k odkupu muzeu MHD, vzhledem k nedostatku financí na odkup a místa v muzeu nebyl záměr uskutečněn a tramvaj byla v dubnu 2002 zlikvidována v kovošrotu v Kralupech nad Vltavou.\n\nV roce 2004 se vzhledem k začínajícímu velkému vyřazování autobusů Karosa B 741 v původním provedení začalo uvažovat o zachování některého autobusu podtypu Karosa B 741.1908. Nejprve měl být pro muzeum vyčleněn vůz ev. č. 6001, jenže na podzim roku 2004 byl zlikvidován a náhradou byl vybrán vůz ev. č. 6008 který byl v únoru 2005 rovněž zlikvidován. V roce 2014 měl být do muzea MHD náhradou za autobus Karosa B 741 převeden autobus typu Karosa B 941E. Nakonec byl v srpnu 2017 vybrán typ Karosa B 961 vůz ev. č. 6366.\n\nV průběhu roku 2007 začala čím dál tím méně zasahovat do výcviku řidičů cvičná tramvaj T3 ev. č. 5501, vzhledem k tomu že se jednalo o první pražskou tramvaj typu T3 speciálně upravenou pro výcvik řidičů se objevily snahy o její převedení do muzea MHD. Kvůli nedostatku volných prostor v muzeu nebyl záměr uskutečněn a tramvaj v průběhu září 2008 až ledna 2009 prošla likvidací.\n\nDopravní podnik zakoupil pro prezentaci autobusové části ústředních dílen a pro provoz na nostalgické autobusové lince vrak autobusu Škoda 706 RTO který následně obdržel ev. č. 4404. Po koupi se na autobusu začala provádět generální oprava která byla pro nezájem později zastavena a autobus byl následně prodán společnosti Okresní autobusová doprava Kolín.\n\nPřed zrušením garáží Dejvice se krátce uvažovalo o jejich přeměně na pobočku muzea MHD, areál garáží Dejvice byl nakonec prodán soukromému investorovi, který v něm vybudoval hypermarket Kaufland.\n\n"}
{"id": "600626", "url": "https://cs.wikipedia.org/wiki?curid=600626", "title": "Sluka americká", "text": "Sluka americká\n\nSluka americká (\"Scolopax minor\") je malý zavalitý bahňák z čeledi slukovitých. Dorůstá 26–30 cm a má ochranné hnědé, černé a šedé opeření. Žije v mokřadech, vlhkých houštinách, lesích a na zemědělsko-lesních půdách na rozsáhlém území východní poloviny Severní Ameriky, kde je tažná. Je aktivní především za soumraku a v noci. Živí se různými bezobratlými, jakými jsou např. žížaly, hmyzí larvy, hlemýždi, stonožky, pavouci, brouci nebo mravenci, v malé míře požírá též semena. Mělké, dobře ukryté hnízdo staví na zemi a následně do něj klade 3–4 vejce, na jejichž 20–22 denní inkubaci se podílí pouze samice. Mláďata jsou prekociální a hnízdo opouští jen několik hodin po vylíhnutí. Při ohrožení znehybní a spoléhají přitom na své výborné ochranné zbarvení. Odstavena jsou pak asi po 5 týdnech.\n\n"}
{"id": "600629", "url": "https://cs.wikipedia.org/wiki?curid=600629", "title": "Zahrada Rámova", "text": "Zahrada Rámova\n\nZahrada Rámova je sci-fi román A.C. Clarka a Gentryho Lee. Román je součástí tetralogie o Rámovi, mimozemské kosmické lodi, která prolétávala Sluneční soustavou. V angličtině kniha vyšla 26. září 1991, česky v nakladatelství Baronet v letech 1994 a 2010. Překladatelem knihy je Vladimír Hanák.\n\nRomán rozvádí děj předešlého dílu (\"Návrat Rámy\") a líčí příběh Nicole des Jardinsové, Richarda Wakefielda a Michaela O'Toola, kteří zůstali v Rámovi poté, co z něj odletěl zbytek průzkumné posádky.\n\nKniha má celkem 5 kapitol:\n\nNicolin deník popisuje období, kdy jsou lidé v Rámovi. Je psána formou deníkových zápisů. Část začíná narozením prvního společného dítěte Richarda a Nicole, dcery Simone. Rodina žije v „doupěti“ pod útvarem zvaným New York. Své potřeby si zajišťuje u Rámanů přes komunikační zařízení, kam zadává specifikace potřeb ve formě chemického složení. Nicole se prioritně stará o svou dceru, Richard se snaží zdokonalovat technické vybavení a věnuje se tvorbě novým přístrojů (například malých robotů, kteří mají tvary různých historických postav) a Michael se snaží studovat. Ve vztahu k Simone se Richard chová spíše vlažně, kdežto Michael je velmi vřelý a se Simone tráví hodně času. Zároveň ji učí katolické věrouce.\n\nNicole a Richardovi se narodí další dcera, Katie, která je však zcela odlišná od Simone. Simone je spíše klidná a nenáročná, Katie je velmi aktivní a vyžaduje neustálou pozornost. Mezi Richardem a Katie se vytváří zvláštní pouto. Nicole po čase začne mít podezření, zdali Richard nezačíná žárlit na Michaela. Zároveň ji napadá myšlenka, že za předpokladu, že stráví zbytek života v Rámovi, by bylo vhodné, aby jejich děti měly co největší diverzitu genů. To by se zajistilo tím, že by měla děti s Michaelem. Navíc u Richarda má podezření, že má sklon mít především dcery, zatímco u Michaela by byla velká pravděpodobnost, že bude mít syna. S tímto plánem se svěřuje Richardovi, který ji ze začátku podporuje. Ovšem Michael je proti, a i když se jej podaří přesvědčit, v danou noc se nedokáže dostatečně vzrušit. Stejná situace následuje i později. Na to již Richard reaguje velmi ostře a po jedné z hádek odchází od rodiny. Michael se cítí provinile a více se upíná k modlitbám.\nNásledně se podaří Nicole Michaela přesvědčit k dalším pokusům a poté s ním i otěhotní. Má se narodit syn Benjy, který ovšem má Whittinghamův syndrom, tj. poruchu učení. Jelikož Richard se stále nevrací, začínají spolu Michael a Nicole trávit i noci a narodí se jim další syn – Patrick. Nicole však začíná mít živé sny týkající se Richarda a rozhodne se jej hledat. Poté, co se vrací, zjišťuje, že Katie se ztratila a jde ji hledat. Při hledání Katie vstupuje do prostoru Oktopavouků a nachází i různé vycpané tvory a taktéž fotografie ze svého doupěte. Zde jsou na fotkách i přesně vyjádřeny početí dětí. Nicole s hrůzou zjišťuje, že jsou oktopavouky pozorováni. Nachází Katie, ale taktéž se dostává do kontaktu s oktopavoukem. Oktopavouk je však nechává odejít. Po čase je objeven Richard a má u sebe vzkaz, že oktopavouci jsou mírumilovní. Richard je ovšem mimo sebe, mnohdy se cítí jak ve snu a nedokáže si vzpomenout na to, co se během dvou let stalo. Richardovi a Nicole se narodí další dcera, Eleonora (Ellie). Loď směřuje k hvězdě Sirius, u které je kosmická stanice, kterou lidé nazvali jako Uzel.\n\nPoté, co kosmická loď Ráma přiletěla k Uzlu, byli lidé přepraveni do tohoto zařízení. Zde se podrobovali různým testům. Oproti jejich původnímu doupěti v Rámovi bylo jejich nové útočiště vybaveno velmi komfortně a tak, aby odpovídalo jejich potřebám. Z tohoto lidé poznali, že byli na Rámovi důkladně sledováni, včetně všech svých typických potřeb a zvyků. V Uzlu se lidé také podrobovali různým testům a zkouškám, ovšem tak, aby nedošli ke kontaktu s jinými tvory. Jednou se Richard rozhodl opustit pokoj a jít na průzkum do Uzlu. Další den byl přinesen Orlem, ptačím mužem. Orel vysvětlil, že byl vytvořen inteligencí Uzlu, aby mohl komunikovat s lidmi, jelikož zosobněná komunikace je pro ně přijatelnější.\n\nZároveň Orel lidem sdělil, že po období testů je bude čekat úkol – Ráma se vydá zpět na cestu k Zemi, ze které vezme 2 000 lidí na bližší prozkoumání. Pro tyto osadníky bude vytvořena v Rámovi speciální sekce, kterou budou obývat, tzv. habitat. Na konstrukci tohoto habitatu se měli lidé podílet. Kromě rozložení jednotlivých čtvrtí a sociálních budov bylo třeba navrhnout i pomocné bioty, stroje, které budou lidem pomáhat při životě. Oproti standardním biotům v Rámovi byli zvoleni bioti-lidé, kteří měli těla známých osob, jako například Abrahama Lincolna či Alberta Einsteina. Zároveň bude potřeba odvysílat k Zemi zprávu, aby byli v určenou dobu lidé připraveni se nalodit. Úkol natočit tuto zprávu dostala Nicole. Jelikož v jednu chvíli přecházela zpráva až do výhrůžky, měla Nicole výhrady a dokonce se vzpírala zprávu natočit. Orel jí proto dovolil se projet Uzlem, vysvětlil jí principy a zároveň jí umožnil komunikovat s jiným kosmoplavcem, podivným ve vodě žijícím hadem. Nicole poté zprávu natočila.\n\nPřed odletem bylo ovšem nutné rozhodnout, kdo zůstane v Uzlu a kdo poletí zpět k Zemi. Orel totiž požadoval, aby v Uzlu zůstal jeden reprodukce schopný pár, aby byla zajištěna reprodukce druhu pro případ, že dojde k neočekávané situaci. Lidé řeší otázku, jak se rozdělit, když k nim přijde Simone a navrhne řešení: ona zůstane s Michaelem v Uzlu jako pár. Všichni žasnou nad její dospělostí a taktéž nad tím, jak dobře měla vše promyšlené. Všichni souhlasí, že jde o velmi rozumné řešení. Michael a Simone se berou a jediný, kdo by si měl vybrat, kde chce zůstat, je Benjy. Všichni předpokládají, že zůstane s Michaelem a Simone, ale on si sám volí cestu zpět k Zemi.\n\nOrel lidi upozorňuje, že celou cestu k Zemi budou spát a že budou napojeni na přístroje, které by měly zpomalit jejich stárnutí.\n\nNicole, Richard se probouzejí ze spánku a zjišťují, že jsou již blízko Země. Děti mají zájem vidět jejich domovskou planetu, ačkoliv je to v tu chvíli pouze tečka na monitoru.\n\nMezitím se popisuje život na Zemi, kde se připravuje expedice na obnovení kolonií na Marsu. Původní kolonie, které byly v minulosti na Marsu, byly při začátku velkého chaosu opuštěny a nyní mají být obnoveny. Jedním z koordinátorů získávání je i Kendži Watanabe, Japonec, který na Mars taktéž poletí i se svou manželkou Nai Buatongovou-Watanabe. Jelikož je potřeba více kolonistů než se přihlásilo, bylo rozhodnuto, že budou taktéž zařazeni do expedice trestanci, kteří počet zvýší. Při výběru trestanců se postupovalo podle přísných pravidel tak, aby neohrozili kolonii. Zároveň se za jejich účast v expedici počítalo s tím, že jim bude odpuštěn trest, který si měli odpykat. Jednou si Kendžiho Watanabe pozval jeho otec, aby se s ním pobavil o expedici. Jak se ukázalo, účelem hovoru měla být žádost, aby byl do expedice zařazen i Tošio Nakamura. Tošio a Kendži se dobře znali, v mládí spolu často soupeřili v různých soutěžích a Kendži většinou vyhrával, zatímco Tošio byl druhý. Soupeřili taktéž o lásku dívky Keiko. Ačkoliv Kendži vyhrál, jeho rodina se stěhovala do Ameriky a tak se musel s Keiko rozloučit. Tu si pak vzal Tošio. Tošio však byl později odsouzen a nyní se chtěl zařadit do expedice. Jeho zařazení však bránil jeho psychologický profil, podle kterého se Tošio Nakamura ještě dostatečně nepolepšil a byl by schopen svůj čin zopakovat. Kendžiho otec se s ním sešel, jelikož Tošiův otec pracoval pro Kendžiho otce. Kendži nakonec podlehl a zajistil pro Tošia místo v expedici.\nV roce 2241 přišla na Zemi zpráva od Nicole o návratu Rámy a o jeho podmínkách o získání 2 000 lidí na svou palubu. Rada vlád, která byla dominantním uskupením, zjistila, že její dva největší konkurenti, Čína a Brazílie, nebyli schopni zprávu dekódovat a proto začala samostatně řešit jak dál postupovat. Na Zemi se totiž myslelo, že Ráma II. byl zničen jadernými střelami, které k němu byly ze Země vyslány. Hodnotily se různé varianty (zdali nejde o podfuk připravený Čínou či Brazílií apod.). Jelikož se nevědělo jak by se pokračovalo, pokud by opravdu zpráva byla pravdivá a k Rámovi nepřiletěly požadované lodě, tak se došlo k závěru, že se využije připravované expedice na Mars, která by k němu měla letět ve stejnou dobu, kdy by se měl objevit Ráma. To byl i jeden z důvodů, proč se kolonisté doplňovali o trestance – aby se zvýšil počet kolonistů a dosáhlo se potřebné věkové struktury. Kolonisté odlétají k Marsu ve třech lodích, pojmenovaných podle Kolubovy mise Pinta, Niňa a Santa Maria.\n\nPřed kontaktem s Rámou jsou kolonisté informováni o tom, že byla přijata zpráva od Nicole a že se mohou setkat s Rámou. Zároveň je jim vzkaz přehrán. Kolonisté jsou zároveň seznámení s historií expedice k Rámovi II. Zároveň se mezi kolonisty – trestanci objevuje podivná nemoc srdce, kterou začíná studovat kardiolog doktor Turner. Při přistání lodi na Rámovi se uskuteční výsadek, který je přivítán bioty v lidské podobě. Ti výsadek provedli po habitatu a informovali je o jednotlivých stavbách. Kolonisté se začínají stěhovat do Rámy. Nicole se setkává s Kendžim a také se spolu baví o tom, jaké byly osudy jednotlivých aktérů výpravy. Dozvídá se, že Francesca Sabatiniová se stala významnou osobou, a že ačkoliv doktor Brown před smrtí uveřejnil detaily z výpravy o jejich chování, Francesca dokázala situaci zvládnout. Zároveň se Nicole dozvídá, že se na Zemi zjistilo, že její první dcera Geneviève je dcerou krále Henryho. Kolonisté se začínají zabydlovat na lodi a dochází i k negativním interakcím mezi Wakefieldovými a dalšími lidmi. Benjy je osočen kvůli své pomalosti, naopak Katie se chová přelétavě. Zároveň se ukazuje moc Tošia Nakamury, který si ji dokázal vybudovat již v době pobytu ve vazbě, nyní si buduje imperium v habitatu.\n\nSvatební píseň se odehrává až tři roky poté, co se kolonisté dostali na Rámu. V habitantu je již vytvořena struktura společnosti i zastupitelské orgány. Zároveň se však ukazují i první problémy. Velkou moc získává Tošio Nakamura, který se stal podnikatelem v oboru zábavy a zřídil v kolonii oblast zvanou Vegas, podle vzoru Las Vegas. Zároveň se začínají objevovat sociální problémy, charakteristické především vytvořením různých čtvrtí podle národností, které se mnohdy stávají ghety. Velký vliv na život má i vir RV-41, který se rozšířil mezi kolonisty a který se projevuje onemocněním srdce.\n\nV kolonii je guvernérem Kendži Watanabe, který je podporován Nicole a Uljanovem, opozici představuje Tošio Nakamura a Ian Macmillan. Nicole a Richarda trápí Katie, která se již vůbec nestará o názor rodiny a přestěhovává se do Vegas. Spory mezi jednotlivými stranami se začínají vyhrocovat, opozice požaduje rozšíření kolonie mimo habitat, kde by se vybudovala vesnice Avalon, do které by byli přestěhování nemocní virem RV-41. Taktéž jsou pokusy se dostat do druhého, sousedního habitatu. Zároveň se v důsledku zvýšené spotřeby začíná hromadit oxid uhličitý v atmosféře a jako důsledek se zhoršuje počasí.\n\nPři veřejném slyšení senátu žádá doktor Turner větší prostředky na výzkum viru RV-41, zároveň identifikovává jeho pravděpodobnou příčinu. Podle jeho výzkumu se ukazuje, že vir byl vyvinut jako umělý v době boje s virem HIV. Poté, co byl HIV vir vyléčen, se v této oblasti hodně experimentovalo. V důsledku Velkého chaosu poté musel vir uniknout do přírody a nyní se začíná projevovat. Podle doktora Turnera je velmi podobný viru, který se testoval v Senegalu.\n\nNapětí v kolonii se zvyšovalo, což se projevilo ve snaze davu lynčovat Pedra Martineze, který byl obviněn ze znásilnění, i když obvinění nebylo příliš podložené a důkazy se ukázaly být lehce zpochybnitelné. Zhoršující se počasí se ještě více projevilo v podobě silné bouřky, která způsobila požár a mnoho lidí bylo zabito či vážně raněno. Po dlouhé a těžké práci v nemocnici při katastrofě se doktor Turner vyznal z lásky k Ellie. Zároveň se Ellie a Nicole přiznal, z jakého důvodu byl vězněn.\n\nKendži Watanabe se rozhodl pro schůzku s Tošio Nakamurou, aby se dohodli na snížení napětí. Nakamura však Kendžiho vyzývá k rezignaci, aby uvolnil místo pro volbu guvernéra Macmillanovi. Na svatbě Ellie a doktora Turnera však dojde k atentátu a Kendži a soudce Myškin jsou zavražděni a další lidé zraněni biotem. Richard Wakefield po důkladné kontrole zjišťuje, že biot patřil k sérii, jež má pod kontrolou Nakamura. V televizi se mezitím vysílá zpráva o pokusu o atentát na Nakamuru a Macmillana, kterou Nicole a Richard vyhodnotí jako podvrh ze strany Nakamury. Situace se vyhrocuje a Richard se rozhodne z kolonie utéct, k čemuž využívá speciální únikový východ na dně jezera.\n\nRichardovi se podaří utéct a pomocí svých robotů dokáže zmást i stráže vně lidského habitatu. Richard míří směrem do druhému habitatu, ve kterém podle jeho průzkumu žijí létavci. Zde se snaží dostat do prostoru létavců, kteří jej poté však zavírají do místnosti. Nejprve je zde sám, později jej však létavci začínají učit jejich jazyku a dávají mu volnost pohybu. Poté je veden do podzemního světa, kde naráží na nové tvory, podobné velkým mravencům. Tyto tvory nazývá myrmikoti. Tvorové jej provází jejich světem, až je zaveden k velké bílé pavučině, která jej pohltí a svými zakončeními se s Richardem spojí. Richard za pomoci přisedliny vidí části domovské planety přisedlin a taktéž válku, kterou lidé rozpoutali proti létavcům. Zároveň se mu vrací vzpomínky na období, kdy v Rámovi II. utekl od rodiny. Zjišťuje, že žil s létavci a že jej potom unesli oktopavouci. Zde také vidí podivné pokusy, které s ním dělali, zejména s jeho rozmnožovací soustavou. Richard pochopil, že létavci a přisedliny jsou vlastně symbiotický druh. Zároveň mu mysmikoti nástěnnými freskami popsali, že by po něm chtěli, aby přenesl dvě vejce létavců, kousek přisedliny a manové melouny mimo jejich habitat. Richard se také naučil rozmnožovací cyklus těchto tvorů. Richard je za pomocí létavců přesunut pryč s habitatu a je vysazen u New Yorku, který v Rámovi zůstal.\n\nMezitím v kolonii již plně vládl Nakamura a jeho lidé. Dochází k prudkému poklesu životní úrovně. Lidé s RV-41 byli segregováni, válka proti létavcům pokračovala, hrozilo téměř plné vyhubení létavců. Nicole byla uvězněna a obžalována. I přes svou obhajobu ji soud vedený Nakamurou uznal vinnou a odsoudil k smrti. Nicole čekala v cele na vykonání rozsudku a zdály se jí sny o jejím původu- rodu Senoufo z Pobřeží slonoviny.\n\n\n"}
{"id": "600630", "url": "https://cs.wikipedia.org/wiki?curid=600630", "title": "EHC Olten", "text": "EHC Olten\n\nEHC Olten (celým názvem: Eishockeyclub Olten) je švýcarský klub ledního hokeje, který sídlí ve městě Olten v kantonu Solothurn. Založen byl v roce 1934. Poslední účast v nejvyšší soutěži je datováno k sezóně 1993/94. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou zelená a bílá.\n\nSvé domácí zápasy odehrává v Eishalle Kleinholz s kapacitou 6 270 diváků.\n\nZdroj: \n\n\n\n"}
{"id": "600636", "url": "https://cs.wikipedia.org/wiki?curid=600636", "title": "Luoyanggia", "text": "Luoyanggia\n\nLuoyanggia byl rod menšího teropodního dinosaura, patřícího do čeledi Oviraptoridae. Žil před asi 96 milióny let (svrchní křída, stupeň cenoman) na území dnešní střední Číny (provincie Che-nan, údolí Žu-jang). Typový (a jediný známý) druh \"L. liudianensis\" byl popsán čínskými paleontology v roce 2009. Tento druh dosahoval délky přibližně 1,5 metru.\n\n"}
{"id": "600647", "url": "https://cs.wikipedia.org/wiki?curid=600647", "title": "HC Sierre", "text": "HC Sierre\n\nHC Sierre (celým názvem: Hockey Club Sierre) je švýcarský klub ledního hokeje, který sídlí ve městě Sierre v kantonu Valais. Založen byl v roce 1933. V letech 2003−2011 působil pod názvem HC Sierre-Anniviers. Poslední účast v nejvyšší soutěži je datováno k sezóně 1990/91. Od sezóny 2018/19 působí v MySports League, třetí švýcarské nejvyšší soutěži ledního hokeje. Klubové barvy jsou červená a žlutá.\n\nSvé domácí zápasy odehrává v hale Graben s kapacitou 4 358 diváků.\n\nZdroj: \n\n\nZdroj: \n\n\n\n"}
{"id": "600649", "url": "https://cs.wikipedia.org/wiki?curid=600649", "title": "Míra prokliku", "text": "Míra prokliku\n\nMíra prokliku (: \"click-through rate\", odtud zkratka CTR) je termín používaný v internetové reklamě. Je to míra prokliku, tj. poměr mezi celkovým počtem zobrazení internetové reklamy a počtem prokliků na ni vyjádřen v procentech. Toto číslo vyjadřuje určitým způsobem efektivitu reklamy. Závisí především na schopnosti zaujmout uživatele a přesvědčit jej o užitečnosti sledovat sdělení na další internetové stránce.\n\nVýpočet CTR:\n\nNejčastěji se s mírou prokliku setkáme v souvislosti s PPC reklamou. V PPC reklamě platí, že čím vyšší míra prokliku, tím lépe, neboť má přímý dopad na výsledky PPC kampaní. Vysoká míra prokliku snižuje cenu za proklik (CPC) a zlepšuje pozici reklamy.\n\nVe světě online reklamy existuje metrika zvaná relativní CTR. Tato metrika srovnává vlastní míru prokliku s konkurencí. Relativní CTR je podílem vlastního CTR a CTR všech inzerentů v umístěních zobrazující vlastní reklamy.\n\nVýpočet relativního CTR:\n\nJe-li hodnota rovná 1, vlastní reklamy mají stejné CTR jako CTR konkurence. Je-li hodnota menší než 1, naše reklamy mají horší míru prokliku než reklamy konkurence a naopak při relativním CTR větším než 1 mají naše reklamy míru prokliku lepší.\n"}
{"id": "600655", "url": "https://cs.wikipedia.org/wiki?curid=600655", "title": "Bezruč", "text": "Bezruč\n\nBezruč může označovat:\n\n"}
{"id": "600661", "url": "https://cs.wikipedia.org/wiki?curid=600661", "title": "EHC Visp", "text": "EHC Visp\n\nEHC Visp (celým názvem: Eishockeyclub Visp) je švýcarský klub ledního hokeje, který sídlí ve městě Visp v kantonu Valais. Založen byl v roce 1941. Švýcarským mistrem se stal Visp v sezóně 1961/62. Poslední účast v nejvyšší soutěži je datováno k sezóně 1971/72. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou světle černá, červená a bílá.\n\nSvé domácí zápasy odehrává v Litterna-Halle s kapacitou 4 300 diváků.\n\n\nZdroj: \n\n\nZdroj: \n\n\n\n"}
{"id": "600663", "url": "https://cs.wikipedia.org/wiki?curid=600663", "title": "HC Thurgau", "text": "HC Thurgau\n\nHC Thurgau (celým názvem: Hockey Club Thurgau) je švýcarský klub ledního hokeje, který sídlí ve městě Weinfelden v kantonu Thurgau. Založen byl v roce 1989 po fúzi klubů EHC Frauenfeld a EHC Weinfelden. V roce 1994 byl do klubu sloučen EHC Kreuzlingen. Touto fúzí byl dokončen projekt profesionálního klubu v kantonu Thurgau. Všechny sloučené kluby i přes fúze vykazují vlastní činnost v nižších soutěžích. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou zelená, bílá a žlutá.\n\nSvé domácí zápasy odehrává v Eishalle Güttingersreuti s kapacitou 3 100 diváků.\n\nZdroj: \n\n\nZdroj: \n\n\n\n"}
{"id": "600666", "url": "https://cs.wikipedia.org/wiki?curid=600666", "title": "Kuvajtská hokejová reprezentace", "text": "Kuvajtská hokejová reprezentace\n\nKuvajtská hokejová reprezentace je národní hokejové mužstvo Kuvajtu. Hokejová federace sdružuje 339 registrovaných hráčů (z toho 97 seniorů), majících k dispozici dvě haly s umělou ledovou plochou. Kuvajt je členem Mezinárodní federace ledního hokeje od roku 1985 (v roce 1992 byl vyloučen pro nedostatečnou činnost ledního hokeje, znovu byl přijat 8. května 2009).\n\n30. 1. 1999 Japonsko 44:1 Kuvajt \n\n1. 2. 1999 Čína 35:1 Kuvajt \n\n3. 2. 1999 Mongolsko 5:4 Kuvajt \n\n26. 1. 2007 Kuvajt 15:2 Macao \n\n29. 1. 2007 Čína 11:1 Kuvajt \n\n30. 1. 2007 Spojené arabské emiráty 6:2 Kuvajt \n\n2. 2. 2007 Kuvajt 10:2 Malajsie \n\n16. 6. 2008 Kuvajt 8:2 Alžírsko \n\n17. 6. 2008 Kuvajt 6:3 Maroko \n\n18. 6. 2008 Spojené arabské emiráty 3:2 Kuvajt \n\n19. 6. 2008 Kuvajt 9:0 Maroko \n\n20. 6. 2008 Spojené arabské emiráty 4:1 Kuvajt \n\n8. 1. 2010 Kuvajt 10:3 Bahrajn \n\n29. 3. 2010 Malajsie 5:1 Kuvajt \n\n30. 3. 2010 Thajsko 5:0 Kuvajt \n\n31. 3. 2010 Kuvajt 4:2 Singapur \n\n1. 4. 2010 Macao 2:2 Kuvajt \n\n3. 4. 2010 Mongolsko 4:1 Kuvajt \n\n4. 4. 2010 Kuvajt 2:0 Macao \n\n25. 5. 2010 Kuvajt 10:3 Saúdská Arábie \n\n27. 5. 2010 Kuvajt 5:0 Omán \n\n30. 5. 2010 Spojené arabské emiráty 4:1 Kuvajt \n\n28. 1. 2011 Mongolsko 3:2 Kuvajt \n\n29. 1. 2011 Malajsie 12:7 Kuvajt \n\n31. 1. 2011 Thajsko 5:3 Kuvajt \n\n1. 2. 2011 Spojené arabské emiráty 5:2 Kuvajt \n\n4. 2. 2011 Kyrgyzstán 15:4 Kuvajt \n\n5. 2. 2011 Kuvajt 23:0 Bahrajn \n\n25. 4. 2011 Kuvajt 8:3 Macao \n\n26. 4. 2011 Kuvajt 39:2 Indie \n\n27. 4. 2011 Spojené arabské emiráty 2:0 Kuvajt \n\n29. 4. 2011 Thajsko 6:3 Kuvajt \n\n30. 4. 2011 Hongkong 6:1 Kuvajt \n\n19. 3. 2012 Kuvajt 12:2 Tchaj-wan \n\n20. 3. 2012 Spojené arabské emiráty 6:0 Kuvajt \n\n22. 3. 2012 Thajsko 8:2 Kuvajt \n\n23. 3. 2012 Kuvajt 13:2 Indie \n\n24. 3. 2012 Thajsko 5:4 Kuvajt \n\n25. 3. 2012 Malajsie 5:3 Kuvajt \n\n28. 5. 2012 Kuvajt 13:2 Bahrajn \n\n29. 5. 2012 Kuvajt 11:0 Omán \n\n30. 5. 2012 Spojené arabské emiráty 3:2 Kuvajt \n\n31. 5. 2012 Kuvajt 11:1 Omán \n\n01. 6. 2012 Spojené arabské emiráty 3:1 Kuvajt \n\n16. 3. 2013 Thajsko 10:0 Kuvajt \n\n17. 3. 2013 Tchaj-wan 13:1 Kuvajt \n\n19. 3. 2013 Spojené arabské emiráty 6:1 Kuvajt \n\n20. 3. 2013 Kuvajt 6:2 Malajsie \n\n22. 3. 2013 Kuvajt 4:3 Malajsie \n\n23. 3. 2013 Tchaj-wan 21:0 Kuvajt \n\n24. 3. 2013 Mongolsko 11:0 Kuvajt \n\n16. 3. 2014 Spojené arabské emiráty 5:1 Kuvajt \n\n17. 3. 2014 Tchaj-wan 16:1 Kuvajt \n\n19. 3. 2014 Mongolsko 3:1 Kuvajt \n\n20. 3. 2014 Hongkong 6:0 Kuvajt \n\n22. 3. 2014 Thajsko 10:2 Kuvajt \n\n6. 6. 2014 Kuvajt 6:0 Omán \n\n7. 6. 2014 Kuvajt 10:5 Katar \n\n9. 6. 2014 Spojené arabské emiráty 2:0 Kuvajt \n\n10. 6. 2014 Kuvajt 4:2 Omán \n\n12. 6. 2014 Spojené arabské emiráty 5:0 Kuvajt \n\n18. 4. 2015 Kuvajt 5:3 Singapur \n\n19. 4. 2015 Kuvajt 10:2 Indie \n\n21. 4. 2015 Kuvajt 1:0 Malajsie \n\n22. 4. 2015 Kuvajt 5:0 Omán \n\n24. 4. 2015 Kuvajt 9:3 Kyrgyzstán \n\n28. 1. 2016 Kuvajt 17:1 Omán \n\n29. 1. 2016 Kuvajt 7:4 Katar \n\n30. 1. 2016 Spojené arabské emiráty 7:0 Kuvajt \n\n1. 2. 2016 Katar 5:3 Kuvajt \n\n2. 2. 2016 Kuvajt 5:4 Omán \n\n"}
{"id": "600668", "url": "https://cs.wikipedia.org/wiki?curid=600668", "title": "Mikroregion Od Okoře k Vltavě", "text": "Mikroregion Od Okoře k Vltavě\n\nMikroregion Od Okoře k Vltavě je dobrovolný svazek obcí v okrese Praha-západ, jeho sídlem jsou Velké Přílepy. Jeho cílem je celkový rozvoj mikroregionu a cestovního ruchu. Sdružuje celkem 10 obcí a byl založen v roce 2001.\n\n\n"}
{"id": "600671", "url": "https://cs.wikipedia.org/wiki?curid=600671", "title": "Milešovský Kloc", "text": "Milešovský Kloc\n\nMilešovský Kloc (674 m) je jedna z hor Českého středohoří. Nachází se severozápadně od vsi Milešov, po které je pojmenován. Stejně jako okolní kopce je sopečného původu a spadá do CHKO České středohoří. Na jejím jižním okraji pramení \"Pálečský potok,\" na severozápadním pak Milešovský potok. Hora je porostlá smíšeným lesem smrků, modřínů a dubů. Na vrchol nevede žádná turisticky značená trasa.\n\nVrch tvořený neovulkanickým lakolitem ze sodalitického trachyttu nachází v geomorfologickém okrsku Kostomlatské středohoří. Na svazích jsou rozptýlené deskovité sutě a na jižní straně také skalní stěny.\n"}
{"id": "600672", "url": "https://cs.wikipedia.org/wiki?curid=600672", "title": "Mikroregion Podblanicko", "text": "Mikroregion Podblanicko\n\nMikroregion Podblanicko je dobrovolný svazek obcí podle zákona v okresu Benešov, jeho sídlem je Vlašim a jeho cílem je celkový rozvoj mikroregionu a cestovního ruchu. Sdružuje celkem 9 obcí a byl založen v roce 2003.\n\n\n"}
{"id": "600676", "url": "https://cs.wikipedia.org/wiki?curid=600676", "title": "Obléhání Rhodu", "text": "Obléhání Rhodu\n\nObléhání Rhodu může odkazovat na několik historických událostí:\n"}
{"id": "600677", "url": "https://cs.wikipedia.org/wiki?curid=600677", "title": "Mikroregion Poděbradské Polabí", "text": "Mikroregion Poděbradské Polabí\n\nMikroregion Poděbradské Polabí je dobrovolný svazek obcí dle zákona v okresu Nymburk, jeho sídlem jsou Poděbrady a jeho cílem je rozvoj mikroregionu. Sdružuje celkem 20 obcí.\n"}
{"id": "600681", "url": "https://cs.wikipedia.org/wiki?curid=600681", "title": "Mikroregion Polabský Luh", "text": "Mikroregion Polabský Luh\n\nMikroregion Polabský Luh je dobrovolný svazek obcí podle zákona v okresu Kolín a okresu Nymburk, jeho sídlem je Kolín a jeho cílem je celkový rozvoj mikroregionu, životního prostředí a cestovního ruchu. Sdružuje celkem 4 obce a byl založen v roce 2003.\n\n\n"}
{"id": "600686", "url": "https://cs.wikipedia.org/wiki?curid=600686", "title": "Mikroregion Posázavský kruh", "text": "Mikroregion Posázavský kruh\n\nMikroregion Posázavský kruh je dobrovolný svazek obcí podle zákona v okresu Kutná Hora, jeho sídlem je Zruč nad Sázavou a jeho cílem je celkový rozvoj mikroregionu a cestovního ruchu. Sdružuje celkem 8 obcí a byl založen v roce 2002.\n\n\n"}
{"id": "600688", "url": "https://cs.wikipedia.org/wiki?curid=600688", "title": "Mikroregion Středokluky a okolí", "text": "Mikroregion Středokluky a okolí\n\nMikroregion Středokluky a okolí je dobrovolný svazek obcí podle zákona v okresu Kladno a okresu Praha-západ, jeho sídlem jsou Středokluky a jeho cílem je celkový rozvoj mikroregionu a cestovního ruchu. Sdružuje celkem 3 obce a byl založen v roce 2001.\n\n\n"}
{"id": "600690", "url": "https://cs.wikipedia.org/wiki?curid=600690", "title": "Mikroregion Svatojiřský les", "text": "Mikroregion Svatojiřský les\n\nMikroregion Svatojiřský les byl dobrovolný svazek obcí podle zákona v okresu Nymburk, jeho sídlem byla Loučeň a jeho cílem bylo zkvalitnění života v kraji. Sdružoval celkem 4 obce a byl založen v roce 2004. V roce 2014 ukončil svou činnost. Veškeré aktivity se přenesly pod Region Taxis Bohemia.\n\n"}
{"id": "600692", "url": "https://cs.wikipedia.org/wiki?curid=600692", "title": "Mikroregion Svatojiřský potok", "text": "Mikroregion Svatojiřský potok\n\nMikroregion Svatojiřský potok je dobrovolný svazek obcí podle zákona v okresu Kladno a okresu Mělník, jeho sídlem je Zvoleněves a jeho cílem je celkový rozvoj mikroregionu, ÚP, infrastruktury, životního prostředí a cestovního ruchu. Sdružuje celkem 8 obcí a byl založen v roce 2000.\n\n\n"}
{"id": "600694", "url": "https://cs.wikipedia.org/wiki?curid=600694", "title": "Dominique Swainová", "text": "Dominique Swainová\n\nDominique Swainová, rodným jménem Dominique Ariane Swain (* 12. srpna 1980 Malibu) je americká herečka.\n\nNarodila se v kalifornském Malibu Davidu a Cindy Swainovým. Vyrůstala mezi pěti sourozenci a chodila na střední školu právě v Malibu.\n\nVe filmu se poprvé objevila v roce 1993, a to ve snímku \"Dobrý synek\", kde hlavní role zahráli Macaulay Culkin, Elijah Wood nebo David Morse. Její sestra Chelse Swain je také herečkou.\n\nNejvětší role její kariéry přišly v roce 1997. Nejprve si zahrála v remaku románu spisovatele Vladimira Nabokova \"Lolita\". Tentýž rok pak šel do kin film s Nicolasem Cagem a Johnem Travoltou s názvem \"Tváří v tvář\", kde si zahrála Travoltovu nevyrovnanou dceru Jamie.\n\nDalší léta však přišly nepříliš významné role, pod které se podepsala i závislost na alkoholu, ze které se však časem dostala. Českým divákům z jejího působení mohou být známy snímky jako \"Drsná škola\", \"Cesta ke zlu\" nebo \"Alpha Dog\".\n\nV roce 1999 získala Young Artist Award v kategorii nejlepší výkon mladé herečky v TV filmu, seriálu či TV serii za film \"Lolita\". V roce 2007 získala cenu na filmovém festivalu v Los Angeles v kategorii nejlepší herečka za film \"The Pacific and Eddy\".\n\nV roce 1998 pak byla nominována na cenu Saturnu za nejlepší herecký výkon mladého herce/herečky za film \"Tváří v tvář\". O rok později získala nominace na MTV Movie Award, YoungStar Award a CFCA Award za Lolitu a v roce 2003 nominaci na DVD Premiere Award za roli ve filmu \"Drsná škola\".\n\nDominique je jednou z veřejných osobností, které podporují organizaci PETA a v 21 letech se stala nejmladší modelkou, která pro tuto organizaci zapozovala nahá.\n\nV roce 2002 byla magazinem Stuff prohlášena za jednu z nejvíc 102 sexy žen světa. Vystupovala také v několika hudebních videoklipech umělců, ke kterým patří Sky Parade, Nickelback nebo Moby.\n\n\n"}
{"id": "600699", "url": "https://cs.wikipedia.org/wiki?curid=600699", "title": "Sociální demokraté (Švédsko)", "text": "Sociální demokraté (Švédsko)\n\nŠvédská sociálně demokratická strana dělnická (SAP, : Sveriges socialdemokratiska arbetareparti) neboli Sociální demokraté (S, : Socialdemokraterna) je švédská politická strana, která vznikla 1889. Předsedou strany je od března 2012 někdejší odborový předák Stefan Löfven.\n\nOd 7. prosince 2008 jsou sociální demokraté součástí Červeno-zeleného bloku opozičních stran ve Švédsku, vedle Strany zelených a Levicové strany.\n\nStrana získala nejvíce hlasů ve všech volbách od roku 1917. S výjimkou krátkého období byli sociální demokraté nepřetržitě ve vládě po dobu 44 let (1932-1976). Další vládní zkušenosti měli možnost získat v letech 1982-1991, 1994-2006 a dále pak od roku 2014.\n\nStrana je napojena na Národní švédskou konfederaci odborů, která reprezentuje devadesát procent dělníků. Sleduje linii demokratického socialismu. Podporuje myšlenku státu blahobytu, kterého má být dosaženo na základě vybraných daní, obhajuje feminismus a rovnoprávnost všeho druhu.\n\n\n"}
{"id": "600702", "url": "https://cs.wikipedia.org/wiki?curid=600702", "title": "Třída Tačikaze", "text": "Třída Tačikaze\n\nTřída Tačikaze byla třída raketových torpédoborců Japonských námořních sil sebeobrany, určených zejména k ničení vzdušných cílů. Skládala se z jednotek \"Tačikaze\", \"Asakaze\" a \"Sawakaze\", postavených loděnicí Mitsubishi Zosen v Nagasaki v letech 1973–1983. Všechny tři jednotky byly vyřazeny ze služby v rozmezí let 2007–2010.\n\nJednotky třídy \"Tačikaze\":\n\nHlavňovou výzbroj torpédoborců tvořily dva 127mm kanóny umístěné ve věžích na přídi a zádi lodí. Mezi přední věží a můstkem se dále nacházelo osminásobné vypouštěcí zařízení raketových torpéd ASROC, která ve výzbroji lodí doplnily dva tříhlavňové 324mm protiponorkové torpédomety. Na zádi, za druhou dělovou věží, se nacházelo jednoduché odpalovací zařízení protiletadlových řízených střel Standard SM-1 MR. Ze stejného vypouštěcího zařízení bylo možné odpalovat též protilodní střely Boeing Harpoon. V 80. letech byly na všechny jednotky instalovány dva systémy blízké obrany Phalanx CIWS.\n\n"}
{"id": "600708", "url": "https://cs.wikipedia.org/wiki?curid=600708", "title": "Povrch", "text": "Povrch\n\nPovrch má více významů:\n\n"}
{"id": "600712", "url": "https://cs.wikipedia.org/wiki?curid=600712", "title": "Plavecký bazén Rumburk", "text": "Plavecký bazén Rumburk\n\nPlavecký bazén Rumburk je menší sportovní a rekreační zařízení, které se nachází v západní části města Rumburk v blízkosti městské čtvrti Podhájí a nemocnice v Rumburku. Jedná se o menší centrum plaveckých sportů a rekreace, které zahrnuje krytý bazén, jeden menší dětský bazén s atrakcí, dvě sauny, metrové skákadlo a 3 metrovou skokanskou věž. Velký bazén je dlouhý 25 metrů a má celkem 6 drah. Hloubka se pohybuje od 1,2 do 3,6 metrů. Bazén je vhodný pro potápěče, akvabely a skoky do vody. Provoz je celoroční.\n\nPlavecký bazén je pod správou příspěvkové organizace SRAS, do jejíž kompetence spadají i následující sportoviště: zimní stadion, lyžařský vlek, letní stadion a skatepark.\n\nVýstavba započala roku 1982, přičemž rekonstrukce byla provedena v letech 1997–1999, součástí rekonstrukce bylo opláštění a zlepšení technologií v bazénu. Bazén podle stejného projektu stojí i na Pražském výstavišti, na Kladně a stával i v Praze-Košířích.\n\n"}
{"id": "600719", "url": "https://cs.wikipedia.org/wiki?curid=600719", "title": "Třída Hacujuki", "text": "Třída Hacujuki\n\nTřída Hacujuki je třída univerzálních raketových torpédoborců Japonských námořních sil sebeobrany. Skládá se z celkem 12 jednotek postavených v letech 1979–1987. Probíhá jejich postupné vyřazování.\n\nJednotky třídy \"Hacujuki\":\n\nHlavňovou výzbroj torpédoborců tvoří jeden 76mm kanón OTO Melara, umístěný v příďové dělové věži. Mezi touto věží a můstkem se nachází osminásobné vypouštěcí zařízení raketových torpéd ASROC. Ta ve výzbroji lodí doplňují dva tříhlavňové 324mm protiponorkové torpédomety. Protilodní výzbroj představuje osm protilodních střel Boeing Harpoon, umístěných po obou stranách komína. Protiletadlovou výzbroj tvoří osminásobné vypouštěcí zařízení střel RIM-7 Sea Sparrow. Blízkou obranu proti letadlům a protilodním střelám zajišťují dva systémy Phalanx CIWS. Torpédoborce rovněž nesou jeden těžký protiponorkový vrtulník. Pro jeho uskladnění je na palubě hangár.\n\nPohonný systém je koncepce COGOG. Pro plavbu ekonomickou rychlostí slouží dvě plynové turbíny Tyne RM-1C, zatímco v bojové situaci lodě pohání dvě plynové turbíny Rolls-Royce Olympus TM 3B. Nejvyšší rychlost lodí dosahuje 30 uzlů. Cestovní rychlost je 18 uzlů.\n\n"}
{"id": "600724", "url": "https://cs.wikipedia.org/wiki?curid=600724", "title": "Malajsijská hokejová reprezentace", "text": "Malajsijská hokejová reprezentace\n\nMalajsijská hokejová reprezentace je národní hokejové mužstvo Malajsie. Hokejová federace sdružuje 256 registrovaných hráčů (z toho 119 seniorů), majících k dispozici 1 halu s umělou ledovou plochou. Malajsie je členem Mezinárodní federace ledního hokeje od 28. září 2006.\n\n26.01.2007 Malajsie 7:3 Hongkong \n\n29.01.2007 Jižní Korea 14:0 Malajsie \n\n30.01.2007 KLDR 15:0 Malajsie \n\n02.02.2007 Kuvajt 10:2 Malajsie \n\n24.04.2008 Malajsie 4:2 Hongkong \n\n24.04.2008 Malajsie 2:1 Singapur \n\n25.04.2008 Thajsko 2:2 Malajsie \n\n26.04.2008 Tchaj-wan 5:2 Malajsie \n\n26.04.2008 Malajsie 4:0 Macao \n\n15.03.2009 Malajsie 4:2 Mongolsko \n\n16.03.2009 Thajsko 8:2 Malajsie \n\n17.03.2009 Malajsie 10:1 Indie \n\n19.03.2009 Spojené arabské emiráty 3:1 Malajsie \n\n20.03.2009 Malajsie 4:3 Hongkong \n\n29.03.2010 Malajsie 5:1 Kuvajt \n\n31.03.2010 Malajsie 7:1 Macao \n\n01.04.2010 Thajsko 6:1 Malajsie \n\n02.04.2010 Singapur 3:3 Malajsie \n\n03.04.2010 Spojené arabské emiráty 4:1 Malajsie \n\n04.04.2010 Thajsko 5:2 Malajsie \n\n28.01.2011 Malajsie 25:0 Bahrajn \n\n29.01.2011 Malajsie 12:7 Kuvajt \n\n01.02.2011 Kyrgyzstán 23:2 Malajsie \n\n02.02.2011 Thajsko 16:1 Malajsie \n\n04.02.2011 Spojené arabské emiráty 7:1 Malajsie \n\n05.02.2011 Mongolsko 6:5 Malajsie \n\n19.03.2012 Malajsie 8:1 Macao \n\n20.03.2012 Malajsie 13:2 Indie \n\n21.03.2012 Malajsie 18:2 Indie \n\n22.03.2012 Malajsie 5:2 Macao \n\n23.03.2012 Malajsie 3:0 Tchaj-wan \n\n24.03.2012 Spojené arabské emiráty 15:0 Malajsie \n\n25.03.2012 Malajsie 5:3 Kuvajt \n\n16.03.2013 Spojené arabské emiráty 7:1 Malajsie \n\n18.03.2013 Thajsko 16:3 Malajsie \n\n20.03.2013 Kuvajt 6:2 Malajsie \n\n21.03.2013 Tchaj-wan 9:1 Malajsie \n\n22.03.2013 Kuvajt 4:3 Malajsie \n\n10.04.2015 Singapur 10:2 Malajsie \n\n11.04.2015 Singapur 11:3 Malajsie \n\n18.04.2015 Kyrgyzstán 6:5 Malajsie \n\n19.04.2015 Omán 8:7 Malajsie \n\n21.04.2015 Kuvajt 1:0 Malajsie \n\n22.04.2015 Singapur 4:1 Malajsie \n\n24.04.2015 Malajsie 16:4 Indie \n\n09.04.2016 Malajsie 3:1 Katar \n\n11.04.2016 Kyrgyzstán 9:5 Malajsie \n\n13.04.2016 Malajsie 6:1 Macao \n\n14.04.2016 Malajsie 11:5 Indie \n\n"}
{"id": "600730", "url": "https://cs.wikipedia.org/wiki?curid=600730", "title": "Kollmitz (zřícenina hradu)", "text": "Kollmitz (zřícenina hradu)\n\nKollmitz (česky: \"Chlumec\") je zřícenina hradu, stojící východně od města Raabs an der Thaya na strmém skalním ostrohu, který obtéká řeka Thaya v okrese Waidhofen an der Thaya v rakouské spolkové zemi Dolní Rakousy.\n\nObrovské zdivo hradeb se dvěma zaoblenými věžemi kdysi rozsáhlého středověkého hradu. Půlkruhová věž vstupní brány s gotickým obloukem, hladomorna, hradní věž a zbytky dvoupatrové obytné budovy, jakož i další části stavby jsou zachované. Na severozápadě byla postavena kolem roku 1450 na obranu proti Jiřímu z Poděbrad (1420-1471) postavena 160 metrů dlouhá, tzv. \"česká zeď“, která hrad chránila do vzdálenosti asi 300 metrů.\n\nHrad byl poprvé v dokumentech uvedený ve 12. století. Ve 14. století tam byl zemský soud a v patře šibenice. Často se měnili držitelé a až od roku 1411 byl sídlem panství barona z Hofkirchenu. Jeho panství skončilo roku 1620, když protestantské usedlosti byly zabaveny.\n\nHrad byl ve vlastnictví různých šlechtických rodů, potom kláštera Geras a od roku 1708 byl na dlouhou dobu v držení Franze Antona von Quarient a Raal (někdy také Raal), majitel panství Raabs však nechal hrad pustnout. Existuje legenda o tom, že hrad byl opuštěný kvůli jezevcům. Tuto svéráznou \"jezevčí teorii\" však vyvrátila současná majitelka hradu paní Magdaléna von Teltsch. Po roce 1708 již palác nebyl využíván a zanikl, resp. byl dokonce využíván pro získání levného kamene.\n\nZajímavou součástí rozsáhlé zříceniny je tzv. „česká zeď“, která stojí na severozápadě celého areálu. Někdy kolem roku 1450 ji zde postavili obránci hradu jako ochranný val před útokem armády českého vojevůdce Jiřího z Poděbrad. Česká zeď je dlouhá 160 metrů a předpokládá se, že hrad mohla chránit asi do vzdálenosti 300 metrů.\n\nHrad měl předchůdce na druhé straně údolí, západně od hradební zdi Kollmitzu, přesné místo je však sotva znatelné. Je možné, že se k tomu vztahuje pojmenování „Cholmuncze\" z roku 1319. Dendrologickým průzkumem se zjistilo, že přesně v tomtéž roce se dokončovala hradní věž nového hradu Kollmitz.\n\nPřehledný je celkový pohled na zařízení hradu z údolní silnice vedoucí podle řeky Dyje.\n\nOd roku 1974 se stará o údržbu zříceniny hradu Kollmitz sdružení Herbert Loskott (* 1926).\n\n\n"}
{"id": "600735", "url": "https://cs.wikipedia.org/wiki?curid=600735", "title": "Post Tower", "text": "Post Tower\n\nPost Tower je mrakodrap v německém městě Bonn. Postaven byl podle návrhu, který vypracovala firma Murphy/Jahn Architects. Má 42 podlaží a výšku 162,5 m, je tak nejvyšší mrakodrap ve městě a zároveň nejvyšší mrakodrap v Německu postavený mimo Frankfurt nad Mohanem. Byl dokončen v roce 2002 přibližně po dvou letech výstavby.\n\n"}
{"id": "600737", "url": "https://cs.wikipedia.org/wiki?curid=600737", "title": "Louka u Staré Huti", "text": "Louka u Staré Huti\n\nLouka u Staré Huti je přírodní památka ev. č. 2166, která se nachází u vesnice Stará Huť, která je administrativně částí obce Nemanice v okrese Domažlice. Chráněné území je v péči AOPK ČR - regionálního pracoviště Správa CHKO Český les.\n\nDůvodem ochrany lokality jsou mokřadní rašelinné louky a luční prameniště s výskytem vzácných a zvláště chráněných druhů rostlin. Louky byly v uplynulých 50 letech pravidelně ručně sečeny, takže se na místě zachovalo množství lučních společenstev neovlivněných intenzivním zemědělstvím. Jde například o prstnatec májový, kozlík dvoudomý, vemeník zelenavý, zábělník bahenní, blatouch bahenní či přesličku poříční.\n"}
{"id": "600738", "url": "https://cs.wikipedia.org/wiki?curid=600738", "title": "Chodovské skály", "text": "Chodovské skály\n\nChodovské skály jsou přírodní památka ev. č. 5322, která se nachází jižně od Chodova v okrese Domažlice. Chráněné území spravuje AOPK ČR - regionální pracoviště Správa CHKO Český les.\n\nDůvodem ochrany lokality je zachovalý přírodní výchoz mohutných křemenných žil, označovaných jako Český křemenný val.\n\nNa povrch zde vystupuje křemenná žilovina několika generací. Starší křemeny narůžovělé až nažloutlé barvu jsou prostoupena žilkami mladšího, většinou mléčného křemene. Na území probíhala po staletí intenzivní těžba křemene. Křemen je převážně zbarven oxidy železa a nebyl proto vhodný pro využití ve sklářském průmyslu, využíval se tedy převážně na stavbu cest. V dutinách křemenné žiloviny se vyskytují mineralogicky zajímavé krystalky křišťálu, čiré odrůdy křemene.\n"}
{"id": "600739", "url": "https://cs.wikipedia.org/wiki?curid=600739", "title": "Hvožďanská louka", "text": "Hvožďanská louka\n\nHvožďanská louka je přírodní památka ev. č. 1595, která se nachází v okrese Domažlice a v CHKO Český les.\n\nDůvodem ochrany lokality jsou pastviny s bohatou vlhkomilnou květenou. V lokalitě roste řada cenných rostlinných druhů, např. hořec hořepník, jehlice plazivá, lněnka pyrenejská, pcháč bezlodyžný, vrba plazivá, vemeník dvoulistý nebo prstnatec májový. Díky hořci se v místě vyskytuje jedna z nejstabilnějších populací modráska hořcového v ČR.\n"}
{"id": "600742", "url": "https://cs.wikipedia.org/wiki?curid=600742", "title": "Poustka (Rumburk)", "text": "Poustka (Rumburk)\n\nPoustka je část města Rumburk v okrese Děčín, též základní sídelní jednotka Poustka-Popluží. Nachází se na severu Rumburka. Nejznámější je ulice Na Poustce. V této části žije zhruba 200 obyvatel. Tato část spadá pod místní část Dolní Křečany. Blízko se nachází rybník Racek a lesy u Harty. V blízkosti Poustky je místní část Kolonka vystavěna v v letech 1938 - 39 a nejsevernější část města Rumburka Zámeček v Rumburku směrem na Jiříkov. Z Poustky je výhled na celé panorama města Rumburk, neboť je to jedno z nejvýše položených míst v Rumburku s výškou nad 400 m n. m.\n"}
{"id": "600745", "url": "https://cs.wikipedia.org/wiki?curid=600745", "title": "Kazumasa Ogawa", "text": "Kazumasa Ogawa\n\nKazumasa Ogawa (小川　一眞), \"Ogawa Kazumasa\"; 29. září 1860 - 6. září 1929, známý jako Ogawa Kazuma nebo Ogawa Isšin byl japonský fotograf. Byl významným publicistou, tiskařem, producentem suvenýrových, krajinářských a portrétních fotografií v Japonsku na konci 19. století. Stal se významným v oboru fotomechanického tisku. Jeho žákem a později asistentem byl T. Enami.\n\nOgawa se narodil v Saitamě do samurajského klanu Macudaira. V patnácti letech začal studovat angličtinu a fotografii v rámci školy Hidea Jošiwary, v roce 1880 se přestěhoval do Tokia, aby dále zdokonaloval své znalosti anglického jazyka. O rok později byl najat jako tlumočník v oddělení jokohamské policie a ve stejném městě se učil fotografii od Rendžóa Šimooky.\n\nPřibližně 80. léta v japonské fotografii byla mezníkem, kdy začalo tvořit více fotografů v Japonsku, například Adolfo Farsari, Raimund von Stillfried, Kimbei Kusakabe, Šiniči Suzuki nebo Kózaburó Tamamura. V roce 1882 se Ogawa přestěhoval do Bostonu, kde absolvoval kurzy portrétní fotografie a suchého želatinového procesu. Také studoval metodu tisku světlotiskem u společnosti Albert Type Company.\n\nPo svém návratu do Japonska v roce 1884 si Ogawa otevřel fotografický ateliér v tokijském Iidabaši (Kódžimači), první v Tokiu. O čtyři roky později založil Cukidži Kampan Seizó Kaiša, která vyráběla suché desky pro fotografy. V roce 1889 založil první japonský podnik, který tiskl metodou světlotisku, s názvem \"Ogawa Šašin Seihan džo\", označovaný jako \"K. Ogawa printing factory\". V tom samém roce Ogawa pracoval jako editor pro \"Šašin Šinpó\" (\"Fotografický časopis\") jediný dostupný fotografický časopis v té době, podobně jako magazín \"Kokka\" (Národní květy). Oba časopisy tiskl pomocí tiskového procesu světlotisku.\n\nOgawa byl zakládajícím členem Japonské fotografické společnosti (Japan Photographic Society), která sbírala fotografie amatérů z celého Japonska. V roce 1891 pořídil 100 snímků nejatraktivnějších tokijských gejš u příležitosti oslav otevření mrakodrapu Rjóunkaku. Budova se stala tokijským zábavním centrem, navrhl ji britský inženýr William K. Burton. Byla však poškozena zemětřesením v roce 1894 a po dalším zemětřesení v roce 1923 musela být zničena. Ogawa v červenci roku 1891 uspořádal výstavu 100 albuminových portrétů gejš u příležitosti otevření Rjóunkaku a návštěvníci na výstavě hlasovali o nejoblíbenější gejšu. Ogawa portréty vytiskl v několika knihách.\n\n"}
{"id": "600746", "url": "https://cs.wikipedia.org/wiki?curid=600746", "title": "Palazzo Lombardia", "text": "Palazzo Lombardia\n\nPalazzo Lombardia je mrakodrap v italském Milánu. Postaven byl podle návrhu, který vypracovala firma Pei Cobb Freed & Partners. Má 39 podlaží a výšku 163 m. Byl nejvyšším mrakodrapem ve městě, ale i v Itálii. Výstavba probíhala v letech 2006 – 2010.\n\n"}
{"id": "600747", "url": "https://cs.wikipedia.org/wiki?curid=600747", "title": "Nick Matthew", "text": "Nick Matthew\n\nNicholas Matthew (* 25. července 1980 v Sheffieldu) je profesionální hráč squashe. Je dvojnásobný vítěz British Open z let 2006 a 2009 a dvojnásobný vítěz Mistrovství světa družstev. Ve světovém žebříčku PSA je od roku 1997, jeho nejvyšší umístění je 1. místo v červnu 2010. Jako junior v roce 1999 vyhrál juniorské British Junior Open a v roce 1998 hrál semifinále juniorského mistrovství světa. Jeho trenérem je David Pearson.\n"}
{"id": "600749", "url": "https://cs.wikipedia.org/wiki?curid=600749", "title": "Singapurská hokejová reprezentace", "text": "Singapurská hokejová reprezentace\n\nSingapurská hokejová reprezentace je národní hokejové mužstvo Singapuru. Hokejový svaz sdružuje 360 registrovaných hráčů (z toho 200 seniorů), majících k dispozici 2 haly s umělou ledovou plochou. Singapur je členem Mezinárodní federace ledního hokeje od 2. května 1996.\n\n24.04.2008 Singapur 4:0 Macao \n\n24.04.2008 Malajsie 2:1 Singapur \n\n25.04.2008 Tchaj-wan 2:1 Singapur \n\n25.04.2008 Singapur 1:0 Thajsko \n\n26.04.2008 Hongkong 1:0 Singapur \n\n15.03.2009 Hongkong 1:1 Singapur \n\n16.03.2009 Spojené arabské emiráty 4:2 Singapur \n\n17.03.2009 Singapur 6:1 Macao \n\n19.03.2009 Singapur 5:0 Indie \n\n20.03.2009 Mongolsko 5:1 Singapur \n\n29.03.2010 Thajsko 11:0 Singapur \n\n30.03.2010 Macao 3:3 Singapur \n\n31.03.2010 Kuvajt 4:2 Singapur \n\n02.04.2010 Malajsie 3:3 Singapur \n\n16.03.2013 Macao 6:4 Singapur \n\n17.03.2013 Hongkong 10:0 Singapur \n\n19.03.2013 Singapur 13:4 Indie \n\n20.03.2013 Mongolsko 3:2 Singapur \n\n24.02.2014 Kyrgyzstán 6:3 Singapur \n\n26.02.2014 Singapur 2:1 Macao \n\n27.02.2014 Singapur 6:2 Indie \n\n01.03.2014 Macao 2:1 Singapur \n\n02.03.2014 Singapur 5:3 Indie \n\n10.04.2015 Singapur 10:2 Malajsie \n\n11.04.2015 Singapur 11:3 Malajsie \n\n18.04.2015 Kuvajt 5:3 Singapur \n\n19.04.2015 Singapur 4:2 Kyrgyzstán \n\n21.04.2015 Singapur 13:0 Indie \n\n22.04.2015 Singapur 4:1 Malajsie \n\n24.04.2015 Singapur 12:3 Omán \n\n12.03.2016 Mongolsko 11:0 Singapur \n\n13.03.2016 Spojené arabské emiráty 5:2 Singapur \n\n15.03.2016 Tchaj-wan 14:2 Singapur \n\n16.03.2016 Thajsko 7:1 Singapur \n\n"}
{"id": "600754", "url": "https://cs.wikipedia.org/wiki?curid=600754", "title": "Fotovoltaická elektrárna Milovice", "text": "Fotovoltaická elektrárna Milovice\n\nFotovoltaická elektrárna Milovice měla podle záměrů Středočeského kraje publikovaných v únoru 2010 být vybudována v prostoru bývalého vojenského prostoru Milotice – Mladá. Šlo o největší z plánovaných, budovaných i provozovaných slunečních elektráren v České republice. Plocha určená projektem pro elektrárnu byla 150 hektarů, čemuž podle investora měl odpovídat výkon 68 MW, v březnu 2010 byl uváděn předpokládaný výkon 50 MW. V září 2010 ČEZ jako klíčový investor oznámil odstoupení od projektu. \n\nStředočeský kraj vyhlásil výběrové řízení na využití pozemků a budov o celkové rozloze asi 250 hektarů, podmínky si vyzvedlo 6 zájemců, z nich 4 odevzdali projekty; dva zájemci nesložili požadovanou milionovou jistinu a další zájemce byl vyřazen, protože neřešil budoucnost lokality jako celku, takže vyhlášené podmínky nakonec splnil a za vítěze byl v únoru 2010 prohlášen jediný zbylý účastník, a to konsorcium „Sdružení pro rozvoj a revitalizaci bývalého vojenského výcvikového prostoru Mladá“, které reprezentuje koordinátorská společnost Mladá RP, s. r. o. a její společníci a jednatelé Oldřich Fiala ze Ženevy a Boris Čajánek z Jablonce nad Nisou. V konsorciu jsou údajně zastoupeny čtyři silné subjekty, a to „ČEZ Obnovitelné zdroje“, „FVE Boží Dar“, „Sudop Project Management“ a koordinátorská firma „Mladá RP“.\n\nTímto rozhodnutím sociálně-demokratického vedení kraje byly zároveň odloženy dřívější záměry občansko-demokratického vedení na obnovení leteckého provozu na bývalém vojenském letišti Boží Dar u Milovic i rozvojová studie, kterou předchozí vedení kraje nechalo za 5 milionů Kč zpracovat.\n\nVítěz výběrového řízení původně chtěl pozemky koupit, obce si však vymohly, aby si je kraj ponechal. Provozovateli elektrárny by byly pozemky krajem pronajaty na 20 let.\n\nNájemce též měl na vlastní náklady zbourat zdevastované bývalé vojenské stavby, převážně panelové, a zároveň na vlastní náklady odstranit případné ekologické zátěže, pokud by nějaké dosud nesanované byly ještě objeveny. Kromě fotovoltaické elektrárny by měl být vybudován ještě vědecko-technologický park, jehož součástí by mohlo být centrum inovačních technologií v oblasti využívání obnovitelných zdrojů energie nebo školicí a konferenční centrum Skupiny ČEZ. Dále součástí projektu měl být veřejně přístupný sportovní areál. Předpokládala se investice do elektrárny kolem 5 miliard Kč, náklady na odstraňování následků pobytu vojsk až půl miliardy Kč a na vědecko-technologický park a sportovní areál dalších 9 miliard. Projekt elektrárny měl vytvořit zhruba 150 pracovních míst, VT park a sportovní areál dalších 200 pracovních míst. V sanovaném území dále měly být vybudovány energeticky úsporné bytové komplexy. Na Benáteckém vrchu a Lipníku se počítalo s pastevním chovem ovcí, vybudováním jezdeckého areálu, v oblasti měla být vytvořena síť naučných stezek a vybavení pro cyklisty a turisty.\n\nNa začátku února 2010 hejtman David Rath plánoval uzavřít smlouvu do konce března, se sanací se podle plánů z té doby mělo začít do roka.\n\nNěkteří místní obyvatelé proti projektu protestovali, nesouhlas vyjadřoval například vedoucí oddělení správy majetku města Karel Černý. Spor byl rovněž o to, zda je nutné zbourat všechny stávající budovy na letišti. V březnu 2010 projekt kritizoval bývalý hejtman Petr Bendl. V dubnu 2010 proti němu protestovali piloti Air klubu Lysá nad Labem. V dubnu se na akci leteckého klubu, který využíval některé hangáry na bývalém letišti, konala petice proti elektrárně, kterou podepsalo kolem 600 lidí. Na radnici se sešlo několik návrhů na konání referenda, město s jeho vyhlášením váhalo a nakonec musel konání referenda i znění otázky nařídit soud. 15. a 16. října 2010 se mělo v Milovicích konat místní referendum, iniciované odpůrci elektrárny. Hejtman David Rath varoval, že odmítnutí nynějšího projektu by mohlo být vykládáno jako schválení dřívějšího projektu, proti němuž místní obyvatelé také protestovali, zejména vybudování nákladového letiště.\n\nJiž začátkem března 2010 se objevily první pokusy distribučních společností o moratorium na solární projekty. ČEZ Obnovitelné zdroje v té době již silně váhala, zatímco zástupci Mladá RP věřili v její účast.\n\nV červnu 2010 MF Dnes psala, že projekt elektrárny má problémy, a proto Středočeský kraj jedná s ČVUT o pronájmu areálu pro projekt sloužící této vysoké škole. Kraj rovněž přišel na to, že projekt FVE není v souladu s územním plánem, jehož případná změna je v působnosti městského zastupitelstva.\n\n20. září 2010 se v médiích objevila zpráva, že investor smlouvu vzhledem ke změně podmínek státní podpory pro obnovitelné zdroje dosud nepodepsal a vybudování elektrárny je proto ohroženo. Pokud ji nepodepíše do konce roku 2010, kraj hodlá vyhlásit nové výběrové řízení na využití území. 23. září 2010 manažer komunikace skupiny ČEZ Martin Schreier potvrdil, že účast ČEZu v projektu již není reálná. Zároveň tvrdil, že jeho firma nebyla členem konsorcia firem, které uspělo v soutěži. Odstoupení z projektu mluvčí zdůvodnil tím, že nebyly splněny některé podmínky ze strany Mladá RP. Jednatelé Mladá RP označili za problém plánované snižování výkupních cen elektřiny se solárních elektráren, a hodlají ještě zvažovat, zda z projektu ustoupí.\n\n\n"}
{"id": "600759", "url": "https://cs.wikipedia.org/wiki?curid=600759", "title": "Mikroregion Třemšín", "text": "Mikroregion Třemšín\n\nMikroregion Třemšín je dobrovolný svazek obcí podle zákona v okresu Příbram, jeho sídlem jsou Hvožďany a jeho cílem je celkový rozvoj mikroregionu. Sdružuje celkem 11 obcí a byl založen v roce 2000.\n\n\n"}
{"id": "600764", "url": "https://cs.wikipedia.org/wiki?curid=600764", "title": "Třída Asagiri", "text": "Třída Asagiri\n\nTřída Asagiri je třída univerzálních raketových torpédoborců Japonských námořních sil sebeobrany, postavená jako vylepšení torpédoborců třídy \"Hacujuki\". Skládá se z celkem osmy jednotek postavených v letech 1985–1991. Všechny jsou stále v aktivní službě. \"Asagiri\" a \"Jamagiri\" však od roků 2004–2005 slouží jako cvičné lodě.\n\nCelkem bylo postaveno osm jednotek této třídy. Do služby byly zařazeny v letech 1985–1991. Na stavbě se podílely loděnice Ishikawajima-Harima Heavy Industries v Tokiu (DD-151, 154 a 158), Mitsui Engineering & Shipbuilding v Tamano (DD-152), Sumitomo Heavy Industries v Jokosuce (DD-153 a 156), Hitachi Zosen v Maizuru (DD-155) a Mitsubishi Heavy Industries v Nagasaki (DD-157).\n\nJednotky třídy \"Asagiri\":\n\nHlavňovou výzbroj torpédoborců tvoří jeden 76mm kanón OTO Melara, umístěný v příďové dělové věži. Kanón má dostřel 30 km a rychlost palby 120 ran za minutu. Mezi touto věží a můstkem se nachází osminásobné vypouštěcí zařízení raketových torpéd ASROC. Ta ve výzbroji lodí doplňují dva tříhlavňové 324mm protiponorkové torpédomety HOS-302A pro japonská protiponorková torpéda typu 68. Protilodní výzbroj představují dva čtyřnásobné kontejnery protilodních střel RGM-84C Harpoon. Protiletadlovou výzbroj tvoří osminásobné vypouštěcí zařízení střel Sea Sparrow. Blízkou obranu proti letadlům a protilodním střelám zajišťují dva systémy Phalanx CIWS. Torpédoborce rovněž mohou nést až dva protiponorkové vrtulníky, pro jeho uskladnění se na palubě nachází hangár. Obvykle však nesou pouze jeden stroj typu SH-60J.\n\nPohonný systém je koncepce COGAG. Pro plavbu ekonomickou rychlostí slouží dvě plynové turbíny Kawasaki-Rolls-Royce Spey SM1A, přičemž v bojové situaci se připojí další dvě plynové turbíny stejného typu. Lodní šrouby jsou dva. Nejvyšší rychlost dosahuje 30 uzlů.\n\n"}
{"id": "600765", "url": "https://cs.wikipedia.org/wiki?curid=600765", "title": "60 (číslo)", "text": "60 (číslo)\n\nŠedesát je přirozené složené číslo. Římskými číslicemi se zapisuje LX. Tutéž číselnou hodnotu má i hebrejské písmeno samech.\n\nSynonymní archaický výraz pro šedesát je kopa. Kopa tvoří s dalšími zastaralými množstevními označeními dobře přepočitatelnou soustavu (\"kopa\" je pět tuctů nebo čtyři mandele).\n\nAtomové číslo prvku neodym je 60.\n\n\n\n\nKopa grošů byla peněžní jednotka, užívaná v Českých zemích od roku 1300, čítající 60, později i více grošů.\n\nBěh na 60 metrů je téměř nejkratší sprinterská disciplína. Existuje i varianta s překážkami.\n\n\nSlovo \"kopa\" je pravděpodobně původně odvozeno od kopání a znamenalo hromadu nakopané země. Později se význam rozšířil na hromadu obecně a později získal i přesný číselný význam.\n\n"}
{"id": "600770", "url": "https://cs.wikipedia.org/wiki?curid=600770", "title": "August Wilhelm Ambros", "text": "August Wilhelm Ambros\n\nDr. jur. August Wilhelm Ambros (též August Vilém Ambros) (17. listopadu 1816, Mýto – 28. června 1876, Vídeň) byl historik hudby, hudební teoretik a kritik a skladatel pocházející z Čech.\n\nAmbrosův otec, poštmistr a statkář v západočeském Mýtě, určil svého syna pro právnickou kariéru. August Wilhelm po studiu na Malostranském gymnáziu v Praze nastoupil na právnickou fakultu pražské univerzity a po získání doktorátu roku 1839 nastoupil do státní služby, nejprve na berním úřadě, pak byl mj. v revolučním roce 1848 příslušný pro cenzuru v Praze, roku 1850 se stal náměstkem vrchního státního návladního u pražského zemského soudu (a oženil se) a od roku 1871 působil na říšském ministerstvu spravedlnosti ve Vídni.\n\nPravým Ambrosovým povoláním hudba a výtvarné umění. Ambrosův hudební talent již v mládí pěstovala jeho matka Karoline Ambrosová, koncertní klavíristka, a její bratr, hudební historik Raphael Georg Kiesewetter. V průběhu studia na Malostranském gymnáziu v Praze se učil prakticky i teoreticky malířství (u Josefa Führicha) i hudbě (u Friedricha Dionysa Webera a Jana Bedřicha Kittla).\n\nJakožto jeden ze zakládajících členů („Flamin“) a vůdčí osobnost pražského spolku Davidovců („Davidsbund“) našel svůj hudební i žurnalistický vzor především v Robertu Schumannovi, do jehož \"Zeitschrift für Musik\" přispíval. Jeho skladby byly ovlivněny rovněž stylem Felixe Mendelssohna-Bartholdyho. Spolu s četnými mladými přáteli z pražského vzdělaného měšťanstva, k nimž patřil mj. Eduard Hanslick (píšící pod pseudonymem „Renatus“), oponoval tehdy v Praze převládajícímu hudebnímu konservatismu.\n\nSvým současníkům byl Ambros vedle své skladatelské činnosti znám zejména jako hudební spisovatel a kritik. Svou prvotinou \"Hranice hudby a poezie: Studie k estetice hudebního umění\" (Praha 1856), kterou koncipoval jako odpověď na Hanslickův spis \"O hudebním krásnu \" (\"Vom Musikalisch-Schönen\"), postavil proti jeho estetickému konceptu hudby jako \"„znějící pohybující se formy“\" vlastní koncept \"„oduševnělé formy“\". V jádru výpovědi však byl Ambros Hanslickově eseji natolik blízko, že sice touto prací sklidil publicistický úspěch, k hudebně-estetické diskusi druhé poloviny 19. století však nijak koncepčně nově nepřispěl. Přesto mu tato kniha i další práce, jako například \"Kulturněhistorické obrazy ze současného hudebního života \" (Lipsko 1860) a \"Pestré listy\" (2 svazky. Lipsko 1872 a 1874), a množství novinových článků vynesly pověst jednoho z nejvýznamnějších hudebních kritiků své doby. \"Hranice hudby a poezie\" my přinesla i zájem a přátelství Franze Liszta, který mj. poprvé provedl, spolu s Camillem Sivorim, Ambrosovu sonátu pro klavír a housle (Praha 1865).\n\nPo zájmu a příznivém přijetí, se kterým se sekala jeho přednáška (\"Hudba jako kulturněhistorický moment dějin\" – \"Die Musik als culturgeschichtliches Moment in der Geschichte\") učiněná v rámci výročního setkání Německého spolku hudebníků v roce 1859, mu vratislavské nakladatelství Leuckart (Constantin Sander) zadalo práci na souhrnných dějinách hudby. Výsledkem byly třísvazkové \"Dějin hudby\" (\"Geschichte der Musik\"), které se staly Ambrosovým životním dílem. První svazek se zabýval hudbou mimoevropských kultur a antickou hudbou (se zvláštním důrazem na hudbu starého Řecka), druhý svazek hudbou 4. až raného 15. století (jehož těžištěm byly gregoriánský chorál, Guido z Arezza, Antoine Busnoys a Guillaume Dufay) a třetí svazek hudbou fransko-vlámské školy (s důrazem na Josquina Despreze).\n\nV důsledku svého vzdělání byl přitom Ambros více než mnoho z jeho kolegů obeznámen s metodikou a pojmy historické školy právní a s literaturou své doby týkající se dějin umění, což se promítlo do koncepce jeho díla. V něm se odráží napětí mezi hegelovskou historickofilosofickou koncepcí a silně historicky charakterizovaným přístupem k látce, který se snaží dostát postulátu „Selbstauslöschung“, tedy potlačení vlastního historického názoru, formulovanému Leopoldem von Rankem.\n\nV hudební kritice bylo východiskem jeho kritiky Mozartovo dílo, i když přehnaný a povrchní Mozartovský kult v Praze kritizoval. Byl rozhodným příznivcem operní reformy Richarda Wagnera, podrobně se věnoval i Giacomu Meyerbeerovi, k němuž však měl vztah rozporuplný – kritizoval hlavně jeho libreta. Sledoval i českou produkci a kritikou Krásnohorské libreta k Bendlovu \"Břetislavovi\" se zapojil do diskusí o české operní deklamaci.\n\nJiž jako uznávaný odborník byl Ambros roku 1869 jmenován prvním mimořádným profesorem hudební vědy na (dosud oboujazyčné) Karlově univerzitě, a to vedle svého zaměstnání u zenského soudu a vedle působení ve správní radě pražské konzervatoře. Již roku 1871 však byl povolán do Vídně na ministerstvo spravedlnosti a současně na místo učitele dějin umění korunního prince Rudolfa, učitele dějin hudby na vídeňské konzervatoři a hudebního redaktora oficiálních novin \"Wiener Zeitung\". Pražská stolice profesora hudební vědy pak zůstala neobsazena. Během své práce na \"Dějinách hudby\" byl Ambros uvolněn na několikaměsíční období ze svého úřadu v Praze i ve Vídni (působil mj. jako profesor hudebních dějin na pražské konzervatoři a jako učitel dějin umění korunního prince Rudolfa), aby mohl v různých evropských archivech shromáždit materiál ke svému dílu; tehdy mj. objevil partituru Monteverdiho \"Odysseova návratu do vlasti\", do té doby považovanou za ztracenou.\n\nAugust Wilhelm Ambros zemřel náhle na onemocnění roku 1876, v době, kdy se chystal vypravit se na další studia do italských archivů, kde se chtěl zabývat renesanční hudbou, především Alessandrem Stradellou. Zanechal vdovu Theresii roz. Jägrovou a osm dětí.\n\nAmbros zemřel dříve, než mohlo dokončit čtvrtý svazek svého hlavního díla, který měl zahrnovat dobu Palestrinovu. Tento díl uspořádali a roku 1878 vydali Otto Kade a Hugo Leichtentritt. Pátý svazek s hudebními příklady ke třetímu svazku \"Dějin hudby\" byl vydán roku 1882 pod vedením Kadeho. Wilhelm Langhans pokračoval v díle v „chronologickém pořádku“, aniž by však dosáhl Ambrosovy úrovně.\n\nVe vídeňské čtvrti Liesingu (23. okres) nese Ambrosovo jméno od roku 1954 \"Ambrosweg\".\n\nSeznam vydaných knih:\n\nDosud chybí bibliografie četných esejů, studií, náčrtů apod., které byly vydány v různých časopisech a novinách (\"Neue Zeitschrift für Musik\", Lipsko; \"Bohemia\", Praha; \"Abendpost\", \"Neue Freie Presse\", Vídeň a mnoho dalšíchm včetně pěti českých); byla by důležitá, neboť podle Ambrosova vlastního svědectví (Bunte Blätter I, VI f.) jsou jeho dřívější časopisecké články a fejetony do později vydaných sbírek převzaty jen v silně přepracované podobě.\n\nZ Ambrosovy tvorby byly ve své době vydány jen písně a charakterní kusy a sonáty pro klavír. Řada děl zůstala nevydána a některé jsou nyní nezvěstné. Z nikdy neprovedené a zřejmě nedokončené opery v češtině \"Břetislav a Jitka\" (1868-70) na libreto Josefa Wenziga byla provedena a zachovala se pouze předehra; předehry ke hrám Heinricha von Kleista \"Kätchen von Heilbronn\" (1848) a Pedra Calderóna de la Barca \"Il magico prodigioso\" (1855) se zachovaly, ne však předehry k Shakespearově \"Othellovi\" (1847), která se hrála i v Londýně, a k Tieckově \"Genovevě\" (1847) (tu prý skladatel sám zničil, aby nekonkurovala stejnojmenné opeře Roberta Schumanna). Ambros napsal rovněž monodrama \"Založení Prahy\" (\"Prags Gründung\" nebo též \"Libušas Prophezeiung\", provedeno poprvé na Žofíně 9. dubna 1850).\n\nZe dvou symfonií se zachovala pouze první, stejně jako dvě mše, B dur a \"Missa solemnis a moll\" (1857), která měla dlouhodobý úspěch a kterou Ambros sám považoval za své nejlepší dílo. Nezachovala se však jeho \"Stabat mater\" z roku 1850. Vedle toho napsal další klavírní a komorní skladby. V 40.-50. letech 18. století patřil mezi nejuznávanější pražské skladatele, s výjimkou předeher však docílil jen místního úspěchu.\n\n\n"}
{"id": "600773", "url": "https://cs.wikipedia.org/wiki?curid=600773", "title": "Mikroregion Týnecko", "text": "Mikroregion Týnecko\n\nMikroregion Týnecko je dobrovolný svazek obcí podle zákona v okresu Benešov, jeho sídlem je Týnec nad Sázavou a jeho cílem je celkový rozvoj mikroregionu. Sdružuje celkem 9 obcí a byl založen v roce 1999.\n\n\n"}
{"id": "600774", "url": "https://cs.wikipedia.org/wiki?curid=600774", "title": "Mikroregion údolí Lidického potoka", "text": "Mikroregion údolí Lidického potoka\n\nMikroregion údolí Lidického potoka je dobrovolný svazek obcí podle zákona v okresu Kladno a okresu Praha-západ, jeho sídlem je Buštěhrad a jeho cílem je celkový rozvoj mikroregionu, infrastruktury, životního prostředí a cestovního ruchu. Sdružuje celkem 11 obcí a byl založen v roce 2001.\n\n\n"}
{"id": "600775", "url": "https://cs.wikipedia.org/wiki?curid=600775", "title": "Pomník Rumburské vzpoury", "text": "Pomník Rumburské vzpoury\n\nPomník Rumburské vzpoury se nachází nad hřbitovem ve městě Rumburk, kde započala Rumburská vzpoura. Tento pomník byl prohlášen národní kulturní památkou; roku 1995 bylo prohlášení zrušeno, pomník je však stále chráněn jako kulturní památka. Místo popravy Františka Nohy, Stanka Vodičky a Vojtěcha Kováře bylo v roce 1951 označeno pomníkem připomínajícím tuto popravu. \n\nPomník je označen datem 29. května 1918 a nápisem „\"Za chléb, mír a svobodu\"“.\n"}
{"id": "600777", "url": "https://cs.wikipedia.org/wiki?curid=600777", "title": "Fakulta veřejných politik v Opavě Slezské univerzity v Opavě", "text": "Fakulta veřejných politik v Opavě Slezské univerzity v Opavě\n\nFakulta veřejných politik v Opavě (FVP) je jednou ze tří fakult Slezské univerzity v Opavě (SU), což je veřejná vysoká škola. FVP vznikla v roce 2008 vyčleněním čtyř studijních programů z Filozoficko-přírodovědecké fakulty a je tak nejmladší fakultou Slezské univerzity v Opavě. Fakulta se zaměřuje na uplatnění studentů především v sektoru veřejných služeb od ošetřovatelství přes specializaci v pedagogice po sociální práci a také ve sféře veřejné správy a veřejných politik.\n\nFakulta v současnosti nabízí tříleté bakalářské studium (Bc.) ve čtyřech studijních programech, v nichž je realizována výuka ve studijních oborech. Na fakultě se vyučují dva dvouleté navazující magisterské studijní programy (Mgr.), které jsou realizovány ve třech studijních oborech. V jednom studijním programu, resp. oboru, lze absolvovat také čtyřletý doktorský studijní program (Ph.D.). Většinu studijních oborů lze studovat jak v prezenční, tak v kombinované formě studia.\n\n\n\n\nFakulta se skládá ze čtyř ústavů:\n\n\n"}
{"id": "600780", "url": "https://cs.wikipedia.org/wiki?curid=600780", "title": "Národní historická stezka Lewise a Clarka", "text": "Národní historická stezka Lewise a Clarka\n\nNárodní historická stezka Lewise a Clarka je americká stezka připomínající památku expedice Lewise a Clarka na severozápad Spojených států mezi lety 1804 a 1806. Je částí systému Národních stezek v USA. Celkem měří 3 700 mil mezi městem Wood River a ústím řeky Columbie do Pacifiku.\n\nStezku spravuje National Park Service, ale různá místa po jejím boku jsou spravována jinými federálními, státními, lokálními, kmenovými či soukromými organizacemi. Stezka není turistická, i když nabízí skvělé možnosti pro turistiku, plavení na lodi nebo jízdu na koni. Stezka je druhou nejdelší ze třiadvaceti scénických a historických stezek v USA.\n"}
{"id": "600783", "url": "https://cs.wikipedia.org/wiki?curid=600783", "title": "Mikroregion Údolí Vltavy", "text": "Mikroregion Údolí Vltavy\n\nMikroregion Údolí Vltavy je dobrovolný svazek obcí dle zákona v okresu Mělník, okresu Praha-východ a okresu Praha-západ, jeho sídlem jsou Kralupy nad Vltavou a jeho cílem je zkvalitnění života v kraji, získávání peněz z EU. Sdružuje celkem 5 obcí a byl založen v roce 1905.\n\n\n"}
{"id": "600785", "url": "https://cs.wikipedia.org/wiki?curid=600785", "title": "Mikroregion Zbraslavicko a sdružené obce", "text": "Mikroregion Zbraslavicko a sdružené obce\n\nMikroregion Zbraslavicko a sdružené obce je dobrovolný svazek obcí podle zákona v okresu Kutná Hora, jeho sídlem jsou Zbraslavice a jeho cílem je koordinace území a investiční akce. Sdružuje celkem 13 obcí a byl založen v roce 2003.\n\n\n"}
{"id": "600787", "url": "https://cs.wikipedia.org/wiki?curid=600787", "title": "3600 (číslo)", "text": "3600 (číslo)\n\nTři tisíce šest set je složené přirozené číslo. Archaickým označením je velekopa, neboli kopa kop.\n\nHodina má 3600 sekund, obdobně jako stupeň má 3600 vteřin.\n\nTeplota varu oxidu hořečnatého je 3600°C\n\nPlanetka Archimedes nese číslo 3600.\n"}
{"id": "600788", "url": "https://cs.wikipedia.org/wiki?curid=600788", "title": "Mikroregion Želivka", "text": "Mikroregion Želivka\n\nMikroregion Želivka je dobrovolný svazek obcí podle zákona v okresu Benešov, jeho sídlem jsou Bernartice a jeho cílem je celkový rozvoj mikroregionu a cestovního ruchu. Sdružuje celkem 19 obcí a byl založen v roce 1999.\n\n"}
{"id": "600798", "url": "https://cs.wikipedia.org/wiki?curid=600798", "title": "Region Jenštejnského podhradí", "text": "Region Jenštejnského podhradí\n\nRegion Jenštejnského podhradí je dobrovolný svazek obcí podle zákona v okresu Praha-východ, jeho sídlem je Jenštejn a jeho cílem je celkový rozvoj mikroregionu, ÚP, životní prostředí, cestovní ruch. Sdružuje celkem 5 obcí a byl založen v roce 2002.\n\n\n"}
{"id": "600800", "url": "https://cs.wikipedia.org/wiki?curid=600800", "title": "Hraniční přechod Erez", "text": "Hraniční přechod Erez\n\nHraniční přechod Erez (: מעבר ארז, \"Ma'avar Erez\") je hraniční přechod mezi Izraelem a pásmem Gazy určený pro silniční přepravu.\n\nNachází se na v nadmořské výšce cca 30 metrů cca 12 kilometrů jižně od Aškelonu a cca 9 kilometrů severovýchodně od města Gaza. Na dopravní síť je na izraelské straně napojen pomocí dálnice číslo 4.\n\nHraniční přechod Erez slouží jako jeden z mála hraničních přechodů mezi Izraelem a pásmem Gazy. Procházet tudy smějí pouze občané palestinských území, Egypta a zahraniční občané (zejména pracovníci humanitárních organizací). Izraelcům je vstup zakázán.\n\nUž po roce 1967, kdy Izrael obsadil pásmo Gazy, sloužila tato dopravní tepna jako jedna z hlavním linií výměny zboží a osob mezi vlastním Izraelem a Gazou. Poblíž přechodu vyrostla na gazské straně průmyslová zóna Erez. Jako jedno z hlavních míst kontaktu mezi Izraelci a palestinskými obyvateli pásma Gazy zde opakovaně docházelo k útokům. V lednu 1994 byl v průmyslové zóně Erez ubodán palestinským útočníkem jeden muž. K akci se přihlásilo hnutí Hamás. Totož hnutí stálo za zastřelením dvou izraelských vojáků cca 1 kilometr jižně od hraničního přechodu v květnu 1994. Dne 17. července 1994 vypukly u hraničního přechodu palestinské nepokoje (srážky palestinských dělníků a izraelských vojáků), při kterých palestinský policista zastřelil izraelského vojáka. Po vypuknutí druhé intifády incidentů a konfrontace přibylo. V listopadu 2000 tu byl zastřelen izraelský drúzský voják. V dubnu 2002 zaútočil na objekt hraničního přechodu palestinský střelec. Zabil jednoho izraelského hraničního policistu a dalšího Izraelce. Čtyři lidé byli zraněni. K akci se přihlásil Palestinský islámský džihád. Téhož měsíce následovala přestřelka mezi Izraelci a palestinskými ozbrojenci. Zemřel jeden izraelský voják a palestinský útočník. Na jeho těle byl pak nalezen pás výbušnin připravený k sebevražednému útoku. K této akci se přihlásila organizace Brigády mučedníků Al-Aksá. V červnu 2003 pronikli Palestinci přestrojení za vojáky izraelské armády k izraelské hlídce poblíž přechodu. V nastalé přestřelce byli zabiti čtyři izraelští vojáci. Akci podpořilo hnutí Hamás, Brigády mučedníků Al-Aksá i Palestinský islámský džihád. 14. ledna 2004 se přímo v prostoru přechodu odpálila sebevražedná atentátnice, která zabila čtyři a zranila deset Izraelců. Po útoku následovalo společné přihlášení se k akci od Brigád mučedníků Al-Aksá i Hamásu.\n\nPalestinské útoky i izraelské odvetné zásahy vedly k častému odstavování hraničního přechodu Erez z provozu. 20. ledna 2004 při izraelské střelbě na dav lidí čekajících na povolení k odbavení bylo zraněno 25 Palestinců. V únoru téhož roku se tu při tlačenici v davu udusil jeden Palestinec.\n\nDva mrtvé Izraelce si vyžádala střelba poblíž přechodu v únoru 2004, ke které se přihlásily Brigády mučedníků Al-Aksá. V dubnu 2004 následoval další sebevražedný útok. Tentokrát zemřel jeden Izraelec. Akci opět podpořily Brigády mučedníků od Al-Aksá i Hamás. V lednu 2005 zabil jednoho Izraelce granát odpálený Hamásem na průmyslovou zónu Erez. Situace se dále zkomplikovala po provedení jednostranného stažení Izraele z Gazy v létě roku 2005, po kterém pásmo Gazy postupně bylo ovládnuto hnutím Hamás. V červnu 2005 zde došlo k dalšímu pokusu o palestinský sebevražedný atentát, v září 2005 zde izraelští vojáci zastřelili dva Palestince. V květnu 2008 se palestinští ozbrojenci pokusili zaútočit na objekt přechodu pomocí nákladního vozu.\n\nPočátkem 21. století, zejména po stažení izraelských sil z Gazy, byl přechod postupně doplněn o četná bezpečnostní zařízení, která snižují možné riziko násilných incidentů. Sestávají z betonových přístupových koridorů, detektorů a automatizované obsluhy, která omezuje kontakt s izraelským personálem na minimum (finální pasová kontrola). Přestavba terminálu stála více než 35 milionů dolarů.\n\nHraniční přechod je zároveň místem častých pokojných demonstrací a protestů, a to jak izraelského mírového tábora na izraelské straně, tak Palestinců na gazské straně přechodu. Do Gazy tudy proudí zahraniční pomoc a přechod využívají světová média.\n\n"}
{"id": "600806", "url": "https://cs.wikipedia.org/wiki?curid=600806", "title": "Region Povodí Mratínského potoka", "text": "Region Povodí Mratínského potoka\n\nRegion Povodí Mratínského potoka je dobrovolný svazek obcí podle zákona v okresu Mělník a okresu Praha-východ, jeho sídlem jsou Měšice a jeho cílem je celkový rozvoj mikroregionu, životního prostředí a cestovního ruchu. Sdružuje celkem 17 obcí a byl založen 13. dubna 1999.\n\n"}
{"id": "600807", "url": "https://cs.wikipedia.org/wiki?curid=600807", "title": "Highschool of the Dead", "text": "Highschool of the Dead\n\nHighschool of the Dead, v Japonsku známé jako Apocalyptic Academy: Highschool of the Dead () je japonská manga série od spisovatele Daisuke Satóa, kterou ilustroval Šódži Sató. Série byla serializovaná v časopise \"Monthly Dragon Age\" společnosti Fujimi Shobo mezi zářím 2006 a květnem 2013. Po smrti Daisuke Satóa v březnu 2017 však zůstala nedokončena. V Japonsku bylo mezi březnem 2007 a dubnem 2011 vydáno společnostmi Fujimi Shobo a Kadokawa Shoten sedm svazků mangy. Yen Press publikoval mangu v Severní Americe. Příběh sleduje skupinu středoškolských studentů, kteří se ocitnou uprostřed zombie apokalypsy.\n\n12dílná anime adaptace studia Madhouse, která adaptuje první čtyři svazky, byla v Japonsku vysílaná od 5. čerenvce do 10. září 2010. Madhouse také vyrobil OVA epizodu, jež měla premiéru v roce 2011. Sentai Filmworks vydalo anime a OVA epizodu s anglickým dabingem na DVD a Blu-ray v Severní Americe.\n\n\nManga \"Highschool of the Dead\", napsaná Daisukem Satóem a ilustrovaná Šódžim Satóem, započala serializaci v září 2006 v časopise \"Monthly Dragon Age\" společnosti Fujimi Shobo. Mezi lety 2008 až 2010 byla tvorba mangy přerušena. Po březnu 2011 byla vydána poslední kapitola v dubnu 2013. Série však po smrti Daisukeho Satóa dne 22. března 2017 zůstala nedokončena. V Japonsko bylo vydáno společnostmi Fujimi Shobo a Kadokawa Shoten mezi 1. březnem 2007 a 25. dubnem 2011 sedm svazků mangy.\n\nV roce 2018, v rozhovoru s ilustrátorem Šódžim Satóem a editorem Kawanakadžimou (pseudonym), bylo potvrzeno, že série byla zrušena a nebude tak nikdy obnovena. Autor série Daisuke Sató onemocněl v roce 2008, což velmi ztížilo její tvorbu. Po jeho smrti roku 2017 se Šódži a Kawanakadžima shodli, že by se měla série ukončit tak, jak je, a místo toho se zaměřit na sérii \"Triage X\".\n\nAnime adaptace byla premiérově vysílána na japonské stanici AT-X od 5. července do 20. září 2010. Dalšími stanicemi vysílajícími anime jsou TV Kanagawa, Tokyo MX, Chiba TV, KBS Kyoto, TV Aichi, TV Saitama a Sun TV. Producenty seriálu jsou společnosti Geneon Universal Entertainment, Showgate, AT-X a Madhouse, režisérem je Tecuró Araki, scenáristou Jósuke Kuroda, designérem postav Masajoši Tanaka a skladatelem hudby Takafumi Wada. Geneon Universal Entertainment vydalo mezi 22. zářím 2010 a 23. únorem 2011 šest svazků DVD a Blu-ray.\n\nV Severní Americe je seriál licencován Sentai Filmworks pro souběžné vysílání na Anime Network. Některé scény byly cenzurovány. V Austrálii a na Novém Zélandě je anime licencováno firmou Madman Entertainment. Sentai a Madman později získaly další práva k anime a společně se společností Section23 Films vydaly anglický dabing (vyrobený Seraphim Digital) na Blu-ray a DVD dne 28. června 2011. Manga Entertainment licencovalo seriál ve Spojeném království. Anglický dabing seriálu byl odvysílán na službě Anime Network mezi 10. březnem 2011 a 26. květnem 2011. Byl také zveřejněn 27. května 2011 na platformě Zune Marketplace od Microsoftu a 27. června 2011 na iTunes Store od Applu.\n\nOVA epizoda s názvem „Drifters of the Dead“ byla prodávána na Blu-ray disku, jenž byl součástí limitované editace sedmého svazku mangy, od 26. dubna 2011. Původně však měla být vydána v únoru. Sentai Filmworks licencovalo epizodu v Severní Americe. Uvedena zde byla dne 26. listopadu 2013 na DVD a Blu-ray.\n\n"}
{"id": "600808", "url": "https://cs.wikipedia.org/wiki?curid=600808", "title": "Orel Wahlbergův", "text": "Orel Wahlbergův\n\nOrel Wahlbergův (\"Hieraaetus wahlbergi\", dříve \"Aquila wahlbergi\") je středně velký dravec pojmenovaný po švědském přírodovědci Johanu Augustu Wahlbergovi. Dorůstá 55–60 cm, v rozpětí křídel měří 130–160 cm a váží 450–1400 g. Má proměnlivé zbarvení, jsou známí jak světlí, tak tmaví jedinci, kteří jsou běžnější a jejichž opeření je převážně tmavě hnědé. Žije v lesích na rozsáhlém území subsaharské Afriky a náleží přitom k nejhojnějším africkým orlům. Je částečně tažný. Loví plazy, malé savce a ptáky. Relativně malé hnízdo z větví staví vysoko na stromech a následně do něj klade obvykle jediné vejce, na kterém sedí 24-45 dnů.\n\n"}
{"id": "600817", "url": "https://cs.wikipedia.org/wiki?curid=600817", "title": "Region Taxis Bohemia", "text": "Region Taxis Bohemia\n\nRegion Taxis Bohemia je dobrovolný svazek obcí podle zákona v okresu Mladá Boleslav a okresu Nymburk, jeho sídlem je Loučeň a jeho cílem je celkový rozvoj regionu. Sdružuje celkem 24 obcí a byl založen v roce 2006.\n\n\n"}
{"id": "600821", "url": "https://cs.wikipedia.org/wiki?curid=600821", "title": "Rozvoj venkova", "text": "Rozvoj venkova\n\nRozvoj venkova je dobrovolný svazek obcí podle zákona v okresu Kutná Hora, jeho sídlem jsou Potěhy a jeho cílem je celkový rozvoj mikroregionu. Sdružuje celkem 9 obcí a byl založen v roce 1999.\n\n\n"}
{"id": "600825", "url": "https://cs.wikipedia.org/wiki?curid=600825", "title": "Karol Wojtyła st.", "text": "Karol Wojtyła st.\n\nKarol Wojtyła starší (18. července 1879 Lipnik (teď čtvrť Bílska-Bělé) – 18. února 1941 Krakov) byl poručík Rakousko-uherské armády a polské armády mezi světovými válkami. Otec Karola Józefa Wojtyły, pozdějšího papeže Jana Pavla II..\n\nKarol byl synem Macieja Wojtyły (1. ledna 1852 v Czańci – 23. září 1923 ve Wadowicích) a jeho první ženy Anny Przeczek (zemřela 19. září 1881 v Lipniku).\n\nOženil se s Emilií Kaczorowskou, přesné datum svatby není známé, jelikož se nezachovaly matriční knihy, ovšem soudí se, že by mohlo jít o rok 1904, všeobecně se má za to, že to bylo v období 1903–1906. Karol a Emilia spolu měli tři děti, Edmunda (1906–1932), Olgu (1914–1914) a Karola Józefa mladšího (1920–2005).\n\nKarol byl důstojníkem rakouské armády, během první světové války sloužil v Hranicích na Moravě. Po získání polské nezávislosti se stal důstojníkem 12. pěšího pluku, který sídlil ve Wadovicích a jež se mimo jiné proslavil během polsko-sovětské války v letech 1919–1920. V roce 1924 sloužil na okresním velitelství ve Wadovicích v kancelářské administrativě v hodnosti staršího poručíka. Po ukončení vojenské kariéry zůstal i nadále úředníkem.\n\nV roce 1938 se po smrti své ženy a syna Edmunda přestěhoval s dospívajícím synem do Krakova, zde také o tři roky později zemřel.\n\n\n"}
{"id": "600827", "url": "https://cs.wikipedia.org/wiki?curid=600827", "title": "Gerald Asamoah", "text": "Gerald Asamoah\n\nGerald Asamoah (* 3. října 1978, Mampong) je německý fotbalový útočník narozený v Ghaně, hrající za německý klub Schalke 04. V letech 2001–2006 hrál i za německou reprezentaci. Německé občanství má od roku 2000.\n\nProfesionální kariéru zahájil v Hannoveru, odkud přestoupil do Schalke 04. V Schalke vydržel jedenáct let, poté v létě 2010 odešel do týmu nováčka ze St. Pauli. V St. Pauli debutoval 19. září 2010, když v 73. minutě střídal svého týmového spoluhráče Rouwena Henningse. Poté, co klub sestoupil do 2. Bundesligy, přestoupil Asamoah do SpVgg Greuther Fürth.\n\nV reprezentaci odehrál přes čtyřicet utkání a objevil se v sestavách Německa pro mistrovství světa 2002 a 2006 i pro Konfederační pohár FIFA v roce 2005.\n\nSchalke 04\n\nNěmecko\n\nJeho bratr Lewis Asamoah hraje za tým Heeseler SV v nižší německé lize.\n\n"}
{"id": "600828", "url": "https://cs.wikipedia.org/wiki?curid=600828", "title": "Hořlavost textilií", "text": "Hořlavost textilií\n\nHořlavost textilií je náchylnost textilních materiálů ke vznícení a jejich chování při hoření. Hořlavost je ovlivněna fyzikálními (sráživost, tavitelnost), chemickými (obsah C, O atd.) a geometrickými (tvar, hmotnost) vlastnostmi materiálu.\n\nK běžným testům patří zkoušky klasifikace (stupně) hořlavosti (norma UL 94 srovnatelná s EN 60945), samozápalnosti (norma ASTM 1929) a stanovení limitního kyslíkového čísla (LKČ). \n\nLimitní kyslíkové číslo (LKČ) udává minimální koncentraci kyslíku v definované směsi dusíku a kyslíku při které vzorek ještě hoří.\n\nZkušební metoda se zakládá na normě ASTM D-2863 zavedené v USA v roce 1977:\nDo skleněné trubice přístroje (\"snímek vpravo\"), kterou prochází směs z kyslíku a dusíku, se zavěsí zkoušený vzorek a shora podpálí. Jestliže vzorek hoří déle než 180 sekund nebo když plamen dosáhne pod určitou značku na trubici, opakuje se zkouška s menší koncentrací kyslíku. Test se provádí tak dlouho, až při určité koncentraci hoří 50 % vzorku.\nVýpočet % koncentrace následuje podle vzorce\n\nkde formula_2 značí objem kyslíku a formula_3 objem dusíku.\n\nČím vyšší je tato hodnota, tím větší je odolnost materiálu proti vznícení a hoření.\n\nV následující tabulce jsou uvedena LKČ některých důležitých textilních vláken.\nFR* (flame retarded) = vlákno s nehořlavou úpravou\n\nPolymery obsahující větší množství vodíkových atomů (polyethylen, celulóza) mají vysokou hořlavost. Za normálně hořlavé se zpravidla považují materiály s LKČ do 21.\nMenší hořlavost mají polymery s aromatickými články a ty co obsahují halogeny (aramidy, modakryl).\nVšechna anorganická vlákna (azbestová, skleněná, keramická) jsou prakticky nehořlavá.\nZa nehořlavé se někdy označují také materiály, které se v plameni pouze taví a po vyjmutí z plamene ihned zhasínají, např. PVC nebo oxidovaný polyakryl.\n\nSnížení hořlavosti textilií se dá dosáhnout dočasnou (vypratelnou) úpravou nebo trvalou úpravou.\n\nTato úprava se dříve prováděla většinou s pomocí anorganických solí (borax, síran hlinitý apod.) Dočasná úprava se dnes používá jen v ojedinělých případech.\n\n\nÚprava (apretura) se většinou provádí namáčením a ždímáním na fuláru.\n\nZvláštní zpracování vyžadují vlasové textilie (impregnace namáčením mezi dvěma válci) a vlněné a hedvábné výrobky (technologie vytahování z lázně).\n\nÚprava je účinná jen když váhový podíl chemických prostředků obnáší nejméně 10 %. Úpravou proti hořlavosti se zvyšuje cena textilie o 30-50 %.\n\nV odborné češtině se označení „nehořlavá úprava“ pro úpravu textilií běžně používá, podle některých odborníků se však úpravou dá sice podstatně snížit hořlavost textilních materiálů, ale na zcela nehořlavé se nedají změnit (Např.anglické nebo německé označení nehořlavé úpravy se překládá jako „\"úprava ke snížení hořlavosti\"“ (flame retarded finishing, flammenhemmende Ausrüstung)).\n\nPoužití je z velké části určeno normami pro jednotlivé obory, pro některé úseky (např. nábytkové potahy, záclony a závěsy ve veřejných prostorách) platí pro použití nařízení vydávaná regionálními nebo místními úřady. Zákonná nařízení s tomto smyslu nejsou (dosud) známá.\n\nPříklady použití a příslušných norem:\n\n"}
{"id": "600832", "url": "https://cs.wikipedia.org/wiki?curid=600832", "title": "Hraniční přechod Karni", "text": "Hraniční přechod Karni\n\nHraniční přechod Karni (: מעבר קרני, \"Ma'avar Karni\",: معبر كارني nebo معبر المنطار) byl hraniční přechod mezi Izraelem a pásmem Gazy určený pro silniční přepravu, aktivní v letech 1994–2011. V březnu 2011 byl Izraelem trvale uzavřen.\n\nNachází se v nadmořské výšce cca 60 metrů nedaleko izraelské vesnice Nachal Oz, cca 38 kilometrů severozápadně od Beerševy a cca 4 kilometry jižně od města Gaza. Na dopravní síť je na izraelské straně napojen pomocí dálnice číslo 25.\n\nHraniční přechod Karni slouží jako jeden z mála hraničních přechodů mezi Izraelem a pásmem Gazy. Jde zároveň o jediný přechod umožňující masivní odbavování velkokapacitních nákladních automobilů.\n\nOd 90. let 20. století, kdy byla větší část pásma Gazy převedena pod kontrolu Palestinské autonomie, sloužil tento přechod zároveň i jako jediná silniční spojnice mezi Izraelem a izraelskou osadou v Gaze Necarim, která ležela zcela izolovaně od ostatních izraelských osad, téměř zcela obklopená lidnatými palestinskými sídly. Po provedení jednostranného stažení Izraele z Gazy v létě roku 2005 ovšem přechod sloužil výlučně pro výměnu zboží mezi Izraelem a pásmem Gazy, respektive pro dodávky pomoci do pásma Gazy. V okolí přechodu se v 90. letech 20. století plánovalo zřízení průmyslové zóny. Její rozvoj byl ale poté, co pásmo Gazy ovládlo hnutí Hamás, zastaven.\n\nJako jedno z hlavních míst kontaktu mezi Izraelci a palestinskými obyvateli pásma Gazy zde opakovaně docházelo k útokům, které směřovaly jednak proti konvojům směřujícím z a do osady Necarim, jednak proti posádce vlastního přechodu. V dubnu 2003 zahájil v prostoru přechodu střelbu palestinský ozbrojenec. Zabil dva lidi a pak byl sám zastřelen izraelskými bezpečnostními silami. K akci se přihlásilo hnutí Hamás. V prosinci 2004 byl nedaleko přechodu zabit izraelský voják poté, co explodovala výbušnina nastražená v kurníku. I k této akci se přihlásil Hamás. K velkému bezpečnostnímu incidentu zde došlo 13. ledna 2005. Večer, těsně před uzavřením přechodu, se skupině palestinských ozbrojenců podařilo odpálit nálož přímo v bráně přechodu, která byla proražena. Na izraelskou stranu pak pronikla skupina Palestinců, která zahájila střelbu. V přestřelce zemřelo šest izraelských civilistů. Tři palestinští útočníci byli zabiti.\n\nPalestinské útoky i izraelské odvetné zásahy vedly k častému odstavování hraničního přechodu z provozu. Situace se dále zkomplikovala po provedení jednostranného stažení Izraele z Gazy v létě roku 2005, po kterém pásmo Gazy postupně bylo ovládnuto hnutím Hamás. Další prohloubení blokády a izolace nastalo poté, co palestinští ozbrojenci zajali v červnu 2006 při výpadu z pásma Gazy izraelského vojáka Gilada Šalita. Například od září 2006 byl přechod dle zpráv z prosince 2006 prakticky trvale uzavřen. Uzavírka přechodu pak prohlubovala ekonomické potíže v pásmu Gazy, protože k jeho plynulému zásobování bylo zapotřebí stovek kontejnerů zboží a pouze přechod Karni měl kapacitu takový obrat materiálu odbavit. Zatímco před rokem 2006 zde bývalo odbaveno v průměru 10000 kamionů nákladu, například v dubnu 2010 to bylo pouze 693 vozů. Hraniční přechod je zároveň místem častých pokojných demonstrací a protestů, a to jak izraelského mírového tábora na izraelské straně, tak Palestinců na gazské straně přechodu. Po izraelském zásahu na konvoji do pásma Gazy, ke kterému došlo v květnu 2010, Izrael souhlasil, že část zásilky zboží přiváženého na lodním konvoji vpustí do pásma Gazy přes přechod Karni. Šlo o 128 nákladních vozů, jejichž obsah ale prošel izraelskou kontrolou a selekcí.\n\n"}
{"id": "600835", "url": "https://cs.wikipedia.org/wiki?curid=600835", "title": "Kolonizace Afriky", "text": "Kolonizace Afriky\n\nKolonizace Afriky má dlouhou historii. Národy z jiných světadílů byla Afrika kolonizována již od dob starověku, za nejvýznamnější epizodu je ale považováno západní osidlování v 19. a 20. století, kdy byla alespoň jednou kolonizována každá píď africké půdy. Tato kolonizace Afriky má kořeny v 16. století, kdy Portugalci začali zakládat opěrné body na pobřeží pro zabezpečení cesty do Indie; ve vnitrozemí tehdy existovaly silné domorodé říše. Takzvaný \"zápas\" či \"závod o Afriku\", období vůbec nejintenzivnější kolonizace, nesoucí se v duchu soupeření jednotlivých mocností, byl odstartován v osmdesátých letech 19. století. Začátek konce moderní africké kolonizace (tedy dekolonizace) nastal v padesátých letech 20. století a dovršen byl v letech sedmdesátých, kdy již na většině afrického území drželi moc zase původní obyvatelé.\n\nJiž ve starověku byla severní Afrika osidlována evropskými a západoasijskými národy, konkrétně starými Řeky a Féničany.\n\nFéničané zakládali kolonie ještě před začátkem 1. tisíciletí př. n. l. – například Utika na území dnešního Tuniska je datována asi do roku 1100 př. n. l. Někdy v 9. století př. n. l. založili Féničané vůbec nejdůležitější ze svých četných afrických kolonií – Kartágo (v překladu \"Nové město\"), které se ve 4. století př. n. l. stalo dominantní silou západního Středomoří a samo začalo vysílat expedice a zakládat kolonie podél severoafrického a atlantského pobřeží; na tom se významným způsobem podílel kartaginský mořeplavec Hannón, datovaný zhruba do roku 425 př. n. l.\n\nDle Hérodota měli dokonce Féničané z pověření faraona Neka II. kolem roku 600 př. n. l. obeplout z Rudého moře celou Afriku a vrátit se Středozemním mořem. Tato zpráva není sice archeologicky potvrzena, je však známo, že se (plujíce ze Středomoří na západ) dostali až na Azory a později do Guinejského zálivu\n\nZřejmě v 7. století př. n. l. byla v ústí Nilu v Egyptě založena řecká osada Naukratis; za dob faraona Ahmose II. (570 – 526 př. n. l.) se pak toto sídlo stalo nejdůležitějším střediskem řecko-egyptského obchodu. Zhruba v oné době kolonizovali Řekové také Kyrenaiku. V roce 513 př. n. l. se také pokusili založit kolonii na území mezi Kyrenaikou a Kartágem, odtud však byli odporem původního obyvatelstva i Kartáginců po dvou letech vypuzeni.\n\nAlexandr Makedonský (356 – 323 př. n. l.) založil během svého egyptského tažení přístav Alexandrii, jenž později zastával roli jednoho z nejdůležitějších měst helénistického i římského světa.\n\nZmiňované Kartágo se pro svou moc dostalo ve 4. století př. n. l. do sporu se vzrůstající římskou republikou. Po třetí punské válce (150 – 146 př. n. l.) Římané nadobro zvítězili a Kartágo zcela zničili – na jeho místě pak založili vlastní kolonii Afriku.\n\nV 5. století n. l. dobyl římskou Afriku dobyl barbarský národ Vandalů a ustanovil na ní vlastní království, jež se však brzy navrátilo do římských rukou, respektive pod nadvládu Byzantinců.\n\nV 7. století se ale celé severoafrické oblasti zmocnili Arabové a přinesli do ní arabský jazyk a islám. (Viz článek islámská expanze.)\n\nJeště před arabským dobytím Maghrebu byl cizorodou kulturou kolonizován ostrov Madagaskar; ten v rámci svých mohutných expanzí osídlili Malajci, pročež má tamní řeč kořeny právě v malajských jazycích.\n\nJiž od 7. století severoafričtí Arabové čile obchodovali se subsaharskou Afrikou a díky tomu také postupně kolonizovali východ světadílu, například oblast Zanzibaru. Transsaharský obchod vedl ke vnziku arabských čtvrtí v mnoha západoafrických městech, ačkoliv ty nebývají přímo označovány za kolonie.\n\nArabský stát Maroko se pokoušel zmocnit se vojenskou cestou území Sahelu , avšak neúspěšně.\n\nV 18. století kolonizovali východní Afriku také osadníci z Ománu; ovládali například části Tanzanie, Madagaskaru či Mosambiku a také Komorské ostrovy. Ománská zámořská říše však postupně přešla v područí evropských mocností. (Více o tom v článku o Ománu.)\n\nPrvní evropské expedice se zaměřovaly především na kolonizování dosud neobydlených ostrovů, jako byly Kapverdy či Svatý Tomáš, nebo zakládaly pobřežní pevnosti jakožto obchodní stanice. Takovéto pevnosti si často podmanily do své sféry vlivu dlouhé pruhy pobřeží, ovšem rozlehlé africké vnitrozemí nebylo – snad s výjimkou řeky Senegal – Evropanům příliš dobře známo ani jimi osídleno v podstatě až do pozdního 19. století.\n\n[[Soubor:Colonial Africa 1913 map.svg|náhled|Území ovládaná evropskými mocnostmi na africkém kontinentě roku [[1913]], zobrazená společně s dnešními státními hranicemi.\n\nEvropské pronikání do afrických zemí, které pozvolně probíhalo po velkou část [[19. století]], se postupně změnilo v horečné úsilí o získání území. V posledních dvaceti letech 19. století pro sebe zabíraly mocné [[Evropa|evropské]] mocnosti ([[Britské impérium|Británie]], [[Portugalsko]] a [[Francie]]) rozsáhlé oblasti Afriky i [[Asie]], a stejně tak činily v menším měřítku i [[Itálie]], [[Německo]] a [[Belgie]]. Tyto mocnosti si v posledních dvaceti letech 19. století celkem bez problémů rozdělily Afriku na mapě. Provedení tohoto rozdělení v terénu už nebylo tak bezproblémové. \n\nPodle toho, jak se dobytí Afriky odehrálo, bylo zapotřebí malé množství vojska, které vyžadovalo jen velmi malou materiální podporu. Byly zde i výjimky: v případě Británie dobytí Súdánu koncem devadesátých let bylo s tímto srovnání drahé, stejně jako druhá búrská válka v Transvaalu na přelomu 19. a 20. století, které se zúčastnilo více než půl milionů britských vojáků. Pro dobytí území častěji byly zapotřebí jen malé armády, které tvořili převážně afričtí řadoví vojáci pod vedením evropských důstojníků. Hlavním důvodem úspěšného získávání území byl rozvoj vojenské techniky, zejména [[Palná zbraň|palných zbraní]], na straně evropských koloniálních mocností. Mnoho afrických společností také disponovalo palnými zbraněmi a často i jejich velkým množstvím (např. státy na pobřeží západní Afriky a na Etiopské vysočině). Také státy ve vnitrozemí, např. [[Tanzanie]] a [[Uganda]]. Tyto zbraně však byly zastaralé i nebezpečné. Moderní zbraně se podařilo získat pouze Etiopii. Evropa prodávala Afričanům stále méně moderní zbraně a v posledních dvou desetiletích 19. století bylo uvaleno několik zákazů na export zbraní do Afriky. Při dobývání území důležitou roli sehrála také skutečnost, že Evropané měli profesionální armády, zatímco africké vojenské síly spíše domobranou a byly povolávány do služby jen v případě potřeby.\n\nMezi polovinou sedmdesátých let a počátkem let osmdesátých 19. století došlo ke sledu událostí, které způsobily, že africký kontinent se dostal pod nadvládu Evropanů. Britský vliv se upevňoval na Zlatém pobřeží a v deltě Nigeru, belgický král Leopold se začal aktivně zajímat o Konžskou pánev a Francouzi začali rozšiřovat svou kolonii v Senegalu.\n\nNěmecký kancléř [[Otto von Bismarck|Bismarck]] nebyl přesvědčen o užitečnosti kolonií v Africe, ale nelíbilo se mu, že by Británie a Francie získaly více, než považoval za jejich spravedlivý podíl. Počátkem osmdesátých let 19. století využil sporu mezi Francií a Británií a vyhlásil protektorát nad Togem, Kamerunem a jihozápadní Afrikou. Spor rozvířily události v severní Africe. Roku 1881 Francie vyhlásila protektorát nad těžce zadluženým Tuniskem. Na zadlužený Egypt dohlížely Anglie a Francie, což vyvolávalo mezi oběma zeměmi nevraživost. Oficiálním požehnáním tohoto \"nového [[imperialismus|imperialismu]]\" se stala Bismarckem uspořádaná [[Berlínská konference]] roku [[1885]]. Ta uznala Leopoldovy nároky na zřízení [[Svobodný stát Kongo|Konžského svobodného státu]], uznala také francouzská práva v rovníkové Africe. Delegáti souhlasili s britským postavením na dolním [[Niger]]u a s francouzskou sférou vlivu v horní části téže řeky. Vyhověla britským snahám o získání území [[Nigérie]]. Den po konferenci vyhlásil Bismarck protektorát nad pevninským územím [[Zanzibar]]u. Území dnešní Keni připadlo Británii a pevninská část [[Tanzanie]] Německu. Británie získala volnost jednání v Ugandě a ovládla jižní Nigérii. Francouzi zabrali po měsíci úporného odporu hlavní državy Dahome a Pobřeží slonoviny. Francie se zajímala hlavně o horní povodí Nigeru. Získané území se stalo součástí [[Francouzská Západní Afrika|Francouzské západní Afriky]]. Další společenství, které Francie v Africe vytvořila, se nazývalo [[Francouzská rovníková Afrika]]. Francouzské záměry zvýšily aktivitu Británie, která v roce 1898 ovládla Súdán. Když o pár let později přestala Francie kritizovat britskou politiku v Egyptě, dostala volnou ruku v [[Maroko|Maroku]]. Postupná expanze jednotlivých evropských zemí se postupně změnila v konkurenční boj, který se přesunoval do jižní Afriky. Bismarck zde vytvořil [[Německá jihozápadní Afrika|Německou jihozápadní Afriku]]. Území na východě Afriky, které náleželo Německu, se nazývalo [[Německá východní Afrika]]. Británie obsadila Severní Rhodesii (nynější [[Zambie]]) a Ňasko (nynější [[Malawi]]). Na začátku 20. století dosáhlo [[britské impérium]] v Africe největšího rozsahu. Británie uznala hranice držav Portugalska a Angole a Mosambiku. Do první světové války si evropské mocnosti rozdělily celý africký kontinent, kromě Libérie a Etiopie.\n\nPrimárními cíli evropského kolonialismu v Africe bylo získání surovin a trhů pro své zboží. Zpočátku se o jejich dosažení snažily soukromé společnosti. Brzy se však ukázalo, že soukromé společnosti jsou náchylné ke zneužívání, protože sledovaly především vlastní zisk. Tyto společnosti zaměstnávaly armády vysídlenců a jejich postup byl brutální. Často ničily vesnice, které nechtěly spolupracovat, a popravovaly jejich obyvatele. Nejbrutálnějšímu vykořisťování bylo v období raného kolonialismu vystaveno [[Belgické Kongo]] krále [[Leopold II. Belgický|Leopolda II.]] ([[Zaire|Zair]]). Poměry v Kongu byly považovány za ostudné a Leopold byl nucen předat odpovědnost belgické vládě, která ukončila ty nejhorší praktiky. Hlavním objektem zájmu zde byl na počátku 20. století kaučuk získaný z divoce rostoucích stromů, po kterém byla poptávka od automobilového průmyslu v Evropě a Severní Americe.\n\nI na ostatních místech afrického kontinentu docházelo k podobnému drancování a nucené práci. Zejména na [[Pobřeží slonoviny]], v [[Kamerun]]u a Mosambiku. Alespoň v prvních letech koloniální správy byli afričtí zemědělci pobízeni v Britské a Francouzské západní Africe, aby produkovali tržní plodiny na export. V [[Senegal]]u vzrostla produkce burských oříšků. Jedním z velkých úspěchů místních zemědělců bylo Zlaté pobřeží, kde bylo hlavní plodinou [[kakao]]. V mnoha oblastech západní Afriky přispělo ke zlepšení exportu tržních plodin vytvoření dopravní sítě, železniční i silniční. Až do konce 19. století nebylo zemědělství téměř rozvinuto z hlediska exportu do vzdálených zemí. Výjimkou byl například [[Zanzibar]], velký exportér hřebíčku a dalšího koření. Vybudování železnice britským koloniálním státem koncem [[19. století]] umožnilo ekonomicky efektivní pěstování tržních plodin v oblasti kolem Viktoriina jezera. Během pár let se Buganda stala hlavním producentem bavlny. Také v [[Egypt]]ě, kde Britové koncem 19. století přebudovali rozsáhlý zavlažovací systém, převažovala bavlna, stejně jako v [[Súdán]]u.\n\nHistorii moderní jižní Afriky určuje \"revoluce nerostů\", která začala objevením velkých nalezišť diamantů na sever od Kapské kolonie v letech 1869. Rovnováha sil mezi Afričany a Evropany, která byla dosažena v polovině 19. století, byla tímto otřesena, protože Britové se rozhodli vytvořit \"Jihoafrickou federaci\", která by svou prosperitu zajišťovala výnosy z diamantových nalezišť. Součástí tohoto plánu bylo i zničení okolních afrických království a vyloučení všech evropských rivalů. V osmdesátých letech 19. století měly již železniční sítě [[Egypt]], [[Alžírsko]] a [[Kapská kolonie]]. Železnice umožňovala proniknutí hluboko do vnitrozemí a zajistila ve velkém měřítku těžit hospodářské bohatství, nerosty. Umožnila nový rozvoj těžby zlata v Jižní Rhodesii a v Ašantsku. Objevy diamantů přispěly k oživení jihozápadní Afriky a Angoly. Tunisko se stalo hlavním dodavatelem fosfátů do Evropy. Za první světové války podnítila železnice rozvoj produkce cínu ve střední Nigérii. Významným krokem bylo zahájení produkce mědi v Shabě roku 1911. \n\nV období ohraničeném [[Prusko-francouzská válka|prusko-francouzskou]] a [[První světová válka|první světovou]] válkou nabyly evropské mocnosti na africkém kontinentě 23 000 000 km² – tedy plochu odpovídající pětině celkové [[Země|zemské]] pevniny – nových zámořských území. Vincent Khapoya poukazuje na hluboce prožívané pocity hrdosti některých evropských národů, jež se v závodě o Afriku zmocnily území několikanásobně většího než jejich domovské země. Khapoya také zmiňuje velké zásluhy [[Afričan]]ů v pozdějších bojích mezi samotnými evropskými mocnostmi; uvádí, že v [[První světová válka|první světové válce]] bojoval na straně [[trojdohoda|Spojenců]] celý milión vojáků afrického původu, ve [[Druhá světová válka|druhé světové válce]] to pak byly celé dva milióny. Khapoya také uvažuje o způsobech nadvlády a správy, jakých jednotlivé mocnosti používaly. \"Francouzi, Portugalci, Němci a Belgičané uplatňovali vysoce [[Centralismus|centralizovaný]] způsob řízení, takzvanou 'přímou vládu'.\" Britové se naproti tomu snažili vládnout skrze lokální prostředníky, kteří byli vybízeni či přímo nuceni spravovat přidělená území ku prospěchu [[Britské impérium|britského impéria]]. To byla vláda 'nepřímá'.\n\nOzbrojený odpor proti Evropanům trval na celém africkém kontinentu více než jednu generaci: mezi osmdesátými léty 19. století a první světovou válkou a v některých oblastech i déle. S největším odporem se setkali Němci na jihovýchodním území Afriky. Povstání zde začalo v červnu 1905 a rychle se rozšířilo na velké území. Povstání bylo na začátku roku 1907 poraženo díky nejednotnosti a taktice spálené země. Tisíce Afričanů byly zabity a desetitisíce zahynuly následkem [[hladomor]]u. V Angole však trval ozbrojený odpor až do počátku první světové války a Somálci v rámci [[Dervišský stát|Dervišského státu]] vzdorovali až do dvacátých let 20. století. Libye zaměstnávala italská koloniální vojska až do třicátých let 20. století. Maroko se dostalo pod nadvládu Evropanů až v roce 1912, kdy po období intenzivního soupeření Španělé zabrali severní oblast a Francouzi zbytek. Afričané byli dříve dlouho závislí na [[Otrokářství|otroctví]], které se všechny koloniální režimy zavázaly odstranit. V praxi k tomu však přistupovaly opatrně.\n\n[[Kategorie:Afrika]]\n[[Kategorie:Kolonialismus]]"}
{"id": "600836", "url": "https://cs.wikipedia.org/wiki?curid=600836", "title": "Frisky", "text": "Frisky\n\nPass Out je píseň britského grime zpěváka Tinie Tempaha. Píseň se nachází na jeho dwbutovém studiovém albu \"Disc-Overy\". Produkce se ujali producenti Labrinth a Da Diggler. S touto písní mu vypomohl britský producent Labrinth.\n"}
{"id": "600837", "url": "https://cs.wikipedia.org/wiki?curid=600837", "title": "Written in the Stars", "text": "Written in the Stars\n\nPass Out je píseň britského grime zpěváka Tinie Tempaha. Píseň se nachází na jeho debutovém studiovém albu \"Disc-Overy\". Produkce se ujal producent iSHi. S touto písní mu vypomohl britský zpěvák Eric Turner.\n"}
{"id": "600838", "url": "https://cs.wikipedia.org/wiki?curid=600838", "title": "TGF-β", "text": "TGF-β\n\nTGF-β (z angl. \"transforming growth factor β\") je označení pro několik mimobuněčných homodimerních proteinů, které pracují jako cytokiny a látky regulující dělení. Obvykle se uvádí tři, jindy až pět zástupců TGF-β rodiny (typické jsou nicméně TGF-β1, TGF-β2 a TGF-β3). Jsou to malé proteiny s 112 (u TGF-β5 114) aminokyselinami.\n\nTGF-β jsou vylučovány celou řadou buněčných typů, jako jsou fibroblasty, krevní destičky, monocyty, chondrocyty a osteoblasty a vážou se na TGF-β receptory, což jsou serin/threonin kinázy. Z nich se fosforylační kaskádou přenáší signál pomocí Smad proteinů až do jádra, kde dochází k regulaci exprese. TGF-β mohou mít celou řadu funkcí a dokonce mohou jak stimulovat buňky k dělení, tak je naopak od dělení odrazovat. Účastní se embryonálního vývoje, buněčné diferenciace, vylučování hormonů a imunitní obrany. Jednají často synergicky s TGF-α.\n"}
{"id": "600840", "url": "https://cs.wikipedia.org/wiki?curid=600840", "title": "Josef Daněk (vynálezce)", "text": "Josef Daněk (vynálezce)\n\nJosef Daněk (8. dubna 1920 Kotvrdovice – 21. května 2001 Třemošnice) byl český technik a vynálezce, který vyvinul československou vlakovou pneumatickou brzdu. Na základě jeho úspěchu byla založena firma DAKO v Třemošnici.\n\nJosef Daněk se narodil 8. dubna 1920 v Kotvrdovicích v okrese Blansko. Vyučil se soustružníkem a vystudoval Vyšší průmyslovou školu strojnickou v Brně. Po studiích pracoval jako technik ve výrobě vlakových brzd typu Božič v závodě Škoda - Adamov. Když byla v roce 1949 tato výroba přesunuta do Třemošnice, tak se přestěhoval také. V té době mu bylo 29 let.\n\nPo socialistickém závazku podniku Kovolis Třemošnice vyvinout vlastní československou brzdu pro trhy RVHP byl pověřen vedením týmu, který měl tento závazek splnit. V roce 1953 byla vyrobena první série rozváděčů DAKO C a ty byly v roce 1954 předvedeny brzdové subkomisi Mezinárodní železniční unie (UIC) a brzdová subkomise připustila v roce 1955 rozváděč DAKO C k užití v mezinárodním provozu.\n\nJiž v průběhu zkoušek však byly na rozváděči DAKO C provedeny úpravy vedoucí ke zvýšení jeho provozní spolehlivosti a tak byly v roce 1956 v Českých Budějovicích předvedeny rozváděče DAKO CV a DAKO CV-1, které byly brzdovou subkomisí schváleny jako odvozeniny již schválené brzdy DAKO C. Mimochodem: zkoušky rozváděčů DAKO C, DAKO CV a DAKO CV-1 se prováděly i na vlacích o sto vozech. Vyrábět se však začal pouze rozváděč DAKO CV-1. Za tuto aktivitu byl Josef Daněk v roce 1957 odměněn Státní cenou Klementa Gottwalda. Kolektiv vývojových pracovníků Ing. Miloš Rais, Jaroslav Špatenka, Karel Holub, lng. Antonín Kříž a Ing. Bohumil Fořt byli oceněni Řádem práce. V roce 1959 tento kolektiv přišel s rychlíkovou brzdou DAKO R.\n\nV roce 1967 již byla železniční brzda DAKO vyráběna v novém závodě v Třemošnici u nádraží, který byl pojmenován DAKO (pojmenování vzniklo jako zkratka počátečních písmen tvůrce brzdy Daňka a závodu KOVOLIS). Brzda má unikátní vlastnosti. V roce 2000 využil tým vývojářů DAKO-CZ odkazu (a ještě i konzultací) p. Daňka v modifikovaném rozvaděči CV-1nD.\n\nOpětovná homologace proběhla před komisí UIC, složené z cca 20 reprezentantů národních železnic evropských zemí, která se tenkráte sešla a zkoušela charakteristiky rozváděče přímo v Třemošnici. Rozváděč DAKO CV1nD a další součásti brzdové výstroje DAKO (jako jsou například zařízení pro samočinné brzdění nákladu, protismykové zařízení či elektromagnetická kolejnicová brzda) splňují i požadavky Technických specifikací pro interoperabilitu (TSI) a příslušných evropských norem resp. vyhlášek UIC.\n\nJosef Daněk dožil svá poslední léta v Třemošnici, kde zemřel náhle 29. května 2001 ve věku 81 let.\n"}
{"id": "600841", "url": "https://cs.wikipedia.org/wiki?curid=600841", "title": "Hraniční přechod Sufa", "text": "Hraniční přechod Sufa\n\nHraniční přechod Sufa (: מעבר סופה, \"Ma'avar Sufa\") je hraniční přechod mezi Izraelem a pásmem Gazy určený pro silniční přepravu.\n\nNachází se v nadmořské výšce cca 60 metrů nedaleko izraelské vesnice Sufa, cca 42 kilometrů západně od Beerševy a cca 30 kilometrů jihozápadně od města Gaza. Na dopravní síť je na izraelské straně napojen pomocí lokální silnice 240.\n\nHraniční přechod Sufa slouží jako jeden z mála hraničních přechodů mezi Izraelem a pásmem Gazy. Před rokem 2005 sloužil tento přechod zároveň i jako jedna ze silničních spojnic mezi Izraelem a blokem izraelských osad v Gaze Guš Katif. Po provedení jednostranného stažení Izraele z Gazy v létě roku 2005 ovšem přechod sloužil výlučně pro výměnu zboží mezi Izraelem a pásmem Gazy, respektive pro dodávky pomoci do pásma Gazy. Zaměřoval se na dodávky stavebního materiálu do Gazy.\n\nJako jedno z hlavních míst kontaktu mezi Izraelci a palestinskými obyvateli pásma Gazy zde opakovaně docházelo k útokům. V prosinci 2000 při výbuchu nastražené silniční bomby poblíž hraničního přechodu Sufa zahynuli dva izraelští vojáci. K akci se přihlásil Palestinský islámský džihád. Dva izraelští vojáci zemřeli při průniku palestinského komanda napojeného na hnutí Hamás, které se tunelem dostalo přes gazskou hranici v prostoru mezi hraničním přechodem Sufa a hraničním přechodem Kerem Šalom. Jeden voják byl zároveň unesen. Šlo o Gilada Šalita. V říjnu 2007 se poblíž přechodu odehrála přestřelka s palestinskými ozbrojenci. Zabit byl jeden izraelský voják. Opakovaně tu také docházelo k útokům izraelských sil na palestinské civilisty, kteří se dostali do blízkosti hraničního pásma.\n\nKvůli prohloubení blokády a izolace Gazy po ovládnutí této oblasti hnutím Hamás a po únosu Gilada Šalita palestinskými ozbrojenci v červnu 2006 došlo k omezení provozu většiny hraničních přechodů do Gazy. Například nedaleký hraniční přechod Karni byl od září 2006 dle zpráv z prosince 2006 prakticky trvale uzavřen. Koncem roku 2006 se organizace UNRWA napojená na OSN pokusila odbavit skrz přechod Sufa část dodávek potravin. To se ale setkávalo s nesouhlasem palestinských obchodníků, kteří jej využívali předtím a nyní se odbavení jejich zásilek zpožďovalo. V srpnu 2010 se uvádělo, že přechod Sufa je od března 2009 opět uzavřený.\n\n"}
{"id": "600843", "url": "https://cs.wikipedia.org/wiki?curid=600843", "title": "Vladimir Tatlin", "text": "Vladimir Tatlin\n\nVladimir Jevgrafovič Tatlin (28. prosince 1885, Charkov – 31. května 1953, Moskva) byl ruský sovětský malíř, sochař, architekt, scénograf a průmyslový výtvarník; jeden ze zakladatelů ruského (sovětského) konstruktivismu.\n\nByl inspirován Picassem. Vytvářel obrazy-reliéfy (Malířský reliéf), kterými se přiblížil k abstraktnímu umění. Od roku 1915 vytvářel kontra-reliéfy. Jeho nejvýznamnějším dílem byl projekt Věže třetí internacionály (30 m vysoký model stavby, zamýšlené do výšky 400 m).\n\n"}
{"id": "600846", "url": "https://cs.wikipedia.org/wiki?curid=600846", "title": "Sufa", "text": "Sufa\n\nPojem Sufa může označovat:\n"}
{"id": "600849", "url": "https://cs.wikipedia.org/wiki?curid=600849", "title": "Africká hudba", "text": "Africká hudba\n\nAfrická hudba je v širším smyslu hudba obyvatelstva celého afrického kontinentu (i arabskoislámská hudba), v užším smyslu lidová hudba černých obyvatel Afriky. Je velmi těsně spojena s životními a pracovními úkony obyvatel a s kultovními obřady. Je záležitostí vždy celého kolektivu a je jí připisována magická moc.\n\nPro velkou rozlohu území zahrnuje velmi odlišné typy. Vokální hudba je převážně jednohlasá, někdy též vícehlasá s paralelním vedením hlasů v terciích, kvartách, ale též heterofonní až polyfonní. K charakteristickým znakům africké hudby patří krátké melodicko-rytmické fráze (patterns), které jsou opakovány a rozvíjeny responsoriální, popřípadě antifonální technikou (princip zvolání a odpovědi). Z hlediska tónového systému převládá v africké hudbě pentatonika, bohatá je rytmická stránka (častá polyrytmie). Hudební nástroje jsou vyráběny zvláště z kmenů stromů, bambusu, slonoviny, zvířecích koží a plodů některých tropických tykvovitých rostlin, převažují nástroje bicí (bubny, chřestítka, rolničky, zvony), z dechových jsou zastoupeny různé druhy příčných fléten a píšťal, dále jednoduché trubky a rohy, často se uplatňují i strunné drnkací nástroje.\n\nProfesionální africké hudební umění se rozvíjí jako výsledek národně osvobozeneckého boje, středisky rozvoje jsou zvláště Ghana, Nigérie, Senegal.\n\nZ africké hudby, přenesené do Ameriky, se vyvinul hudební žánr blues, který dal základ jazzu, ragtimu, country, rock and rollu, rocku a dalším stylům západoevropské populární hudby a ovlivnilo i mnoho skladatelů vážné hudby, a dalo také nepřímý základ pro hip hop nebo pop music.\n\n"}
{"id": "600937", "url": "https://cs.wikipedia.org/wiki?curid=600937", "title": "Dirtee Disco", "text": "Dirtee Disco\n\n„Shout“ je píseň anglického hip hopováho zpěváka Dizzee Rascala. Píseň se nachází na jeho čtvrtém studiovém albu Tongue n' Cheek. Produkce se ujal producent Tiesto.\n"}
{"id": "600943", "url": "https://cs.wikipedia.org/wiki?curid=600943", "title": "Hraniční přechod Kisufim", "text": "Hraniční přechod Kisufim\n\nHraniční přechod Kisufim přepisováno též hraniční přechod Kissufim (: מעבר כיסופים, \"Ma'avar Kisufim\") byl hraniční přechod mezi Izraelem a pásmem Gazy určený pro silniční přepravu.\n\nNacházel se v nadmořské výšce cca 80 metrů nedaleko izraelské vesnice Kisufim, cca 42 kilometrů severozápadně od Beerševy a cca 17 kilometrů jihozápadně od města Gaza. Na dopravní síť byl na izraelské straně napojen pomocí lokální silnice 242.\n\nHraniční přechod Kisufim sloužil jako jeden z mála hraničních přechodů mezi Izraelem a pásmem Gazy. Před rokem 2005 spojoval vlastní Izrael a blok izraelských osad v Gaze Guš Katif.\n\nJako jedno z hlavních míst kontaktu mezi Izraelci a palestinskými obyvateli pásma Gazy zde opakovaně docházelo k útokům, které často směřovaly proti izraelským civilním i vojenským konvojům z a do Guš Katif. V dubnu 1994 byl při útoku členů organizace Hamás poblíž křižovatky Kisufim zabit jeden Izraelec. Bezpečnostní incidenty se zintenzivnily po vypuknutí druhé intifády. V listopadu 2000 byl zabit řidič kamionu, který mířil po silnici spojující Kisufim a Guš Katif. V květnu 2001 zabili palestinští ozbrojenci dva občany Rumunska, kteří poblíž Kisufim opravovali hraniční plot. V listopadu 2001 zemřel při útoku Hamásu na konvoj mezi Kisufim a Guš Katif jeden Izraelec. V březnu 2002 zahájil ozbrojený Palestinec střelbu poblíž hraničního přechodu a zastřelil jednoho izraelského vojáka. K akci se přihlásil Palestinský islámský džihád a jednotky Tanzim napojené na hnutí Fatah. V září 2002 odpálila skupina Palestinců velkou nálož pod izraelským tankem Merkava poblíž tohoto hraničního přechodu. Výsledkem byl jeden mrtvý izraelský voják a tři zranění. K dalšímu útoku zde došlo v prosinci 2002, kdy se terčem ostřelovačů stal rabín Jicchak Arama z izraelské osady Necer Chazani, který mířil se svou rodinou do Afuly. V prosinci 2003 zaútočily Brigády mučedníků Al-Aksá na izraelský vojenský džíp na silnici z Kisufim do Guš Katif. Zemřeli dva vojáci. V červenci 2005 byli zabiti izraelští manželé, kteří se z Guš Katif vraceli do svého domova v Jeruzalému.\n\nPo provedení jednostranného stažení Izraele z Gazy v létě roku 2005 ovšem byl přechod zrušen. Silnice z Guš Katif do Kisufim byla 15. srpna 2005 permanentně uzavřena pro občany Izraele. Poslední izraelský voják opustil pásmo Gazy a uzavřel bránu přechodu 12. září 2005, čímž bylo izraelské stahování z Gazy ukončeno.\n\nBývalý přechod zůstává ostře střeženou hranicí, kde nadále dochází k opakovaným konfrontacím mezi Izraelci a Palestinci. V září 2006 zde palestinský ostřelovač zabil izraelského beduínského vojáka. K akci se přihlásil Hamás a Výbory lidového odporu. Další beduín v službě izraelské armády zde zemřel v březnu 2008, když pod jeho hlídkovým vozem podél hraničního plotu explodovala nálož. Jeho spolujezdec zemřel o pár dnů později na svá zranění. K této akci se přihlásil Hamás a Palestinský islámský džihád. Podobný průběh, tedy exploze nálože nastražené v pohraničním pásu, měl incident z ledna 2009, kdy zde zemřel jeden beduínský Izraelec. K zodpovědnost za útok se přiznala organizace Armáda Islámu napojená na al-Káidu.\n\n"}
{"id": "601169", "url": "https://cs.wikipedia.org/wiki?curid=601169", "title": "Pod Palackého vrchem", "text": "Pod Palackého vrchem\n\nPod Palackého vrchem (také označován jako Kampus Brno-sever, lidově \"Palačák\") je kampus Vysokého učení technického v Brně nacházející se v brněnské městské části Královo Pole, v blízkosti Palackého vrchu (322 m n. m., součást přírodní památky Medlánecké kopce), podle něhož získal své jméno. Nejedná se však o přesně vymezený prostor, ale spíše o soustředění několika desítek budov do jedné oblasti. Stejný název jako celý kampus pak také nesou koleje Pod Palackého vrchem.\n\nV areálu kampusu sídlí čtyři fakulty, tři vysokoškolské koleje, pět menz, sportovní areál včetně haly, která byla v době otevření v roce 2006 největší víceúčelová hala pro sálové sporty v Česku a také Technologický inkubátor VUT fungující ve spolupráci s Jihomoravským inovačním centrem.\n\nV září 2010 došlo k dokončení výstavby budovy Technická 10, čímž došlo ke kompletnímu přestěhování Fakulty elektrotechniky a komunikačních technologií do areálu kampusu. V současné době pak probíhá výstavba budovy Technická 12 pro stejnou fakultu a také budovy Fakulty strojního inženýrství v rámci projektu NETME.\n\nMezi Fakultou podnikatelskou a zastávkou MHD Technologický park je pak plánována výstavba Středoevropského výzkumného institutu CEITEC a centra AdMaS (Advanced Materials, Structures and Technologies) Fakulty stavební.\n\nV plánu je také výstavba tréninkové atletické haly mezi ulicemi U Vodárny a Kolejní, jejíž výstavbu a provoz by zajišťovalo město Brno.\n\n\n\n\n\nDlouhodobou tradicí absolventů fakult je každoročně umisťovat podpisy (v podobně Ing. přezdívka či Ing. křestní jméno) absolventů inženýrského studia fakult Vysokého učení technického v areálu kampusu převážně ale v areálu kolejí Pod Palackého vrchem. Podpisy absolventi umisťují například na chodníky, silnice či jiné vhodné plochy, v Kolejní ulici pak na asi stometrové zdi (označované mezi studenty jako Zeď nářků) stvoří několik oborů z blízkých fakult vtipné kreslené obrázky vztahující se k danému oboru se svými podpisy.\n\n"}
{"id": "601206", "url": "https://cs.wikipedia.org/wiki?curid=601206", "title": "Dějiny ekonomického myšlení", "text": "Dějiny ekonomického myšlení\n\nDějiny ekonomického myšlení se zabývají vývojem ekonomie jako vědní disciplíny prostřednictvím ekonomických směrů a teorií utvářených po staletí ekonomickými mysliteli, jejich následovníky a ekonomickými školami.\nNa samém vzniku se ekonomické otázky prolínaly s náboženskými či byly součástí obecnějších úvah o společnosti.\nJako samostatná vědní disciplína se ekonomie nakonec vydělila v 17. a 18. století zformulováním klasické politické ekonomie. Toto období bylo katalyzátorem pro další rozvoj nových směrů, škol a teorií, které vedly až k dnešní, tzv. moderní ekonomii, která však zdaleka není homogenním celkem a její vývoj rozhodně není uzavřen. To ilustruje následující přehled dějin a směrů ekonomického myšlení.\n\nDějiny ekonomického myšlení byly dlouhou dobu součástí myšlení filozofického. Autorem názvu celé vědní disciplíny „\"ekonomie\"“ je starořecký filozof Xenofón, který pro svůj spis použil název „\"Oikonomikos\"“. Ve staré řečtině znamenalo \"oikos\" dům, \"nomos\" pravidla, název spisu tedy lze přeložit jako „pravidla domu“, volněji „pravidla domácího hospodářství“.\n\nPlatón se ekonomickými aspekty zabýval především ve svém rozsáhlém dialogu \"Ústava\". Domnívá se, že společnost se má dělit na tři třídy: pracující, vojáky a filozofy. Poslední třída – filozofové by měli vládnout. Naopak, pouze pracující mají mít soukromé vlastnictví. Pro vojáky a filozofy není soukromé vlastnictví vhodné, neboť podlamuje morálku a vede k sobectví a upřednostňování vlastních zájmů, což podle Platóna nejsou správné vlastnosti ani vládce ani obránce vlasti.\n\nPlatónův žák Aristotelés se zabývá ekonomickými problémy zejména ve svých spisech \"Politika\" a \"Etika Nikomachova\". Aristotelés rozlišuje vlastnictví \"přirozené\" a \"nepřirozené\". Přirozené vede k dobrému hospodaření, naproti tomu nepřirozené jen ke zbytečnému hromadění majetku. Rozhodně pak odmítá lichvu.\n\nŘímané se rovněž věnovali ekonomickým otázkám, novými významnými myšlenkami však do dějin ekonomického myšlení nepřispěli.\n\nPro zárodky ekonomického myšlení období středověku je charakteristický vliv kanonického práva. Scholastika vychází na jedné straně z Písma a na druhé straně ze znovuobjevených spisů antické filozofie. Tuto epochu nejlépe reprezentuje Thomas Aquinas, dominikánský mnich, katolický filosof a teolog, a jeho rozsáhlý spis \"Summa theologiae\" (Suma teologická, 1273).\nTomáš Akvinský znovu zpřístupnil myšlenky antických filozofů. Čerpá zejména z Aristotela a snaží se jeho filozofii interpretovat v souladu s křesťanským učením. Jedná se o tzv. tomistickou syntézu. Např. stejně jako Aristoteles, Akvinský odmítá úrok, neboť ten představuje odměnu za čas, který věřitel musí čekat na vrácení zapůjčené částky. Čas však náleží Bohu, a proto je nepřípustné, aby si odměnu přisvojoval člověk. Dalším významným příspěvkem kanonistů je koncept \"spravedlivé ceny\", kterým opět navazují na původní výklad Aristotela. Významnost tohoto konceptu spočívá v tom, že cena je poprvé vztažena k nákladům, což bude později dominantním přístupem klasické politické ekonomie.\nStrukturu spravedlivé ceny tvoří:\nVýznamné byly také názory kanonistů na peníze. I zde jsou pro Akvinského východiskem názory Aristotela. Výraznou osobou peněžní teorie 14. století byl např. Mikuláš Oresme, jenž poprvé vyjadřuje souvislosti později známé jako Greshamův zákon.\nDalšími významnými představiteli pozdní scholastiky byli John Duns Scotus Johannes Buridanus.\n\nJako součást tzv. kameralistiky se začíná v raném novověku rozvíjet merkantilismus, který po celé 17. století zůstává oficiální ekonomickou doktrínou většiny evropských států. Klade důraz na kladnou obchodní bilanci a na významnou roli státu. Na zahraniční obchod se dívá jako na hru s nulovým součtem, kde jeden musí tratit stejnou měrou jako druhý získá. Raný merkantilismus proto odsuzuje odliv peněz ze země a snaží se mu zabránit cly a zákazy dovozu. Pozdější merkantilismus již odliv peněz ze země nezakazuje, avšak stále vidí hlavní zdroj bohatství státu v kladné obchodní bilanci. Merkantilismus ovládal evropské ekonomické myšlení a oficiální státní politiky dlouho do 18. století a byl odmítnut klasickou politickou ekonomií na přelomu 18. a 19. století.\n\nNázev kameralismus je odvozen z německého slova Kammerkollegium, které představovalo vysoké úředníky, jež působili v kanceláři na dvoře. Činnost úřadu dala vzniknout celé oblasti znalostí Kameralwissenschaften a na počátku 18. století bylo na univerzitách zřízeny také katedry kameralistiky. První katedra kamerálních věd byla založena na Vídeňské univerzitě roku 1752 Johanem von Justi na přání Marie Terezie. Později vznikaly další katedry kamerálních věd jak na rakouských, tak na německých univerzitách.\n\nKameralismus rostl na základě poměrně zaostávající ekonomické, sociální a politické struktury Německa, která byla výsledkem Třicetileté války v letech 1618-1648. Odhaduje se, že v důsledku nepřátelských akcí populace klesla o 30-40%, obchodní výměna klesala a zemědělství a řemesla v menších městech se dostala do hluboké recese. Hospodářská krize tohoto období byla také důsledkem hlubokého politického rozpadu.\n\nKameralismus ovlivnil ekonomické myšlení v Německu a v Rakousku na přelomu 18. a 19. století. Je jakousi středoevropskou odrůdou merkantilismu. S merkantilismem sdílí ideu silného státu a princip pozitivní obchodní bilance. Stejně jako merkantilisté se i kameralisté soustředili na praktické otázky hospodářské politiky a ne příliš na teoretické otázky.\n\nOd merkantilismu se mimo jiné liší větším důrazem na populační růst. A to ze tří důvodů: mocenských (více poddaných, větší armáda), fiskálních (více lidí odvádějících daně) a poptávkových (větší poptávka → větší trh a výroba). Důraz na populační růst byl znatelný i v merkantilismu, ale v kameralismu byl daleko zřetelnější a to kvůli tomu, že v Rakousku (i v Českých zemích) byl velice znatelný úbytek obyvatelstva. Rozdílný byl také pohled na obchodní bilanci, pro merkantilisty to byla bilance peněz, pro kameralisty spíše bilance práce (zaměstnanosti). Kameralisté nekladli tak velký důraz na příliv zlata. Za zdroj národního bohatství považovali spíše zemědělství. Zemědělství považovali za nejdůležitější, protože se domnívali, že veškerý průmysl, řemesla a obchod může vzkvétat pouze tam, kde je kvalitní zemědělství. Dalším důvodem byla snaha zajištění zemědělství, které by bylo soběstačné a tudíž nezávislé na dovozu z okolních států. Kvůli tomu byli velmi znepokojeni hospodářskou nerovnováhou mezi městem a venkovem. Kameralisté navrhovali reformu zemědělství, která spočívala v parcelaci velkostatkářské půdy. To by podle nich zvýšilo počet zemědělského obyvatelstva a tím i zemědělskou výrobu. Také motivace rolníků by tím byla posílena, jelikož by pracovali na své vlastní půdě. Kameralisté také rozdělovali práci na produktivní a neproduktivní. Do neproduktivní řadili například práci služebnictva atp.\n\nKameralismus byl během svého působení nejvíce rozšířen v nejen v Prusku a Rakousku, ale také například ve Švédsku. Zde se začaly ideje této ekonomické teorie šířit poté, co Švédsko ztratilo pobaltská území v Severní válce. Jeho největším zastáncem byl botanik Carl Linné a jeho žáci.\n\nHlavní ideály kameralismu byly sepsány právě Johannem Heinrichem von Justim v jeho knize Staatswirtschaft (v překladu Státní ekonomika, 1758). Zde říká, že samostatný stát by měl směřovat k vzdělávání a zlepšování svých obyvatel, k čemuž by mělo docházet skrze vědecký a technologický progres. Naznačil tedy pozitivní roli státu v životech jeho občanů, který by do ekonomického dění měl zasahovat. Byl to pravý opak liberalismu a jeho neviditelné ruky trhu, který byl v té době aplikován například ve Velké Británii.\n\nFyziokratismus, neboli „vláda přírody“, vznikl v polovině 18. století ve Francii, nejpopulárnějším se stal později na konci 18. století. Podstatou fyziokratismu je teorie, že bohatství národů pochází ze zemědělství. Fyziokratismus je považován za první propracovanou ekonomickou teorii a učinil první kroky k osamostatnění ekonomie jako samostatné vědecké disciplíny. Na fyziokratismus navazuje Adam Smith a jeho Bohatství národů, které je považováno za počátek moderní ekonomie.\n\nFyziokratismus předznamenal příchod klasické ekonomie. Jejich přínosem bylo kladení důrazu na produktivní práci, idea přirozeného řádu a požadavek volného trhu. Jejich slogan, který se snažili prosadit, zněl: „Laissez faire, laissez passer“ – „nechte být, nechte plynout“. Ale i přes všechny tyto jejich přínosy nelze fyziokraty přiřadit ke klasické ekonomii. Hlavním důvodem je, že za produktivní práci považovali jen zemědělství, jejich víra, že bohatství je možno tvořit pouze ve spojení s přírodou (tedy půdou), a že zpracování výrobků považovali jen za nakládání se zemědělskými přebytky. Také se nikdy nepokusili o vysvětlení a popsání směnných poměrů, a čistý produkt chápali jen jako rozdíl hodnoty zemědělské produkce a jejích nákladů.\n\nSpecifickým přínosem fyziokratismu byla Ekonomická tabulka Francoise Quesnaye. Byla významným metodickým přínosem, protože poprvé ukázala ekonomiku jako neustále se opakující (kruhový) tok zboží a peněz. Dalo by se říci, že byla prvním, jednoduchým ekonomickým modelem. Quesnay v \"ekonomické tabulce\" popisoval vazby mezi hlavními společensko-ekonomickými třídami lidí. Fyziokraté rozdělili společnost do 3 tříd:\n\n1) Produktivní třída – zemědělci\n2) Sterilní třída – lidé v průmyslu a v obchodě\n3) Nečinná třída – vlastníci půdy\n\nMezi fyziokraty řadíme kromě Francoise Quesnaye například: Duponta de Nemour, Victora Riquetii a další…\n\nSkotský ekonom a filosof Adam Smith se narodil 5. června 1723 ve městě Kirkcaldy ve Skotsku. V letech 1737–1740 studoval matematiku, geometrii a fyziku na Glasgowské univerzitě. Od roku 1740 studoval sedm let na Oxfordské univerzitě. Od roku 1751 učil logiku jako profesor na Glasgowské univerzitě. V roce 1759 vydal „Teorie mravních citů“. V roce 1764 ukončil svou dráhu profesora, a stal se učitelem syna významného politika Charlese Townshelda. V letech 1764–1766 cestoval po Evropě (Paříž, Toulouse a Ženeva). V roce 1767 byl poradcem Townshelda při vypracování návrhu zdanění. 9. března roku 1776 vydal své stěžejní dílo \"Bohatství národů\" (celým názvem „Pojednání o podstatě a původu bohatství národů“). Roku 1778 byl jmenován celním zplnomocněncem pro Skotsko a pro daň ze soli. 17. července roku 1790 umírá v rodném Skotsku.\n\n\"Bohatství národů\" je významným dílem nikoli díky tomu, že by přineslo nějaké nové poznatky, ale díky tomu, že se Smithovi podařilo shrnout tehdejší ekonomické vědění do jednoho celistvého díla. Smithovo Bohatství národů bylo značně ovlivněno dobou, v níž Smith žil, tedy osvícenstvím. V období osvícenství filosofové razili cestu myšlenkám svobody, ale státníci stále uplatňovali politiku merkantilismu. Tento konflikt mezi ideologií liberalismu a přetrvávající politikou merkantilismu je i tématem \"Bohatství národů\", kde Smith kritizuje stávající obchodní systém. Smith věnoval stávajícímu systému osm kapitol čtvrté knihy, a poslední kapitolu věnoval fyziokratismu, který považoval za velký pokrok. V Bohatství národů Smith zmiňuje a popisuje čtyři ústřední témata, která se stala stěžejními pro klasickou politickou ekonomii. Těmito tématy jsou:\n\n\nSmith zdůrazňoval, že ekonomika nemůže být řízena jako jedna velká firma. Osobně prosazoval ideu přirozeného řádu. Tu odvodil od Davida Humea a Françoise Quesnaye, ale dovedl jí do hloubky, a to hlavně svou představou neviditelné ruky trhu, která ho proslavila nejvíce. Podstatou teorie neviditelné ruky trhu je myšlenka spontánní harmonie individuálního a společenského zájmu. Smith si byl vědom konfliktů mezi třídami a mezi zájmy jednotlivce a zájmy společnosti, neviditelná ruka trhu tedy ztělesňuje určitý soulad mezi zájmy jednotlivce a zájmy společnosti. Zároveň tvrdí, že tento soulad je přirozený a neměl by být docilován zasahováním státu do politiky. Smith zdůrazňuje, že národní bohatství není ničím jiným než souhrnem individuálních bohatství. Z toho vyplývá, že jedinec sledující své zájmy a zvětšující své bohatství, zvětšuje i bohatství celého svého národa. Ovšem Smith nevysvětloval harmonii mezi individuálními a společenskými zájmy pouhým sčítáním bohatství. Pro Smithe byla velice důležitá i dělba práce, konkurence a akumulace. Smith sám ve své knize píše:„Není to laskavost řezníka, sládka nebo pekaře, které vděčíme za to, že máme svůj oběd, nýbrž jejich zřetel na vlastní zájem. Nespoléháme na jejich lidskost, ale na jejich sebelásku, a nezdůrazňujeme jim naše potřeby, ale výhody, které jim plynou.“ (Smith, A, 1910, dle Holman, R. a kol., nakladatelství C. H. Beck, Praha 1999, Dějiny ekonomického myšlení, s.47)\n\nThomas Robert Malthus (1766–1834) se zapsal do dějin ekonomického myšlení svou populační teorií. Tato teorie sice nebyla moderní ekonomií přijata, ale nebyla zcela zavržena. Ekonomové tvrdí, že spíše patří do jiného vědeckého oboru než je ekonomie. Jeho teorie vycházela z toho, že přirozená tendence k rozmnožování je tak silná, že vyvolává rychlejší růst populace, než jak rychle mohou růst zdroje obživy. Zatímco populace má tendenci se zvětšovat geometrickou řadou (1, 2, 4, 8, 16, 32, 64, 128,…), zdroje obživy se mohou zvětšovat nanejvýš řadou aritmetickou (1, 2, 3, 4, 5, 6, 7, 8,…). Z toho na první pohled plyne nesoulad, který Malthus nazval populační teorií. Jeho teorie naznačovala, že hospodářský růst není schopen odstranit chudobu mas. Jediným způsobem by podle Malthuse byla morální sebekontrola. Podle Malthuse k hromadné smrti hladem nedochází jen díky jevům zvyšujícím úmrtnost, nebo snižujícím porodnost. Malthus vidí tyto jevy v jistém smyslu jako pozitivní. Pro tyto názory si ekonomie vysloužila přízvisko „ponurá věda“.\n\nDavid Ricardo (1772–1823) přišel s novým pojetím existenčního minima. Do té doby bylo za existenční minimum považováno fyzické minimum (minimum pro přežití dělníka). Podle Ricarda bylo existenční minimum ovlivněno vyspělostí dané země, historickým vývojem dělnické třídy, jejími zvyky a životním stylem. Díky tomu mohlo být existenční minimum různé v různých zemích a výše existenčního minima anglického dělníka tak byla několikrát vyšší než výše existenčního minima indického dělníka. Ricardo také vysvětlil, proč se mzda dlouhodobě udržuje okolo existenčního minima. Ricardo rozlišoval tržní mzdu a přirozenou mzdu, přirozená mzda podle něj byla peněžním vyjádřením existenčního minima. Když akumulace kapitálu sílí, roste poptávka po práci a s ní i tržní mzda, dělnické rodiny pociťují zlepšení oproti normálnímu stavu v dané zemi a přirozenou reakcí je zvyšování populace. Růst populace po určité době zvýší nabídku práce na trhu a tím stlačí tržní mzdu zpět na úroveň přirozené mzdy. Opačnou situací je ochabnutí akumulace kapitálu a s ní i poptávka po práci. To vyvolá pokles tržní mzdy pod přirozenou mzdu a tím sníží populaci. To se po delší době projeví poklesem nabídky a zvýšením tržní mzdy zpět na úroveň přirozené mzdy. Tato teorie je nazvána Ricardův mzdový zákon.\n\nJohn Stuart Mill (1806–1873) navazoval na Smithe, Malthuse i Ricarda. Byl v zásadě posledním velkým představitelem klasické politické ekonomie (někdy bývá za posledního klasika označován i Karl Marx). Jeho dílo \"Zásady politické ekonomie\" mělo velký úspěch u Anglické ekonomické veřejnosti. Po dvě generace se v Anglii učila politická ekonomie právě podle jeho díla. Až v roce 1890 se v Anglii začalo učit podle Marshallových \"Zásad ekonomie\".\n\nDalšími klasickými politickými ekonomy byli Jean B. Say a Nassau W. Senior.\n\nNa počátku 19. století se začínají objevovat myšlenkové směry, které odmítají kapitalismus. I když jsou jednotlivé proudy od sebe odlišné, mají několik společných znaků. Nový systém, který chtěly nastolit, by nebyl založen na soukromém vlastnictví, ale na určité formě kolektivního vlastnictví. Socialisté přisuzovali bídu dělníků, hospodářské krize a morální úpadek společnosti, podle nich negativním jevům jako soukromé vlastnictví, konkurence a honba za penězi.\nSocialismus se dá rozdělit do tří proudů:\n\nZákladní ideou asociacionismu bylo vytvoření hospodářských komunit (asociací), v rámci kterých by bylo kolektivní vlastnictví. Asociacionisté byli přesvědčeni, že není zapotřebí svrhnout kapitalismus násilnou cestou, protože asociace se v hospodářské soutěži prosadí samy. To odvozovali z toho, že pro dělníky bude přitažlivější pracovat pro určitou komunitu a že dělníci budou v rámci komunity více motivováni. Známými představiteli jsou Charles Fourier a Louis Blanc.\n\nTento proud byl více radikální než asociacionismus. Anarchisté chtěli, na rozdíl od asociacionistů, svrhnout stát a dát asociacím větší pravomoci.\nOvšem anarchisté, ani nechtěli zrušit soukromé vlastnictví. Významným představitelem anarchismu ve Francii byl Pierre J. Proudhon, jehož hlavní ideou bylo vytvoření jakýchsi volných úvěrů. Díky těmto úvěrům by se každý mohl stát soukromým vlastníkem a vyrábět.\n\nSaint-Simonismus je nejvýznamnějším proudem Francouzského socialismu. Jeho zakladatelem byl Henri de Saint-Simon. Jeho představy byly značně odlišné od předchozích dvou proudů. On se naopak domníval, že celá společnost může být řízena inteligencí osvícené elity. Věřil v rozvoj vědy a průmyslu. Jeho ideálem bylo vytvoření nové elity vědců a inženýrů, kteří by celou hospodářskou společnost řídili jako jeden celek. Díky organizaci zmizí chaos konkurence a společnost získá nový řád. Jeho cílem bylo přetvoření politiky ve vědu, místo stávající vlády chtěl dosadit vládu matematiků, fyziků, biologů, podnikatelů, inženýrů a umělců.\nSaint-Simon dokázal svou teorií nadchnout mnoho významných osobností 19. století. Například Napoleon III., Honoré de Balzac, Victor Hugo, bratři Pereirové, ti všichni byli jeho myšlenkami ovlivněni.\n\nPřes veškerou rozmanitost a promyšlené systémy, byl přínos Francouzského socialismu nulový. To je způsobeno tím, že se všechny tři proudy zaměřovaly na projektování nového řádu, místo toho aby se zabývaly skutečnými jevy.\n\nV 19. století, kdy ve Francii a Anglii převládly teorie klasické politické ekonomie, v Německu převažovala historická škola. Historické školy byly i v jiných zemích (například i v Anglii), ale jejich vliv byl potlačen klasickou ekonomikou. Důvodem proč v Německu převažovala historická škola, bylo, že v Německu byla historie jako věda velice uznávaná a na vysoké úrovni.\n\nHistorická škola se od klasické politické ekonomie značně lišila. Klasičtí ekonomové hledali univerzální zákony, které by platily pro každý stát v každé době. Historická škola nepokládala ekonomické jevy za konzistentní. Naopak tvrdila, že ekonomie má evoluční charakter a mění se s dobou.\n\nNěmecká škola se dělí do tří etap:\n\n\nVe všech těchto směrech můžeme najít prvky metody zvané historismus, ten byl metodou, kterou se německá historická škola odlišovala od ostatních ekonomických směrů. Myšlenku, že historie je zdrojem pro ekonomické poznatky sice používali i jiní ekonomové (například Adam Smith). Ale pro německou historickou školu to zároveň znamenalo, že programově odmítali možnost univerzálních ekonomických teorií, které by bylo možno aplikovat na různé situace. Od klasické politické ekonomiky se německá historická škola výrazně lišila i v tom, že roli státu považovala, na rozdíl od klasických ekonomů, za velmi důležitou v rámci národní ekonomiky.\n\nHistorická metoda (historismus) spočívá v tom, že se ekonomové ohlíželi zpět do minulosti. Neznamená to ovšem, že by hledali nějaké obecné pravdy, ba naopak. Ekonomové německé historické školy 19. století tvrdili, že historické jevy jsou neopakovatelné, neboť závisí na podmínkách v daném státě (mentalita, zvyky, atp.) Tudíž nemá smysl snažit se najít jakékoli univerzální zákony.\n\nVe starší historické škole byl historismus v daleko slabší podobě než později v mladší historické škole. Do Starší historické školy radíme tři významnější autory: Bruno Hildebranda, Karla Kniese a Wilhelma Roschera.\n\nNejznámějším a zároveň nejrespektovanějším z těchto tří byl Wilhelm Roscher. Vydal pětisvazkové dílo zvané „Systém národního hospodářství“. Toto dílo shledalo v Německu velký úspěch. Roscher byl ochotný uznat, že existují určité obecné ekonomické zákony, ale je možné je objevit pouze zkoumáním historie. Roscher používal metodu historickou a sám se nazýval historizujícím ekonomem. Nezajímal se o popis ekonomického chování jednotlivce, ale pouze větších ekonomických celků.\n\nNejvýznamnějším historizujícím ekonomem Mladší historické školy byl Gustav von Schmoller. Schmoller na rozdíl od Rochera odmítal uznat existenci obecných ekonomických zákonů. Nejvíce kritizoval anglické klasiky, o kterých tvrdil, že jejich metody jsou nevědecké. Schmoller se od Rocherra lišil také tím, že nestudoval národní ekonomiky, ale ekonomiky institucí, jako součásti národních ekonomik. Z těchto studií se snažil formulovat různá politická doporučení.\n\nZnámými představiteli nejmladší historické školy byli Max Weber a Werner Sombart. Oba byli historizujícími ekonomy, avšak historismus v pojetí Schmollera pro ně již nebyl typický.\n\nMax Weber se proslavil dílem zvaným „Protestantská etika a duch kapitalismu“, ve které přišel s teorií o vzniku kapitalismu. Zjistil, že kapitalismus vznikal mezi protestanty (kalvinisty) odkud se dál šířil. Podle jeho hypotézy vede kalvinistická víra k odříkání a touze po úspěchu. Kalvinisté věří, že úspěch je projevem boží milosti a spasení. Tato víra je podle Maxe Webera duchovní silou, z níž se zrodil evropský kapitalismus.\n\nWerner Sombart podobně jako Weber hledal historický původ kapitalistického ducha. Ovšem nikoli v kalvinismu ale v židovství. Ve svém díle „Židé a moderní svět“ uveřejnil teorii, podle které rozptýlení židů po Evropě, kteří měli smysl pro obchodování, umožnilo vznik obchodních vztahů mezi nimi po celé Evropě. Společně s sebou přinášeli podle Sombarta i duch kapitalismu.\n\nVýznamnou chybou historizujících ekonomů bylo, že nedokázali (na rozdíl od klasických politických ekonomů) spojit historii s teorií. Věřili, že obecná znalost se sama ukáže důkladnými studiemi historie. Ovšem nebrali v úvahu to, že k získání obecných znalostí je zapotřebí spojit historické poznatky s teoretickou praxí. Velká vazba na historii způsobila také to, že se ekonomie historické školy nebyla schopna osamostatnit jako samostatná vědní disciplína. Díky detailnímu popisování různých historických realit, totiž měla německá historická škola velmi nezřetelné hranice a dalo by se říci, že se jednalo spíše o vědu historicko-ekonomickou.\n\nKarl Marx (1818–1883) studoval filosofii a práva na univerzitách v Bonnu a Berlíně. Po ukončení studia, začal kariéru radikalistického žurnalisty. V roce 1843 odešel kvůli problémům s pruskými úřady do Paříže. Spolu s přítelem, se kterým se zde seznámil Friedrichem Engelsem napsal „komunistický manifest“, který v budoucnu silně ovlivnil komunistické hnutí ve světě. Motto tohoto manifestu Proletáři všech zemí, spojte se! se stalo jakousi výzvou ke spojení dělnických spolků v mezinárodní dělnické hnutí. Marx byl také spoluzakladatelem mezinárodní Ligy komunistů. Opět měl potíže s úřady a tak odchází do Belgie, ale odtud znovu odešel roku 1849 do Londýna, kde se usadil. Zde díky Engelsově finanční podpoře vydal své životní dílo „Kapitál“. Druhý a třetí díl vydává Engels až po Marxově smrti.\n\nZ pohledu Marxe spočíval problém společnosti v rozdělení do dvou tříd, vykořisťovatelé a vykořisťovaní, a v antagonismech mezi nimi. Marx viděl klíč k tomuto problému ve zrušení soukromého vlastnictví. Třída vlastníků výrobních prostředků (půdy, strojů, atp.), donutí třídu dělníků, aby pracovala, a tím je vykořisťuje. Podle Marxe tento systém vždy vrcholí revolucí a nastolením nové třídy vlastníků a nové třídy nevlastníků. Takto rozdělil společnost do 5 etap:\n\n\nKomunistická společnost je pátou a podle Marxe poslední etapou. Komunistická společnost měla být ideální v tom, že zde budou zrušeny jednotlivé třídy, každý bude pracovat podle svých sil a nebude chudých ani bohatých, protože všechno bude všech.\n\nKomunismus se v jistém slova smyslu podobal francouzskému socialismu. Karl Marx ovšem nazval francouzský socialismus utopickým a nevědeckým a dalo by se říci, že měl pravdu. Sám sice nedospěl ke správným závěrům, ale jeho metoda byla vědecká. K tomu přispělo hlavně to, že se pokusil o provedení důkladné anatomie kapitalismu a formuloval teorii jeho zániku. Od francouzských socialistů se Marx lišil ještě v jednom ohledu. Francouzští socialisté se nezabírali studiem a rozborem kapitalismu, a místo toho popisovali a promýšleli do posledních detailů své vize budoucnosti. Marx na rozdíl od nich popsal kapitalismus, ale v popisu budoucího komunistického řádu byl opatrný a omezil se pouze na tvrzení, že v něm nebude existovat soukromé vlastnictví a třída kapitalistů. Marx pro svůj program zvolil raději přívlastek „komunistický“, jelikož se domníval, že slovo „socialistický“ bylo francouzskými socialisty dokonale zdiskreditováno.\n\nMarx se ovšem zmýlil, když předpovídal vývoj kapitalistické společnosti. Marx se domníval, že způsob kapitalistické výroby bude vyžadovat stále méně kvalifikovanou pracovní sílu. Na rozdíl od toho kapitalistická výroba žádá stále více kvalifikovanou práci. Marx si myslel, že k proletářské revoluci dojde v zemi, která je průmyslově nejvyspělejší a dělnická třída je proto nejvíce uvědomělá (tedy v Anglii). Ve skutečnosti však došlo k proletářské revoluci v zemi, kde byl kapitalismus teprve v počátcích, a dělnická třída tvořila minimum obyvatel, v Rusku. Marx se také mýlil, když tvrdil, že rozdíly mezi třídami se budou zvětšovat. Dnes stěží rozeznáme, kde začíná a kde končí ta, či ona třída.\n\n\n"}
{"id": "601221", "url": "https://cs.wikipedia.org/wiki?curid=601221", "title": "Melaleuca diosmifolia", "text": "Melaleuca diosmifolia\n\nMelaleuca diosmifolia (angl. \"Green Flowered Myrtle\") je rostlina pocházející z jihozápadní Austrálie a hojně rostoucí v okolí města Albany. Je to keř se vzpřímenými větvemi dorůstající výšky až 3 m. Listy jsou eliptické, vstřícně postavené, křižmostojné, dlouhé až 1 cm a obsahují aromatický olej identický s olejem tea tree, získávaným z druhu kajeput střídavolistý (\"Melaleuca alternifolia\"). Zelené květy jsou uspořádány do 5 cm dlouhého květenství, který se podobá kartáči na láhve. Kvete na jaře a počátku léta. Roste v pobřežních oblastech v mělkých písčitých půdách s příměsí jílu, často mezi výchozy podloží. V kultuře je využívána pro atraktivní olistění a květy. Na půdu není náročná, ale je citlivá na mráz. Snáší tvarování a je vhodná do živých plotů.\n\n\n"}
{"id": "601226", "url": "https://cs.wikipedia.org/wiki?curid=601226", "title": "Akrylátové chipsy", "text": "Akrylátové chipsy\n\nAkrylátové chipsy neboli \"color chips\", \"color flakes\" atd. jsou dekorativní šupinkaté (vločky, čipsy) částice vyrobené z akrylátové (AC) nebo polyvinylacetátové (PVA) disperze, plněné mletým vápencem nebo podobnými plnivy, barvené anorganickými a organickými pigmenty, obsahující různá aditiva pro vysokou odolnost proti UV záření, světlu a povětrnostním vlivům, určené jako dekorační plnivo pro průmyslové, bytové a dekorační podlahy, stěny, fasády, výroby nábytku a další kreativní použití. Akrylátové chipsy imitují žulu za mnohem nižší cenu. \n\nBarevná škála základních odstínů je cca 150, které se dále třídí na jednobarevné chipsy, dvoubarevné chipsy, fluorescenční, fotoluminiscentní, metalické a perleťové chipsy (šupinky nebo vločky) které se mezi sebou libovolně mísí a vytvářejí tak nekonečné možnosti vzorů. Další základní vlastností je různozrnost, která je standardně dodávaná v 5 velikostech od částic velikostí prachu, až po částice velikostí 1 Kč mince.\n\n"}
{"id": "601227", "url": "https://cs.wikipedia.org/wiki?curid=601227", "title": "Hraniční přechod Rafáh", "text": "Hraniční přechod Rafáh\n\nHraniční přechod Rafáh (: מעבר רפיח, \"Ma'avar Rafija\",: معبر رفح) je hraniční přechod mezi Egyptem a pásmem Gazy (dříve mezi Egyptem a Izraelem okupovaným pásmem Gazy) určený pro silniční přepravu.\n\nNachází se v nadmořské výšce cca 75 metrů na jižním okraji města Rafáh (které se z větší části rozkládá v pásmu Gazy ale přesahuje svou zástavbou i na egyptské území), cca 35 kilometrů jihozápadně od města Gaza.\n\nHraniční přechod Rafáh je jediným spojením mezi Egyptem a pásmem Gazy. Před rokem 2005 šlo o linii dotyku egyptských a\nizraelských sil, které tehdy kontrolovaly vnější hranice pásma Gazy (třebaže od počátku 90. let 20. století se vlastní palestinské osídlené oblasti v pásmu Gazy nacházely v samosprávném režimu v rámci Palestinské autonomie).\n\nPo provedení jednostranného stažení Izraele z Gazy v létě roku 2005, kdy Izrael vyklidil své osady v pásmu Gazy, byl přechod na tři měsíce uzavřen. V listopadu 2005 došlo k podpisu dohody mezi Izraelem a Palestinskou autonomií o režimu hraničních kontrol na tomto přechodu. Dohoda spočívala v tom, že přechod bude provozován Palestinskou autonomií ale pod dohledem Evropské unie a s dálkovým monitorovacím přístupem Izraele. V následujících sedmi měsících fungoval přechod v intencích této dohody a denně tudy prošlo cca 1320 osob.\n\n25. června 2006 v důsledku únosu izraelského vojáka Gilada Šalita Izrael nařídil dočasné uzavření přechodu z bezpečnostních důvodů. Následovalo několikaměsíční období, kdy byl přechod střídavě otevírán a uzavírán. V červnu 2007, kdy hnutí Hamás během převratu ovládlo pásmo Gazy, Izrael oznámil, že odstupuje od dohody ohledně provozování přechodu. Evropská unie zároveň sama přerušila své monitorovací aktivity z důvodů odmítání spolupráce s Hamásem. V následujících letech omezil odbavování osob a zboží i Egypt.\n\nEgyptsko-gazská hranice se ovšem v letech po roce 2006 stala místem intenzivního pašování a převádění osob. V lednu 2008 se skupině členů hnutí Hamás dokonce podařilo odpálit nálož v hraniční bariéře poblíž přechodu Rafáh a dav obyvatel Gazy se pak snažil proniknout skrz hranici. Na pokusy egyptské policie o zabránění v průniku reagovali ozbrojenci hnutí Hamás střelbou. Snahy egyptských úřadů pak selhaly a na egyptské teritorium pronikly tisíce lidí, většina z nich jen dočasně, za účelem nákupu zboží, potravin apod. Hraniční režim se podařilo Egypťanům obnovit až po několika dnech. Počátkem července 2010, v důsledku dozvuků izraelského zásahu proti konvoji do pásma Gazy, rozhodla egyptská vláda, že otevírá hraniční přechod Rafáh.\n\n"}
{"id": "601229", "url": "https://cs.wikipedia.org/wiki?curid=601229", "title": "Check It Out", "text": "Check It Out\n\n\"Check It Out\" je píseň amerického hip-hopové zpěváka will.i.ama a americké hip-hopové zpěvačky Nicki Minaj. Píseň pochází z jejího debutového alba \"Pink Friday\". Produkce se ujal producent will.i.am.\n"}
{"id": "601232", "url": "https://cs.wikipedia.org/wiki?curid=601232", "title": "Mokřadkovité", "text": "Mokřadkovité\n\nMokřadkovité (\"Limnanthaceae\") je čeleď nízkých jednoletých hygrofytních bylin z řádu brukvotvarých.\n\nAlternativním českým názvem rodu \"Limnanthes\" je voďankovec a název čeledi pak \"voďankovcovité\". Jméno voďankovec je však používáno i pro rod \"Limnobium\" z čeledi voďankovité (\"Hydrocharitaceae\"). Pro rod \"Limnanthes\" je doporučen název mokřadka.\n\nRostliny čeledě mokřadkovité pocházejí se západu Spojených států Severoamerických, kde původně rostly volně poblíž vodních toků a nádrží v propustné, vlhké půdě na dobře osluněných místech. Nevyhovují jim místa dlouhodobě zamokřená nebo dokonce zaplavená. S nástupem používání v okrasném zahradnictví se některé druhy uměle rozšířily po velké části Spojených států a postupně se pěstují i v mírném klimatickém pásmu Evropy, včetně České republiky.\n\nV taxonomických systémech založených na morfologické podobnosti byla čeleď mokřadkovitých řazena různě, např. v řádech \"Capparales\", \"Tropaeolales\", \"Geraniales\" i v samostatném řádu \" Limnanthales\". Příchodem moderního zatříďování jednotlivých taxonů podle evolučních vztahů byla čeleď převedena do řádu brukvotvarých, kde zaujímá poměrně osamocené postavení od ostatních čeledí.\n\nJsou to měkké vzpřímené, poléhavé nebo plazivé byliny s nevětvenými lodyhami. Listy bez palistů a znatelných řapíků vyrůstají z lodyh střídavě. Čepele listů jsou celistvé nebo vějířovitě laločné s 2 nebo 3 hlubokými laloky.\n\nOboupohlavné květy, základní barvy bílé, žluté nebo růžové, jsou bez listenů a vyrůstají na stopkách z paždí listů. Květy jsou pravidelné s 3, 6, 8 nebo 10 tyčinkami v 1 nebo 2 přeslenech. Na bázi vnějších tyčinek jsou nektarové žlázy. Volných kališní lístků je 3 až 5, stejně jako zkroucených korunních lístků. Kalich je mírně střechovitý nebo miskovitý. Pestík je jeden s gynobazickou čnělkou s 2 až 5 bliznami. Plody jsou poltivé nebo oříšky s 1 semenem.\n\nNěkterých druhů rostlin čeledě mokřadkovitých se využívá v květinářství, kde jako lehce se množící letničky vytvářejí svými květy barevné koberce. Snadno se každoročně vysemeňují a rozšiřují se tak i do okolí. Olejovité výtažky ze semen \"Limnanthes alba\" se používají v kosmetice, např. k výrobě prostředků proti lupům a pro zlepšení kvality vlasů.\n\nČeleď mokřadkovité je tvořena dvěma rody:\n\n\n"}
{"id": "601247", "url": "https://cs.wikipedia.org/wiki?curid=601247", "title": "Boris Strohsack", "text": "Boris Strohsack\n\nBoris Strohsack (12. září 1929, Žalec – 23. dubna 1997, Lublaň) byl slovinský právník a v letech 1993 až 1995 předseda Nejvyššího soudu Republiky Slovinsko.\n\nPrávnickou fakultu Univerzity v Lublani absolvoval v roce 1956 a na stejné univerzitě získal v roce 1973 doktorát. V letech 1958 až 1961 byl soudcem občinských soudů a v letech 1961 až 1968 soudcem krajského soudu v Celje. Od roku 1970 byl soudcem Nejvyššího soudu Socialistické republiky Slovinsko. V roce 1978 se stal mimořádným a v roce 1987 řádným profesorem na Právnické fakultě Univerzity v Lublani. V březnu 1993 byl zvolen prvním předsedou Nejvyššího soudu samostatného Slovinska, když vystřídal Francku Strmole Hlastec, která funkci zastávala od roku 1981. V roce 1995 odešel do důchodu.\n\nByl literárně činný. Zemřel v roce 1997 v Lublani.\n\n"}
{"id": "601250", "url": "https://cs.wikipedia.org/wiki?curid=601250", "title": "Památková rezervace", "text": "Památková rezervace\n\nPamátková rezervace je v České republice památkově chráněné území vyhlašované nařízením vlády. Jde tedy o vyšší typ ochrany než památková zóna, která je vyhlašována vyhláškou ministerstva kultury. Nad rámec zákona jsou v České republice rozlišovány tři hlavní typy památkových rezervací – městská památková rezervace, vesnická památková rezervace, archeologická památková rezervace – nebo může být památková rezervace do těchto typů nezařazená.\n\nPamátkové rezervace se zpravidla vyznačují kompaktní historickou zástavbou bez výrazných novodobých stavebních rušivých zásahů s velkým podílem architektonicky hodnotných staveb, z nichž mnohé jsou prohlášenými nemovitými kulturními památkami. Homogenní území rezervací se obvykle vyznačují dochovaným historickým půdorysem, zástavbou v původních objemech a tvarech, včetně tvarů střech a podílu vegetační složky.\n\nPředmětem ochrany jsou nejen jednotlivé kulturní památky na území rezervace, ale i ostatní objekty a plochy a historický půdorys sídla (parcelace a uliční síť), prostorová a hmotová skladba, urbanistická struktura, uliční interiéry, historické podzemní prostory (sklepy, štoly), panorama s hlavními dominantami v blízkých i dálkových pohledech, historické zahrady a parky, prvky drobné architektury, materiály apod.\n\nNa území někdejšího Československa byly po druhé světové válce prohlašovány na základě zákona č. 22/1958 Sb., o kulturních památkách, výnosem ministerstva školství a kultury. V České republice jsou vyhlašovány podle zákona č. 20/1987 Sb., o státní památkové péči, nařízením vlády.\n\nV České republice je k roku 2017 celkem 111 památkových rezervací, a to 40 městských památkových rezervací, 61 vesnických památkových rezervací, 8 archeologických památkových rezervací a 2 ostatní památkové rezervace.\n\n"}
{"id": "601251", "url": "https://cs.wikipedia.org/wiki?curid=601251", "title": "Aliance pro Švédsko", "text": "Aliance pro Švédsko\n\nAliance pro Švédsko (: Allians för Sverige) je politické spojenectví politických stran ve Švédsku. Aliance se skládá ze čtyř středo-pravicových stran.\n\nAliance se začala utvářet již v srpnu roku 2003, kdy Maud Olofssonová hrající vůdčí roli při formování aliance zorganizovala summit vůdců středopravých stran na své farmě v Hogforsu v severním Švédsku v srpnu 2004.\n\n\n\n"}
{"id": "601252", "url": "https://cs.wikipedia.org/wiki?curid=601252", "title": "Hronský Beňadik", "text": "Hronský Beňadik\n\nHronský Beňadik je obec na Slovensku v Banskobystrickém kraji, okrese Žarnovica. Obec leží na pravém břehu Hronu v takzvané Slovenské bráně, která spojuje Podunajskou pahorkatinu se středním Slovenskem - oblastí báňských měst. Hron severně od obce protéká mezi pohořími Pohronský Inovec a Štiavnické vrchy. V roce 2014 zde žilo necelých 1 200 obyvatel.\n\nOsídlení v této lokalitě je dokumentované již z období neolitu a doby halštatské. Stopy slovanského osídlení jsou z doby velkomoravské. Písemná zmínka z roku 1075 hovoří o kostelu sv. Benedikta (\"Ecclesia Sancti Benedicti\") a obci, které patřily ostřihomskému opatství (později Ostřihomská kapitula). Na malém návrší nad řekou byl kolem románského kostela vybudován benediktinský klášter. V letech 1346–1410 byl na místě původního kostela vybudován gotický trojlodní kostel s klášterem. V 16. století v době tureckého tažení byl objekt opevněn. Vesnice však byla v roce 1599 Turky vypálena. Později byly klášter i kostel přestavovány a v 19. století regotizovány. V současnosti působí v klášteře členové Společnosti katolického apoštolátu (Pallatini).\n\nSoučástí obce je i vesnička Psiare nacházející se jižně od Hronského Beňadiku, taktéž na pravém břehu Hronu.\nPsiare jsou součástí takzvané „Slovenské brány“, jež tvořila vstup k bohatým hornickým městům jako Banská Bystrica, Kremnica a Banská Štiavnica.\nDominantou vsi je vrch Krivín, který je součástí pohoří Štiavnické vrchy. Podle historických dohadů se jedná hradiště z doby halštatské a velkomoravské. Tato lokalita je od roku 1993 přírodní rezervací.\n\nKlášter Hronský Beňadik s kostelem sv. Benedikta a Panny Marie – jedna z nejvýznamnějších gotických památek na Slovensku, která je dnes národní kulturní památkou. Jsou zde dochovány:\n\nBarokní kostel sv. Egidia z roku 1674\n\nMorová kaplička na Háji z roku 1713.\n\n"}
{"id": "601253", "url": "https://cs.wikipedia.org/wiki?curid=601253", "title": "Obchodní dům Breda", "text": "Obchodní dům Breda\n\nObchodní dům Breda je obchodní dům, postavený v Opavě v letech 1927–1928 firmou \"Breda & Weinstein\". Autorem projektu byl vídeňský architekt Leopold Bauer. Ve své době to byl největší obchodní dům v Československu.\n\nHistorie \"Bredy\" se začíná psát roku 1898. Obchodní dům, jak jej známe dnes, však vznikl až přestavbou původní stavby v letech 1927–1928. Tehdy se jeho provozovatel, firma \"Breda & Weinstein\", rozhodl oslovit vídeňského architekta a profesora tamější Akademie, krnovského rodáka Leopolda Bauera, aby jim vystavěl nové prostory k obchodování. Bauer navrhl postavit stavbu, která byla největším obchodním domem v tehdejším Československu. \"Breda\" si své prvenství, ovšem pouze v rámci Ostravského kraje, držel až do 60. let 20. století. Obchodní dům několikrát ve své historii změnil název. Poprvé byl přejmenován v roce 1945 na \"Průkopník\", později na \"Prior\". Tento název mu vydržel až do roku 1989, kdy se vrátil k původnímu názvu. V roce 1994 jej v rámci privatizace získal opavský podnikatel Kamil Kolek. V roce 2004 dům vyhořel a proběhla rozsáhlá rekonstrukce. V posledních letech se \"Breda\" potýká s nemalými problémy a roku 2012 je obchodní dům uzavřen a mimo provoz. V jeho těsné blízkosti na místě bývalého opavského pivovaru vzniklo nové obchodní centrum Breda & Weinstein.\n\nObchodní dům se nachází v samotném centru Opavy, v blízkosti zastávky MHD a největšího opavského hotelu \"Koruna\", na křižovatce ulic \"Olbrichovy\", \"Krnovské\" a \"Olomoucké\".\nStavba nese jasné znaky inspirace americkou architekturou, zvláště pak dílem architekta Louise H. Sullivana. Obchodní dům byl vyprojektován jako nárožní budova s pěti nadzemními a dvěma podzemními patry. Skelet je železobetonový, vyplněný zdivem. Přízemí je členěno pilíři, zvenčí jsou vsazeny výkladní skříně, patra jsou osazena obdélníkovými okny. Vrchol stavby zdobí lunetová římsa s lomenými oblouky a kruhovými okny v pátém nadzemním podlaží. Střecha budovy je rovná. Hlavní průčelí je dvanáctiosé, západní má deset os. V pravé části průčelí je vchod, který pokračuje pasáží. Středobodem celé stavby je pak skleněná hala. Z přízemní části haly vede dřevěné dvouramenné schodiště až pod radiálními žebry členěnou kupoli, vyplněnou luxferami. Zde, ve druhém podlaží, se také nachází otevřená galerie s dřevěným parapetem. Vrchol zastřešující kopule tvoří roseta s geometrickou kružbou.\n\n"}
{"id": "601254", "url": "https://cs.wikipedia.org/wiki?curid=601254", "title": "Sdružení obcí a měst mikroregionu Dolní Pojizeří", "text": "Sdružení obcí a měst mikroregionu Dolní Pojizeří\n\nSdružení obcí a měst mikroregionu Dolní Pojizeří byl dobrovolný svazek obcí podle zákona v okrese Mladá Boleslav a okrese Nymburk. Jeho sídlem byly Benátky nad Jizerou a jeho cílem byl celkový rozvoj mikroregionu, životního prostředí a cestovního ruchu. Sdružoval celkem 19 obcí a byl založen v roce 1999.\n\nČinnost organizace byla ukončena k 1. 3. 2011.\n\n\n"}
{"id": "601256", "url": "https://cs.wikipedia.org/wiki?curid=601256", "title": "Sdružení obcí Kersko", "text": "Sdružení obcí Kersko\n\nSdružení obcí \"Kersko\" je dobrovolný svazek obcí podle zákona v okresu Nymburk, jeho sídlem jsou Třebestovice. Cílem sdružení je celkový rozvoj mikroregionu, ÚP, infrastruktury, životního prostředí a cestovního ruchu. Sdružuje celkem 3 obce a byl založen v roce 2001.\n\n\n"}
{"id": "601257", "url": "https://cs.wikipedia.org/wiki?curid=601257", "title": "Cactus", "text": "Cactus\n\nCactus je americká hard rocková skupina založená v roce 1970.\n\nSkupina Cactus byla koncem 60. let původně zamýšlena jako rytmická sekce skupiny Vanilla Fudge kterou tvořili baskytarista Tim Bogert a bubeník Carmine Appice, společně s kytaristou Jeffem Beckem a zpěvákem Rodem Stewartem (oba z rozpuštěné formace The Jeff Beck Group). Protože Beck měl automobilovou nehodu a byl mimo hudební scénu více než rok, Stewart se spolu s Ronnie Woodem připojil ke skupině Faces.\n\nZačátkem roku 1970 Appice a Bogert přibrali bluesového kytaristu Jima McCartyho z Detroit Wheels Mitch Rydera a The Buddy Miles Express, spolu se zpěvákem Rusty Dayem (Russell Edward Davidson) z Amboy Dukes.\n\nTato sestava nahrála tři alba (\"Cactus\", \"One Way...Or Another\" a \"Restrictions\") než McCarty koncem roku 1971 pro neshody v kapele skončil. Čtvrté a poslední album skupiny Cactus (\"'Ot 'N' Sweaty\") vytvořila původní rytmická sekce Bogert a Appice, kterou doplnil Werner Fritzschings (kytara), Duane Hitchings (klávesy) a bývalý člen skupin Leaf Hound a Atomic Rooster Peter French (zpěv).\n\nPo rozpadu skupiny Cactus v roce 1972, Bogert a Appice se spojili s Beckem, aby vytvořili skupinu Beck, Bogert & Appice. Po jednom studiovém album (\"Beck, Bogert & Appice\") a jednom živém albu (\"Live In Japan\", vydaném pouze v Japonsku) se skupina rozpadla. Jejich druhé album zůstalo nevydáno dodnes, stejně tak jako záznam posledního koncertu skupiny, který se konal v londýnském Rainbow Theatre 26. ledna 1974.\n\n\n\n\n"}
{"id": "601259", "url": "https://cs.wikipedia.org/wiki?curid=601259", "title": "Aleen Baileyová", "text": "Aleen Baileyová\n\nAleen Baileyová (* 25. listopadu 1980, Saint Mary Parish) je jamajská atletka, sprinterka, olympijská vítězka a mistryně světa ve štafetě na 4×100 metrů.\n\nV roce 1998 vybojovala na juniorském mistrovství světa ve francouzském Annecy bronzovou medaili ve štafetě na 4×100 metrů. O rok později získala dvě zlaté medaile (100 m, 200 m) na Panamerickém juniorském šampionátu v Tampě. V témže roce zaznamenala úspěchy také na krátkých štafetách, když brala bronz na světovém šampionátu v Seville a zlato na Panamerických hrách v kanadském Winnipegu. V roce 2003 na mistrovství světa v Paříži doběhla ve finále běhu na 100 metrů na šestém místě v čase 11,07 s.\n\nV roce 2004 se probojovala na letních olympijských hrách v Athénách do finále obou krátkých sprintů (100 m, 200 m). Finále stovky se běželo 21. srpna a Baileyová v něm obsadila 5. místo, když cílem proběhla v čase 11,05 s.\n\nO čtyři dny později, 25. srpna doběhla ve finále běhu na 200 metrů v čase 22,42 s na čtvrtém místě. Na bronzovou medaili, kterou vybojovala Debbie Fergusonová z Baham ztratila 12 setin sekundy. Již v semifinále si vytvořila časem 22,33 s osobní rekord.\n\nOlympijskou medaili ale získala ve štafetě na 4×100 metrů. Jamajské kvarteto, za které dále běžely Tayna Lawrenceová, Sherone Simpsonová a Veronica Campbellová proběhlo cílem v čase 41,73 s a vybojovalo zlaté medaile před Ruskami.\n\nNa světovém šampionátu v Helsinkách 2005 skončila její cesta v běhu na 100 metrů v semifinále na celkovém 11. místě. Na Mistrovství světa v atletice 2007 v japonské Ósace obsadila ve finále běhu na 200 metrů šesté místo. V roce 2008 reprezentovala na letních olympijských hrách v Pekingu, kde pomohla jamajské štafetě k postupu do finále. Samotného finále, kde Jamajčanky nedoběhly do cíle se však nezúčastnila. O rok později získala na světovém šampionátu v Berlíně společně se Simone Faceyovou, Shelly-Ann Fraserovou a Kerron Stewartovou zlatou medaili ve štafetě na 4×100 metrů. Postoupila také do finále stovky, kde skončila v čase 11,16 s na osmém místě.\n\n"}
{"id": "601260", "url": "https://cs.wikipedia.org/wiki?curid=601260", "title": "Sdružení obcí Kokořínska", "text": "Sdružení obcí Kokořínska\n\nSdružení obcí Kokořínska je dobrovolný svazek obcí podle zákona v okresu Mělník a okresu Praha-východ, jeho sídlem je Řepín a jeho cílem je celkový rozvoj mikroregionu a cestovního ruchu. Sdružuje celkem 22 obcí, z nichž některé jsou mimo CHKO Kokořínsko.\n\n\nSdružení zajistilo dopravní obslužnost svými mikrobusy na LPG, postavilo novou rozhlednu na Vrátenské hoře.\n\n"}
{"id": "601262", "url": "https://cs.wikipedia.org/wiki?curid=601262", "title": "Hraniční přechod Netafim", "text": "Hraniční přechod Netafim\n\nHraniční přechod Netafim (: מעבר נטפים, \"Ma'avar Netafim\") byl hraniční přechod mezi Izraelem a Egyptem určený pro silniční přepravu.\n\nNacházel se v nadmořské výšce cca 710 metrů v hornaté krajině Negevské pouště (respektive tzv. Ejlatských hor) poblíž vádí Nachal Netafim a pramene Ejn Netafim, cca 10 kilometrů severozápadně od Ejlatu. Jižním směrem odtud vychází také vádí Nachal Gišron. Na dopravní síť byl na izraelské straně napojen pomocí dálnice číslo 12.\n\nSoučasný hraniční přechod Netafim obsadily izraelské síly na sklonku války za nezávislost v březnu 1949. Arabský místní název této lokality zněl \"Ras al-Nakb\". V následujících letech ale vzhledem k absenci diplomatických styků mezi Izraelem a Egyptem na této hranici žádný přechod nefungoval. V roce 1967 pak hranice zmizela s tím, jak Izrael obsadil Sinajský poloostrov. V důsledku podpisu Egyptsko-izraelské mírové smlouvy koncem 70. let 20. století byla ovšem mezinárodní hranice mezi oběma státy v této linii obnovena a tehdy také vznikl hraniční přechod Netafim. Šlo o součást širších investic souvisejících s izraelským odchodem ze Sinaje. Tehdy například došlo k vyasfaltování pohraniční silnice, která vede po téměř celé délce hranice, od hraničního přechodu Netafim až do města Rafáh v pásmu Gazy. Později ale byl přechod uzavřen a neslouží veřejnosti.\n\nV 90. letech 20. století se v důsledku mírové smlouvy uzavřené s Jordánskem v Izraeli plánovaly zásadní investice do nadregionální dopravní infrastruktury. Jedním z plánů byla též výstavba dálnice spojující Egypt, Izrael a Jordánsko s využitím hraničního přechodu Netafim, od kterého by navrhovaná komunikace obloukem obcházela Ejlat a skrz hraniční přechod Arava i Akabu, přičemž by navazovala na místní mezinárodní letiště.\n\nV současnosti zmiňuje ředitel nedalekého hraničního přechodu Taba možnost, že by po dohodě s egyptskými úřady mohl být hraniční přechod Netafim zprovozněn, ovšem jen pro mimořádné příležitosti, například během svátků, kdy na Sinajský poloostrov míří množství izraelských turistů.\n\n"}
{"id": "601263", "url": "https://cs.wikipedia.org/wiki?curid=601263", "title": "Sdružení obcí Kutnohorský venkov", "text": "Sdružení obcí Kutnohorský venkov\n\nSdružení obcí Kutnohorský venkov je dobrovolný svazek obcí podle zákona v okresu Kutná Hora, jeho sídlem jsou Chlístovice a jeho cílem je celkový rozvoj mikroregionu, ÚP, životního prostředí a cestovního ruchu. Sdružuje celkem 12 obcí a byl založen v roce 2001.\n\n\n"}
{"id": "601265", "url": "https://cs.wikipedia.org/wiki?curid=601265", "title": "Sdružení obcí mikroregionu Balkán", "text": "Sdružení obcí mikroregionu Balkán\n\nSdružení obcí mikroregionu Balkán je dobrovolný svazek obcí podle zákona v okresu Rakovník, jeho sídlem jsou Slabce a jeho cílem je celkový rozvoj mikroregionu. Sdružuje celkem 10 obcí a byl založen v roce 1999.\n\n\n"}
{"id": "601267", "url": "https://cs.wikipedia.org/wiki?curid=601267", "title": "Bankovní úřad při ministerstvu financí", "text": "Bankovní úřad při ministerstvu financí\n\nBankovní úřad při Ministerstvu financí byl za první československé republiky orgán ministra financí, jehož úkolem byla správa peněžního oběhu včetně emise peněz a státního dluhu. Vedl dále pokladní službu a spravoval státní účty. U emisních úvěrů pro peněžní ústavy stanovoval výši úrokové míry a clearingové služby. Od 24. dubna 1920 měl navíc za úkol spravovat zlaté a devizové rezervy a řídit devizové hospodářství včetně stanovování měnového kurzu.\n\nÚřad vznikl 11. března 1919, a to podle vládního nařízení číslo 119/1919 Sb. ze dne 6. března 1919 o úpravě poměrů k Rakousko-Uherské bance, a fungoval až do 31. března 1926.\n\nÚřad měl své ústředí v Praze, ale ve třiceti větších městech celého Československa měl své filiálky. Roku 1920 měl navíc zřízenu ještě filiálku i na Podkarpatské Rusi. V menších československých městech měl zřízeny pobočky.\n\nŘídícím orgánem celého úřadu byl tzv. „Bankovní výbor“. Ten se skládal z deseti členů, kteří byli jmenováni ministrem financí, a z jeho předsedy, jímž byl buď přímo ministr financí nebo alespoň jeho náměstek. Členové výboru byli odborníci působící v průmyslu, zemědělství, obchodu nebo v peněžnictví, čímž bylo zajištěno tzv. odvětvové složení tohoto výboru. Členství bylo čestné a bez nároku na jakýkoliv honorář. Na schůzích Bankovního výboru byl přítomen zástupce parlamentní Kontrolní komise a tím byla zajištěna kontrola tohoto úřadu.\n\nOperativní vedení úřadu (mezi poradami Bankovní rady) mělo na starosti úřednické vedení, tzv. „Obchodní správa“. Jeho vrchní ředitel (nebo jeho zástupce) byli zváni na jednotlivá zasedání Bankovního výboru, ovšem měli tam pouze hlas poradní.\n\n"}
{"id": "601279", "url": "https://cs.wikipedia.org/wiki?curid=601279", "title": "Fotovoltaická elektrárna Stříbro", "text": "Fotovoltaická elektrárna Stříbro\n\nFotovoltaická elektrárna Stříbro v okrese Tachov v Plzeňském kraji byla od svého zprovoznění v prosinci 2009 až do zprovoznění FVE Vepřek v září 2010 největší sluneční elektrárnou v České republice. Elektrárnu provozuje společnost Solar Stříbro s. r. o. (IČ 29068576). Instalovaný výkon je 13,6 MW. Elektrárna je napojena do rozvodné sítě ČEZ Distribuce.\n\nV květnu 2009 se o záměru elektrárny v bývalém vojenském areálu psalo jako o projektu německé firmy S.A.G. Solarstrom ve spolupráci s německou firmou Solarpower a nejmenovanými partnery z České republiky. Instalovaný výkon měl být 13 MW a rozloha 30 hektarů a stavět se mělo od července do podzimu 2009. Roční výkon měl být 3,65 milionu kWh a roční tržby 175 milionů Kč. Rovněž v březnu 2010 se o této elektrárně psalo jako o projektu německé firmy Solarstrom, zároveň jako o největší fotovoltaické elektrárně v zemi s kapacitou 13 MW, přičemž se údajně plánovalo rozšíření. Podle zprávy agentury ČIA z 5. 1. 2010 vlastní elektrárnu o instalovaném výkonu 13,6 MW, tehdy největším v republice, firma Solar Stříbro, patřící podnikateli Josefu Staunerovi, spolu s německou společností S. A. G. Solarstrom.\n\n"}
{"id": "601285", "url": "https://cs.wikipedia.org/wiki?curid=601285", "title": "Alpská lidová architektura", "text": "Alpská lidová architektura\n\nAlpská lidová architektura je projev stavební činnosti s vlastnostmi závislými na dostupných zdrojích a materiálech a na místních potřebách v oblasti Alp, stavěná většinou svépomocí. \n\nPoměrně rozšířeným typem domu v Alpách je dvou- až třípatrová z části roubená nebo dřevem obložená stavba s mírně skloněnou šindelovou střechou zatíženou kameny. Často je zdobená ornamentálními malbami na zdech (\"Lüftlmalerei\") případně sgrafity, řezbami a také podélnými balkony či pavláčkami. Tyto domy se vyskytují například v Bernských Alpách, v Tyrolsku, v Horním Bavorsku, v Allgäu, v Oisins. \n"}
{"id": "601286", "url": "https://cs.wikipedia.org/wiki?curid=601286", "title": "C-41", "text": "C-41\n\nC-41 nebo C41 je označení s více významy\n\n"}
{"id": "601288", "url": "https://cs.wikipedia.org/wiki?curid=601288", "title": "Georg Emil Hansen", "text": "Georg Emil Hansen\n\nGeorg Emil Hansen (12. května 1833 – 21. prosince 1891) byl dánský portrétní fotograf a průkopník fotografie ve druhé polovině 19. století. Měl vlastní fotografické studio v Kodani a později se stal úspěšným dvorním fotografem.\n\nNarodil se v Naestvedu v jižním Sjællandu, umění daguerrotypie se naučil od svého otce C. C. Hansena, který začal vyrábět daguerreotypie v roce 1849. Po studiu fotografie v Německu, v roce 1854 pomohl svému otci založit fotografické studio poblíž Kongens Nytorv v centru Kodaně. Nové zařízení si přivezl s sebou z Německa.\n\nV roce 1856 si otevřel vlastní studio, nejprve v Bredgade a později v Østergade. Hansen vynikal především v přebírání nových technologií. Byl prvním, kdo používal papírové tisky a dělal portréty celé figury. Získal ocenění za své výstavy v Londýně (1862) a v Berlíně (1865). V roce 1867, spolu se svým bratrem Nielsem Christianem Hansenem, a ještě dalšími dvěma fotografy založili fotografickou firmu, ze které se později stala \"Hansen, Schou & Weller\" – dánští dvorní fotografové.\n\nO několik let později se stal dvorním fotografem, fotografoval královské rodiny v Dánsku, Anglii, Rusku a Řecku. Byl zvláště úspěšný v prodeji dánské královské rodiny na carte de visite. Odhaduje se, že prodal až 37 000 výtisků mladé Princezny Alexandry, když se provdala za korunního prince Edwarda VII. v roce 1863.\n\nHans Christian Andersen se o fotografii velmi zajímal. Na samém jejím počátku si pozýval fotografy, aby zhotovili jeho portrét.\n\nPózoval při mnoha příležitostech pro Hansena mezi lety 1860 a 1874. Ve svém deníku si Andersen 19. července 1862 poznamenal: \"Jel jsem za Hansenem, který mě fotografoval; dostal jsem 24 portrétů.\"\n\n\n"}
{"id": "601289", "url": "https://cs.wikipedia.org/wiki?curid=601289", "title": "Alapajevsk", "text": "Alapajevsk\n\nAlapajevsk (rusky \"Алапаевск\") je město ve Sverdlovské oblasti v Rusku. Leží na východní straně středního Uralu, při ústí Alapajchy do Nějvy (povodí Obu), 160 km od Jekatěrinburgu, 1847 km od Moskvy. Ve městě strávil část svého dětství hudební skladatel Petr Iljič Čajkovskij; v domě, kde žil, je instalováno jeho muzeum spolu s expozicí hudebních nástrojů. Nachází se zde největší dětský domov na Urale.\n\nVývoj počtu obyvatel v posledních padesáti letech udává graf níže.\nAlapajevsk je jedno z nejstarších center železářské metalurgie na Uralu (první podnik zde byl postaven v roce 1704). První zmínka o něm pochází z roku 1639, městem se oficiálně stal v roce 1781. Je znám svými povrchovými doly a četnými podniky, ale poslední metalurgický závod zde byl zavřen na počátku 90. let 20. století.\n\nMěsto je železničním uzlem tratí Jekatěrinburg – Nižnij Tagil – Alapajevsk a Jekatěrinburg – Arťomovskij – Alapajevsk – Serov. Vybudována byla silnice Alapajevsk – Murzinka – Petrokamenskoje, jež spojuje město s Nižním Tagilem. Kromě toho v Alapajevsku začíná v současnosti největší úzkokolejná železniční trať v Rusku.\n\nMěsto je neblaze proslulé i jako místo násilné smrti příslušníků carské rodiny: v červenci roku 1918 zde byli bolševiky zavražděni velkokněžna Jelizaveta Fjodorovna (později svatořečená) a její tajemnice, řeholnice Varvara Jakovlevová, velkokníže Sergej Michajlovič a jeho tajemník Fjodor Remez, knížata imperátorské krve Ivan Konstantinovič, Konstantin Konstantinovič a Igor Konstantinovič a kníže Vladimir Pavlovič Palei.\n\nVězňové byli do Alapajevska převezeni z Jekatěrinburgu v červenci roku 1918 a byli zde zavřeni v budově základní školy. V noci na 18. července roku 1918, den poté, co bolševici zavraždili cara Mikuláše II. a jeho rodinu, byli zabiti i tito členové carské rodiny. Podle \"Vasilije Rjabova\", očitého svědka události, vrahové vtrhli v noci do školy, kde věznění spali, a řekli jim, že budou převezeni na bezpečnější místo. Poté jim zavázali oči a spoutali ruce. Všichni poslechli, pouze velkokníže Sergej Michajlovič odmítl s tím, že ví, že je povezou na popravu. Podvolil se teprve poté, co byl střelen do paže. Vězňové dostali příkaz jít se zavázanýma očima a spoutanýma rukama po deskách až k ústí šachty dolu, Sergej opět jako jediný neuposlechl, vrhl se na ozbrojence a byl zastřelen. Všechny ostatní ozbrojenci udeřili do hlavy, živé svrhli do šachty. Do jámy za nimi hodili dva granáty, aby destruovali šachtu a živé i mrtvé zasypali. Když byla později těla z šachty vytažena, bylo zjištěno, že některé oběti pád přežily a umíraly dlouze v důsledku zranění, žízně a hladu. Zranění knížete Ivana bylo ovázáno kusem Jelizavetina roucha. Rolníci z okolí vyprávěli, že několik dní se z šachty ozýval zpěv modliteb.\n\nVedle budovy školy dodnes roste jabloň, kterou měla podle ústního lidového podání zasadit svatá velkokněžna Jelizaveta Fjodorovna.\n\n"}
{"id": "601291", "url": "https://cs.wikipedia.org/wiki?curid=601291", "title": "Kulturkampf", "text": "Kulturkampf\n\nKulturkampf, česky „kulturní boj“, je německý pojem používaný pro označení politického a náboženského konfliktu mezi pruským a německým státem a katolickou církví v letech 1871 až 1887. Hlavními protagonisty tohoto souboje byli kancléř Otto von Bismarck a papež Pius IX. Podobné konflikty probíhaly i v dalších, především německy mluvících zemích, například v Rakousku pod heslem \"Los von Rom\" („Pryč od Říma“).\n\nOd poloviny 19. století se římskokatolická církev a papežové ocitli pod tlakem liberálních společností a vlád a snažili se jim stavět na odpor. Roku 1864 vydal papež \"Syllabus errorum modernorum\", mimo jiné proti liberálnímu, světskému státu. V Itálii probíhal boj o politické sjednocení také proti papežskému státu a roku 1870 se sešel v Římě První vatikánský koncil. Když Francie téhož roku odvolala své vojsko, které papežský stát bránilo, italští revolucionáři obsadili Řím. Po vítězství Pruska nad Francií a vzniku Německého císařství chtěl kancléř Bismarck tuto říši pevněji sjednotit a omezit veřejný vliv katolické církve.\n\nV následujících letech vydal Bismarck řadu zákonů, které zakazovaly politické zneužití kazatelen (1871) a činnost jezuitského řádu (1872), zavedly státní dozor nad školami včetně církevních a povinné přezkušování kněží (1873), zrušily v Prusku všechny kláštery (1872) a zavedly povinný civilní sňatek (1875). Řada biskupů a kněží, kteří se tomu bránili, byla sesazena a dokonce uvězněna. Roku 1875 zastavil Bismarck všechnu státní podporu katolické církvi.\n\nProti tomuto tlaku vytvořili němečtí katolíci roku 1871 svoji stranu Deutsche Zentrumspartei (\"Zentrum\"), která v následujících letech rychle rostla, takže po smrti papeže Pia IX. hledal Bismarck s jeho nástupcem Lvem XIII. jistý kompromis, který v letech 1880 a 1887 oba skutečně nalezli. Ze zákonodárství Kulturkampfu pak zůstal státní dozor nad školami, civilní sňatky a finanční dohled nad hospodařením církví.\n\n\n\n"}
{"id": "601292", "url": "https://cs.wikipedia.org/wiki?curid=601292", "title": "Proces C-41", "text": "Proces C-41\n\nProces C-41 slouží k vyvolání barevných negativních filmů. Jedná se o jeden z nejrozšířenějších procesů v barevné fotografii. Používá se v profesionálních fotolabech i pro domácí zpracování. Proces C-41 se skrývá i pod firemními názvy CN-16 (Fuji), CNK-4 (Konica), nebo AP-70 (AGFA).\n\n"}
{"id": "601294", "url": "https://cs.wikipedia.org/wiki?curid=601294", "title": "Fotovoltaická elektrárna Ševětín", "text": "Fotovoltaická elektrárna Ševětín\n\nFotovoltaická elektrárna Ševětín v okrese České Budějovice je s 29,9 MW instalovaného výkonu třetí největší fotovoltaická elektrárna v České republice. Současným vlastníkem elektrárny je ČEZ, který vlastní provozovatele elektrárny společnost GENTLEY a.s. ČEZ do projektu vstoupil v samém závěru roku 2009, dodavatelem stavby bylo několik společností. Elektrárna byla zprovozněna v prosinci 2010, zaujímá plochu 60 ha.\n\nDo té doby největším solárním projektem ČEZ byla FVE Hrušovany s výkonem 3,7 MW. Do září 2010 státní ČEZ koupil už šest solárních projektů v ceně asi deset miliard korun s celkovým plánovanými výkonem 107 MWp, čímž se český stát stal největším investorem do tohoto oboru podnikání, který je extrémně zvýhodněnými výkupními cenami mohutně dotován ze strany státu. Podle článku Hospodářských novin ze září 2010 překotné nákupy téměř hotových fotovoltaických projektů odhalují vliv „politických kmotrů“. Společnost Gentley koupil ČEZ za cenu kolem 2,8 miliardy korun, předtím jí obchodního rejstříku ovládali Norbert Ostrčil (advokát Tomáše Pitra) a Zuzana Steinigerová.\n\nŘeditel ČEZ Martin Roman k tomu řekl: „I my jsme proti nesmyslnému solárnímu šílenství. Jenomže když už někdo získá pozemek, územní rozhodnutí, stavební povolení, smlouvu o připojení, pak je jasné, že elektrárna stejně vznikne. V tom případě je lepší, když zisky z provozu budou končit u českého státu, třeba i prostřednictvím ČEZ, než v zahraničí. Když ne my, pak připravené projekty koupí někdo jiný.“ Autor článku v Hospodářských novinách však soudí, že solární magnáti by své projekty často nespustili, kdyby jim ČEZ nepomohl.\n\nZastupitelstvo městyse 3. července 2008 vyjádřilo se záměrem FVE na pozemcích č. 561/15 a 561/17 v k. ú. Ševětín, představeným společností společnosti ISOFEN, s. r. o., souhlas hlasy všech 13 přítomných. Místostarosta Petr Lenc při projednání uvedl, že využití pozemků k jiným účelům je problematické z důvodu nedostatečné infrastruktury a blízkosti čistírny odpadních vod a železnice, a tudíž ani návrh nového územního plánu nestanovuje konkrétní využití. Starosta uvedl, že v případě vydání souhlasu bude připraven návrh 4. změny územního plánu a procesy směřující k územnímu rozhodnutí a vydání stavebního povolení, během nichž se bude moci vyjádřit široká veřejnost.\n\nK projektu se na svém webu hlásí firma Lumen a. s., za niž kvůli rozsahu na projektu pracují dva týmy. V září 2010 na svém webu inzerovala, že výstavba byla zahájena v březnu 2010 a předpoklad dokončení je září 2010.\n\n\n"}
{"id": "601300", "url": "https://cs.wikipedia.org/wiki?curid=601300", "title": "Podhájí (Rumburk)", "text": "Podhájí (Rumburk)\n\nPodhájí (historicky německy \"Frankenstein\") je část města Rumburk v okrese Děčín. Je jednou ze základních sídelních jednotek města Rumburk, kód 143545. Založení první osady na dnešním místě Podhájí se datuje do roku 1764. Rumburk-Podhájí spadá pod místní část Rumburk 1. Okrajem Podhájí prochází silnice II/263 z centra města do České Kamenice. Nachází se v jihozápadní části města, částečně obklopen lesy pod rozhlednou Dymník. \n\nV blízkosti Podhájí je přehrada v Rumburku a koupaliště v areálu Sportcentra Rumburk. Z Podhájí je na dosah kopec a rozhledna Dymník, výletní destinace, ke které se lze dostat turistickou stezkou přímo z Podhájí.\n\nPanelové sídliště Podhájí bylo vybudováno na „zelené louce“ v letech 1981 až 1989. Čítá celkem 12 paneláků o celkovém počtu 30 vchodů. Je tak největším sídlištěm ve městě a žije v nich téměř pětina obyvatel Rumburku. \nV té době také vznikly budovy občanského vybavení – kulturní a společenské středisko (1988), mateřská škola (1988), základní škola \"U Nemocnice\", jinak také nazývána \"Nová škola\" (1984) a plavecký bazén (1982). V pozdějších letech byl vybudován i poslední a nejvyšší panelák, který je využíván jako dům s pečovatelskou službou. Sídliště se rozkládá v ulicích Karolíny Světlé, V Podhájí, Luční, Polní. \n\nLužická nemocnice patří mezi menší zdravotnická zařízení, ale díky spádové poloze města Rumburk má pro Šluknovský výběžek nenahraditelnou úlohu.\nSanatorium v Pohájí bylo postaveno z iniciativy akciové společnosti v roce 1901. O výstavbu se zasloužil Dr. Georg Gletter, narozen v roce 1868, který 28. prosince 1897 uzavřel s Rumburkem smlouvu, podle níž měl 1. května 1898 převzít řízení lázeňského ústavu. Když zahájil doktor Gletter léčbu, přicházeli za ním pacienti, kteří se doposud léčili v Jabloneckých Pasekách (\"Schlag\"). Prospekty z roku 1910 uvádějí jako majitele sanatoria Carla Dittricha z Krásné Lípy a jako šéflékaře MUDr. Burgharda von Barth-Wehrenalp. V sanatoriu trávil také několik týdnů léta roku 1915 Franz Kafka. Nyní jsou zde umístěna interní a ošetřovatelská lůžka Lužické nemocnice.\n\nNa Podhájí, přesněji na jeho severovýchodním okraji, se nachází rumburská nemocnice, dostavěná v roce 1928. Stavba započala o tři roky dříve, byla však zbržděna pro nedostatek dělníků a materiálu po 1. světové válce. Cena stavby a vybavení si vyžádala tehdy úctyhodných 9 250 000 korun. Nyní se v této budově nachází chirurgické, pediatrické a gynekologicko-porodnické oddělení.\n\nNemocnice se ukázala také ve filmu \"Hodinu nevíš\". Natáčení probíhalo za plného provozu na uvolněném pavilonu. \n\n"}
{"id": "601315", "url": "https://cs.wikipedia.org/wiki?curid=601315", "title": "Kirchberg am Wechsel", "text": "Kirchberg am Wechsel\n\nKirchberg am Wechsel je městys v okrese Neunkirchen v rakouské spolkové zemi Dolní Rakousy.\n\nKirchberg am Wechsel leží v Industrieviertelu (Průmyslové čtvrti) asi 100 km od Vídně v údolí potoka Otterbach, který se na východním konci Kirchbergu spojuje s „Molzbachem“ k Feistritzu, u úpatí kopce Wechsels. Plocha městyse je 51,17 kilometrů čtverečních a 67,95 % plochy je zalesněno.\n\nMěstys Kirchberg am Wechsel se člení na šest katastrálních území:\n\nSamostatným katastrálním územím jsou lesy různých velikostí. Jejich plochy jsou většinou lesnaté\n\nČtvrtina ploch je zemědělsky využita na pole a louky.\n\nRakouské obce mají dějiny stejně proměnlivé jako jsou dějiny celého Rakouska.\n\nZakladatelem kostela v zastavěné části byl kolem roku 970 podle pověsti Svatý Wolfgang (asi 924-994). Trvalé osídlení území bylo ve 12. století. Roku 1216 byl položený základní kámen pozdějšího augustiniánského kláštera díky pánů z „Kranichbergu“.\n\nNázev \"Kirchberg\" byl poprvé v listině uvedený (\"Kyperk\") v roce 1232. Údaj o datu povýšení místa na městys není známo; v každém případě to bylo před rokem 1386.\n\nV roce 1404 je uveden kostel svatého Wolfganga jako kaple.\n\nV letech 1472 a 1473 bylo místo postiženo morovou epidemií.\n\nBěhem prvního obléhání Vídně (1529) Turky byla obec, klášter a kostel vypáleny. Po obnově kláštera musely sestry roku 1554 utéci před morovou epidemií. Z různých zpráv o moru byl uvedený také učitel, což dokazuje že již byla v obci škola.\n\nRoku 1656 císař Ferdinand III. (1608-1657) potvrdil erbovní listinu o udělení trhových práv.\n\nV následujícím roce byl klášter přestavěný do dnešního stavu.\n\nBěhem druhého obléhání Vídně Osmany místní obyvatelé uprchli do opevněného území kolem kostela a kláštera a nedošlo tentokrát k požáru.\n\nV letech 1713 a 1714 udeřil znovu mor. Pro připomenutí těchto událostí byl postaven morový sloup na hlavním náměstí.\n\nV letech 1754 až 1756 byl gotický farní kostel zbouraný a postavili nový, barokní. V roce 1829 došlo k požáru až na přilbici věže, je stavební stav do dneška nezměněný.\n\nV roce 1782 za Josefa II. (1741-1790) došlo ke zrušení kláštera. Ve stejném roce byl kostel svatého Wolfganga také zrušený a v roce 1796 byly pilíře kostela odstřeleny.\n\nV průběhu koaliční války došlo v roce 1805 a znovu opakovaně zase v roce 1809 k drancování.\n\nV letech 1814 a 1833 došla na obec katastrofální povodeň.\n\nV roce 1850 došlo ke sloučení obcí Kirchberg am Wechsel, Kranichberg a Molzegg.\n\nV letech 1859 až 1868 byl znovu postaven kostel svatého Wolfganga; roku 1918 byl však úderem blesku zapálený, ale byl znovu restaurovaný.\n\nOd roku 1999 dominikánský klášter je užívaný jako duchovní centrum.\n\nStarostou městyse je Willibald Fuchs a vedoucím kanceláře Christian Züttl.\n\nV zastupitelstvu obce je 21 křesel, která jsou po volbách provedených 14. března 2010 podle získaných mandátů rozdělena takto:\n\n\n\nNezemědělských pracovišť bylo v roce 2001 104, zemědělských a lesnických pracovišť bylo v roce 1999 138. Počet výdělečně činných osob v místě bydliště bylo v roce 2001 1069, tj 47,2 %.\n\nZejména letní turistika (asi 55 000 osob) je pro místo důležitá stejně jako ubytování. Kirchberg má ale i dva lyžařské vleky.\n\nFarní úřad Kirchberg am Wechsel patří pod vikariát pod Winerwald děkanát Kirchberg. Kostel apoštola svatý Jakuba Většího\n\nSpolky v Kirchbergu am Wechsel mají dlouholetou tradici. V této době jsou aktivní následující spolky.\n\n\n"}
{"id": "601316", "url": "https://cs.wikipedia.org/wiki?curid=601316", "title": "Ostrý (České středohoří, 553 m)", "text": "Ostrý (České středohoří, 553 m)\n\nOstrý (553 m) je vrch sopečného původu rozkládající se mezi vesnicemi Milešov, Velemín, Kocourov a Březno v Českém středohoří. Je zarostlý smíšeným lesem a na jeho vrcholu se nachází zřícenina hradu Ostrý, který je prvně připomínán na počátku 15. století, kdy byl v držení pánů ze Sulevic. Později mění mnohokrát své majitele a od 16. století již je veden jako zpustlý. Zbytky hradu jsou i přes vegetaci vidět ze širého okolí.\n\nZ geologického hlediska vrch představuje kuželovitý suk z olivinického bazaltu. V geomorfologickém členění Ostrý patří do podcelku Milešovské středohoří a okrsku Kostomlatské středohoří. Na příkrých svazích se vyskytují skály a mrazové sruby s hrubou sloupcovou odlučností, kamenná moře a balvanové proudy. Část balvanů byla soliflukcí přesunuta až na úpatí.\n\nPřes Ostrý vede modrá turistická značka začínající v Lovosicích. Značka pokračuje Lovosicemi na sever, kde se od ní odděluje zelená turistická značka vedoucí na horu Lovoš. Dále pokračuje přes Vchynice, kde se od ní odděluje jiná zelená značka vedená k přírodní památce Košťál na stejnojmenném vrchu a dále k Muzeu českého granátu v Třebenicích. Z Vchynic pokračuje do Března a dále na Ostrý; z Ostrého klesá na silnici spojující Milešov a Kocourov, kde je na rozcestí do Vlastislavy ukončena. Zde je možno se na pojit na červenou turistickou značku.\n"}
{"id": "601318", "url": "https://cs.wikipedia.org/wiki?curid=601318", "title": "Bitva u Falkirku", "text": "Bitva u Falkirku\n\nBitva u Falkirku (anglicky \"The Battle of Falkirk\", gaelsky \"Blàr na h-Eaglaise Brice\"), byla bitva, která se odehrála dne 22. července roku 1298. Byla to jedna z hlavních bitev v první válce za skotskou nezávislost. Skotské jednotky vedené Williamem Wallacem zde byly poraženy armádou krále Eduarda I. William Wallace krátce po bitvě rezignoval na post ochránce Skotska.\n\nKdyž v dubnu 1298 vtáhli Angličané do Skotska, vyhýbal se Wallace bitvě. 22. července 1298 se konečně skotská a anglická armáda střetly v bitvě. Wallace zaujal obranné postavení tvořené čtyřmi čtverci kopiníků tzv. schiltron. Tato obranná hráz kopí měla zastavit anglickou těžkou jízdu a zároveň poskytnout krytí lukostřelcům a lehké jízdě. Ta měla po zastavení Angličanů využít zmatku v jejich řadách a rozehnat je. Tento plán počítal se součinností šlechtické těžké jízdy, která měla napadnout anglický týl a porazit velšské lučištníky. Rytíři ale Wallace zradili a opustili pole. Těžkopádná formace Skotů nemohla za této situace nijak manévrovat. Anglický velitel, král Eduard I., této situace využil a nechal před útokem jízdy lukostřelce, aby „připravili půdu“. Oslabené schiltrony nebyly schopny odolat náporu těžké jízdy a bitva skončila naprostým zničením skotské armády.\n\nPodobný plán použil Robert Bruce v bitvě u Bannockburnu. Zde však díky tomu, že jeho jízda zničila anglické lukostřelce, skončila bitva drtivým vítězstvím Skotů.\n\nPro Anglii byla bitva u Falkirku jasným a drtivým vítězstvím, ovšem se zárodky budoucí porážky. Wallace ztratil některé ze svých nejvěrnějších stoupenců, včetně sira Johna Stewarta a sira Johna Grahama. V boji se to jasně projevilo v schopnosti uplatňovat efektivní velení, což bylo rozhodující. Eduard I. sice uspěl u Falkirku, ale Eduard II. katastrofálně selhal v bitvě u Bannockburnu\n\nBitva u Falkirku nebyla tak rozhodující jako dřívější bitva u Dunbaru v roce 1296. Ačkoliv věrohodnost Williama Wallace byla oslabena a jeho vojenská pověst poškozena, tak Eduard I. nedokázal navázat na úspěch u Falkirku ke konečné porážce Skotska, také i díky taktice spálené země, kterou Wallace mimo jiné praktikoval. Armáda Eduarda, oslabená nemocemi a hladem, byla tedy v situaci, kdy nemohla pokračovat dále v kampani. Proto Eduard I. nařídil armádě ustoupit do města Carlisle, kde doufal, že celá armáda nabere zpět sílu, to se ovšem nestalo. Celý kontingent z Durhamu opustil armádu. Po dalších sporech neměl Eduard na výběr nic jiného než propustit většinu své armády, on sám ještě zůstal rok na hranici se Skotskem a až poté se vrátil zpět na jih Anglie, kde vinil své barony z neloajality, která ho obrala o plody vítězství v bitvě u Falkirku.\n"}
{"id": "601324", "url": "https://cs.wikipedia.org/wiki?curid=601324", "title": "Cholot Chaluca", "text": "Cholot Chaluca\n\nCholot Chaluca ( חולות חלוצה, doslova \"Písčiny Chaluca\") je zcela aridní oblast tvořená písečnými dunami v západní části Negevské pouště v Izraeli.\n\nNachází se v nadmořské výšce cca od 100 do 300 metrů. Severní hranicí oblasti je zemědělsky využívaný pás uměle zavlažované krajiny Chevel Šalom při hranicích pásma Gazy, na západě je to mezinárodní hranice mezi Izraelem a Egyptem. Na jihu sleduje okraj písčin Cholot Chaluca zhruba trasa lokální silnice 211 od hraničního přechodu Nicana ke shluku zemědělských vesnic Tlalim a Maš'abej Sade, na východě pak lokální silnice 222 vedoucí podél kibucu Revivim směrem k bloku Chevel Šalom. Terén regionu je pozvolný, na rozdíl od jižního Negevu bez větších výškových rozdílů a bez hluboce zaříznutých údolí jednotlivých vádí.\n\nRegion je pojmenován podle starověkého města Chaluca, které stávalo na východním okraji této písčité oblasti a jehož zbytky jsou zde dosud dochovány. Poblíž tohoto starověkého města byla v roce 1947 zřízena malá židovská osada zvaná Chaluca, která pak sloužila jako opěrný bod během války za nezávislost v roce 1948, kdy se ale její obyvatelé přesunuli o něco jižněji, do prostoru nynější vesnice Maš'abej Sade. Už v roce 1943 zde byl také založen kibuc Revivim. Poblíž starověké Chalucy stávala do roku 1948 malá arabská osada al-Chalasa. Stávala v ní budova základní školy zřízená roku 1941.\n\nVýsledkem války za nezávislost bylo začlenění Cholot Chaluca do státu Izrael. Na severním okraji došlo od 50. let 20. století a zejména v 80. letech 20. století, po stažení Izraele ze Sinajského poloostrova v důsledku egyptsko-izraelské mírové smlouvy, k zbudování bloku zemědělských vesnic Chevel Šalom.\n\nPo celé 20. století ale vlastní centrální oblast písčin zůstávala neobydlená. Během mírových rozhovorů v Camp Davidu v roce 2000 mezi Izraelem a Palestinci se objevil návrh, aby region Cholot Chaluca byl zčásti přičleněn k budoucímu palestinskému státu, čímž by byl kompenzován částečný zábor území Západního břehu Jordánu, kde si Izrael hodlal ponechat některé bloky židovských osad. Podobné návrhy se objevovaly již v 90. letech 20. století. Argumentováno bylo i tím, že pásmo Gazy ve svém stávajícím rozsahu je neschopno uživit rostoucí populaci a postrádá dostatečné územní rezervy. Summit roku 2000 ale neskončil dohodou. Palestinští vyjednávači navíc argumentovali tím, že pouštní krajina Cholot Chaluca není rovnocenná s navrhovaným záborem části Západního břehu Jordánu.\n\nPři absenci mírové dohody pak vláda Ariela Šarona v červenci 2001 schválila plán na částečné osídlení Cholot Chaluca, kde se počítalo se zřízením pěti nových vesnic včetně města Nicanit. Mělo jít o řetězec osad sledujících egyptsko-izraelskou hranici.\n\nPo roce 2005, v důsledku realizace plánu jednostranného stažení, kdy bylo z pásma Gazy vystěhováno několik tisíc izraelských osadníků, se Cholot Chaluca stal regionem, který měl být zčásti osídlen židovskými rodinami evakuovanými z Gazy. V září 2010 zde začalo pět rodin bývalých židovských obyvatel pásma Gazy s výstavbou nové osady nazvané Nave (נווה). Slavnostního položení základního kamene se zúčastnil izraelský vicepremiér Silvan Šalom. V první fázi se na písčinách předpokládalo ubytování 200 rodin, výhledově až 1800 rodin a konečná populace regionu měla dosáhnout 150 000. Má tu stát minimálně šest nových židovských sídel. Na projektu kolonizace písčin Cholot Chaluca se podílí Židovský národní fond. Obec Nave má využívat solární energii a recyklaci vody. Počítá se s průmyslovou zónou.\n\nV roce 2008 zde také vyrostla nová vesnice Bnej Necarim (בני נצרים) osídlená Židy evakuovanými z osady Necarim v pásmu Gazy. Je součástí Oblastní rady Eškol a charakterizována jako vesnice typu mošav. V přípravné fázi byla tehdy uváděna výstavba třetí osady zvané Šlomit (שלומית). Plánuje se v ní 1500 bytových jednotek. Ta pak byla skutečně osídlena koncem srpna 2011.\n\n"}
{"id": "601330", "url": "https://cs.wikipedia.org/wiki?curid=601330", "title": "Bnej Necarim", "text": "Bnej Necarim\n\nBnej Necarim ( בני נצרים, doslova \"Synové Necarim\", v oficiálním přepisu do angličtiny Bne Netsarim, přepisováno též Bnei Netzarim) je vesnice typu mošav v Izraeli, v Jižním distriktu, v Oblastní radě Eškol.\n\nNachází se v nadmořské výšce 85 metrů na severním okraji písečných dun Cholot Chaluca, cca 5 kilometrů jižně od obce Jevul.\n\nVznikla po roce 2005 v důsledku realizace plánu jednostranného stažení, kdy bylo z pásma Gazy vystěhováno několik tisíc izraelských osadníků. Usadily se v ní některé rodiny z osady Necarim, která byla v rámci tohoto plánu vysídlena. Populace je udávána jako nábožensky orientovaná.\n\nVesnice byla založena roku 2008. Zpočátku probíhala výstavba domů a obyvatelé zatím na místě nepobývali. Žili v provizorních domech v nedaleké obci Jevul. Šlo o 80 rodin, které si zřídily mateřskou školu i základní školu nazvanou \"Na'am Necarim\" (נעם נצרים), synagogu. Formálně se samostatnou obcí stala roku 2010.\n\nJde o součást plánu na osidlování písčité pouštní oblasti Cholot Chaluca, na kterém se podílí Židovský národní fond.\n\nPodle údajů z roku 2014 tvořili naprostou většinu obyvatel v Bnej Necarim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě prudce rostoucí populací. K 31. prosinci 2014 zde žilo 485 lidí. Během roku 2014 počet obyvatel stoupl o 9,2 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (64,7 % z celkové populace obce).\n\n\n"}
{"id": "601337", "url": "https://cs.wikipedia.org/wiki?curid=601337", "title": "Šachová olympiáda 2010", "text": "Šachová olympiáda 2010\n\n39. Šachová olympiáda pořádaná FIDE se konala mezi 20. zářím a 3. říjnem 2010 v Chanty-Mansijsku v Rusku. V otevřené části se zúčastnilo 148 družstev ze 141 zemí a v ženské části 115 družstev ze 110 zemí. Oba turnaje řídil mezinárodní rozhodčí Sava Stoisavljević ze Srbska a hrály se na 11 kol zrychleným švýcarským systémem. Obě kategorie se hrály na čtyřech šachovnicích. O pořadí rozhodoval na prvním místě počet získaných zápasových bodů a dále Sonnenbornův-Bergerův systém, součet bodů z partií a součet zápasových bodů soupeřů. Časová kontrola byla nastavena na 90 minut na prvních 40 tahů s přídavkem 30 minut na zbytek partie a 30 sekund na každý tah od začátku partie. Zakáz dohody na remíze před 30. tahem zavedený na předchozí šachové olympiádě byl zrušen.\n\nV otevřené kategorii zvítězilo družstvo Ukrajiny v čele s Vasilijem Ivančukem a v kategorii žen družstvo Ruska v čele s Taťjanou Kosincevovou.\n\nOtevřené soutěže se zúčastnila družstva ze 141 šachových svazů zastoupených ve FIDE, \"B\", \"C\", \"D\" a \"E\" družstvo pořádajícího Ruska a družstva zastupující mezinárodní šachové federace nevidomých, neslyšících a tělesně postižených. Družstvo Senegalu bylo přihlášeno a nalosováno do 1. kola, ale nedorazilo k zápasu a poté bylo diskvalifikováno.\n\nNejvýše nasazené byly týmy Ruska, Ukrajiny a Číny. Rusko poprvé v soutěži družstev reprezentoval Sergej Karjakin, do té doby ukrajinský hráč. Ve vzájemném zápase s Ukrajinou porazil svého někdejšího krajana Jeljanova, ale celý duel 8. kola skončil remízou 2:2. Kapitán Ukrajiny později označil tento zápas za rozhodující moment celého turnaje, přičemž vyzdvihl výhru Jefimenka nad Malachovem za pasivního skóre po Karjakinově výhře. O jedno kolo dřív se Ukrajina výhrou 2,5:1,5 nad Gruzií osamostatnila na prvním místě a v dalších kolech je uhájila. Tahounem Ukrajiny byl Vasilij Ivančuk, který na první šachovnici získal osm bodů z deseti partií (z toho šest výher v prvních šesti kolech). Za Ukrajinou skončil na druhém místě s bodovou ztrátou tým Ruska, který doplatil na porážku od Maďarska v pátém kole. Třetí je Izrael, přestože byl nasazený až jako jedenáctý. Arménie, která vyhrála předchozí dvě olympiády, obsadila až sedmé místo.\n\nČeské družstvo tvořili David Navara, Viktor Láznička, Zbyněk Hráček, Jan Votava a Vlastimil Babula. Navara a Láznička dosáhli ELO performance nad 2700 bodů, dařilo se i Hráčkovi a Babulovi, všichni čtyři dosáhli performance lepší, než bylo jejich aktuální ELO. Babula se stal dokonce držitelem individuální bronzové medaile na páté šachovnici. Český tým prohrál třikrát těsně se silnými soupeři, Maďarskem, Ruskem a Arménií. Nejcennější jednotlivý výsledek zaznamenal Navara vítězstvím ve druhém kole nad Peterem Lekem z Maďarska.\n\nNejlepší výkony na jednotlivých šachovnicích zaznamenali Ivančuk, Izraelec Emil Sutovskij, Bělorus Vitalij Tětěrjev, Karjakin a Francouz Sebastian Feller. Zklamáním byl naopak výkon dvou nejvýše postavených hráčů světového žebříčku, Nor Magnus Carlsen prohrál tři partie a získal jen 4,5 bodu z osmi partií, Bulhar Veselin Topalov prohrál sice jen dvakrát, ale nedokázal porazit žádného hráče s ELO nad 2550 a zaznamenal jen 5 bodů z 9 partií. Bulharsko nasazené jako osmé skončilo až na 31. místě.\n\nŽenské soutěže se zúčastnila družstva z 110 šachových svazů zastoupených ve FIDE, \"B\" a \"C\" družstvo pořádajícího Ruska a družstva zastupující mezinárodní šachové federace nevidomých, neslyšících a tělesně postižených.\n\nNejvýše nasazené byly týmy Ruska, Číny a Ukrajiny. V ruském týmu se původně očekávalo, že mistryně světa Alexandra Kostěňuková bude hrát na první šachovnici, ale nakonec přenechala vyšší pozici sestrám Taťáně a Naděždě Kosincevovým, které měly aktuálně lepší ELO. Rusky přesto ovládly turnaj, celkové vítězství si zajistily už kolo před koncem a neprohrály ani jeden zápas. Druhá skončila výprava Číny a třetí výprava Gruzie. Velkým překvapením je výsledek Kuby (čtvrté místo pro 16. nasazený tým) a Ázerbájdžánu (sedmé místo pro 26. nasazený tým). Zlaté individuální medaile za výkon na jednotlivých šachovnicích obdržely Taťjana i Naděžda Kosincevová, Kubánka Yaniet Marrerová Lopezová a Ukrajinky Inna Gaponěnková a Marija Muzyčuková.\n\nČesko reprezentovaly Eva Kulovaná, Kateřina Němcová, Kristýna Havlíková, Olga Sikorová a Tereza Olšarová. Tým neoplýval zkušenostmi, Havlíková a Olšarová startovaly na šachové olympiádě poprvé. V týmu chyběla po ukončení své kariéry Jana Jacková, která byla stálou členkou olympijských týmů od roku 1998 do roku 2008. České družstvo sice ve druhém kole porazilo silnou Arménii 2,5:1,5, ale v dalších kolech ztrácely i proti papírově výrazně slabším soupeřům (remíza s Indonésií, prohra s Kazachstánem) a obsadily až 50. místo, o 30 míst za nasazením.\n\nSouběžně s šachovou olympiádou proběhl v Chanty-Mansijsku i kongres Mezinárodní šachové federace FIDE. Hlavním bodem byla volba prezidenta, ve které obhájil funkci Kirsan Iljumžinov, který poměrem hlasů 95 ku 55 porazil mistra světa Anatolije Karpova.\n\n"}
{"id": "601341", "url": "https://cs.wikipedia.org/wiki?curid=601341", "title": "Roger Garaudy", "text": "Roger Garaudy\n\nRoger Garaudy (17. červenec 1913 – 13. červen 2012) byl francouzský filozof, který začal svou myšlenkovou cestu na politické levici a skončil u islámu a popírání holocaustu.\n\nNarodil se v Marseille. Vystudoval filozofii u Gastona Bachelarda. Roku 1933 vstoupil do Komunistické strany Francie. Po jejím zákazu roku 1940 byl tři roky vězněn. Po válce působil i v Sovětském svazu. Zlom v jeho politické orientaci znamenal 20. sjezd Komunistické strany Sovětského svazu v roce 1956, který odhalil Stalinovy zločiny. Na tuto svoji deziluzi reagoval prací \"Perspectives de l'homme\" z roku 1959, kde se zaobíral francouzským filozofickým katolicismem a existencialismem. Roku 1968 vystoupil proti sovětské okupaci Československa a k myšlenkám pražského jara se přihlásil knihou \"La liberté en sursis. Prague 1968\", načež byl vyloučen z Komunistické strany Francie. V 70. letech se přiklonil ke křesťanství a k víře v Boha. To ho vedlo ke stále ostřejší kritice západní civilizace, která Boha ztratila, až roku 1981 konvertoval k islámu. Roku 1987 založil ve španělské Córdobě institut k rozvíjení dialogu kultur, který však utrpěl značnou ztrátu prestiže po kontroverzních Garaudyho relativizacích nacistického holocaustu Židů v jeho pozdních pracích o Izraeli a Palestině.\n\nZa jeho klíčové dílo bývá považována kniha \"Alternative\" z roku 1972, která leží uprostřed autorova přechodu od komunismu k islámu, v jeho nejméně ideologické etapě tvorby. V této knize tvrdí, že teorie tříd je mrtvá, a že hlavní úlohy se v západních dějinách chápe \"nový historický blok\" tvořený dělnictvem, technickou inteligencí a intelektuály. Tento blok má v Garaudyho představě za úkol nastolit systém přímé demokracie a malých samosprávných jednotek, který musí vydobýt na úkor kapitalistických manažerů na straně jedné a \"technobyrokracie\" reálného socialismu na straně druhé. V této etapě své tvorby má Garaudy rovněž silný ekologický akcent. Zároveň v knize Alternative zdůrazňuje, že společenská proměna je neuskutečnitelná bez víry v Boha. Známá se stala jeho teze \"bez víry je socialismus nemožný\".\n\nJeho díla byla v 50. a 60. letech hojně překládána do češtiny a ovlivnila i český intelektuální prostor, především atmosféru konce 60. let a dialog mezi křesťany a marxisty v té době (například semináře Milana Machovce). V 70. letech byl naopak označován za antisocialistického ideologa (a to ovšem i na Západě, viz práce I. Bauera a A. Lieperta \"Die 'grosse Wende' des Roger Garaudy\" z roku 1971)\n\nNa dvě česká vydání knihy \"Realismus bez břehů\" v roce 1964 a 1965 reagovala česká komunistická normalizační ideologie v roce 1973 polemikou Sávy Šabouka s názvem \"Břehy realismu\" \n\n\n"}
{"id": "601345", "url": "https://cs.wikipedia.org/wiki?curid=601345", "title": "André Glucksmann", "text": "André Glucksmann\n\nAndré Glucksmann (19. června 1937 – 10. listopadu 2015) byl francouzský filozof a politolog, který silně ovlivnil pravicovou politickou filozofii 20. století.\n\nNarodil se v Boulogne-Billancourt aškenázským rodičům z Rumunska a Československa. Byl silně ovlivněn Raymondem Aronem, jehož byl asistentem na Sorbonně, a který mu také pomohl vydat v \"Centre National de la Recherche Scientifique\" jeho první knihu \"Le discours de la Guerre\" (\"Řeč války\"). Stal se též vlivným komentátorem francouzských deníků \"Libération\" a \"L'Express\". V roce 1968 stál ještě na radikálně levicových pozicích, uvažoval tehdy o zrušení státu z pozic anarchismu a maoismu. V sedmdesátých letech se však přiklonil k pravici a stal se kritikem totalitarismu a post-totalitarismu, politického i intelektuálního. Vystupoval proti komunistickému zřízení ve východní Evropě. Podporoval a zajímal se o různá disidentská hnutí po celém světě. Patřil mezi signatáře tzv. Pražské deklarace z roku 2008.\n\nGlucksmannova kritika intelektuálního totalitarismu, jak ji počal rozvíjet v práci \"Les Maitres Penseurs\" z roku 1977, je asi nejznámější částí jeho díla. Tvrdí, že v evropském myšlení proti sobě stojí dva typy teoretizování, filozofování a intelektualismu: sokratovský a platónský. Sokratovo poselství podle něj je, že ideál nesmí být nikdy nadřazen člověku. Toto poselství překroutil již Sokratův žák Platón, který dal všem myslitelům naději na uzavřenost myšlenkového systému, čímž založil totalitární linii myšlení, na niž navázal Johann Gottlieb Fichte a Georg Wilhelm Friedrich Hegel, posléze Karl Marx a Friedrich Nietzsche. Toto uzavřené myšlení se stalo i intelektuální základnou totalitarismů politických, soudil Glucksmann. Na sokratovskou linii myšlení dle něj navázali například Michel de Montaigne či René Descartes.\n\nGlucksmann též varoval, že krom totalitarismu existuje i nenápadnější post-totalitarismus, který funguje uvnitř otevřených, demokratických systémů. Post-totalitarismus si vždy rafinovaně činí nárok „bránit svobodu před totalitarismem“.\n\nZnámý je též autorův výrok, že intelektualismus „je obranou proti hlouposti“. Bývá však zjednodušován. Hloupostí Glucksmann především mínil „víru, že žijeme v nejlepším ze všech světů“.\n\n\n\n\n"}
{"id": "601346", "url": "https://cs.wikipedia.org/wiki?curid=601346", "title": "Kranichberg (hrad)", "text": "Kranichberg (hrad)\n\nKranichberg je hrad mezi městem Gloggnitz a městysem Kirchberg am Wechsel v okrese Neunkirchen v rakouské spolkové zemi Dolní Rakousy. Dřívější opevněný hrad je třípodlažní stavba přibližně čtvercového půdorysu s pětipodlažní hradní věží a mohl být postavený na počátku třináctého století. K hradu patřilo rozlehlé předhradí na silnici vedoucí od Gloggnitz do Kirchbergu.\n\nHrad patřil od 13. do 16. století pánům z Kranichbergu (ministerská hrabata z hrabství Formbach a hrabství Pitten). V roce 1480 byl na hradě uherský král Matyáš Korvín (1443–1490) a později, v roce 1491 se zúčastnil uzavření bratislavského míru.\n\nV roce 1745 došlo k požáru a byla zasažena velká část hradu: průčelí a západní křídlo hradu. Tehdejší vlastník Anton Franz Adam hrabě z Lamberga přestavěl budovu v barokním slohu a hrad v roce 1768 prodal arcidiecézi vídeňské.\n\nVe druhé světové válce byl hrad využívaný převážně pro německé vysídlence z Dobrudže. V roce 1970 arcidiecéze vídeňská hrad prodala novému majiteli a v průběhu let se majitel změnil ještě několikrát. Dnes je hrad využíván pro hosty na obchodních jednáních a v předhradí je postavený moderní hotel.\n\n"}
{"id": "601351", "url": "https://cs.wikipedia.org/wiki?curid=601351", "title": "Welthauptstadt Germania", "text": "Welthauptstadt Germania\n\nWelthauptstadt Germania („Světové hlavní město“) bylo jméno projektované Adolfem Hitlerem pro zcela nové hlavní město nebo původní obnovené hlavní město Třetí Říše na místě města Berlín. Německá metropole měla být kompletně přebudována ve velkolepém stylu. Dodnes jsou projekty Germanie považovány za ukázku nacistického megalomanství a propagandy. Hlavní architekt Germanie byl první architekt Třetí Říše Albert Speer. Titul „Welthauptstadt“ byl vybrán proto, že přesně vystihoval nový a velkolepý charakter tohoto města, které mělo kvalitou i úrovní čnít nad tehdejšími metropolemi světa Londýnem, Paříží či Římem.\n"}
{"id": "601352", "url": "https://cs.wikipedia.org/wiki?curid=601352", "title": "Dahijové", "text": "Dahijové\n\nDahijové (v srbské cyrilici Дахије) byli bývalí osmanští janičářští velitelé, kteří spravovali Bělehradský pašalík v letech 1801–1804, a to zcela nezávisle na centrální správě v Istanbulu.\n\nPřestože v letech 1791 až 1798 byl Janičárům vstup na území Bělehradského pašalíku podle různých dohod zakázán, v roce 1798 vydal Istanbul tzv. ferman, kterým jim umožnil návrat. Dahijové brzy převzali vládu a mezi nimi se vytvořila skupina čtyř, kteří drželi moc: Aranlija, Kučuk-Alija, Musa Jusuf a Mehmed-Aga Fočić. Tito čtyři zorganizovali v roce 1801 atentát na tehdejšího bělehradského vezíra Hadži-Mustafu Pašu. Jakmile byl nejvyšší, Osmanům loajální, představitel mrtev, rozdělili území pašalíku na čtyři díly mezi sebe a zahájili krutovládu proti místnímu nemuslimskému obyvatelstvu. Reformy sultána Selima III. rozvrátily tehdejší strukturu armády a částečně i státu, což vedlo snadno k nárůstu značného množství nespokojenců právě v armádě. Janičářské vojsko bylo zrušeno, jeho příslušníci, kteří patřili k elitě se však nechtěli s koncem smířit. Dahijové proto svoji vládu postavili přesně na opaku toho, co dělal sultán – jejich cílem bylo udržet původní stav, žádné změny nepřipouštět a zastavit jakékoliv snahy křesťanského obyvatelstva o získání autonomie. Jakékoliv pokusy o vzpouru byly proto likvidovány brutálními metodami. Na počátku roku 1804 nechali dahijové popravit řadu srbských vzbouřenců (tzv. Seča knezova), což vedlo k takovému nárůstu odporu proti cizí nadvládě, že vypuklo první srbské povstání. Jeho vůdce Karađorđe Petrović oblehl Bělehrad, kde se s ním spojila sultánova vojska pod vedením bosenského paši Bečira. Dahijové z města uprchli, ale byli dopadeni a předáni Srbům, kteří je popravili.\n\n"}
{"id": "601364", "url": "https://cs.wikipedia.org/wiki?curid=601364", "title": "Irminsul", "text": "Irminsul\n\nIrminsul byl legendární sloup, symbol germánské pohanské víry starých Sasů. Název je odvozen od germánského boha Irmina (či \"Hirmina\"), který byl možná totožný se severským Ódinem, popřípadě Týrem, či byl přímo jedním z mnoha některých jejich jmen. Podle jedné nejuznávanější teorie byl Irminsul středoevropský germánský ekvivalent pro severský světový strom Yggdrasil, na jehož vrcholu se bůh Ódin obětoval pro lidstvo, přebýval na něm devět dní v bolestech proklát kopím, než se mu zjevily posvátné runy. Podle římského historika Tacita byly na území obývaném germánským kmenem Frísů nalezeny vztyčené sloupy, které Tacitus pojmenoval podle bájného hrdiny Herkula. Irminsul byl údajně zničen franským císařem Karlem Velikým po porážce Sasů a jejich následnému pokřtění.\n"}
{"id": "601368", "url": "https://cs.wikipedia.org/wiki?curid=601368", "title": "Kreisbach (zámek)", "text": "Kreisbach (zámek)\n\nZámek Kreisbach je zámek v okrese Sankt Pölten-Land v rakouské spolkové zemi Dolní Rakousy a leží 11 kilometrů od města Sankt Pölten. Poprvé byl v dokumentech zmíněný v roce 1172.\n\nZámek, který byl zpočátku obklopený hradební zdí se čtyřmi věži, postavil koncem 12. století \"Dietericus I. de Crewspach\". Majitelé se ale v průběhu staletí několikrát změnili. Vlastníky byli Hohenbergové, Rogendorfové nebo Jörgerové.\n\nV roce 1625 byl vlastníkem klášter Lilienfeld.\n\nZ původního zámku je zachováno jen východní křídlo. V tomto se nacházel taneční sál. V roce 1681 byl přestavěn na kapli svaté Anny. Kaple byla postupně vyzdobena štukovou omítkou a vybavena obrazy.\n\nOd roku 1995 byl \"Kulturním spolkem zámku Kreisbach\" zámek renovován a v roce 2004 byl kulturní spolek vyznamenaný cenou ORF Dolní Rakousy, za příkladnou renovaci, zejména kaple. V roce 2008 bylo zámecké vybavení zpřístupněno veřejnosti. V prostorách zámku o celkové ploše přes dvě stovky metrů čtverečních bylo upraveno jako jeviště a slouží pro kulturní účely.\n\n"}
{"id": "601372", "url": "https://cs.wikipedia.org/wiki?curid=601372", "title": "Wilhelm Cuno", "text": "Wilhelm Cuno\n\nWilhelm Carl Josef Cuno [kúno] (2. července 1876, Suhl, Německo – 3. ledna 1933, Aumühle, Německo) byl německý politik období Výmarské republiky, v letech 1922-1923 působil jako říšský kancléř.\n\nVystudoval práva v Berlíně a Heidelberku. V roce 1907 byl zaměstnán na ministerstvu říšského pokladu. Během 1. světové války působil na oddělení dodávek potravin pro německé vojáky, služby však zanechal a v roce 1917 se nechal zaměstnat u lodní společnosti HAPAG (\"Hamburg Amerikanische Packetfahrt Actien Gesellschaft\"). V prosinci 1918 byl ve společnosti povýšen na generálního ředitele.\n\nJako ekonomický odborník se Cuno zúčastnil poválečných jednání o válečných reparacích. Významnost jeho pozice ve vedení HAPAGu vykrystalizovala poté, kdy se tato společnost stala výhradním lodním přepravcem zboží mezí tehdejší Německou říší a USA. Cuno tak neformálně zastupoval zájmy říšské vlády v zahraničí, mnohokrát však odmítl návrh přijmout pozici říšského ministra zahraničí. Souhlasil však, že sestaví vládní kabinet po rezignaci Josepha Wirtha v úřadu kancléře. Do tohoto úřadu byl jmenován 22. listopadu 1922.\n\nJeho vláda sestávala především z bezpartijních ekonomů a členů DVP, DDP, Centra a BVP. Kabinet je znám pro svůj pasivní odpor k francouzské okupaci Porúří a též za ne příliš rozumné řešení tehdejších ekonomických problémů. Aby došlo ke snížení státního dluhu v důsledku placení válečných reparací, nechala vláda natisknout velké množství peněz, což vedlo k hyperinflaci, která vyústila roku 1923 a dosáhla 32 400 %. Po pádu vlády Cuno odešel z politiky a vrátil se zpět do vedení HAPAGu.\n\n"}
{"id": "601376", "url": "https://cs.wikipedia.org/wiki?curid=601376", "title": "Vláda Wilhelma Cuna", "text": "Vláda Wilhelma Cuna\n\nPrvní vláda Wilhelma Cuna byla vláda Německé říše v období Výmarské republiky, působila od 22. listopadu 1922 do 12. srpna 1923.\n\nVláda měla 12 členů. Jednalo se o poloúřednický kabinet nestraníků a zástupců Německé demokratické strany (DDP), Německé lidové strany (DVP), Centra a Bavorské lidové strany (BVP).\n\nCunova vláda byla autorem ne příliš rozumných řešení tehdejších ekonomických problémů. Aby došlo ke snížení státního dluhu v důsledku placení válečných reparací, nechala vláda natisknout velké mnežství peněz, což vedlo k hyperinflaci.\n\nZatímco v roce 1922 byla nejvyšší nominální hodnota, tedy nejvyšší bankovka v oběhu, 50 000 papírových marek, v roce 1923 již hodnota činila 100 000 000 000 000. Jeden Americký dolar tak měl v prosinci 1923 hodnotu 4 200 000 000 000 papírových marek. Míra inflace v roce 1923 činila 32 500 %, přičemž se ceny zboží každým dnem zdvojnásobovaly. 20. listopadu 1923 byl jeden bilión papírových marek proměněn za 1 rentní marku. Kurs 4,2 rentních marek za 1 dolar se tak již rovnal její hodnotě z roku 1914. Rentní marka byla později Mincovním zákonem z 30. srpna 1924 nahrazena říšskou markou.\n\nPost vicekancléře nebyl obsazen.\n"}
{"id": "601377", "url": "https://cs.wikipedia.org/wiki?curid=601377", "title": "Diferenciální forma", "text": "Diferenciální forma\n\nDiferenciální forma stupně \"k\" neboli \"diferenciální k-forma\" je matematické zobecnění funkcí na hladké varietě. Formálně jde o funkci s hodnotami ve vnější tenzorové mocnině konečného prostoru. Ekvivalentně, diferenciální forma je antisymetrická multilineární funkce, která \"k\" vektorovým polím přiřadí skalární funkci.\n\nMéně formálně, diferenciální formula_1-forma je objekt, který se dá integrovat přes k-rozměrné podvariety.\n\nNěkdy se pod pojmem diferenciální forma rozumí lineární diferenciální forma (1. stupně, 1-forma, Pfaffova forma), které mají důležité uplatnění např. v termodynamice. V souřadnicích formula_2 se dá lokálně vyjádřit jako \n\nNejznámější příklad je diferenciál funkce formula_4, který se v lokálních souřadnicích dá vyjádřit jako\n\nformula_11 je hladká varieta. Zobrazení formula_12 nazveme vnější diferenciální formula_1-formou, pokud formula_14 je hladké zobrazení a formula_15, kde formula_16 je tzv. vnější mocnina vektorového prostoru\nformula_17. Často označujeme formula_18 symbolem formula_19.\n\nProstor vnějších diferenciálních formula_1-forem označujeme symbolem formula_21.\n\nJsou-li formula_22 souřadnice z atlasu na formula_11, potom \nformula_24\nkde formula_25 je multindex délky formula_26 a formula_27 formula_28.\n\nProstor diferenciálních forem stupně \"k\" na varietě M dimenze \"n\" se značí formula_29, prostor všech diferenciálních forem formula_30. Na prostoru k-forem je dán De Rhamův diferenciál\nformula_31. Posloupnost\nformula_32 se nazývá De Rhamův komplex a jeho kohomologie jsou izomorfní singulárním kohomologiím s hodnotami v formula_33.\n"}
{"id": "601378", "url": "https://cs.wikipedia.org/wiki?curid=601378", "title": "Zámeček (Pardubice)", "text": "Zámeček (Pardubice)\n\nZámeček také \"„Larischova vila“\" je místní název pro vilu, kterou si dal v roce 1885 postavit uprostřed borového lesa na východním okraji Pardubic hrabě Jiří Larisch-Mönnich. Autorem projektu byl architekt František Schmoranz. Hrabě Larisch vilu využíval zejména v období parforsních honů a Velké pardubické. Objekt se snaží zachránit Občanské sdružení za záchranu Zámečku Pardubice.\n\nPozději vila několikrát změnila majitele. Nejprve ji hrabě Larisch roku 1897 prodal hraběti Alfonsu Henckelovi, jehož rodina ho vlastnila až do roku 1928. Tehdy vilu zakoupil obchodník A. Erhart, jehož dcera vilu v letech 1934 – 1937 pronajala hraběti Leopoldu Fuggerovi-Babenhausenovi. V roce 1937 vila přešla do majetku města Pardubic a krátce zde byla usídlena část vojenského jezdeckého učiliště.\n\nPo německé okupaci v roce 1939 se ze Zámečku stal vojenský objekt, ve kterém se usadil prapor záložního policejního pluku Böhmen, tzv. Schutzpolizei, který zde byl do roku 1944. Jednotka si v zámecké oboře zřídila cvičnou střelnici, která se za heydrichiády stala popravištěm gestapa, vybaveným třemi kůly. Od 3. června do 9. července 1942 zde bylo popraveno zastřelením celkem 194 osob. Popraviště přitom nevyužívala pouze pardubická služebna gestapa, nýbrž ještě expozitury v Hradci Králové a Kolíně. Těla popravených byla následně zpopelněna v pardubickém krematoriu a popel vysypán do řeky Labe.\n\nSvaz osvobozených politických vězňů zřídil v roce 1949 v místě popraviště památník (). V roce 1956 se Zámeček stal majetkem národního podniku Tesla Pardubice a později patřil společnosti Foxconn. Sloužil firemní administrativě. Město usilovalo o získání vily a její proměnu v muzeum. V roce 2015 byl Pardubický Zámeček bezplatně převeden na Československou obec legionářskou. Nařízením vlády č. 289/2019 Sb. ze dne 30. října 2019 byla vila s účinností od 15. listopadu 2019 prohlášena národní kulturní památkou.\n\nSeznam je členěn: jméno a příjmení, rok narození, místo narození. Den 24. června 1942 byl vyhrazen pro popravu občanů obce Ležáky.\n\nMiroslava Horská (1918, Horní Sloupnice), Stanislav Mikulecký (1895, Horní Sloupnice), Anna Mikulecká (1896, Horní Sloupnice), Josef Průšek (1889, Horní Sloupnice), Otakar Průšek (1923, Horní Sloupnice)\n\nJosef Čeřenský (1884, Pardubice), Jaroslav Ruml (1881, Pardubice), Marie Korábová (1902, Hradec Králové), Rudolf Kudrna (1896, Hradec Králové), Jaroslav Hofman (1903, Velká Jesenice), František Ther (1908, Suchý Důl),\n\nVáclav Holý (1886, Hradec Králové), Josef Vaněk (1883, Hradec Králové), Jaroslav Bilina (1896, Dvůr Králové), Jaroslav David (1893, Dvůr Králové), Jaroslav Suchý (1896, Újezd), Rudolf Tošovský (1914, Týniště n/O.),\n\nLadislav Brož (1899, Týniště n/O.), Ludmila Brožová (1901, Týniště n/O.), Marie Karásková (1911, Týniště n/O.), František Potoček (1897, Lípa u Týniště n/O.), Jan Bednář (1897, Štěpánov), Otto Kafka (1911, H. Králové), Josef Stejskal (1891),\n\nJUDr. Stanislav Ropek (1906, Pardubice), Paraska Duminová (1891, Pardubice), Miroslav Cziviš (1920, Litomyšl), Leopold Eisner (1883, Litomyšl), Václav Klemt (1894, Litomyšl), Anna Kocmánová (1911, Litomyšl), Františka Králová (1889, Litomyšl), Václav Lindenthal (1898, Litomyšl), Josef Pekárek (1896, Litomyšl), Jaroslav Mlejner (1913, Choceň),\n\nVladimír Hottmar (1901, Dolní Dobrouč), Oldřich Mach (1916, Semechnice), Bohumír Mottl (1912, Náchod), Rudolf Schejbal (1900, bez trvalého bydliště), Alois Šmahel (1887, Jaroměř), Josef Šonka (1895, Dvůr Králové), Ottokar Walter (1912, Kostelec n/O.),\n\nAlexandr Hliněný (1910, Čáslav), JUDr.Ladislav Kovář (1903, Čáslav), JUDR. Antonín Munzi (1906, Čáslav), Jaroslav Pacák (1905, Čáslav), Roman Prouza (1897, Čáslav), JUDr. Čeněk Vančura (1897, Čáslav), František Šrámek (1899, Hořice),\n\nJUDr. Jan Krejčí (1908, Litomyšl), Jiří Šperl (1921, Litomyšl), Zdeněk Diviš (1912, České Heřmanice), Václav Vaněk (1895, Pohřebačka),\n\nAdolf Frieda (1898, Dvůr Králové), Viktor Steiner (1890, Dvůr Králové), Alois Mareček (1889, Mochov), Josef Vítek (1903, Babice),\n\nVáclav Doležal (1894, Vápenný Podol), Jindřich Jetleb (1879, Vápenný Podol),\n\nJindřich Dudek (1926, Vysoké Chvojno), Miroslav Provazník (1921, Vysoké Chvojno), Zdeněk Rybín (1925, Vysoké Chvojno), František Sobotka (Vysoké Chvojno), Oldřich Kopecký (1907, Golčův Jeníkov), Milada Kopecká (1914, Golčův Jeníkov), Václav Oliverius (1901, Golčův Jeníkov), Anna Šťastná (1898, Vrtěšice),\nJosef Boháč (1868, Ležáky 23), Marie Boháčová (1872, Ležáky 23), Břetislav Boháč (1912, Ležáky 23), Květa Boháčová (1918, Ležáky 23), Čeněk Bureš (1908, Ležáky 23), Františka Burešová (1908, Ležáky 23), Antonín Čech (1882, Ležáky 13), Vlasta Čechová (1923, Ležáky 13), Marie Dušková (1894, Ležáky 27), Ludvík Dušek (1920, Ležáky 27), Květoslava Dušková (1924, Ležáky 27), Antonín Skalický (1898, Ležáky 27), Helena Skalická (1926, Ležáky 27), Josef Hrdý (1870, Ležáky 26), Stanislav Hrdý (1900, Ležáky 26), Aloisie Hrdá (1923, Ležáky 26), Marie Klapková (1898, Ležáky 29), Vlasta Klapková (1920, Ležáky 29), Františka Louvarová (1889, Ležáky 28), Antonín Louvar (1922, Ležíky 28), Alois Mrkvička (1914, Ležáky 28), Marie Mrkvičková (1919, Ležáky 28), Marie Jamborová (1894, Ležáky 28), Adolf Sýkora (1908, Ležáky 12), Emilie Sýkorová (1911, Ležáky 12), František Sýkora (1913, Ležáky 12), Milada Sýkorová (1916, Ležáky 12), Marie Sýkorová (1915, Ležáky 12), Karel Tomek (1886, Ležáky 11), Růžena Tomková (1891, Ležáky 11), Antonín Pilař (1897, Dachov-Ležáky 26), Miloš Stantejský (1920, Dachov-Ležáky 26),\n\nKarel Tomek (1924, Ležáky 11), František Hloušek (1897, H. Králové), JUDr. Jaromír Kálal (1902, H. Králové), Bedřich Groh (1908, Dvůr Králové), František Libřický (1882, Jaroměř), JUDr. Tomáš Sedláček (1887, Nymburk), Rudolf Horník (1910, Chomutice), Josef Fejfar (1896, Jezbiny), Václav Kocourek (1910, Oskořínek), Václav Moravec (1901, Polepy),\n\nJUDr. Slavoj Friš (1893, Poděbrady), Rudolf Jandák (1886, Nymburk), JUDr. Jan Ježek (1908, Nymburk), Ing. Ladislav Kohout (1887, Nymburk),\n\nJUDr. Vladimír Pírek (1904, Nymburk), Zdeněk Dostál (1915, Litomyšl), Jan Koníček (1916, Litomyšl), Jan Bureš (1922, Týništko), Stanislav Řehák (1914, Semily), Jaroslav Zima (1922, Malé Svatoňovice),\n\nFrantišek Bureš (1884, H. Králové), Ludmila Burešová (1894, H. Králové), Pavel Gerber (1894, Náchod), Oldřich Lokvenc (1924, Náchod), František Svatoš (1885, Týniště n/O.), Oldřich Svatoš (1922, Týniště n/O.), Václav Tojnar (1920, Týniště n/O.), Stehno Filipp (1892, Radostín), Šturma Jaroslav (1897, je uveden na památníku obětí války v Čáslavi na hřbitově), Josef Němec (1910, Rovny),\n\nMUDr. Josef Bartoň (1899, Pardubice), Antonie Bartošová (1896, Pardubice), Antonín Hebký (1899, Pardubice), Taťána Hladěnová (1920, Pardubice), Božena Hovorová (1888, Pardubice), Ferdinand Chára (1892, Pardubice), Josef Janáček (1898, Pardubice), Ludmila Janáčková (1912, Pardubice), Ing. Josef Jánský (1901, Pardubice), Vincenc Jirásek (1891, Pardubice), Františka Jirásková (1898, Pardubice), Věra Junková (1917, Pardubice), Bohuslav Konvalinka (1899, Pardubice), Arnošt Košťál (1904, Pardubice), Luděk Matura (1920, Pardubice-Svítkov), Alvín Palouš (1899, Pardubice), Marie Paloušová (1897, Pardubice), Antonín Pištora (1905, Pardubice), Bedřich Schejbal (1919, Pardubice), Jaroslav Šorm (1901, Pardubice), František Vaško (1904, Pardubice), JUDr. Vladimír Žváček (1903, Pardubice), Anna Žváčková (1905, Pardubice), Jaroslav Dvořák (1907, Pardubice), Stanislav Tyc (1909, Pardubice), Adolf Švadlenka (1904, Mikulovice), Josef Chrbolka (1912, Mnětice), Jan Jozíf (1885, Opatovice n/L.), František Nyklíček (1887, Opatovice n/L.), Jindřich Vaško (1910, Dachov), Josef Štulík (1913, Dachov-Ležáky), Jindřich Švanda (1904, Dachov-Ležáky), Františka Švandová (1909, Dachov-Ležáky), Karel Svoboda (1902, Miřetice), Bohumil Švanda (1906, Borová), Josef Hrdina (1916, Ústí n/O.), Zdenka Hrdinová (1919, Ústí n/O.), Evžen Freud (1909, Holice), Ludvík Lustík (1909, Praha), Josef Pánek (1891, Chlumec n/C.),\n\nJosef Bláha (1892, Český Brod), JUDr. Emil Říha (1895, Český Brod), Josef Červinka (1901, Nymburk), Vladimír Jankovský (1898, Úvaly), JUDr. Karel Engler (1908, Nový Bydžov), Jan Klečka (1883, Kolín), Václav Kozděra (1899, Dobřeň u K.Hory), Marie Skořepová (1876, Pečky), Josef Sokolníček (1897, Čáslav), Hugo Vávra (1894, Čáslav),\n\nJosef Klikar (1907, Bohdašín), Ladislav Satran (1914, Bohdašín),Zdenka Satranová (1911, Bohdašín), Antonín Burdych (1874, Končiny), Josefa Burdychová (1876, Končiny), Milada Burdychová (1905, Končiny), Václav Hejna (1913, Červený Kostelec), Jaroslav Vokatý (1908, Červený Kostelec), Josef Schejbal (1905, Malé Svatoňovice), Josef Geisler (1910, Rtyně v Podkrkonoší), Jaroslav Merta (1910, Rtyně v Podkrkonoší), Stanislav Prouza (1921, Dvůr Králové), Karel Ježek (1902, Doubravice u Dvora Králové), Miroslav Hampl (1910, Strážkovice), Karel Kábrt (1910, Strážkovice).\n\n\n"}
{"id": "601380", "url": "https://cs.wikipedia.org/wiki?curid=601380", "title": "Gaučo", "text": "Gaučo\n\nÚplně synonymními pojmy gaučové, gauchové a „sirotci Pampy“ se označují pampští pasáci dobytka. Vyskytují se především v Argentině, Paraguay a Uruguay, ale jsou i v Chile, Brazílii a dalších státech Jižní Ameriky. Jsou obdobou venezuelských llanerů, mexických vaquerů nebo severoamerických kovbojů.\n\nSvou povahou to byli většinou dandyové.\n\nGaučové jsou častokrát míšenci nebo jejich potomci, tedy převážně potomci španělských přistěhovalců do Jižní Ameriky a černošských otroků z Afriky, kteří sem byli přiváženi. S nástupem moderní civilizace gaučů razantně ubývá a způsob života těch, kteří ještě existují, se také (ve většině případů) výrazně mění.\n\nGaučové mají také různé svátky a pořádají různé oslavy. Při svátcích a oslavavách dělají různé akce (např. krotí koně nebo s nimi zajíždějí, obojí potřebují i v pracovním životě).\n\nGaučové chytali volně žijící dobytek a koně, přivlastňovali si je a domestikovali je. Byli to zruční výrobci, většinu oblečení i jídla a pití si vyráběli podomácku. Kromě toho si vydělávali prodejem rohů dobytka a prodejem hovězího loje. Kupovali si tabák, rum a maté, což je tradiční argentinský nápoj. Maté měli velmi v oblibě a říká se, že na něj byli tak navyklí, že ani nemuseli jíst maso (ačkoliv to samozřejmě nebyla vždy pravda). Gaučové bývali silní a zdatní. Protože trávili kvůli svému životu dlouhé hodiny na koňském hřbetě, byli to vynikající jezdci. S trochou nadsázky se tvrdilo, že když gaučové pozbyli koně, bylo to, jako by pozbyli nohu.\n\nGaučové hovořili zvláštním dialektem a vyprávěli si různé příběhy a zpívali písně, mnohé se zachovaly dodnes. Gaučové byli také velkými milovníky hudby a poezie. Jejich tradiční, lidová hudba se nazývá \"milonga\".\n\nVětšina gaučů nebyla příliš bohatá. Žili obvykle kočovným způsobem života a kromě svého stáda měli tedy většinou jen to, co pobrali.\n\nTypické pro gauče bylo oblečení. Prvotní gaučové ho měli pohodlné a praktické, ale i velmi elegantní a stylové, pozdější gaučové přestali na pohodlí a praktičnost brát ohled. Na nohou měli uvázaný el chiripá, neboť byl velmi pohodlný při nasedání na koně, původně nosívali spinky s roztřepenými okraji, později místo nich nosili takzvané bombachas, měli boty vlastní výroby a na nich ostruhy sestávající pouze z uzlu z kůže přivázaného k botě, častokrát také nosili dlouhé kamaše. Kolem pasu nosili široký pásek zdobený mincemi. Vlastnili také sedlo na koně a pončo. Kromě toho bylo většinou jediný majetek prvních gaučů laso a takzvanou bolu, s níž lovili. Později mívali ještě speciální nůž zvaný facón, který nosili mezi opaskem a páskem, respektive šerpou. Kromě koní byl facón většinou jejich nejcennějším majetkem.\n\nGaučové byli divocí, svobodní, nespoutaní a hrdí a také velmi soutěživí. Soutěžili především, aby předvedli svou zručnost, většinou měli nejradši soutěž ve svazování nohou dobytka ze hřbetu koně pomocí lasa.\n\n"}
{"id": "601386", "url": "https://cs.wikipedia.org/wiki?curid=601386", "title": "Sophus Juncker-Jensen", "text": "Sophus Juncker-Jensen\n\nSophus Peter Frederik Juncker Jensen (16. února 1859 Vejle – 15. října 1940) byl dánský portrétní fotograf.\n\nJuncker Jensen působil v roce 1880 jako asistent fotografa G. Stöckela z Bornholmu a je pravděpodobně totožný s S. Junckerem Jensenem, který je zmiňován v Ronne \"Provincial Directory\" 1882-83 a 1883-84. Absolvoval fotografické školení v Paříži. V roce 1888 otevřel fotografické studio v Kodani a také v Vimmelskaftetu 39-41, kde působil jako portrétní fotograf. Měl monopol na publikování snímků pro Severskou průmyslovou zemědělskou a uměleckou výstavu v Kodani roku 1888. Některé z těchto fotografií, stejně jako mnoho jeho portrétů má k dispozici Dánská královská knihovna. Asi od roku 1891 začal na hlavičkovém papíře psát své jméno s pomlčkou.\n\nJuncker-Jensen byl jedním z prvních fotografů v Nordenu, který se věnoval barevné fotografii.\n\nJuncker-Jensen působil jako podnikatel v kinematografii v Espergærde v letech 1923-24 jako manažer. Kino bylo však uzavřeno v roce 1970 a budova byla přeměněna na komerční podnik.\n\nPodnikání po něm převzali jeho synové Frederick Juncker-Jensen (19. března 1898 - 23. března 1924) a Jens Juncker-Jensen (narozen 9.3.1910).\n\nMezi jeho žáky patřil Bodil Hauschildt.\n\n\n\n"}
{"id": "601387", "url": "https://cs.wikipedia.org/wiki?curid=601387", "title": "Rozpočet Evropské unie", "text": "Rozpočet Evropské unie\n\nSouhrnný rozpočet Evropské unie je sestavován každoročně rozpočtovým orgánem (Rada EU a Evropský parlament, Komise návrh rozpočtu předkládá). Celková výše a výše hlavních \"okruhů\" rozpočtu je definována vždy několik let dopředu finančním rámcem (tradičně na sedm let).\n\nCelkový objem rozpočtu v roce 2010 byl asi 140 mld. EUR, tj. 1,2 % HND EU. Dlouhodobě roste zhruba stejně rychle jako evropské hospodářství a pohybuje se stabilně mezi 1-1,2 % HND.\n\nRozpočet EU je typově odlišný od rozpočtů suverénních států (je zaměřen pouze na několik málo položek, je vždy vyrovnaný – nepřipouští deficity, oproti HND celku je poměrně malý – státy mívají běžně rozpočty přes 40% HND) i mezinárodních organizací (má vlastní příjmy, administrativa tvoří pouze jeho malou část – asi 5–7 %).\n\nRozpočet EU je sestavován na základě základních principů:\n\nHlavní příjmy rozpočtu jsou tři – tradiční vlastní zdroje, které plynou do rozpočtu EU přímo (cla a zemědělské dávky, kdysi jediný zdroj, v současnosti asi 12 % příjmů a s rozšiřováním EU a liberalizací globálního obchodu dále klesá), vlastní zdroj z DPH (dnes 11 % rozpočtu a dlouhodobě klesá díky politickému snižování marže – dnes 0,3 % daňového základu, výpočet je poměrně složitý) a příspěvek členských států dle HND (zbytek, tedy asi 76 %, dlouhodobě stoupá díky snižování ostatních zdrojů – není nastavena pevná výše, flexibilně se z něj dofinancovává rozpočet do dohodnuté výše výdajů). Podpůrným zdrojem jsou potom příjmy z pokut a poplatků EU (asi 1 % s poměrně velkými výkyvy) a v souvislosti s příjmy musí být zmíněn i \"britský rabat\", tedy sleva pro Spojené království ve výši dvou třetin jeho čisté pozice (letos 4 mld. EUR, tedy asi 2 % celého rozpočtu EU; na tuto úlevu jsou navázány další menší pro jiné čisté plátce, což celý systém poněkud komplikuje).\n\nLze rozlišit dvě skupiny států, které se podílí na přerozdělování prostředků z rozpočtu EU:\n\nVýdaje jsou rozděleny do pěti okruhů (H – \"heading\"), z nichž největší jsou první dva – \"udržitelný růst\" (H1) a \"ochrana přírodních zdrojů a hospodaření s nimi\" (H2).\n\n\"Udržitelný růst\" (H1) se dělí na dva podokruhy – \"Konkurenceschopnost pro růst a zaměstnanost\" (H1a) (10 % rozpočtu, spadají sem výdaje na vědu a výzkum, dopravní a energetickou infrastrukturu, budování jednotného trhu atd.) a \"Soudržnost pro růst a zaměstnanost\" (H1b) (35 %, peníze na rozvoj méně vyspělých regionů skrze strukturální fondy a Fond soudržnosti, mohou být použity mnohem volněji než prostředky z 1a).\n\n\"Ochrana přírodních zdrojů a hospodaření s nimi\" (H2) pod sebou schovává společnou zemědělskou politiku a byla to odjakživa největší část rozpočtu (v 80. letech i přes 80 %), od 90. let se jí ale vyrovnává politika soudržnosti, která ji v roce 2008 poprvé předběhla (47 mld. EUR na soudržnost proti 46 mld. EUR na zemědělství). Tento trend nadále pokračuje a v roce 2013 budou výdaje na politiku soudržnosti o cca 12 % větší než výdaje na SZP. Zbytek H2 tvoří \"Rozvoj venkova\" (11 %, jde o podporu technologického rozvoje a konkurenceschopnosti zemědělců, výdaje na ochranu životního prostředí a příspěvky ke zlepšení životní úrovně a diverzifikaci ekonomiky na venkově tak, aby nebyla závislá pouze na zemědělské produkci).\n\nNejmenším, ale rychle rostoucím okruhem je \"Občanství, svoboda, bezpečnost a právo\" (H3) (neboli \"vnitřní politiky\"), který v současnosti tvoří něco málo přes 1 % celého rozpočtu, ale od roku 2007 do roku 2013 se jeho objem téměř zdvojnásobí (z 1,3 na 2,4 mld. EUR) a dá se očekávat další růst, zejména v oblasti migrace (v rámci podokruhu H3a).\n\nOkruh \"EU jako globální hráč\" (H4) (neboli \"vnější politiky\", 6 %) pokrývá vnější akce SZBP, podporu kandidátským zemím a náklady na rozšiřování, politiku sousedství, rozvojovou a humanitární pomoc (ale Evropský rozvojový fond, který obstarává většinu pomoci, stojí mimo samotný rozpočet a není do něj započítán), vnější obchodní politiku a nově také operační výdaje Evropské služby pro vnější činnost (ESVČ).\n\nPoslední okruh – Správní náklady (H5) (6 %, pokrývá náklady na provoz všech institucí) je dlouhodobě co do objemu konstantní.\n\nVíceletý finanční rámec (do roku 2006 \"finanční výhled\") existuje jako nástroj střednědobého plánování financování rozpočtu EU od roku 1988. První byl pětiletý (1988–1992), všechny následující sedmileté. Původně stály zcela mimo primární právo a byly zakotveny mezinstitucionálními dohodami (mezi Radou, EP a Komisí, poslední ze 17. května 2006 na roky 2007–2013), od Lisabonské smlouvy jde o součást oficiální finanční procedury (článek 312 Smlouvy o fungování Evropské unie).\n\nVíceletý finanční rámec obsahuje stropy jednotlivých okruhů, podokruhů a rozpočtu jako celku. Do LS existoval nástroj flexibility, který umožňoval každoročně přesunout částku do 0,03 % HND EU řádným legislativním postupem a vyšší s jednomyslným souhlasem Rady, LS však už tuto možnost neobsahuje.\n\nV současnosti platí finanční rámec na roky 2014–2020.\n\nPráce na víceletém finančním rámci na dobu od roku 2014 už začaly, diskuse se vede uvnitř států, v EP i na veřejnosti, ale naplno se začne až ve chvíli, kdy Komise předloží podkladový materiál (EK má jako jediná právo legislativní iniciativy, bez jejího návrhu se nemůže nic přijmout), což musí udělat do konce června 2011 a pravděpodobně tuto lhůtu využije naplno.\n\nNa straně příjmů se očekává vypuštění příjmu z DPH (má komplikovaný výpočet, jeho výběr je administrativně náročný, znevýhodňuje chudší země a nepředstavuje příliš důležitou část příjmů). Komise pravděpodobně také předloží návrh na nějaký nový vlastní zdroj (například nějakou formu evropské daně nebo ekologických daní), který ale pravděpodobně nebude přijat (alespoň ne nyní, možná v budoucnu). Uvažuje se také o zavedení evropských dluhopisů, které ale také pravděpodobně neprojde.\n\nNa straně výdajů se předpokládá další posilování okruhu 1 na úkor společné zemědělské politiky (pozor – pojmenování i očíslování okruhů se mění s každou FP, takže příště mohou být utříděny úplně jinak), čemuž se ale budou zemědělské státy (v čele s Francií a Polskem) bránit a budou na oplátku požadovat nárůst výdajů na rozvoj venkova. V rámci společné zemědělské politiky se navíc uvažuje o zavedení spolufinancování členskými státy, Francie a další západní státy zase prosazují zachování rozdílné výše plateb pro staré a nové členské státy. Politika soudržnosti bude pravděpodobně obohacena o systémovější model fade-outu (omezené možnosti využívání prostředků pro regiony, které těsně překračují nastavené hranice HDP na osobu) a možná dojde k částečnému přesunu prostředků ve prospěch podokruhu 1a (ten jednak slibuje větší návratnost v budoucnu skrze technologický rozvoj, jednak z něj mohou čerpat i bohatší státy, což se jim líbí, a jednak bude potřebovat nové prostředky na velké projekty, jako je Galileo nebo ITER). Okruh 3 má ambici zachovat si stávající rychlost růstu, okruh 4 vzroste možná lehce díky zavedení ESVČ, správní výdaje zůstanou nadále pravděpodobně konstantní. Zvláštní prostředky bude také třeba vyčlenit pro státy, které v průběhu platnosti finančního rámce vstoupí do EU, což bude pravděpodobně Chorvatsko a Island.\n\nCelkově by výše rozpočtu neměla přesáhnout 1,2 % HND EU-27, očekává se, že se naopak bude spíš snižovat.\nLisabonská smlouva ukládá minimální délku víceletého finančního rámce na 5 let, za standard je nyní považováno sedm, ale proslýchá se, že Komise chce navrhnout deset let s průběžným přezkumem v polovině tohoto období – finanční rámec by pak platil v letech 2014–2023.\n\n\n"}
{"id": "601391", "url": "https://cs.wikipedia.org/wiki?curid=601391", "title": "Zenon Konopka", "text": "Zenon Konopka\n\nZenon Konopka (* 2. ledna 1981, Niagara Falls, Ontario Kanada) je profesionální hokejový útočník, který momentálně obleká dres Minnesota Wild.\n\nKonopka hrál juniorský hokej za Ottawu 67 v OHL od roku 1998 do roku 2002 a v roce 1999 s nimi vyhrál Memorial Cup champions. Nebyl draftován týmem NHL, ale týmem z ECHL Wheeling Nailers. Po třech letech v lize ECHL a AHL si zahrál debut v NHL a to v sezóně 2005-2006, odehrál 23 zápasů za Anaheim Mighty Ducks, poté se vrátil zpět do Portlandu v AHL, kde vedl ve všech bodováních play-off.\n\n26. ledna 2007 přestoupil spolu s Curtisem Glencrossem do Columbus Blue Jackets výměnou za útočníky Marka Hartigana a Joe Motzka. Od té doby hrál za Columbus na farmě za tým Syracuse Crunch v AHL a občas byl povolán do týmu Columbus Blue Jackets. Konopka podepsal dvouletý kontrakt s týmem Tampa Bay Lightning.\n\n2. července 2010 podepsal smlouvu s týmem New York Islanders jako volný hráč.\n\nOd sezony 2011/12 hraje za Minnesota Wild.\n\n\n"}
{"id": "601398", "url": "https://cs.wikipedia.org/wiki?curid=601398", "title": "Schéma nahrazení", "text": "Schéma nahrazení\n\nSchéma nahrazení v axiomatické teorii množin je označení pro soustavu axiomů, které tvrdí:Pokud nějaká formule má charakter zobrazení, pak pro každou množinu existuje její obraz při tomto zobrazení.\n\nPodrobněji viz:\n"}
{"id": "601405", "url": "https://cs.wikipedia.org/wiki?curid=601405", "title": "Leobendorf (Dolní Rakousy)", "text": "Leobendorf (Dolní Rakousy)\n\nLeobendorf je městys v okrese Korneuburg v rakouské spolkové zemi Dolní Rakousy.\n\nLeobendorf leží ve Weinviertelu (Vinné čtvrti) v Dolních Rakousích. Plocha městyse činí 29,96 kilometrů čtverečních a 18,72 % plochy je zalesněno. Velká část lesa je tvořena Rohrwaldem.\n\n\nV rakouském jádru ležící obec v Dolních Rakousích má stejně proměnlivé dějiny, jako jsou dějiny celého Rakouska. Hrad Kreuzenstein je v obci Leobendorf.\n\nOd roku 2006 je Leobendorf je členem regionálního svazku spolků (10 před Vídni / 10 vor Wien).\n\n\nStarostou městyse je Karl Stich.\n\nV zastupitelstvu obce je 25 křesel, která jsou podle získaných mandátů rozdělena v roce 2001:\n\nNezemědělských pracovišť bylo v roce 2001 144, zemědělských a lesnických pracovišť bylo v roce 1999 60. Počet výdělečně činných osob v místě bydliště bylo při sčítání lidu v roce 2001 2006, tj. 48,92 %.\n\n\n\nPro rok 2020 je předpoklad intenzity provozu mezi 14 000 a 20 000 automobilů denně.\n\nZe strany obyvatelů z Tresdorfu, jakož i od obecní rady v Leobendorfu jsou požadavky pro odvedení dopravy do podzemí. To bylo společně s Harmannsdorf-Rückersdorfem získáno 1300 podpisů pro zemského hejtmana Dr. Erwin Pröll (* 1946).\n\nOd roku 2004 je plánovaná nová varianta plánovaná pro místní části Tresdorf a Harmannsdorf-Rückersdorf. Touto podzemní cestou má být průjezdná doprava v těchto osadách snížena, ale po dokončení (S1) také obchodní doprava do Stettenu a přes jezero \"Seebarn\" snížena. V květnu 2007 dal zemský hejtman Erwin Pröll příslib pro zahájení stavby (B6) v roce 2010. Nach neuesten Informationen ist der aktuelle Baubeginn erst für 2012/13 geplant\n\n"}
{"id": "601416", "url": "https://cs.wikipedia.org/wiki?curid=601416", "title": "Serge Moscovici", "text": "Serge Moscovici\n\nSerge Moscovici (14. června 1925, Brăila − 16. listopadu 2014, Paříž), původním jménem Srul Hersh Moskovitch, byl rumunsko-francouzský sociální psycholog a aplikátor psychoanalytické teorie na oblast médií a sociálních skupin.\n\nNarodil se v rumunském městě Brăila v židovské rodině. Roku 1938 byl vyloučen ze střední školy pro svůj židovský původ, neboť v Rumunsku platila silně antisemitská legislativa. Později na Západě upozornil na podíl některých prestižních rumunských intelektuálů (Emil Cioran, Mircea Eliade) na rumunském fašismu (hnutí \"Garda de fier\"). Zasažen perzekucí Moscovici roku 1939 vstoupil do rumunské komunistické strany (jeho jméno v ilegalitě bylo Kappa). Roku 1941 byl zatčen a poslán do pracovního tábora, který byl osvobozen Rudou armádou v roce 1944. Krátce na to Moscovici potkal Isidoru Isou, zakladatelku avantgardního uměleckého směru \"lettrismus\", s níž vydával časopis \"Da\". Tehdy také nadšeně uvítal uchopení moci rumunskou komunistickou stranou. Brzy byl však z jejích politiků zklamán, stejně tak ho šokovaly některé antisemitské incidenty Rudé armády. Aktivně pomáhal sionistickému hnutí, což se pro něj po pádu železné opony stalo nebezpečné. V roce 1947 se proto rozhodl emigrovat do Francie, kvůli čemuž však musel strávit nějaký čas v italském uprchlickém táboře. V Paříži vystudoval psychologii na Sorbonně. Dostal se do politických sporů, pravicový rumunští emigranti ho obviňovali (stejně jako Paula Celana) z ortodoxního komunismu, francouzští komunisté ho kritizovali za jeho kritiku stalinismu. Z radikální levice se proto stáhl, kolem roku 1968 se pak stal se jedním ze zakladatelů francouzského hnutí zelených (\"Les verts\"). Jeho syn Pierre Moscovici je známým francouzským socialistickým politikem (\"Parti socialiste\").\n\nVe svém díle se soustředil na psychoanalytické pojetí sociální komunikace (tomuto tématu se věnoval již roku 1961 ve své první knize \"La psychanalyse, son image, son public\", kterou psal pod vedením psychoanalytika Daniela Lagache). Navázal rovněž na Freudovu a Le Bonovu práci o davech (\"L'Age des foules: un traité historique de psychologie des masses\"). Nejvíce proslul svými příspěvky k psychologii skupin − známou se stalo jeho teorie „tiché pošty“, která popisovala, jak se ve skupinách šíří významy. Zdůrazňoval rovněž, že malé sociální skupiny mají velký vliv na majoritu a dokáží ji efektivně měnit − upozornil, že ta nejvlivnější sociální hnutí vznikla z malých uzavřených skupinek (buddhismus, křesťanství, nacismus, feminismus). V těchto názorech byl silně ovlivněn francouzským sociologem Gabrielem Tardem.\n\n"}
{"id": "601418", "url": "https://cs.wikipedia.org/wiki?curid=601418", "title": "Nave", "text": "Nave\n\nNave ( נווה, doslova \"Oáza\", v oficiálním přepisu do angličtiny Nave) je vesnice typu mošav v Izraeli, v Jižním distriktu, v Oblastní radě Eškol.\n\nNachází se v nadmořské výšce 100 metrů, cca 45 kilometrů západně od města Beerševa a cca 110 kilometrů jihozápadně od Tel Avivu. Leží v ploché pouštní krajině na okraji písečných dun Cholot Chaluca. 3 kilometry západním směrem se nachází mezinárodní hranice mezi Izraelem a Egyptem.\n\nNa dopravní síť je napojena pomocí lokální silnice číslo 2211.\n\nVznikla po roce 2005 v důsledku realizace plánu jednostranného stažení, kdy bylo z pásma Gazy vystěhováno několik tisíc izraelských osadníků.\n\nVesnice byla založena roku 2008 pro skupinu rodin z evakuované osady Bnej Acmon. Populace má náboženskou orientaci a sestávala dle údajů z roku 2010 ze 75 rodin.\n\nV září 2010 se zde za účasti izraelského vicepremiéra Silvana Šaloma konalo slavnostní otevření nové vesnice, ve které se usadilo prvních pět rodin. Nave má využívat solární energii a recyklaci vody. Počítá se s průmyslovou zónou. Jde o součást širšího osidlovacího programu, který má za cíl zřídit v písčitých dunách Cholot Chaluca skupinu židovských vesnic. Na akci se podílí Židovský národní fond. V oficiální statistice se jako rok založení obce uvádí 2010. Podobně probíhala v tomto regionu příprava zřízení vesnice Bnej Necarim.\n\nJde o menší sídlo vesnického typu s rostoucí populací. K 31. prosinci 2014 zde žilo 1005 lidí. Během roku 2014 populace stoupla o 86,1 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (66,3 % z celkové populace obce).\n\n\n"}
{"id": "601423", "url": "https://cs.wikipedia.org/wiki?curid=601423", "title": "Miloš Zavadil", "text": "Miloš Zavadil\n\nMiloš Welde Zavadil, rodným jménem Miloslav Zavadil (11. července 1940 v Praze – 17. září 2007, Maria Anzbach, Rakousko), byl česko-rakouský tanečník, herec, choreograf a posléze i chovatel a cvičitel koní.\n\nMezi jeho nejznámější a vůbec největší filmové práce patří hlavní role v prvním českém filmovém muzikálu \"Starci na chmelu\" z roku 1964 režiséra Ladislava Rychmana, kde ztvárnil hlavní zápornou postavu studenta Honzy, který se snaží získat atraktivní spolužačku Hanku a bojuje o ni s intelektuálsky zaměřeným spolužákem Filipem.\n\nPo středoškolských studiích na průmyslové škole vystudoval geologii, teprve poté se věnoval dalšímu studiu choreografie na Taneční konzervatoři. Ještě jako student konzervatoře vystupoval v několika tanečních souborech, po ukončení studií tančil pohostinsky v činoherních představeních v pražském Národním divadle a vystupoval také v pražské Alhambře.\n\nKromě tance se aktivně věnoval i choreografii. V polovině 60. let 20. století dostal nabídku na roční hostování ve Vídeňské státní opeře v muzikálu \"West Side Story\" Leonarda Bernsteina, který zde ve Vídni jeho uvedení sám osobně připravoval, manažer vídeňské opery mu v něm nabídl roli Cliffa. Toto angažmá si zpestřoval drobnými roličkami v zahraničních filmech, čímž se znelíbil tehdejšímu vládnoucímu komunistickému režimu v Československu, také proto se nakonec rozhodl pro emigraci a do Československa se již nevrátil.\n\nV Rakousku se posléze stal nevlastním synem rakouské rodiny von Welde, která jej adoptovala, čímž také získal rakouské státní občanství. Zde se pak posléze stal úspěšným chovatelem, cvičitelem, choreografem a fotografem koní. Věnoval se zde, mimo jiné, také choreografii velkých jezdeckých a vozatajských přehlídek a show. V Čechách se po sametové revoluci v této roli objevil pouze jednou, v roce 1991 na Kladrubských dnech.\n\nZemřel ve věku 67 let na rakovinu.\n\n\nPoznámka: Hrál v i několika dalších zahraničních filmech, kromě několika amerických westernů se jednalo např. o filmy \"Robin Hood, šlechetný rytíř\" nebo \"Lyžařská horečka\".\n\n"}
{"id": "601429", "url": "https://cs.wikipedia.org/wiki?curid=601429", "title": "Jennette McCurdyová", "text": "Jennette McCurdyová\n\nJennette Michelle Faye McCurdy (* 26. června 1992, Garden Grove, Kalifornie, USA) je americká filmová a televizní herečka a country pop zpěvačka a skladatelka. Je nejlépe známá pro její roli Sam Puckettové v sitkomové komedii iCarly na Nickelodeonu . Bude opakovat její roli Sam v novém seriálu \nSam & Cat s Arianou Grande. Objevila se v řadě televizních seriálů , včetně Victorious, Zoey 101, True Jackson VP, Malcolm v nesnázích, a Lincoln Heights.\n\nV roce 2000 si zahrála ve filmu \"Malcolm v nesnázích\". Roku 2002 hrála hlavní roli filmu \"Moje dcera není vrah\". Roku 2003 točila film \"Detektivové z Hollywoodu\" a počátkem roku 2007 začaly s kolegyní Mirandou Cosgrove točit seriál \"iCarly\".\n\n"}
{"id": "601443", "url": "https://cs.wikipedia.org/wiki?curid=601443", "title": "Citroën Xantia", "text": "Citroën Xantia\n\nCitroën Xantia je nastupnickým modelem Citroënu BX. Je to též jedna z generací modelů s hydropneumatickým odpružením, které se kdysi začalo jako první montovat do Citroënu DS v roce 1955. Hydropneumatické odpružení je též hlavním znakem tohoto vozu. Též se jedná o model, který má po dlouhé době slovní označení, což mělo být, pro zákazníky znající pouze označení se dvěma písmeny (DS, ID, CX, BX...), naznačení jakési nové éry u Citroënu. Model se vyráběl s karoserií liftback (\"Berline\") nebo kombi (\"Break\")\n\nXantia byla představena na podzim roku 1992 ve verzi liftback (s názvem \"Berline\"). Výroba započala následujícího roku. První vozy se poznají podle loga značky umístěného na kapotě vozu, od roku 1994 již bylo montováno na masku chladiče. V roce 1995 přišlo na trh praktické kombi pod označením \"Break\". Od tohoto roku bylo možné objednat i tzv. Hydractive II (elektronické řízení tuhosti odpružení) a objevil se nejvýkonnější model - \"Xantia Activa\" se zážehovým motorem 3.0 V6 24V a aktivní korekcí náklonu v zatáčkách. Modely \"ACTIVA\" měly největší počet „hydrokoulí“ (celkem 10) a na každé nápravě byla jedna hydraulická pístnice namontovaná na stabilizátoru. Obě společně vyrovnávaly naklánění vozidla při průjezdu zatáčkou. To omezovalo naklánění vozidla a umožnilo průjezd zatáčkou vyššími rychlostmi. Modely bez elektronicky řízeného odpružení dostaly do vínku šestou \"hydrokouli\" (\"centrální koule zadní nápravy pro zabezpečení dostatečného tlaku v zadních brzdách při prudkém brždění) a všechny verze od r. 1995 disponovaly tzv. protipadacími zámky (auto už si při delším stání \"nelehalo\").\n\nVětší modernizace proběhla na konci roku 1997, ta znamenala prodloužení předního převisu o 5 cm, \"nové zadní svítilny\",bez kouřového zabarvení,jinak jsou záměnné, nové přední svítilny a maska chladiče, nové nárazníky a širší přední blatníky (které byly i u předfaceliftových modelů pouze u výkonnějších motorizací), imobilizér se změnil z tlačítkové klávesnice na součást klíčku od vozu, nová přístrojová deska (ta měla roku 1997 velké nevzhledné madlo před spolujezdcem, které, vzhledem k plavné a komfortní jízdě, bylo stejně zbytečné).\nV roce 2000 byl představen nástupce xantie - model C5. Xantia vydržela ve výrobě v Evropě až do roku 2001 i když se stále vyráběla v Íránu až do r. 2010 jako Xantia Saipa.\n\nV losím testu, který provádí redakce švédského časopisu Teknikens Värld dosáhla ACTIVA maximální rychlost 85 km/h. Tato rychlost zatím nebyla překonána ani auty jako Ferrari Testarossa, Porsche 997 GT 3 RS, Lotus Elise S.\n\n\n"}
{"id": "601444", "url": "https://cs.wikipedia.org/wiki?curid=601444", "title": "Labuť černokrká", "text": "Labuť černokrká\n\nLabuť černokrká (\"Cygnus melancoryphus\") je nejmenší zástupce rodu \"Cygnus\" na světě. Samci dorůstají 115–140 cm a mají hmotnost 4,5–6,7 kg, samice jsou dlouhé 102–124 cm a mají hmotnost 3,5–4,4 kg. Rozpětí křídel je až 180 cm. Ptáci jsou zbarveni jasně bíle, mají černý krk a hlavu, šedý zobák a růžové končetiny. Přes oko se jim táhne bílý pruh a na zobáku mají výrazné červené ozobí. Obě pohlaví jsou si velmi podobná, samice jsou pouze o něco menší.\n\nŽije pouze v jižní části jihoamerického kontinentu, a to v oblasti od Paraguaye po Falklandské ostrovy (Argentina, Brazílie, Chile, Falklandy a Uruguay). Svůj pobyt některé populace mění podle ročních období – ptáci z jihu kontinentu zimují severněji. Populace na Falklandských ostrovech jsou stálejší.\n\nTypickým prostředím jsou nejrůznější mokřady, pobřežní či sladkovodní jezera a říční delty. Mimo hnízdní období, kdy je přísně teritoriální, se často zdržuje v hejnech. Živí se převážně vodními rostlinami.\n\nHnízdí v červenci a srpnu. Snáší 3–7 (4–8) vajec, na kterých sedí střídavě oba rodiče. Vejce klade do velkého kopcovitého hnízda z rostlinného materiálu.\nInkubační doba je 36 dní. Přibližně do stáří jednoho měsíce jsou malé labutě schovány mezi křídly rodičů, kteří je vozí na zádech.\n\n\n"}
{"id": "601452", "url": "https://cs.wikipedia.org/wiki?curid=601452", "title": "Tesárske Mlyňany", "text": "Tesárske Mlyňany\n\nTesárske Mlyňany jsou obec na Slovensku v Nitranském kraji, okres Zlaté Moravce.\n\nLeží na Žitavské pahorkatině na terase řeky Žitavy a potoka Stránky. Střed obce leží v nadmořské výšce 172 m. Většina katastru obce je odlesněná, intenzivně zemědělsky využívaná.\n\nObec po tímto názvem vznikla v roce 1960 spojením obcí Tesáre nad Žitavou a Mlyňany. První pokus o spojení těchto obcí byl již za první Československé republiky, tehdy pod názvem Mlynianske Tesáre, ovšem pro neshody se brzy rozdělila.\n\nNa místě obou obcí byly objeveny stopy pravěkého osídlení. První písemná zmínka o obci Tesáre pochází z roku 1075 (Tazzar), Mlyňany jsou uváděny v r. 1209 jako Molonyan. Tesáre patřily opatství v Hronském Beňadiku, později Ostřihomské kapitule, Mlyňany nejprve místním zemanům, od roku 1527 panství Topoľčianky. Obyvatelé obce se živili především zemědělstvím.\n\n\n"}
{"id": "601457", "url": "https://cs.wikipedia.org/wiki?curid=601457", "title": "Osmaniye", "text": "Osmaniye\n\nOsmaniye je město v Turecku, správní středisko stejnojmenné provincie. Na konci roku 2009 zde žilo 194 339 obyvatel.\n\nNachází se v podhůří pohoří \"Nur\", na trase starověké Hedvábné stezky.\n"}
{"id": "601461", "url": "https://cs.wikipedia.org/wiki?curid=601461", "title": "Osmaniye (provincie)", "text": "Osmaniye (provincie)\n\nOsmanijská provincie je území v Turecku ležící ve Středomořském regionu. Rozkládá se na ploše 3 767 km a na konci roku 2009 zde žilo 471 804 obyvatel. Hlavním městem je Osmaniye, dalšími velkými městy pak Kadirli a Düziçi.\n\nProvincie Osmaniya se administrativně člení na 7 distriktů:\n"}
{"id": "601462", "url": "https://cs.wikipedia.org/wiki?curid=601462", "title": "Jaroslav Kristek", "text": "Jaroslav Kristek\n\nJaroslav Kristek (* 16. března 1980 ve Zlíně) je český hokejový útočník.\n\nS hokejem začínal ve Zlíně, za které v seniorské kategorii debutoval ve české nejvyšší lize v sezoně 1997/98 a čtyři zápasy odehrál v 2. lize za klub HC Prostějov. V létě 1998 odcestoval do zámoří, dva roky strávil v juniorské lize WHL, působil v týmu Tri-City Americans. Po štaci v mládežnických kategorií definitivně přešel k seniorské kategorii, tři roky hrával v záložním týmu Rochester Americans hrající ligu AHL. V poslední sezoně v zámoří 2002/03 debutoval v nejprestižnější hokejové lize NHL za klub Buffalo Sabres. Za Sabres odehrál celkem šest zápasů, v žádném nebodoval, čtyři krát střelit na brankáře a odseděl si čtyři trestné minuty.\n\nPo uzavřené kapitole v zámoří se vrátil zpět do vlasti, dohodl se s českým klubem HC Sparta Praha, pro přípravu před začátkem sezóny odehrál Tipsport Cup. Po soutěži měl zájem o jeho služby tým HC České Budějovice, klub mu nabídlo smlouvu a nabídku přijal. Za Budějovice odehrál jednu sezonu, tým skončil na posledním místě a sestoupilo do 1. ligy. Po dohodnutí s klubem odešel a podepsal novou smlouvu s mateřským klubem HC Hamé Zlín. Ve Zlíně odehrál necelé tří sezóny v letech 2004/07. V první sezoně odehrál s týmem turnaj Super six. Ve třetí sezoně odehrál dvacet šest zápasů za ševce, poté přestoupil do týmu HC Energie Karlovy Vary a podepsal smlouvu na zbytek sezony a následující dva roky.\n\nPo přestupu do Karlových Varů hráli zápas proti týmu HC Oceláři Třinec. Po střetu s Jiřím Polanským si zlomil lícní kost a byl vyřazen na 1 měsíc. V Karlových Varech vydržel tři roky. V průběhu sezóny 2007/08 pomohl týmu dostat se do finále extraligy a v další sezóně 2008/09 pomohl vybojovat titul mistra extraligy. Ve Varech načal ročník 2009/10, na konci základní části byl vyměněn zpět do mateřského klubu PSG Zlín za Davida Noska.\n\nPo skončení smlouvy začal trénovat v prvoligovém týmu HC Lev Poprad. Klub se pokoušel vstoupit do KHL, nakonec komise zamítla klubu vstoupit do KHL. Po definitivním konci Lvu se hned rozhodl podepsat smlouvu se slovenským klubem HC Košice, ve kterém působil jednu sezónu. HC Lev Poprad byl v následujícím roku přijat za člena v KHL a s týmem se dohodl na spolupráci. V závěru sezóny byl poslán na hostování do HC Košice. Po finančních problémech klubu nakonec zanikl a část kádru se přestěhoval do nově vzniklého týmu HC Lev Praha. Do pražského lva se nedostal. Nové angažmá našel v běloruském týmu HK Něman Grodno, který hraje domácí nejvyšší soutěž.\n\nPrvní ročník v běloruské nejvyšší soutěži zaznamenal s klubem Grodno úspěchu, stali se mistry nejvyšší soutěže. V týmu byl druhým nejproduktivnějším hráčem po estonským útočníkem Andrejem Makrovem. Stal se rovněž nejlepším nahrávačem klubu. 11. října 2013 se připojil do klubu HK Dynamo Minsk, hrající KHL. Za Dynamo odehrál 8 zápasů v základní části. 29. října 2013 ukončil smlouvu s Minskem po vzájemné dohodě a hledal si nové angažmá, později vrátil se do klubu Něman Grodno. 12. září 2014 se vrátil do slovenské nejvyšší soutěže, dohodl se s klub MsHK DOXXbet Žilina. V průběhu sezony se vrátil zpátky do Běloruska, pokračoval v Něman Grodno. Pro ročník 2015/16 našel angažmá v nižší německé lize, dohodl se s klubem Eispiraten Crimmitschau na zkušební dobu. Po dvou odehraných zápasů mu klub nenabídl smlouvu a v klubu skončil.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n\n\n\nDo reprezentačního mužstva A odehrál jeden přípravný zápas proti Rusku v roce 2004, nahradil zraněného Ladislava Lubinu.\n\n"}
{"id": "601465", "url": "https://cs.wikipedia.org/wiki?curid=601465", "title": "Ludvig Grundtvig", "text": "Ludvig Grundtvig\n\nLudvig Grundtvig (1. května 1836, Nykøbing Falster – 28. listopadu 1901) byl dánský portrétní fotograf a malíř. Mnoho obrazů namaloval na základě svých fotografií.\n\nNarodil se v roce 1836 v Nykøbing Falster, studoval na Dánské akademii výtvarných umění v letech 1851 - 1857, vyhrál dvě ceny (malou a velkou stříbrnou medaili). Navštívil Drážďany a Stockholm.\n\nPo řadu let Grundvig vystavoval své portrétní obrazy v galerii Charlottenborg v Kodani. V roce 1863 založil vlastní fotografické studio na Amagertorv v centru města, které udržoval až do své smrti v roce 1901. Nepřestával však malovat obrazy a kresby ve svém ateliéru, které byly mnohdy založeny na jeho vlastních fotografiích. Ačkoliv se specializoval na portréty, krajiny, zvládal i jiné žánry, o čemž svědčí jeho snímek útesů Bornholm v roce 1870, který je k vidění v Dánské královské knihovně.\n\nV roce 1867 se stal členem \"Dansk Fotografisk Forening\" (Dánská asociace fotografů). V roce 1871 se stal kurátorem pro fotografie Nordic Industry a výstavy umění.\n\nVystavoval v galerii v Paláci Charlottenborg v roce 1857, 1859, 1861-1864 a 1893.\n\n\n\n"}
{"id": "601466", "url": "https://cs.wikipedia.org/wiki?curid=601466", "title": "Řadový dům", "text": "Řadový dům\n\nŘadové domy či řadovky je způsob bytové výstavby, kdy se jedno- až třípodlažní rodinné domy, často stavěné podle téhož plánu, řadí těsně vedle sebe a sdílejí nosné zdi se sousedním domem. Ve srovnání s činžovními domy nabízejí větší soukromí, případně i zahrádku, ve srovnání se samostatnými rodinnými domy jsou energeticky úspornější, zaberou méně místa a tím umožňují vyšší hustotu osídlení. Díky tomu se zlevňuje stavba inženýrských sítí a usnadňuje obsluha veřejnou dopravou.\n\nŘadový dům představuje kompromis mezi blokovou nebo panelovou výstavbou ve městě a rodinným domem. I když vznikl z řadové zástavby podél ulic a silnic, moderní řadové domy se liší tím, že se staví podnikatelsky ve větším množství a často kolmo na hlavní komunikace. Staví se spíše na okraji a v okolí velkých měst, pro skromnější i náročnější zájemce; ceny v Praze a okolí se pohybují mezi 3,5 a 20 miliony Kč (2009).\n\nPředchůdcem řadového bydlení byla jednotná zástavba ulic a náměstí, časným příkladem může být Place des Vosges (1605–1612) v Paříži: jednotné nájemní domy kolem náměstí se zelení a velmi omezeným provozem. Řadové domy v moderním smyslu však vznikly jako sociální bydlení pro nemajetné a zaměstnance. Příkladem je sídliště Fuggerei, které roku 1521 pro chudé občany Augsburgu postavil bankéř Jakob Fugger.\n\nV Anglii má označení \"Terraced house\" širší význam a zahrnuje i jednotnou výstavbu činžovních domů v ulicích měst. O jeho rozšíření se zasloužil zejména ekonom a podnikatel Nicholas Barbon po velkém požáru Londýna (1667). S vývojem je spojován i skotský architekt Robert Adam.\n\nNa evropském kontinentě se začaly v řadách už v 19. století budovat malé domky pro zaměstnance a dělníky. Také v ČSR se stavěly bytové kolonie zaměstnanců i dělníků od 20. let 20. století a podobně se rozvíjela i bytová výstavba v Baťově Zlíně. Velký rozvoj nastal při obnově zničených měst po druhé světové válce, kdy se stavěly jak strohé kolonie s dlouhými řadami domků, tak postupně i komfortnější sídliště s omezeným provozem, zelení a často i s dvoj- a trojdomky. Mezi první v ČR patřilo sídliště Solidarita v Praze-Strašnicích z let 1947-1951.\n\nVelmi populární jsou řadové domy i v Kanadě, například v Torontu. První řadový dům v USA byl postaven architektem Thomasem Carstairsem roku 1820 ve Filadelfii. V New Yorku, například v Bronxu nebo v Brooklynu, jsou řadové domky komfortnější, proto v nich žijí bohatší lidé střední třídy. V New Orleans je i francouzská čtvrť jenom s řadovými domy, a v San Franciscu takovým domům říkají Malované domy.\n\nV Malajsii a Singapuru jsou řadové domy pojaty tak, že v horních patrech je obytná část a dole je obchod, klub, mateřské školy. Na některých místech těchto zemí jsou využívány i jako hotely a penziony.\n\n"}
{"id": "601473", "url": "https://cs.wikipedia.org/wiki?curid=601473", "title": "Aage Remfeldt", "text": "Aage Remfeldt\n\nAage Rasmussen (později Remfeldt; 4. září 1889 Frederiksberg - 29. listopadu 1983 Havdrup) byl dánský portrétní fotograf a olympionik, který soutěžil na Letních olympijských hrách 1912.\n\nNarodil se v roce 1889 v Frederiksbergu a zemřel v roce 1983 v Havdrupu, části Solrød.\n\nDo roku 1910 se živil jako fotograf v Oslo a v roce 1935 se odstěhoval zpátky do Dánska, aby převzal živnost po svém otci. V roce 1912 skončil na LOH v chůzi na 10 km na čtvrtém místě.\n\nPoužíval hlavně studiovou mahagonovou kameru a dával přednost objektivu 480 mm značky Zeiss, který se mu dostal do rukou v Oslu.\n\nV období kolem první světové války norská portrétní fotografie nabyla větší exprese jako výsledek práce fotografů Waldemara Eide, Dimitrie Koloboffa, Gunnara Theodora Sjøwalla, Aage Remfeldta, Hanse Johnsruda a Anderse Beera Wilse.\n\n\n\n"}
{"id": "601479", "url": "https://cs.wikipedia.org/wiki?curid=601479", "title": "Vilhelm Tillge", "text": "Vilhelm Tillge\n\nFrederik Vilhelm Tillge (8. února 1843 – 9. února 1896) byl dánský portrétní fotograf. Specializoval se především na fotografické portréty dánských umělců a malířů, které pořizoval u nich v ateliérech v jejich přirozeném prostředí.\n\n\n\n"}
{"id": "601481", "url": "https://cs.wikipedia.org/wiki?curid=601481", "title": "Národní rekreační oblast Lake Chelan", "text": "Národní rekreační oblast Lake Chelan\n\nNárodní rekreační oblast Lake Chelan (\"angl. Lake Chelan National Recreation Area\") je chráněná oblast nacházející se zhruba 56 kilometrů jižně od kanadsko-amerických hranic v okrese Chelan. Patří sem přibližně 250 km² severního konce jezera Chelan a údolí do něj přitékající řeky Stehekin. O oblast se stará National Park Service a eviduje ji jako část komplexu severního Kaskádového pohoří.\n\nNárodní park Severní Kaskády leží přímo vedle rekreační oblasti. Do rekreační oblasti nevedou žádné silnice. Stejně jako nedaleké město Stehekin, které má méně než sto obyvatel, je oblast přístupná pouze hydroplány nebo trajekty z města Chelan, které leží na druhém konci jezera. V létě se sem můžeme dostat také po turistických stezkách přes Kaskádové pohoří. V létě také operuje off-roadový autobus, který sváží unavené turisty ze stezky Pacific Crest do Stehekinu.\n\nNávštěvníci oblasti obdrží všechny důležité informace na infocentru Golden West, které leží nedaleko stanoviště trajektu. Některé historicky významné budovy se nachází v oblasti, především pak ve Stehekinu.\n"}
{"id": "601485", "url": "https://cs.wikipedia.org/wiki?curid=601485", "title": "Chevel Šalom", "text": "Chevel Šalom\n\nChevel Šalom (: חבל שלום, doslova \"Oblast míru\") je blok vesnic v Izraeli, v jižním distriktu, v Oblastní radě Eškol.\n\nRegion leží na severozápadním okraji Negevské pouště, ale od 2. poloviny 20. století je intenzivně zúrodňován a zavlažován a ztratil téměř charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nNachází se v nadmořské výšce cca od 70 do 110 metrů. Severní hranicí oblasti je pásmo Gazy, na západě je to mezinárodní hranice mezi Izraelem a Egyptem. Na jihu je to region Cholot Chaluca. Pouze na východě přechází Chevel Šalom pozvolna a bez větších krajinných rozdílů do zemědělsky využívaného regionu s podobnou rozptýlenou vesnickou zástavbou. Terén regionu je pozvolný, na rozdíl od jižního a severního Negevu bez větších výškových rozdílů a bez hluboce zaříznutých údolí jednotlivých vádí. Na dopravní síť je napojen pomocí lokální silnice 232.\n\nUž koncem 40. let a v 50. letech 20. století byly po válce za nezávislost a vzniku státu Izrael v této oblasti zřízeny první zemědělské osady. Šlo o kibucy Nir Jicchak (1949) a Kerem Šalom (1956). Šlo ale stále o velmi řídce zalidněnou oblast v pohraničním regionu vystaveném opakovaným konfrontacím mezi Izraelem a Egyptem.\n\nPopud k plánovitému osidlovacímu programu v této oblasti dal až podpis egyptsko-izraelské mírové smlouvy koncem 70. let 20. století. V jejím rámci se totiž Izrael stáhl ze Sinajského poloostrova a vyklidil i izraelské osady na Sinajském poloostrově zřízené zde po roce 1967, kdy Izrael Sinaj obsadil. Pro podstatnou část vystěhovaných židovských obyvatel Sinaje pak byly zde, jen pár kilometrů od původních izraelských osad ležících v lokalitě Chevel Jamit, zřízeny nové vesnice, které utvořily nynější blok Chevel Šalom.\n\nBudování vesnic začalo roku 1981. Vzniklo zde šest zemědělských osad typu mošav (Dekel, Jated, Jevul, Pri Gan, Sdej Avraham a Talmej Josef) a středisková obec Avšalom. Ty jsou sdruženy do společné organizace, která zajišťuje jejich obyvatelům sociální a ekonomické služby. Kromě toho poblíž nich vyrostly i dva kibucy Cholit a Sufa, rovněž obydlené vysídlenci ze Sinaje. Regionálně, byť ne organizačně a svým původem, do Chevel Šalom spadají i dvě výše uvedené starší zemědělské osady Kerem Šalom a Nir Jicchak. Počátkem 21. století pak jižně od stávajících vesnic bloku Chevel Šalom začala na písečných dunách Cholot Chaluca výstavba dalších osad, tentokrát určených pro židovské rodiny vystěhovalé z pásma Gazy. Jde zatím o osady Bnej Necarim, Nave a Šlomit.\n\nMístní ekonomika je založena na zemědělství (zejména skleníkové hospodářství a pěstování polních plodin či ovoce), průmyslu a službách včetně turistiky.\n\nUžší Chevel Šalom\nKibucy vzniklé souběžně s Chevel Šalom\nStarší vesnice v regionu\n\nK 31. prosinci 2008 žilo v sedmi vesnicích úžeji definovaného regionu Chevel Šalom 2 387 lidí. Včetně kibuců Cholit a Sufa jich bylo 2 742. Při započítání starších vesnic Kerem Šalom a Nir Jicchak 3 307. Obyvatelstvo je zcela židovské.\n\n"}
{"id": "601487", "url": "https://cs.wikipedia.org/wiki?curid=601487", "title": "Harald Paetz", "text": "Harald Paetz\n\nHarald Johan Caspar Paetz (5. září 1837 Kodaň – 21. listopadu 1895 Kodaň) byl dánský portrétní fotograf a herec, ženatý s herečkou Julií Paetzovou.\n\nByl synem malířského mistra Petra Felixe Paetze (1810-1890) a 29. dubna 1864 si vzal Julianu (nebo Julii) Smithovou. Byl královským hercem, ale protože nebyl spokojený se svým postavením v Královském divadle, odešel z něho v létě 1865, doprovázený svou manželkou. Začal se živit jako fotograf a stal se dvorním fotografem, kterým byl až do své smrti v roce 1895.\n\nJeho syn Harry Paetz (1870-1932) v podnikání svého otce pokračoval.\n\n\n"}
{"id": "601490", "url": "https://cs.wikipedia.org/wiki?curid=601490", "title": "Selhání trhu", "text": "Selhání trhu\n\nSelhání trhu je souhrnný název pro situaci, kdy tržní alokace statků není efektivní, takže pozici některých účastníků lze zlepšit, aniž by se zhoršila pozice ostatních. Výsledek tržní alokace tedy neodpovídá Paretovu optimu.\nLze rozeznat několik typů tržního selhání podle různých příčin:\n\nAbychom správně došli k pojmu nedokonalá konkurence, je potřeba si nejdříve rozdělit konkurenci na dokonalou a nedokonalou. V případě dokonalé konkurence dochází na trhu k symetrickým informacím všech účastníků trhu, tj. spotřebitelů a firem, a k efektivní alokaci zdrojů neboli maximálnímu uspokojení mezi prodávaným/nakupovaným množstvím a cenou.\nNedokonalá konkurence popírá předešlé informace. Dochází k určité nerovnováze na trhu, kdy se křivka individuální poptávky nebo nabídky vychýlí od svého rovnovážného bodu a dochází k neefektivní alokaci zdrojů. Typickým příkladem je ovlivnění ceny, kdy jeden z typů NK může svým přičiněním nebo samotnou změnou trhu prostřednictvím vlády ovlivnit cenu.\n\nHlavní příčiny vzniku nedokonalé konkurence:\n\nNejvýstižnějším opakem dokonalé konkurence je monopol. Jedná se zpravidla o jediného výrobce, který určuje cenu produkce. Neexistence substitutů a silných bariér znamenají výluční postavení na trhu. Čím větší je monopolní síla, tím menší je cenová elasticita neboli čím větší má monopol moc, tím je obtížnější srazit cenu níž a spotřebitel se musí smířit s tím, co nabízí trh, i když jsou ceny předražené. Monopol musí znát i potřeby svých spotřebitelů a jejich ochotu zaplatit za výrobky.\n\nVýstižná a přesná definice je vystihuje ve smyslu, že výroba nebo spotřeba jednoho subjektu způsobuje nezamýšlené náklady nebo přínosy jiným subjektům, aniž by za ně platily. Externality mohou existovat jak ve výrobě, tak ve spotřebě, vždy jde o vztah, který není postižen systémem cen.\n\nČinnost jednoho subjektu zlepší situaci druhému subjektu, který nevynaložil snahu získat nějaký prospěch a nemusel prospěch prvnímu subjektu hradit. Příklady: včelař a sadař (k sadaři se přistěhuje včelař, jeho včely opylují květy stromů sadaře a tím mu zvýší úrodu), vilová čtvrť a hlídací pes (majitel se pořídí psa, aby ho ochránil před zloději a současně tím ochraňuje i ostatní majitele vilové čtvrti), kamerový systém – majitel domu si pořídí kamerový systém na ochranu svého majetku (kamera hlídá i majetek souseda).\n\nPřesný opak kladných externalit, kdy místo prospěchu vznikají druhému subjektu náklady, které mu nikdo neuhradí. Příklady: chemička a chovatel ryb (chemička vypouští do rybníka toxické látky, které způsobí, že část ryb uhyne), továrna na výrobu poplašných zařízení a dům důchodce (továrna znepříjemňuje život důchodci, ten se rozhodne dům prodat, ale z důvodu výskytu extrémně vysokého hluku klesá tržní hodnota domu).\n\nCoasův teorém přinesl nový pohled na externality neboli lidově řečeno, že by se oba subjekty mohly mezi sebou rozumně domluvit, aniž by zasáhl stát. Tento teorém platí za předpokladu, že transakční náklady jsou nulové a vlastnická práva volně převoditelná.\n\nStatky nebo služby, pro něž jsou typické dvě vlastnosti:\n\nJedna strana trhu ví více než druhá, kupující nebo prodávající je lépe informován a těží z toho co ví, tj. z toho vyplývá, že druhá strana je znevýhodněna.\n\nVzniká ze dvou důvodů:\n\nInformovaný subjekt při maximalizaci svého užitku snižuje užitek neinformovaných subjektů. Typickým příkladem je vztah nájemce-zmocněnec (principal-agent), kdy zmocněnec jedná pouze ve vlastním prospěchu. Snahou nájemce je prostřednictvím zmocněnce maximalizovat užitek, ale právě z důvodu utajené činnosti či informace má zmocněnec někdy ve svém postavení výhodu a využívá toho ve svůj prospěch.\n\nMéně žádoucí subjekty se zúčastní směny více než žádoucí subjekty trhu. Subjekty s méně kvalitním zboží vytěsňují subjekty s kvalitním zbožím.\n\nZ pohledu dokonalé konkurence by to fungovalo takto: lidé, kteří by byli ochotni se spokojit s méně kvalitním zbožím, nebo spotřebitelé, kteří by byli ochotni zaplatit větší obnos peněz za kvalitní zboží či zboží špičkové kvality.\n\nV současném světě, tj. především na trhu nedokonalé konkurence, nezbývá spotřebiteli nic jiného, než si zboží koupit a vyzkoušet si ho a následně posoudit, jestli se jedná o kvalitní výrobek a dojde k opakované koupi.\n\n\n\n"}
{"id": "601491", "url": "https://cs.wikipedia.org/wiki?curid=601491", "title": "Filippino Lippi", "text": "Filippino Lippi\n\nFilippino Lippi (asi 1457 Prato – 18. dubna 1504 Florencie) byl italský renesanční malíř, syn malíře Fra Filippa Lippi. Ve svém raném díle byl notně ovlivněn otcem a Sandrem Botticellim, kteří ho učili. V jeho pozdějším díle se již objevují prvky manýrismu. Tvořil především fresky, např. dokončil dílo v kapli Brancacciů kostela Santa Maria del Carmine, které započal Masaccio, dále samostatný cyklus fresek v Carafově kapli při kostele Santa Maria sopra Minerva, vedle toho se prosadil také jako portrétista.\n\n"}
{"id": "601492", "url": "https://cs.wikipedia.org/wiki?curid=601492", "title": "Erling Mandelmann", "text": "Erling Mandelmann\n\nErling Mandelmann (18. listopadu 1935 Kodaň – 14. ledna 2018) byl dánský portrétní fotograf. Proslul fotografiemi stovek slavných osobností od Oskara Kokoschky přes Chaplina po Nastassju Kinski.\n\nSvou kariéru začal jako nezávislý fotoreportér uprostřed 60. let.\nPracoval 40 let jako nezávislý fotoreportér a portrétní fotograf pro řadu švýcarských a evropských publikací, stejně jako pro různé mezinárodní organizace. (Světová zdravotnická organizace, Mezinárodní organizace práce, Organizace spojených národů nebo Amnesty International)\n\nJeho fotografický archiv byl uložen v Historickém muzeum v Lausanne. Na úložišti Wikimedia Commons je k dispozici více než 600 jeho portrétních snímků.\n\nErling Mandelmann pořídil více než 500 portrétů osobností, mezi jinými také například:\n\nErnest Ansermet, Sadruddin Aga Khan, Pierre Alechinsky, Arman, Raymond Aron, Barbara (singer), Georg Baselitz, Maurice Béjart, Adulyadej, Bhumibol, Houari Boumedienne, Georges Brassens, Charlie Chaplin, Jacques Chessex, Christo, Noel Coward, Tenzin Gyatso (14. Dalai Lama), Frédéric Dard, Jean Ferrat, Claude François, Billy Graham, Günther Grass, Juliette Gréco, Nina Hagen, Johnny Hallyday, Marek Halter, Hans-Adam II, Prince of Liechtenstein, Audrey Hepburn, Barbara Hepworth, Asger Jorn, Ingvar Kamprad, Tadeusz Kantor, Wilhelm Kempff, Nastassja Kinski, Paul Klecki, Oskar Kokoschka, Hugo Loetscher, Nikita Magaloff, James Mason, Yehudi Menuhin, Nathan Milstein, Verner Panton, Bertrand Piccard, Jacques Piccard, Hugo Pratt, Hubert Reeves, Petre Roman, Denis de Rougemont, Arthur Rubinstein, Niki de Saint Phalle, Léopold Sedar Senghor, Georges Simenon, Jean Tinguely, Mark Tobey, Peter Ustinov, Sylvie Vartan, Simone Veil or Elie Wiesel.\n\n\nP = samostatné výstavy; C = společné výstavy\n\n\n"}
{"id": "601498", "url": "https://cs.wikipedia.org/wiki?curid=601498", "title": "Jere Lehtinen", "text": "Jere Lehtinen\n\nJere Lehtinen (* 24. června 1973, Espoo, Finsko) je bývalý finský hokejový útočník, který hrál naposled v týmu Dallas Stars v severoamerické lize NHL. Byl znám především pro svou obrannou činnost,z pozice pravého křídla,za kterou získal 3× cenu pro nejlépe bránícího útočníka NHL.Lehtinen je mimo jiné držitelem Stanley cupu, mistrem světa a stříbrným olympionikem.\n\n\n\n"}
{"id": "601499", "url": "https://cs.wikipedia.org/wiki?curid=601499", "title": "Lukáš Pech", "text": "Lukáš Pech\n\nLukáš Pech (* 19. září 1983 v Jihlavě) je český hokejový útočník.\n\nS hokejem začínal v Jihlavě, kde odehrál dorosteneckou ligu a v juniorské lize odehrál 2 sezony (1999/01). Od sezony 2001/2002 hraje v týmu HC Energie Karlovy Vary kde odehrál juniorskou ligu a momentálně Extraligu. V Sezoně 2003/04 odehrál v Karlových Varech 3 zápasy potom byl poslán do 1. ligy do týmu Sportovní klub Kadaň a v sezoně 2004/05 měl střídavé starty mezi 1 ligou a Extraligou. Postupem času zastával v Karlových Varech stále důležitější pozici, až se vypracoval, mezi stálice klubu. Od ročníku 2010/11 dostával také prostor v Českém národním týmu. Na sezónu 2013/14 byl vyměněn z Karlových Varů do Sparty.\n\n\n"}
{"id": "601500", "url": "https://cs.wikipedia.org/wiki?curid=601500", "title": "Studio Beseda", "text": "Studio Beseda\n\nStudio Beseda je komorní scéna Klicperova divadla v Hradci Králové.\n\nHistorie Besedy sahá do 80. let 20. století, kdy se ze zkušebny a skladu kulis zrodila druhá scéna Klicperova divadla. S divadelnictvím je však dům spjat mnohem déle. To byl ještě Hradec Králové vojenská pevnost, psal se podzim roku 1796 a péčí krajského hejtmana Podivína rytíře z Höpflingenu a Bergendorfu bylo zřízeno stálé divadlo. Za peníze z veřejných sbírek přistavěli k domu „U Zlatého orla“ jeviště a herecké šatny. A že pozemek vlastního domu nestačil, musel kus své zahrady oželet pevnostní velitel. Právě němečtí důstojníci byli častými návštěvníky divadla. Už v lednu 1798 do Hradce přišly dva bataliony a společně s měšťany podle pramenů „v novém teatrum komedie prováděli“. Za každé představení museli ochotníci odvádět 3 zlaté - dva zlaté dostával majitel domu, zbytek pak putoval na zřízení městské nemocnice a na chudé a nemocné. Pokud zavítala k „orlovi“ kočovná divadelní společnost a hrála zde delší dobu, musela každé 3 měsíce sehrát jedno dobročinné představení.\n\nHrálo se výhradně v němčině pro německy mluvící důstojníky a měšťany. Teprve s příchodem Václava Klimenta Klicpery v roce 1819 se zdálo, že by se situace mohla změnit. Ochotníci ho ale marně přemlouvali, aby uvedl nějakou ze svých her. Klicpera se obával malé návštěvnosti a případného výsměchu českému divadlu. Také pochyboval, jestli by se v Hradci vůbec našli čeští herci. Když naléhala i jeho manželka Anna a přítel Josef Vladimír Pelikán, Klicpera svolil k uvedení Veselohry na mostě a Rohovína čtverrohého. Dne 24. března 1833 sehráli hradeckou premiéru ochotníci z řad úředníků a měšťanů, mezi nimiž byla také Klicperova manželka. Zapojil se i J. V. Pelikán, který si v případě výpadků paměti pomáhal slovy: „Kdesi cosi, dlouhé šosy.“ A tak si ho Klicpera v zákulisí dobíral: „Ale Vladimíre, co to máte stále s těmi šosy?“ V některých inscenacích hrál i sám Klicpera, pokud mu veřejné vystupování jako profesorovi na gymnáziu nezakázali. Nicméně Klicpera sám se o zrod českých představení staral jako režisér, dramaturg a ředitel.\n\nDalší léta se potýkalo české divadlo se zákazy, které iniciovali němečtí důstojníci. Nelíbil se jim počet českých představení.\n\nMezitím byl chátrající „Zlatý orel“ přestavěn v roce 1838 zásluhou hejtmana V. Hrdličky a pevnostního velitele Wolfganga Laimla rytíře z Dědiny. Během přestavby se zvětšilo jeviště, zřídila šatna, zvýšil počet lóží (na 4 po každé straně hlediště) a místo obyčejných lavic byla pořízena číslovaná sedadla. Hlediště mělo partner i galerii. V obloucích proti lóžím bylo místo pro biskupa, pevnostního velitele, krajského hejtmana, purkmistra (dnešní starosta či primátor), štábní důstojníky a kamerálního radu (finanční náměstek). Dekorace maloval pražský divadelní malíř Mössner (pracoval pro Stavovské divadlo a Prozatímní divadlo) a malíř Aichbauer. Celkem se jednalo o 20 dekorací (např. gotický sál, Šedivý a červený pokoj, les, zahrada, vězení, město, hory, vesnice, přímořská krajina, zimní krajina a horizont s mraky) a jednu oponu, která je dnes uložena v hradeckém Muzeu Východních Čech. Mössner na oponu z červeného sametu namaloval pohled na Hradec Králové od Zámečku. S přestavbou se začalo v říjnu 1838 a v prosinci byla dokončena. Při slavnostním otevření dne 1. ledna 1839 tedy na Nový rok měl proslov Václav Kliment Klicpera a následovala německá veselohra, resp. úprava Zschokkeovy povídky Dobrodružství novoroční noci (Die Abenteurer einer Neujahrsnacht).\n\nPřes veškeré úsilí se ukázalo, že nově vybudované prostory nestačí. Proto už 3. ledna 1839 bylo s majiteli domu Černíkovskými dohodnuto, že ze svého pokoje vybourají dveře na jeviště. Herci tak získali další šatnu a manželé dostávali na každé představení dva volné lístky do druhé řady.\n\nV rychlém sledu se na programu střídaly činohry, veselohry a frašky. Jen zřídka se hrály tragédie, protože na ně chodilo jen málo diváků. Z české dramatické tvorby se hrají Klicpera a Tyl, také překlady Štěpánka a Chmely. Vrcholem pak byly opery, zejména Škroupův \"Dráteník\". Kostýmy se půjčovaly z pražského Stavovského divadla. Společně s ochotníky zde hrály i kočovné společnosti.\n\nV roce 1846 dostal Klicpera nabídku ze staroměstského gymnázia v Praze, a tak se s Hradcem Králové loučil po svém 27letém pobytu. Žáci mu po jeho proslovu sehráli hru „Uhlířka“ a uspořádali pochod k domu, kde bydlel. Klicperův odkaz převzala Jednota divadelních ochotníků, která později přijala Klicperovo jméno.\n\n„U Zlatého orla“ se hrálo až do roku 1877, kdy byly prostory uzavřeny z důvodu nevhodných technických podmínek pro provoz divadla. V té době továrník V. F. Červený podal Jednotě divadelních ochotníků návrh, aby „započali střádat kapitál“ k výstavbě nového důstojného stánku a městská rada, aby zdarma poskytla potřebný pozemek. Město několikrát stavbu divadla zahrnulo do svého programu a také několikrát od ní upustilo, neboť se objevily obavy z vysokých nákladů, nepochopení a zaujatost proti kulturním povinnostem města. Ochotníci zvolili cestu pasivního vzdoru a přestali hrát, dokud se divadlo nepostaví. Pro nečinnost ale mohli být podle zákona rozpuštěni, takže jim nezbylo nic jiného než zákaz hraní „u Orla“ uprosit a dál hrát v nevyhovujících podmínkách. Zákazy hraní byly však nově zdůvodňovány absencí nouzových východů pro případ požáru. Stav se tak musel neodkladně řešit. Město nařídilo majiteli domu provést nezbytné stavební úpravy. Ten však s věcí nechtěl mít nic společného. Spor město řešilo za pomoci pražského právníka Dr. Emila Hermanna (bratra spisovatele Ignáta Hermanna). Nakonec potomci majitele s přestavbou souhlasili a v roce 1882 nutné úpravy provedli. V témže roce si prostory pronajala Živnostensko-čtenářská jednota. Ta za několik let přešla pod kulturně-politický spolek Beseda, od kterého tehdejší dům „u Zlatého orla“ přejal dnešní název.\n\nVěci kolem výstavby nového divadla se začaly měnit k lepšímu až s nástupem L. J. Pospíšila na pozici starosty, a tak bylo v roce 1881 zapsáno memorandum se žádostí o jeho stavbu. V roce 1885 bylo Klicperovo divadlo slavnostně otevřeno. Působení v nových prostorách však netrvalo dlouho. Po sehrání představení „Poslední vůle césara Girrodota“ se totiž ve zdivu novostavby směrem do parku objevily trhliny a část zdiva se zřítila. Divadelníci se museli na čas vrátit zpátky k „orlovi“.\n\nV roce 1887 byla provedena vnitřní přestavba divadla o místnost s kulečníkem a čítárnu. Čtenářská jednota zde ještě několik let inscenovala jednoaktová dramata.\n\nZačátkem dvacátého století se měnil dům na hostinec, postupně však chátral a v roce 1971 jej opustil poslední nájemník. Tehdejšímu Divadlu vítězného února sloužil především jako skladiště a zkušebna. Až v roce 1981 požádalo vedení divadla o povolení stavebních úprav a vzniklo tak studio Beseda.\n"}
{"id": "601506", "url": "https://cs.wikipedia.org/wiki?curid=601506", "title": "Ha-No'ar ha-oved ve-ha-lomed", "text": "Ha-No'ar ha-oved ve-ha-lomed\n\nha-No'ar ha-oved ve-ha-lomed (: , doslova \"„Mládí pracující a studující“\") je sionistická, levicově orientovaná mládežnická organizace v Izraeli.\n\nByla založena 17. října roku 1924 jako odnož odborové organizace Histadrut. Tehdy se nazývala ha-No'ar ha-Oved. Jejím úkolem bylo chránit a sdružovat mladé lidi. Iniciátorem vzniku organizace byl David Cohen. Myšlenkově ji ovlivnili i představitelé dělnického sionismu jako Berl Kacnelson. Hnutí organizovalo večerní kurzy pro pracující, provozovalo burzu pracovních nabídek a sportovní oddíly. Členové tvořili kádry rodících se židovských vojenských organizací a zároveň se podíleli na zakládání zemědělských osad. Roku 1933 založili jako první kibuc Na'an poblíž Tel Avivu. Celkem se podíleli na vzniku čtyřiceti vesnic. Po vzniku státu Izrael se zapojovali do osadnických polovojenských kolektivů v rámci oddílů Nachal.\n\nV roce 1945 skupina členů ha-No'ar ha-oved podnikla výpravu do dnešního Ejlatu. Při absenci cest se skupina pohybovala pomocí karavany velbloudů. Účastnil se jí i pozdější politik, předseda vlády a prezident Šimon Peres. Ve srovnání s dalšími mládežnickými organizacemi sionistické a socialistické orientace, zejména ve srovnání s hnutím ha-Šomer ha-Ca'ir, měla ha-No'ar ha-oved ve-ha-lomed umírněnější, středolevý charakter. Byla napojená, třebaže neoficiálně, na Izraelskou stranu práce.\n\nNynější jméno získala roku 1959 spojením s organizací ha-Tnu'a ha-Me'uchedet. Počátkem 60. let 20. století měla 102 000 členů, úzce propojených s odborovým hnutím Histadrut. Šlo tehdy o nejpočetnější izraelské mládežnické hnutí. Mělo židovské i nežidovské (arabské členy). Z více než 100 000 členů jich 40 000 bylo ve věku 14-18 let. Hnutí mělo různé oborové organizace, po vzoru Histadrutu. Dále se zaměřovala na sportovní a rekreační aktivity. Ještě v roce 1970 se členská základna udávala na 100 000.\n\nKoncem 80. let 20. století hnutí iniciovalo vznik sesterské organizace Merchav, která ustavuje městské komunity mladých lidí zaměřených na sociální a vzdělávací aktivity. Merchav stála za vznikem dvou nových židovských vesnic v Galileji - Ešbal a Ravid. Další sesterskou organizací je ha-Bonim Dror, která působí mezi židovskou mládeží mimo Izrael. Ha-No'ar ha-oved ve-ha-lomed provozuje po celém Izraeli mládežnické kluby a střediska pro nové imigranty. Aktivně působí mezi izraelskými Drúzy a dalšími menšinami.\n\nPravicovou protiváhou hnutí ha-No'ar ha-oved ve-ha-lomed je mládežnická organizace No'ar oved le'umi založená roku 1949.\n\n\n"}
{"id": "601514", "url": "https://cs.wikipedia.org/wiki?curid=601514", "title": "Adeyto", "text": "Adeyto\n\nAdeyto (známá jako Adeyto Rex Angeli nebo Laura Windrath) (* 3. prosince 1976) je umělkyně, zpěvačka a skladatel, herečka, režisérka, fotografka, univerzitní lektorka a módní návrhářka. Ve fotografii se věnuje autoportrétu.\n\nAdeyto se narodila ve Štrasburku ve Francii německému otci a francouzské matce.\n\nAdeyto začala hrát ve svých osmi letech. Do Japonska se přestěhovala v roce 1998, a objevovala se v japonských TV seriálech, filmech a byla pravidelně zvána na hlavní estrády jako například \"Waratte Iitomo\" a \"Sma-Station\".\n\nJako fotografka a kinematografka Adeyto Rex Angeli pracovala za fotoaparátem i kamerou. Zodpovídala za fotografii na obálku pro single Akino Arai z rou 2008 s názvem \"Kin no nami sen no nami\".\n\nV roce 2005 navrhla kostýmy pro herce La Stella opery \"La bohème\", která byla představena téhož roku v Tokiu.\n\nOd července 2009 Adeyto působí jako lektorka na University of Creation; Art, Music & Social Work.\n\nAdeyto vydala několik hudebních DVD, včetně \"Greed\" (2007), \"End of the Word\", \"The Mortal\", a \"The Bridge\" (vše r. 2006). Působí jako hlavní zpěvačka a autorka textů písní kapely Genetic Sovereign, která byla založena v Tokiu; natočila alba \"Luminary\" roku 2004 a \"Tempus Aurum\" v roce 2005.\n\nJejí hlavní album \"Adeyto - Temptation de l'Ange\" vydala společnost AVEX Trax v listopadu 2008. Roku 2008 působila jako DJ na stáži v Tokyo Dome pro X Japan's World Tour I.V Towards Destruction a zpívala pro AVEX 20th Anniversary Club Legend Juliana's Tokyo.\n\n\n\n\n\n"}
{"id": "601516", "url": "https://cs.wikipedia.org/wiki?curid=601516", "title": "Kozlíček smrkový", "text": "Kozlíček smrkový\n\nKozlíček smrkový (\"Monochamus sutor\" Linnaeus, 1758) je brouk patřící mezi tesaříkovité. Žije na celém území Čech od června do srpna ve smrkových lesích na rostoucích a čerstvě padlých kmenech.\n\nKozlíček je brouk 15–24 mm dlouhý, černé barvy, válcovitého tvaru, se světlými skvrnami. Tykadla má dlouhá, černobíle pruhovaná. U samců jsou až dvakrát delší než jejich tělo. Štít je po stranách se zašpičatělým kuželovitým hrbolem. Štítek je rozdělen jemnou podélnou rýhou a krovky nejsou za štítem sedlovitě promáčklé.\n\nLarvy se vyvíjejí na smrku. Larva, která se líhne má poté přímý přístup k lýku a později i k běli, kde vykusuje nejprve nepravidelné lokální chodby pod borkou, později s příčnými oválnými chodbami ve dřevě. Kuklí se blízko povrchu kmene. Mladí jedinci vytváří kulaté výletové otvory. Larva přezimuje ve dřevě a k tomu si vykusuje do dřeva do hloubky okolo 4 cm chodbu, kterou zalepí pilinami. Vývoj kozlíčka je závislý na teplotních podmínkách a někdy bývá dvouletý. Dospělci jsou aktivní zpravidla ve dne nebo za soumraku, kdy vyhledávají potravu. Jsou to býložravci.\n\n"}
{"id": "601517", "url": "https://cs.wikipedia.org/wiki?curid=601517", "title": "László Tolcsvay", "text": "László Tolcsvay\n\nLászló Tolcsvay (v maďarštině Tolcsvay László [tolčvaj lásló], * 24. června 1950 v Budapešti, Maďarsko) je maďarský hudebník, skladatel a zpěvák. Je jednou z hlavních postav maďarské hudby.\n\nV dětství studoval klasickou hudbu. Již ve 13 letech hrál v amatérské beatové skupině \"Strangers\", od 16 let skládá své vlastní písně.V roce 1968 založil se svým bratrem Bélou a kontrabasistou Gáborem Balázsem skupinu Tolcsvay Trió. S ní se v témže roce zúčastnil televizní soutěže \"Ki mit tud?\", kde zvítězili v kategorii beat-folk. Skupina pak byla aktivní do konce 70. let 20. století.Tolcsvay byl od roku 1973 členem skupiny Fonográf. Jako hráč na klávesové nástroje, kytaru, banjo, foukací harmoniku, zpěvák a též jako jeden z hlavních skladatelů se podílel na všech jejích albech.Vystupuje také jako sólový umělec a vydává svoje vlastní hudební alba. Písně píše i pro další maďarské interprety. Významnou součástí jeho tvorby je také skládání divadelní hudby.\n\n\n\n\n\nOficiální stránky (maďarsky)\n"}
{"id": "601524", "url": "https://cs.wikipedia.org/wiki?curid=601524", "title": "Arthur Ruppin", "text": "Arthur Ruppin\n\nProf. Dr. Arthur Ruppin (: ארתור רופין, \"Artur Rupin\"; 1. března 1876, Rawicz – 1. ledna 1943, Jeruzalém) byl sionistický myslitel a vůdce. Kromě toho byl jedním ze zakladatelů Tel Avivu, průkopnickým židovským sociologem a demografem, označovaným za „otce židovské sociologie“, a v letech 1902 až 1907 ředitelem Židovského statistického úřadu v Berlíně. V roce 1926 se stal součástí akademické obce Hebrejské univerzity v Jeruzalémě a založil tamní katedru sociologie. Na jeho počest byla pojmenována jedna z budov univerzitního kampusu. Ruppinovým nejvýznamnějším sociologickým dílem je „The Jews In The Modern World“ z roku 1934. Rovněž podporoval vznik nových forem židovských osad, tzv. kvucy, kibucy a mošavy.\n\nNarodil se v Rawiczi v Německém císařství (od roku 1945 součástí Polska). V patnácti letech byl nucen, z důvodu finanční nouze rodiny, začít pracovat a rodinu podporovat. I tak však byl schopen dostudovat práva a ekonomii. Ve svém životě se věnoval jak v pokračování rozvoje praktického sionistického osídlení, tak akademické kariéře.\nV roce 1905 se stal členem Světové sionistické organizace (WZO). O dva roky později byl vyslán tehdejším prezidentem WZO studovat stav jišuvu (židovského společenství v Palestině, tou dobou provincie Osmanské říše) a zjistit možnosti rozvoje zemědělství a průmyslu. Ve své správě popsal, co na místě viděl, což bylo znepokojující, a doporučil zlepšit situaci. V roce 1908 se z rozhodnutí osmého Sionistického kongresu přestěhoval do Palestiny. V Jaffě založil a řídil sionistickou organizaci Palestinský úřad, jejímž cílem bylo řídit osadnické aktivity sionistického hnutí. Jeho práce umožnila, aby se praktický sionismus stal skutečností a dala podobu druhé aliji (poslední židovské imigrační vlně do Palestiny před první světovou válkou).\nStal se vrchním sionistickým nákupčím půdy. Pomáhal získat půjčku pro Achuzat Bajit (pozdější Tel Aviv) a nakupoval pozemky v Karmelu, Afule, Jizre'elském údolí a v Jeruzalémě. Sehrál klíčovou roli ve formování podoby židovského osadnictví v Palestině a změně paradigmatu osadnictví; totiž z majitelů plantáží a chudých dělníků na kolektivní kibucy a družstevní mošavy, které se staly páteří utváření státu. Katalyzoval změny v komuně Sedžera a pomáhal se vznikem prvního izraelského kibucu – Deganji. Pomáhal však též se vznikem Kineretu, Merchavji a dalších osad. Později podporoval Jehošuu Chankina v nákupu rozlehlých pozemků v Galileji.\n\nPatřil mezi zakladatele mírového hnutí Brit šalom, které podporovalo dvoustátní řešení. Hnutí však opustil po arabských krvavých nepokojích roku 1929, zejména po Hebronském masakru. Od té doby byl přesvědčen, že jediným možným řešením je pouze nezávislý Židovský stát a věřil, že způsobem, jak dojít ke vzniku státu, je pokračovat v osadnictví. V letech 1933 až 1935 byl ředitelem Židovské agentury a pomáhal s usazením velkého množství židovských imigrantů, kteří v tomto období přišli z Německa. Zemřel v roce 1943 a je pochován v kibucu Deganja Alef.\n\nV Magdeburgu, kde Ruppin prožil část svého mládí, je na jeho počet pojmenována jedna z ulic. V Haifě naproti tomu existuje tzv. Ruppinova cena, udílená za mimořádnou činnost ve filosofii, myslitelství a politice. Jedním z nositelů ceny byl filosof a sionista Felix Weltsch, kterému byla cena udělena v roce 1952. Na jeho počest je rovněž pojmenován kibuc Kfar Ruppin v severním Izraeli.\n\nV centrálním Izraeli je po něm pojmenován vzdělávací komplex Midrešet Ruppin.\n\nMezi Ruppinova vybraná díla patří:\n\n"}
{"id": "601525", "url": "https://cs.wikipedia.org/wiki?curid=601525", "title": "Vývojnice", "text": "Vývojnice\n\nVývojnice je uzavřená nádoba, sloužící k vyvolávání filmů mokrou cestou. Je obvykle vyrobena z černého plastu. Má světlotěsné otvory pro nalévání a vylévání chemikálií (vývojky a ustalovače). Dovnitř se pak vkládá speciální cívka s navinutým filmem. Vývojnice se vyrábějí v mnoha provedeních a to jak pro ruční, tak pro automatické zpracování filmů.\n\nVývojnice se vyrábějí v různých velikostech podle způsobu použití. Pro domácí zpracování fotografických filmů jsou určeny vývojnice s 1-2 cívkami na 35 mm film nebo 1 svitkový film formátu 6×6 o standardní délce. Taková vývojnice má objem přibližně 0,3 - 1 litr. Větší vývojnice (především s větší cívkou pro delší pás) existují pro zpracovávání filmových pásů z filmových kamer, speciální vývojnice mohou pak být součástí strojů ve filmových laboratořích.\n\nCívky jsou obvykle vyrobeny z průhledného plastu nebo nerezové oceli. Cívka má na svých čelech dráhu, do níž jsou zavedeny okraje filmu. Tak je zajištěno, že se film nikde nedotkne citlivou vrstvou ani povrchu vývojnice, ani jiných vrstev filmu. Čela cívek jsou navíc vybavena otvory, takže chemikálie mohou volně proudit kolem povrchu filmu. Plastové cívky se obvykle vyrábějí stavitelné na filmy 35mm a 120 .\n\nDo vývojnice se film zavádí v naprosté tmě. Současné panchromatické filmy jsou totiž citlivé i na červené světlo, obvykle osvětlující fotokomoru. Film je vyjmut z kazety (35mm film), zbaven ochranné papírové vrstvy (svitkový film), nebo vyjmut z pouzdra či kazety u filmových pásů do filmových kamer. Poté je navinut do cívky vývojnice. Po vložení cívky a uzavření vývojnice je už možno dále pracovat na světle.\n\nZpracování filmu se pak řídí požadovaným fotografickým procesem. Do vývojnice se postupně nalévají chemikálie (vývojka, přerušovač, ustalovač, voda, případně také bělící lázně a nakonec smáčedlo) o správném složení a teplotě. Po dokončení procesu se film vyjme z vývojnice a usuší. \n\n"}
{"id": "601537", "url": "https://cs.wikipedia.org/wiki?curid=601537", "title": "He-Chaluc", "text": "He-Chaluc\n\nHe-Chaluc (: החלוץ, doslova „\"Průkopník\"“) byla židovská sionistická mládežnická organizace v 1. polovině 20. století\n\nJiž od konce 19. století vznikaly mezi židovskou diasporou skupiny mládeže, které často používaly termín „chaluc“ (plurál „chalucim“) odvozený od biblického citátu z Knihy Jozue 6,13: „\"Sedm kněží neslo před Hospodinovou schránou sedm polnic z beraních rohů a za pochodu troubilo na polnice. Ozbrojenci šli před nimi a shromážděný zástup šel za Hospodinovou schránou; šli a troubili na polnice\"“, který v novověké sionistické terminologii označoval průkopníka, který odchází budovat židovskou domovinu (termín „chalucijut“ pak označoval průkopnický duch). V roce 1904 vyzval Menachem Usiškin k vlně přistěhovalectví mladých lidí ochotných se zapojit do zemědělské kultivace a kolonizace Palestiny.\n\nPřetváření paralelně existujících skupin průkopníků na jednotnou židovskou organizaci se urychlilo koncem první světové války v souvislosti s únorovou revolucí v Rusku a Balfourovou deklarací, které zvýšily národní identifikaci Židů a zájem o přestěhování do Palestiny. V lednu 1918 se v Charkově konala zakládající konference ruského he-Chaluc. Během jara 1918 se do činnosti organizace zapojil Josef Trumpeldor, který formuloval její programové cíle v pamfletu he-Chaluc. V lednu 1919 následovala konference he-Chaluc v Moskvě, která rozhodla, že půjde o nadstranické sionistické hnutí. Trumpeldor původně plánoval utvořit armádu 100 000 ruských Židů, která by prošla Ruskem přes Kavkaz do Palestiny. Potom navrhoval alespoň kontingent 10 000 Židů, kteří by se v Palestině ujali správy země místo britských okupačních sil. Trumpeldor byl zvolen předsedou organizace a vyzván, aby vyrazil do Palestiny a připravil imigraci. V roce 1919 skutečně dorazil Josef Trumpeldor do tehdejší mandátní Palestiny, aby připravil masovou imigraci členů ruského he-Chaluc. V Palestině byl zabit v roce 1920 při obraně Tel Chaj. Stal se pak symbolem hnutí.\n\nHe-Chaluc se šířil do bývalých částí Ruské říše i mimo ni. V samotném Rusku, respektive Sovětském svazu, mezitím hnutí prožívalo útlum s tím, jak se sovětský komunistický režim upevňoval. Například účastníci třetí konference he-Chalucu konané v lednu 1922 v Charkově byli zčásti zatčeni a uvězněni. Na druhou stranu hnutí mohlo téhož roku otevřít cvičnou zemědělskou farmu na Krymu. V roce 1923 se sovětský he-Chaluc rozštěpil na dvě frakce, přičemž spor se vedl o míru identifikace s režimem a konceptem třídního boje. V roce 1928 byla i loajální frakce zakázána.\n\nMezitím he-Chaluc prožíval rozmach mimo SSSR. Roku 1921 se jeho konference konaly v 25 zemích Evropy, Afriky, Blízkého východu a Ameriky. Centrem jeho aktivit bylo Polsko, kde se nacházelo sídlo jeho světového ústředí, jehož organizační struktura byla vytvořena rozhodnutím 12. sionistického kongresu v Karlových Varech roku 1921. V roce 1924 měl polský he-Chaluc 1 700 členů, roku 1933 už 41 000. V roce 1934 stáli polští členové he-Chaluc za zrodem fenoménu ilegální židovské imigrace do Palestiny (takzvaná alija Bet). Když totiž mandátní úřady nebyly schopné poskytnout stále většímu počtu polských Židů imigrační povolenky, zorganizovala skupina napojená na vojenskou organizaci Hagana první loď, která potají k břehům Palestiny přivezla z Athén 350 členů he-Chaluc. V roce 1938 to pak byli členové he-Chaluc v Palestině, kteří sami pomáhali spolu s Haganou přivážet další lodě s ilegálními přistěhovalci.\n\nRozvoj hnutí probíhal i v Litvě, Německu nebo USA. Na počátku druhé světové války mělo celosvětově 100 000 členů. Mnozí z jeho stoupenců se zapojili do odbojového protinacistického hnutí. Po válce již organizace nebyla obnovena. Přeživší členové z velké části přesídlili do Izraele.\n\nFenomén průkopnické práce v Palestině získal mezi československými Židy na popularitě zejména počátkem 20. let 20. století, kdy do Palestiny skutečně odjely některé skupiny aktivistů. Významnou roli ale zde sehrávala zpočátku jiná organizace a to Tchelet Lavan. První konference he-Chaluc se zde konala 28. března 1921 v Teplicích. Vrcholu členské základny dosáhl he-Chaluc roku 1933, kdy měl 700 stoupenců. Silné pozice měl zejména na Slovensku. Od roku 1937 mělo hnutí finanční potíže, ale pokračovalo ve výcviku asi tisíce dobrovolníků, kteří usilovali o vystěhování do Palestiny. V ústředí he-Chaluc působil Jakob Edelstein, sídlo měla organizace v Praze. Pro neúspěšné žadatele o povolení k přistěhování organizoval he-Chaluc i nelegální imigraci, ovšem jen se střídavými úspěchy. Hnutí zaniklo po nacistické okupaci.\n\n"}
{"id": "601543", "url": "https://cs.wikipedia.org/wiki?curid=601543", "title": "Martin Špetle z Třibřich a Ostřešan", "text": "Martin Špetle z Třibřich a Ostřešan\n\nMartin Špetle z Třibřich a Ostřešan (19. července 1544 Ostřešany u Chrudimi – 13. října 1623 zámek Janowiec, východní Polsko) byl český diplomat 2. poloviny 16. století, spolupracovník Viléma z Rožmberka a Jana Zamojského, působící zejména v Polsku, kde prožil většinu svého života.\n\nMartin Špetle se narodil roku 1544 na tvrzi v Ostřešanech ve východních Čechách v katolické zemanské rodině. Jeho otec Jan Špetle (1513-1565) byl i přes relativně skrovný původ zcestovalý a vzdělaný muž, který v mládí pobýval zejména u místodržitelského dvora v Nizozemí ovládaném tehdy ještě Habsburky. Matka Martina Špetle, Bohunka z Gutštejna, byla spřízněna s mocným rodem Rožmberků.\n\nMartin Špetle navštěvoval jako žák klášterní školu v Teplicích nad Metují poblíž slezských hranic. Roku 1561 jej rodina vypravila na univerzitu v Paříži, kde nadaný Martin mohl pokračovat ve studiu svobodných umění. Zde se také seznámil s významným polským šlechticem Janem Zamojským. Roku 1563 pak Martin Špetle přešel na studia práv do italské Padovy. Po návratu do Čech roku 1567 se dostal na rožmberský dvůr. \n\nSpolu s Vilémem z Rožmberka se roku 1573 po smrti posledního Jagellonce na polském trůně Zikmunda II. Augusta vydal do Varšavy k volbě polského krále, při níž Rožmberk na žádost císaře Maxmiliána I. zastupoval kandidaturu jeho syna Arnošta Habsburského. Přestože kandidatura byla neúspěšná (králem byl zvolen Jindřich z Valois), čeští diplomaté si v Polsku získali dobré jméno i stoupence pro pozdější úvahy o možné kandidatuře Viléma z Rožmberka na trůn uvolněný roku 1574 útěkem Jindřicha z Valois zpět do Francie. Mezi nejvýznamnější Rožmberkovy podporovatele patřil vedle Petra Zborovského a Stanislawa Szafraňce také radomský kastelán Andrzej Firlej. S Firlejovou nejmladší dcerou Barbarou se Martin Špetle roku 1578 oženil. Kvůli svatbě s členkou známé kalvínské rodiny Martin Špetle konvertoval. Novomanželé se usadili na hradě Szpikłosy ve východním Polsku a vedli v následujících deseti letech poklidný rodinný život.\nRoku 1586 zemřel polský král Štěpán Báthory a nastalo opět období bezvládí vyplněné agitací nových kandidátů, mezi nimiž nakonec získali největší podporu švédský král Zikmund III. Vasa a Maxmilián Habsburský. Po volbách v srpnu 1587, které se konaly na dvou místech a při nichž se část šlechty vyslovila pro švédského kandidáta a menšina pro habsburského, se Maxmilián pokusil obsadit Krakov a zajistit si tak korunovaci. Byl však zajat Janem Zamojským. Vilém z Rožmberka byl císařem Rudolfem pověřen, aby s Janem Zamojským vyjednal podmínky propuštění jeho bratra. Role zprostředkovatele se ujal Martin Špetle, podařilo se mu přimět Jana Zamojského a Viléma z Rožmberka, aby ve chvíli, kdy se jednání mezi oběma delegacemi dostalo do mrtvého bodu, přikročili k neformálnímu osobnímu setkání. Při něm se oběma státníkům podařilo zažehnat hrozbu většího válečného konfliktu a dojednat Habsburkovo propuštění výměnou za to, že se vzdá všech nároků na polskou korunu.\n\nPo své úspěšné diplomatické misi odjel Martin Špetle ještě téhož roku do Anglie, kde měl na žádost těžce nemocného Viléma z Rožmberka pátrat po významných hudebních dílech té doby, zejména po ztraceném Rekviem Josquina des Préz, které se údajně dostalo k rukám královny Alžběty I. Po návratu do Polska se Martin Špetle připojil k válečné výpravě Jana Zamojského proti Turkům a zúčastnil se roku 1595 bitvy u Cecory, v níž Jan Zamojský porazil spojence Osmanů, Tatary.\nO rok později, roku 1596 navštívil Martin Špetle s blíže neznámým diplomatickým posláním Itálii. Je pouze známo, že z Itálie do Polska přivezl některé skvosty manýristické hudby a poezie. \nMartin Špetle z Třibřich a Ostřešan zemřel 13. října 1623 u svého švagra na zámku Janowiec. Jeho majetek, který zanechal v Čechách, byl vzhledem k evangelickému vyznání, jež Martin Špetle přijal v 70. letech 16. století, zabaven a jako konfiskát prodán.\n\n\n"}
{"id": "601555", "url": "https://cs.wikipedia.org/wiki?curid=601555", "title": "Milan Hluchý", "text": "Milan Hluchý\n\nMilan Hluchý (* 13. ledna 1985 Rakovník) je bývalý český hokejový útočník.\n\nS hokejem začínal v Kladně, kde také debutoval v české nejvyšší lize v sezoně 2003/04 proti HC Vítkovice Steel. V sezoně odehrál 2 zápasy v 2. lize v týmu UHK LEV Slaný. V Kladně odehrál celkem čtyři sezony a hrál i v nižších ligách. V sezoně 2006/07 ke konci sezony, kdy se Kladno neprobojovalo do playoff, pomohl v nižší lize se probojovat do Extraligy týmu HC Slovan Ústečtí Lvi. Sezonu 2007/2008 podepsal smlouvu s týmem HC Energie Karlovy Vary, kde pomohl vybojovat titul mistra Extraligy. 26. ledna 2010 prodloužil smlouvu o tři roky s týmem HC Energie Karlovy Vary. V následujícím ročníku 2010/11 odehrál za Karlovy Vary jen tři zápasy a za prvoligový tým KLH Chomutov odehrál dvacet pět zápasů. Po sezóně se klub HC Energie Karlovy Vary rozhodl uvolnit hráče z klubu. 17. července 2011 se dohodl na angažmá s mateřským týmem HC Vagnerplast Kladno. Za Rytíře z Kladna odehrál dvacet zápasů, ve kterých si připsal dva góly a čtyři asistence, avšak ho klub poslal na hostování do prvoligového IHC Písku, ve kterém odehrál pěl utkání. Smlouva mu skončila v sezóně 2011/12 a vedení klubu mu nabídl novou smlouvu, Hluchý si vzal čas na rozmyšlenou ale nakonec se rozhodl kvůli přetrvávání zdravotních problémů ukončit kariéru.\n\n\n"}
{"id": "601560", "url": "https://cs.wikipedia.org/wiki?curid=601560", "title": "Algebra (struktura)", "text": "Algebra (struktura)\n\nAlgebra jako matematická struktura je vektorový prostor A nad tělesem F (anebo obecněji modul nad okruhem), na kterém je dána další operace násobení, které je lineární, t.j.\n\n\nČtvercové matice řádu \"n\" spolu se sčítáním, násobením a násobením prvky tělesa tvoří asociativní algebru s jednotkou, tzv. \"maticovou algebru\".\n\nOktoniony tvoří normovanou podílovou alternující algebru nad tělesem reálných čísel.\n\nKaždá podílová algebra nad libovolným tělesem může mít dimenzi jenom \"1,2,4\" nebo \"8\". Jediné normované podílové algebry nad tělesem reálných čísel jsou reálná čísla, komplexní čísla, kvaterniony a oktoniony.\n"}
{"id": "601561", "url": "https://cs.wikipedia.org/wiki?curid=601561", "title": "Hostiansky potok", "text": "Hostiansky potok\n\nHostiansky potok je vodní tok na Slovensku, převážně v okrese Zlaté Moravce, v krátkém úseku na horním toku také v okrese Žarnovica. Je pravostranným přítokem Žitavy. Na toku leží obce Hostie, Topoľčianky, Zlaté Moravce.\n\nPramení v pohoří Tribeč u osady Penhýbel (obec Veľké Pole) ve výšce kolem 520 m n. m. Tok směřuje převážně jihojihozápadně. Na středním toku tvoří hranici mezi Tribečem a Pohronským Inovcem (jeho podcelkem Lehotskou planinou). Dolní tok protéká Požitavskou pahorkatinou. Do Žitavy ústí na jižním okraji města Zlaté Moravce v nadmořské výšce 169 m. Délka je 24,5 km.\n\nDolní tok (od soutoku s Levešem v Topoľčiankach) je nazýván také Zlatňanka (Zlatnianka). Název je odvozen od rýžování zlata, které bylo ve Zlatňance i Leveši provozováno ve středověku (královské povolení na rýžování zlata rodu Topoľčianských bylo vydáno v roce 1438). I výzkumy ze současnosti výskyt zlata ve formě drobných šupinek a zrn potvrzují.\n"}
{"id": "601562", "url": "https://cs.wikipedia.org/wiki?curid=601562", "title": "Září 2010", "text": "Září 2010\n\n"}
{"id": "601568", "url": "https://cs.wikipedia.org/wiki?curid=601568", "title": "Vadims Vasiļevskis", "text": "Vadims Vasiļevskis\n\nVadims Vasiļevskis (* 5. ledna 1982, Riga) je lotyšský atlet, jehož specializací je hod oštěpem.\n\nV roce 2000 skončil osmý na juniorském mistrovství světa v chilském Santiagu. O rok později na ME juniorů v italském Grossetu se umístil na sedmém místě. Na Mistrovství Evropy v atletice 2002 v Mnichově skončil v kvalifikaci.\n\nNejvětší úspěch své kariéry zaznamenal v roce 2004 na letních olympijských hrách v Athénách, kde vybojoval výkonem 84,95 m stříbrnou medaili. Olympijským vítězem se tehdy stal Nor Andreas Thorkildsen, který ve druhé sérii hodil 86,50 m. Na Mistrovství Evropy v atletice 2006 ve švédském Göteborgu, na Mistrovství světa v atletice 2007 v Ósace i na světovém šampionátu 2009 v Berlíně skončil těsně pod stupni vítězů, na čtvrtém místě.\n\nV roce 2007 získal zlatou medaili na světové letní univerziádě v thajském Bangkoku. O rok později reprezentoval na letních olympijských hrách v Pekingu, kde obsadil výkonem 81,32 m deváté místo. Neúspěchem pro něj skončila účast na Mistrovství Evropy v atletice 2010 v Barceloně, kde v kvalifikaci skončil na posledním místě, když jeho jediný platný pokus měřil 67,56 m.\n\nJeho osobní rekord z 22. července 2007 (Tallinn) má hodnotu 90,73 m. Tento výkon ho řadí na desáté místo v dlouhodobých tabulkách.\n\n"}
{"id": "601569", "url": "https://cs.wikipedia.org/wiki?curid=601569", "title": "Nachal Besor", "text": "Nachal Besor\n\nNachal Besor nebo Nachal ha-Besor (: נחל הבשור) je vádí v Izraeli, v Negevské poušti.\n\nJeho délka dosahuje cca 80 kilometrů a jde tak o nejdelší vodní tok v Negevu, ovšem bez stálého průtoku. Nachal Besor pramení v centrálním Negevu v masivu Har Michija nedaleko kibucu Sde Boker, od kterého sem ústí rovněž vádí Nachal ha-Ro'a. Teče pak severozápadním směrem, přičemž po levé straně míjí zcela aridní oblast písečných dun Cholot Chaluca. Zprava přijímá několik výrazných přítoků, rovněž charakteru vádí. Jde o Nachal Revivim a Nachal Be'erševa. Pak vstupuje do rovinatější krajiny na severozápadním okraji Negevské pouště poblíž města Ofakim, která díky zavlažování ztratila pouštní charakter a je zemědělsky využívána. Nachází se tu při něm Národní park Eškol. Přijímá zprava vádí Nachal Grar a pak vtéká na území pásma Gazy, kde je označován jako \"Vádí Gaza\". Ústí do Středozemního moře severně od města Nuseirat.\n\nProteče tudy ročně cca 1 480 000 kubických metrů vody s nestálým vodním režimem, který zvyšují zimní srážky a lokálně prameny poblíž toku. Roční srážky v povodí vádí dosahují méně než 100 mm na horním toku a 450 mm v dolním toku. Náhlé zimní srážky ale vedou k nárazovým povodním. V 60. letech 20. století na dolním toku vyrostla hráz a umělá nádrž, ale trvalou ochranu před povodněmi nepřinesla.\n\nPlocha povodí dosahuje 3650 kilometrů čtverečních a Nachal Besor odvodňuje nejen centrální, západní a část severního Negevu, ale prostřednictvím Nachal Chevron i jižní sekci Judských hor respektive jejich části, která je nazývána Hebronské hory (\"Har Chevron\"). V části dolního toku byla na Nachal Besor vyhlášena přírodní rezervace o ploše 10 000 dunamů (10 kilometrú čtverečních – výhledově až 40 000 dunamů, tedy 40 čtverečních kilometrů), která zachovává polopouštní vegetaci a přilehlé údolí.\n\nNachal Besor je zmiňován v Bibli a to v První knize Samuelově 30,10: „\"David pronásledoval nepřítele se čtyřmi sty muži; dvě stě mužů tam zůstalo, protože byli na smrt zemdleni a nemohli už Besórský úval přejít\"“ Ve středověku zde bylo řídké arabské osídlení, které skončilo v roce 1948 (s výjimkou beduínů na horním toku v poušti Negev a s výjimkou palestinských sídel v pásmu Gazy). Od poloviny 20. století zde začalo židovské osidlování. Horní tok vádí se ale nadále nachází ve velmi řídce osídlené krajině.\n\n\n"}
{"id": "601574", "url": "https://cs.wikipedia.org/wiki?curid=601574", "title": "Zubří obora v Topoľčiankách", "text": "Zubří obora v Topoľčiankách\n\nZubří obora v Topoľčiankách (slovensky \"Topoľčianska zubria zvernica\") je chráněný areál – obora zaměřená na chov zubra evropského (Bison bonasus bonasus). Nachází se na jihozápadním Slovensku v okrese Zlaté Moravce asi 6 km severozápadně od obce Topoľčianky na výběžcích Tribeče (lokalita zvaná Piesky).\n\nObora byla založena v roce 1958 s cílem záchrany zubra evropského. Ten byl ve volné přírodě ve střední Evropě vyhuben v 19. století, v padesátých letech 20. století se jeho populace v zajetí pohybovala kolem 150 jedinců. Obora byla dimenzovaná původně na 12 kusů, stav však brzy dosáhl až 120 kusů. Mnoho jedinců bylo odtud převezeno do zoologických zahrad a dalších obor. V roce 1964 byla vyhlášena za chráněnou studijní plochu.\n\nCelková rozloha je 140 ha, chovné jádro zabírá 27 ha, zbytek připadá na ochranné pásmo.\nPlocha je rozdělena na čtyři oddělení, ve kterých zubři střídavě žijí. Oboru obhospodařuje Lesní závod Topoľčianky. Je turisticky přístupná.\nV současné době již není jediným místem na Slovensku, kde lze zubra vidět; v roce 2004 byli vysazeni do volné přírody v Národním parku Poloniny.\n\n"}
{"id": "601575", "url": "https://cs.wikipedia.org/wiki?curid=601575", "title": "Zdravotnická záchranná služba Jihomoravského kraje", "text": "Zdravotnická záchranná služba Jihomoravského kraje\n\nZdravotnická záchranná služba Jihomoravského kraje, příspěvková organizace (ZZS JMK, do 15. srpna 2005 \"Územní středisko záchranné služby Brno, příspěvková organizace\") je příspěvková organizace a provozovatel záchranné služby v Jihomoravském kraji. Hlavní náplní činnosti organizace je zajišťování odborné přednemocniční neodkladné péče (PNP) na území Jihomoravského kraje podle zákona č. 374/2011 Sb., o zdravotnické záchranné službě. PNP je zajišťována na území o rozloze 7 195 km² pro téměř 1 200 000 obyvatel. V Jihomoravském kraji je k dispozici celkem 42 výjezdových skupin a jedna skupina letecké záchranné služby rozmístěných na 23 výjezdových stanovištích.\n\nZdravotnická záchranná služba Jihomoravského kraje vznikla 1. ledna 2003. Zřizovatelem organizace je samotný Jihomoravský kraj, z jehož rozpočtu je hrazena. Od 1. ledna 2004 je jednou ze 14 krajských záchranných služeb. Je také nedílnou součástí integrovaného záchranného systému.\n\nDo roku 1990 fungovala záchranná služba v Brně pod názvem Zdravotnická záchranná a dopravní služba KÚNZ Brno (ZDZS). Provozovatelem byl Krajský ústav národního zdraví. Poté provoz záchranné služby převzalo město Brno a vznikla organizace Záchranná služba města Brna - ZSmB. Od 1. ledna 1993 se stal zřizovatelem záchranné služby stát a vzniklo tak Středisko územní záchranné služby v Brně (od roku 2001 pod novým názvem Územní středisko záchranné služby v Brně). V Jihomoravském kraji vznikaly také další záchranné služby, které byly provozovány buďto okresními úřady nebo oblastními nemocnicemi.\n\n1. ledna 2003 vzniklo Územní středisko záchranné služby Brno, příspěvková organizace, jehož zřizovatelem se stal Jihomoravský kraj. K 31. prosinci 2003 zanikly okresní úřady a započala působnost nové krajské organizace. K územnímu středisku byly v následujících letech postupně připojovány jednotlivé okresní záchranné služby. Jako poslední se 1. ledna 2006 připojily záchranné služby okresů Blansko, Hodonín a Vyškov. 15. srpna 2005 byl změněn název organizace na Zdravotnická záchranná služba Jihomoravského kraje, příspěvková organizace.\n\nJihomoravský kraj je pro potřeby záchranné služby rozdělen do šesti územních oddělení, která čítají dohromady 23 výjezdových stanovišť. Jednotlivá územní oddělení respektují víceméně hranice okresů. Jednotlivé výjezdové skupiny jsou řízeny krajským zdravotnickým operačním střediskem (KZOS), které se nachází v sídle Zdravotnické záchranné služby Jihomoravského kraje v Brně-Bohunicích na ulici Kamenice v těsném sousedství Fakultní nemocnice Brno. To přijímá denně 700-900 tísňových volání.\n\nDo konce roku 2003 existovalo v rámci kraje celkem osm operačních středisek, a to v Brně, Blansku, Hodoníně, Vyškově, Břeclavi, Ivančicích, Tišnově a ve Znojmě.\nSe vznikem Územního střediska záchranné služby Brno začalo postupné slučování operačních středisek pod jedno krajské operační středisko. Jeho účelem je řídit jednotlivé skupiny záchranné služby v rámci celého kraje centralizovaně. Krajské operační středislo vzniklo 1. ledna 2004, v plném rozsahu pracuje od 1. května 2006.\n\nNa území celého kraje je k dispozici v nepřetržitém 24hodinovém provozu celkem 42 výjezdových skupin (interní označení ZZS JMK je \"tým\"), jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a některé výjezdové skupiny pracují v systému Rendez-Vous s lékařem v osobním automobile. Tento počet je dále doplňován jednou výjezdovou skupinou pro přepravu patologických novorozenců a jednou skupinou letecké záchranné služby. Nejvyšší počet výjezdových skupin je umístěn v rámci aglomerace Statutárního města Brna.\n\nKraj je pokryt sítí 23 výjezdových stanovišť, jejichž organizace je taková, aby byl dojezd k pacientovi uskutečněn do 20 minut od přijetí tísňové výzvy. V roce 2011 bylo vypsáno výběrové řízení na výstavbu nové budovy pro Zdravotnickou záchrannou službu Jihomoravského kraje.\nNa počátku roku 2012 byla slavnostně zahájena výstavba nového sídla ZZS JMK v Brně-Bohunicích, které bylo 30. prosince 2012 uvedeno do provozu. Kromě stání pro výjezdová vozidla a nezbytného zázemí pro chod celé organizace poskytuje nová budova také konferenční sál pro školení zaměstnanců i odborné a laické veřejnosti s kapacitou 80 osob.\n\n1. července 2010 vstoupila v platnost dohoda, kterou uzavřela Zdravotnická záchranná služba Jihomoravského kraje a Zdravotnická záchranná služba Kraje Vysočina o poskytování přednemocniční neodkladné péče v jihozápadní části Jihomoravského kraje. Zdravotnická záchranná služba Kraje Vysočina zřídila nové výjezdové stanoviště v Jemnici, odkud budou posádky zasahovat i v Jihomoravském kraji. Zásahy se týkají obcí Lubnice, Uherčice, Mešovice, Vysočany, Vratěnín, Korolupy a Oslnovice. Výrazně se tak zvýší dostupnost PNP v oblasti. Pacienti budou předáváni skupinám ZZS JMK z výjezdových stanovišť Šumná (v případě potřeby skupin RZP) nebo Znojmo (v případě potřeby RLP). Do zdravotnických zařízení v Kraji Vysočina budou převážení jen ve výjimečných případech.\n\nV červenci 2011 byl spuštěn projekt zaměřený na přeshraniční spolupráci mezi záchrannými službami v Jihomoravském kraji a rakouské spolkové zemi Dolní Rakousy. V roce 2016 pak byla podepsána mezistátní rámcová smlouva, která umožňuje výjezd zdravotnické záchranné služby na území partnerského státu. Do budoucna se předpokládá obdobná spolupráce se Slovenskem.\n\nProvoz letecké záchranné služby (LZS) byl v Brně zahájen 1. července 1988. Zdravotnickou část posádky LZS zajišťuje Zdravotnická záchranná služba Jihomoravského kraje, ostatní provozní pracovníky včetně pilotů zajišťuje od roku 2009 společnost Alfa-Helicopter. Ta je také provozovatelem samotného vrtulníku, v současnosti moderního stroje Eurocopter EC 135 T2+. Volacím znakem vrtulníku je Kryštof 04. Letecká záchranná služba je k dispozici 24 hodin denně. Do 29. února 2012 fungovala v nepřetržitém nočním provozu stanice Kryštof 09 v Olomouci. 1. května 2012 došlo ke změně nočního provozu, ten byl ukončen na stanici letecké záchranné služby Kryštof 09 v Olomouci a byl trvale zaveden na stanici Kryštof 04 v Brně. Ke změně došlo především pro lepší pokrytí Moravy v nočních hodinách. Základna LZS je umístěna v těsné blízkosti areálu mezinárodního letiště Brno-Tuřany. Vrtulník z Jihomoravského kraje zasahuje často také ve Zlínském kraji, který leteckou záchrannou službu neprovozuje.\n\nVozový park ZZS JMK je rozsáhlý a zahrnuje několik typů sanitních vozidel. Pro výjezdy v režimu RV jsou použita vozidla Škoda Octavia Combi. Pro výjezdy v režimech rychlá lékařská pomoc a rychlá zdravotnická pomoc bývá nejčastěji užíváno vozidlo Mercedes-Benz Sprinter v různých verzích. 28. června 2011 získala Zdravotnická záchranná služba Jihomoravského kraje devět nových plně vybavených sanitních vozidel. Jedno vozidlo bylo dodáno v úpravě pro transport novorozenců jako inkubátorová sanitka. Došlo tak k obměně části zastaralého vozového parku. Předání vozidel proběhlo slavnostně na stanici letecké záchranné služby Kryštof 04 v Brně-Tuřanech. Oficiálního předání se zúčastnil i hejtman Jihomoravského kraje Michal Hašek. Všechna nová vozidla jsou typu Mercedes-Benz Sprinter. Dalšími používanými vozidly jsou Volkswageny Transportery ve verzích T4 a T5 nebo Volkswagen LT. Vozový park ZZS JMK tvoří jednu z mála výjimek; majoritně jsou pro výjezdy užívána jiná vozidla než Volkswagen Transporter, které jsou v Česku vůbec nejrozšířenějším sanitním vozidlem.\n\n\n"}
{"id": "601576", "url": "https://cs.wikipedia.org/wiki?curid=601576", "title": "Fotovoltaická elektrárna Veselí nad Moravou", "text": "Fotovoltaická elektrárna Veselí nad Moravou\n\nFotovoltaická elektrárna Veselí nad Moravou je zpravidla označení pro jednu až tři elektrárny, které v průmyslové části města připravuje železářská skupina Z-Group Zdeňka Zemka. Opakovaně média psala o solárním parku s výkonem 5,5 MW, v dubnu 2009 se Zemek zmínil o chystané trojici slunečních elektráren o celkovém výkonu 10 MW, ČT24 a Lidové novny v srpnu a září 2009 uváděly výkon 17 MW, Siemens začátkem roku 2010 uzavřel dodávku na elektrárny o výkonu 11,73 MW. V březnu 2009 bylo spuštění první části plánováno na rok 2010, v dubnu 2009 skupina uváděla, že první část se již staví a bude hotova během několika měsíců, v září 2010 se o elektrárně opět psalo jako o právě budované. Městský úřad udělil společnosti D.Z.SUN s. r. o. stavební povolení na solární elektrárnu 5,8 MW v sousedství železáren. Společnost Solar System Projects uvádí jakousi elektrárnu ve Veselí nad Moravou o výkonu 5,5 MW. Firma DEG Czech Republic a. s. na svých stránkách zmiňuje jakousi FVE Veselí nad Moravou o výkonu 17 MW, na jejíž montáži se měla podílet její dceřiná společnost SEV energy s. r. o.\n\nŽelezářský holding Z-Group Zdeňka Zemka v dubnu 2009 plánoval celkem vybudovat solární elektrárny o výkonu 50 MW, jako první ve Veselí a další v železárnách Hrádek u Rokycan a Chomutov, pro tyto projekty hledal strategické partnery.\n\nPodle zprávy ze 4. března 2009 měl veselský solární park skupiny Z-Group mít celkový výkon 5,5 MW, a celkovou rozlohu 70 hektarů a měl by být spuštěn v roce 2010. Ve středu 21. dubna 2009 Zdeněk Zemek oznámil, že skupina začne investovat do solárních elektráren, přičemž jako první měly být během následujících měsíců spuštěny elektrárny v prostoru železáren ve Veselí nad Moravou. Solární park ve Veselí nad Moravou měl být tvořen třemi elektrárnami o celkovém instalovaném výkonu 10 MW. První z nich už se v té době stavěla a měla být zprovozněna do několika měsíců. Mluvčí skupiny Z-group se v té době domníval, že by tento komplex měl být největší českou solární elektrárnou. Z-group si sama ve svých železárnách vyrábí pozinkované nosné konstrukce. Montáž i servis mechanických i elektrických částí mají provádět pracovníci Z-group, konkrétně dceřiné společnosti Hesco Zlín. Dne 17. července 2009 média opět zmínila, že se Z-Group chystá ve Veselí nad Moravou vystavět solární park o celkovém výkonu 5,5 MW.\n\nČT24 v srpnu 2009 uvedla, že skupina Z-Group buduje ve Veselí nad Moravou solární elektrárnu o výkonu 17 MW. Tentýž údaj zopakovaly Lidové noviny v přehledu 11. září 2010.\n\nSpolečnost Siemens začátkem roku 2010 uvedla, že v tomto roce uzavřela smlouvy o dílo na dodávku a montáž fotovoltaické elektrárny Veselí nad Moravou 6 MW a 5,73 MW – v témž odstavci jsou i zmínky o dodávkách pro Chomutov a Hrádek u Rokycan, což by nasvědčovalo tomu, že jde o projekty skupiny Z-Group.\n\nSpolečnosti spojené s holdingem Z-Group nakonec ve Veselí nad Moravou zprovoznily následující elektrárny:\n\nNa internetu a v jiných médiích jsou též další zmínky o FVE ve Veselí nad Moravou, přičemž není zřejmé, ve kterých případech jde o tentýž projekt a kde jde o jiné projekty.\n\nFirma DEG Czech Republic a. s. na svých stránkách zmiňuje jakousi FVE Veselí nad Moravou o výkonu 17 MW, kde se její dceřiná společnost SEV energy s. r. o. měla podílet na montáži podpůrných konstrukcí pro solární panely.\n\nSpolečnost Solar System Projects uvádí jakousi elektrárnu ve Veselí nad Moravou o výkonu 5,5 MWp, navrženou do 5 bloků, A – E.\n\nSpolečnost D.Z.SUN s. r. o. podala 1. července 2009 žádost o umístění stavby a stavební povolení na stavbu „Fotovoltaická elektrárna 5,8 MWp“, na vyjmenovaných 84 pozemcích klasifikovaných jako „orná půda“ v katastrálním území Veselí-Předměstí, v průmyslové oblasti v sousedství areálu železáren. Elektrárna byla navržena ve třech blocích, B1 (2,5244 ha), B2 (7,6950 ha) a D1 (3,2079 ha), celkem 13,4273 ha. 30. srpna 2010 oznámil městský úřad veřejnou vyhláškou ohledně výstavby FVE 5,8 MWp Veselí nad Moravou, Železárny, na vyjmenovaných 88 pozemcích v katastrálním území Veselí-Předměstí, pro niž bylo vydáno územní rozhodnutí a stavební povolení 23. listopadu 2009, že na základě žádosti stavebníka ŽV-SUN, s. r. o., z 21. července 2010, zdůvodněné potřebou zabezpečení finančních zdrojů, prodlužuje lhůtu pro dokončení výstavby do 30. dubna 2011. Původní termín dokončení v rozhodnutí není zmíněn.\n\nSpolečnost Good Face jednala od léta 2009 o možnosti postavit FVE o rozloze 12 ha v části Milokošť.\n"}
{"id": "601580", "url": "https://cs.wikipedia.org/wiki?curid=601580", "title": "Gliese 581 g", "text": "Gliese 581 g\n\nGliese 581 g je nepotvrzená exoplaneta, která obíhá okolo červeného trpaslíka Gliese 581. Nalézá se v souhvězdí Vah zhruba 20,5 světelných let od Země. Jedná se v pořadí o šestou objevenou planetu v této planetární soustavě. Planeta obíhá kolem své hvězdy v takové vzdálenosti, že její teplota umožňuje, aby se na jejím povrchu nebo blízko něho udržovala voda v kapalném stavu. Je asi 2,4× až 3× větší a asi 3,1× až 4,3× hmotnější než Země. Ze všech dříve objevených exoplanet je považována za planetu nejpodobnější Zemi, přestože už jsou objeveny nové s mnohem přívětivějšími podmínkami.\n\nObjev Gliese 581 Keckovými dalekohledy na Havaji byl zveřejněn 29. září 2010. Planeta je nepotvrzena, neboť naměřené hodnoty jsou blízké samotné přesnosti spektrografů HARPS.\n\n\n"}
{"id": "601582", "url": "https://cs.wikipedia.org/wiki?curid=601582", "title": "Gerd Truntschka", "text": "Gerd Truntschka\n\nGerd Truntschka je bývalý německý profesionální hokejista. Patří k nejúspěšnějším hokejistům německé historie. Jeho mladší bratr Bernd Truntschka je rovněž bývalým německým hokejovým reprezentantem.\n\nCelou svou kariéru strávil v německé hokejové lize. V roce 1978 byl sice draftován klubem St. Louis Blues z dvousté pozice, v NHL však nikdy nenastoupil. \nVyrůstal v klubu EV Landshut, ve kterém i debutoval v lize v sezóně 1975/1976. Později hrával za Kölner Haie, Düsseldorfer EG a EC Hedos München, kde v roce 1994 zakončil kariéru. Získal osmkrát německý mistrovský titul. V lize odehrál celkem 858 utkání (vč. play-off) a zaznamenal 1420 kanadských bodů. V této statistice mu patří historicky druhé místo.\n\nZa Německo odehrál 215 utkání a dal 51 reprezentačních gólů. Byl dlouholetým kapitánem německého národního týmu. Účastnil se čtyřech olympijských her (v letech 1980, 1984, 1988 a 1992) a devíti turnajů Mistrovství světa kategorie A. V roce 1987 byl vyhlášen členem All-stars týmu.\n\nTýmové\n\nIndividuální\n\n"}
{"id": "601585", "url": "https://cs.wikipedia.org/wiki?curid=601585", "title": "Studená Vltava", "text": "Studená Vltava\n\nStudená Vltava ( nebo \"Altwasser\") je pravostranný přítok Teplé Vltavy, do níž se vlévá uprostřed 1. zóny NP Šumava Mrtvý luh v nadmořské výšce 734 m u osady Chlum. Od jejich soutoku nese řeka jméno již jen Vltava. Celková délka Studené Vltavy činí přibližně 24 km (z toho 16,0 km na území České republiky). Plocha povodí měří 119,62 km².\n\nStudená Vltava vzniká západně od obce Haidmühle v Bavorsku soutokem potoků \"Goldgrubenbach\" a \"Rothbach\", pramenících na hoře Haidel (1166 m). Protéká Haidmühle, v délce 1,5 km tvoří německo-českou státní hranici a u Nového Údolí vtéká na území Česka. Od státní hranice teče do Stožce při průměrném sklonu dna 0,39 %, potom se sklon v úseku do Černého Kříže prudce zvyšuje na 0,76 % a v posledním úseku po soutok s Teplou Vltavou klesá na 0,17 %.\n\n\nPrůměrný průtok u ústí činí 2,04 m³/s.\n\n"}
{"id": "601604", "url": "https://cs.wikipedia.org/wiki?curid=601604", "title": "Fakulta veterinárního lékařství Veterinární a farmaceutické univerzity Brno", "text": "Fakulta veterinárního lékařství Veterinární a farmaceutické univerzity Brno\n\nFakulta veterinárního lékařství (FVL) Veterinární a farmaceutické univerzity Brno (VFU) je jednou ze tří fakult této vysoké školy. Pokračuje v tradici Vysoké školy zvěrolékařské, která vznikla v roce 1918. Je to jediná fakulta, na které lze studovat veterinární lékařství v České republice. Fakulta veterinárního lékařství uskutečňuje univerzitní vzdělávání, výzkum i odbornou činnost zaměřenou zejména na klinickou veterinární medicínu. Fakulta se organizačně člení na děkanát, sekce s jednotlivými klinikami a ústavy a účelové zařízení fakulty.\n\nPůvodní Vysoká škola zvěrolékařská byla roku 1952 zrušena a přičleněna k Vysoké škole zemědělské jako její Veterinární fakulta, která existovala až do roku 1969. Tehdy se Vysoká škola veterinární opět osamostatnila. Současná Fakulta veterinárního lékařství byla zřízena v roce 1991.\n\nDěkanát fakulty představuje administrativní a správní zázemí celé fakulty. Sídlí v budově Studijního a informačního centra.\n\nPedagogická činnost je zaměřena na výuku znalostí o vývoji, stavbě a struktuře tkání a orgánů se zřetelem na aplikaci těchto poznatků v klinické praxi, demonstrace spektra metodik užívaných při zpracování materiálu, včetně metod elektronové mikroskopie a metod histochemických a imunohistochemických s důrazem na význam v diagnostice.\nVědeckovýzkumná činnost je realizována jako aktivita interdisciplinární ve spolupráci s odborníky z různých oblastí. V této souvislosti je rozvíjena spolupráce s domácími i zahraničními pracovišti včetně účasti na organizaci odborných seminářů a konferencí. V souladu s výzkumnými aktivitami se jako prioritní jeví užší kooperace především v rámci sekce Morfologie a fyziologie, ale i se sesterskými morfologickými ústavy LF, ústavy AV ČR a morfologickými instituty zahraničních univerzit.\nTvůrčí činnost je směřována do oblastí ontogenetického, odontologického, osteologického a aplikovaného výzkumu.\n\nÚstav fyziologie zajišťuje výuku fyziologie a patologické fyziologie. Důraz je položen na praktickou, respektive seminární výuku.\nVědeckovýzkumná činnost je realizována jako aktivita interdisciplinární ve spolupráci s odborníky z různých institucí. Hlavní segmenty této činnosti jsou fyziologické aspekty mezibuněčných komunikací, neuroimunoendokrinní modulace fyziologických systémů, mechanismy sanogeneze nekrotických okrsků vysokodiferencovaných tkání s nízkým reparačním potenciálem na králičím a potkaním modelu ischemického poškození míchy a teplotního poškození kůry mozkové a potkaním modelu septického šoku.\n\nZaměstnanci Ústavu farmakologie a farmacie zajišťují výuku oboru Veterinární farmakologie v magisterském studijním programu. Dále tento Ústav zajišťuje výuku v anglickém jazyce. Jedná se o anglický studijní program.\nVědeckovýzkumná činnost je realizována jako aktivita interdisciplinární ve spolupráci s odborníky z různých institucí. Hlavní segmenty této činnosti se zabývají demonstrací účinků léčiv, ověřování účinků léčiv, ověřování nových aplikačních forem léčiv u zvířat, sledování rezistence parazitů. Ústav současně připomínkuje novou legislativu v oblasti veterinárních léčiv.\n\nVýuka patologické morfologie probíhá střídavě na pitevně a v histopatologických cvičebnách. Účelem praktické výuky je zvládnout pitevní techniky, odlišit normální stav tkání a orgánů od chorobných změn, včetně jejich pojmenování a záznamu. Výuka je koncipována tak, aby vedla studujícího k vytváření celoživotního biologicko-medicínského myšlení.\nMedicínsko-výzkumné zaměření ústavu se zabývá léčbou osteochondrálních defektů u miniaturních prasat, vlivem EDC na tkáně ryb, výzkumem myopatií u koní, kožními nádory u psů. Veterinární činnost ústavu se koncentruje do diagnostické činnosti pro externí spolupracovníky a instituce.\nÚstav parazitologie je v současné době samostatným subjektem začleněným do sekce patobiologie. Tradičně rozvíjí parazitologickou problematiku s ohledem na zdraví zvířat i člověka a drží krok s aktuálními mezinárodními vědeckými a pedagogickými trendy.\nZajišťuje kompletní parazitologické vyšetření trusu, kožního seškrabu a srsti, krevních nátěrů a detekci mikrofilárií v krvi. Provádí rodové a druhové určení parazitů ve vzorcích ze zevního prostředí a v tkáních.\n\nÚstav zajišťuje výuku předmětů klinická genetika, speciální genetika, genetika pro farmaceuty a oboru chov a genetika zvířat. Ústav je dále školícím pracovištěm pro zpracování diplomových prací a DSP Přírodovědecké fakulty MU v Brně. Učitelé ústavu se podílejí na výuce specializovaných témat v jiných disciplínách.\nVýzkum je zaměřen na problematiku genetických aspektů zdravotního stavu zvířat, s důrazem zejména na genetiku rezistence k onemocněním. V současné době jsou nosným tématem mechanismy genetické rezistence k infekčním onemocněním koní a dalších druhů s využitím genomických přístupů. Jedna část činnosti ústavu je zaměřena na problematiku prionových chorob - scrapie u ovcí.\nNa ústavu je ve spolupráci s SVÚ Jihlava zajišťována genotypizace vnímavosti ovcí ke scrapii pro speciální účely vyžádané cestou SVÚ Jihlava.\n\nPedagogika v oblasti infekčních chorob je zaměřena na výuku a studium vybraných infekčních chorob zvířat. Výuka připravuje absolventa na rozpoznání zvířecích nákaz, na způsoby jejich tlumení a organizaci účinného systému prevence. Pedagogická činnost v oblasti mikrobiologie se soustřeďuje na výuku v oborech mikrobiologie a imunologie. Jednotlivé disciplíny se vyučují v posloupnosti od obecného základu ke klinické aplikaci.\nV rámci vědeckovýzkumné činnosti se pracovníci ústavu věnují především studiu infekčních chorob zvířat přenosných i na lidi - influenza, mykoplazmózy, mykobakteriózy, leptospirózy a tularémie. V oblasti mikrobiologie se pak zabývají původci bakteriálních a virových infekcí zvířat. Pozornost se soustřeďuje na studium vlastností zahrnujících faktory virulence, molekulární epidemiologické markery a výskyt antibiotické rezistence.\nVlastní klinický provoz ústav nezabezpečuje. Studenti získávají informace přímo v terénu v rámci blokové výuky.\n\nVýuka na klinice se soustředí do výuky několika předmětů. Obecná chirurgie a anesteziologie se zaměřuje na anesteziologii zvířat, akutní medicínu a základní chirurgické principy a techniky, zejména techniky obvazové, suturu a chirurgie rány. Zobrazovací diagnostika se věnuje radiologii a ultrasonografii malých i velkých zvířat. Chirurgie a ortopedie malých zvířat se zabývá chirurgií měkkých tkání, stomatologií a ortopedií. Mezi další předměty vyučované na klinice patří vnitřní nemoci malých zvířat a choroby psů a koček. Ve spolupráci s dalšími pracovišti se podílí na výuce farmakologie, klinice parazitologie psů a koček, porodnictví a gynekologie.\nVědecká a výzkumná činnost na klinice se soustředila a soustředí na nejrůznější oblasti chorob psů a koček. Týkala se vnějších a vnitřních faktorů na zdraví, užitkovost a výkonnost zvířat, zabývala se onemocněním ledvin, onemocněními přenášenými členovci či zevními parazity. Současně na klinice dochází k řešení projektů týkajících se nových trendů v ortopedii a léčbě nemocí pohybového aparátu.\nVeterinární činnost představuje velmi významnou náplň kliniky. Souvisí jednak s výukou klinických disciplín, ale i s péčí o pacienty z celé České republiky a ve vybraných specializacích a úkonech i ze zemí sousedních.\n\nKlinika zajišťuje výuku v magisterském studijním programu. Garantuje výuku předmětů choroby drůbeže a ptactva, společně s klinikou chorob psů a koček se podílí na výuce předmětu choroby malých zvířat a vnitřní nemoci malých zvířat. Současně zajišťuje výuku několika povinně volitelných disciplín.\nVýzkumná činnost je zaměřena především na aktuální otázky klinického výzkumu u plazů, ptáků a drobných savců a je směřována dvěma základními směry. Především je to výzkum orientovaný na problematiku klinických metodik u exotických zvířat. Druhou oblastí výzkumné činnosti kliniky je široká problematika nemocí drůbeže. U drůbeže a ptactva je pozornost především věnována diagnostice závažných infekčních chorob.\nKlinika se specializuje na zdravotní problematiku plazů (obojživelníků), ptáků, drůbeže a drobných savců: komplexní veterinární péči – léčbu neinfekčních i infekčních chorob, chirurgické zákroky, operativní zákroky v inhalační anestézii i léčbu reprodukčních poruch. Pracoviště disponuje ambulantním provozem a hospitalizačním oddělením, vybaveným pro potřeby jednotlivých kategorií pacientů.\n\nKlinická laboratoř pro malá zvířata je pracovištěm, jehož úkolem je stanovení diagnózy, sledování průběhu onemocnění a kontrola účinnosti terapie na základě laboratorních testů. Laboratoř zajišťuje biochemické analýzy, hematologická a cytologická vyšetření biologických materiálů u savců, ptáků i plazů. Předmětem laboratorního vyšetření mohou být krev a její deriváty, moč nebo punktáty.\n\nNa pedagogickém úseku zajišťuje Klinika chorob koní výuku předmětů týkající se oblastí nemocí a chorob koní, chirurgie a ortopedie velkých zvířat, ale také klinické fyziologie sportovních koní či porodnictví a gynekologie.\nHlavní výzkumnou oblastí jsou mechanismy vzniku zátěžových intolerancí a jejich vliv na výkonnost sportovních a dostihových koní. Současně se zabývá užitkovostí a výkonností hospodářských zvířat. Dále jsou studovány například systémové a lokální následky poruch metabolismu kyslíku a deficience mikroprvků u koní při nejzávažnějších onemocněních trávícího a pohybového aparátu.\nStruktura pracoviště je tvořena třemi klinickými odděleními a to Oddělením interním, Oddělením chirurgicko-ortopedickým a Oddělením reprodukce koní. Klinika je vybavena dispečinkem, 3 operačními sály, 5 vyšetřovacími sály, podkovárnou, předváděcí halou a 50 ustájovacími boxy, z nichž 8 boxů je zařízeno pro intenzivní péči o pacienta. Předpoklady jsou i pro další specializované diagnostické a terapeutické jednotky jako je jednotka intenzivní péče, jednotka zobrazovací diagnostiky a endoskopie.\nKlinika chorob přežvýkavců zabezpečuje výuku disciplín vnitřní nemoci přežvýkavců v oborech choroby přežvýkavců, veterinární reprodukce, obecná chirurgie a anesteziologie, zobrazovací diagnostika a chirurgie a ortopedie velkých zvířat. Klinika chorob prasat se posluchači připravují na zvládnutí problematiky diagnostiky, terapie a prevence poruch zdravotního stavu jednotlivých kategorií prasat.\nKlinika chorob přežvýkavců zaměřuje vědeckou činnost na studium bachorové fermentace a dysfunkcí předžaludků. Zkoumá také poruchy minerálního metabolismu a poruchy energetického metabolismu v interakci s poruchami funkce jater. Z jiných oblastí se věnuje rozvoji metod asistované reprodukce a studiu řízení pohlavního cyklu. Výzkumná činnost kliniky chorob prasat je zaměřena na studium různých způsobů suplementace železa selatům, pozornost je věnována zejména různým formám laktátu železa. Dále jsou studovány poruchy buněčné a humorální imunity selat při anemii z nedostatku železa a vývoj hematologických parametrů u miniprasat s kongenitálním melanomem.\nKlinika zajišťuje diagnostickou a terapeutickou péči o hospitalizovaná zvířata a na vyžádání poskytuje tyto služby přímo v zemědělských podnicích. K zajištění péče o pacienty má k dispozici veškeré potřebné vybavení. Klinika zabezpečuje pohotovostní službu pro pacienty 24 hodin. Oddělení laboratorní diagnostiky provádí komplexní klinicko-biochemická a endokrinologická vyšetření u různých druhů zvířat.\n\nKlinická laboratoř pro velká zvířata je pracovištěm, jehož úkolem je stanovení diagnózy, sledování průběhu onemocnění a kontrola účinnosti terapie na základě laboratorních testů.\n\nNa Fakultě veterinárního lékařství probíhá výuka v rámci magisterského studijního programu Veterinární lékařství vyučovaného v českém i anglickém jazyce. Forma studia je prezenční. Standardní doba studia je 6 let. Studium zahrnuje předměty skupiny základních oborů, zejména biologii a chemii, skupiny oborů chovu zvířat, zejména výživy zvířat, zootechniky, zoohygieny, ochrany zvířat a welfare, skupiny preklinických oborů, zejména anatomii, histologii a embryologii, fyziologii, patologickou anatomii, patologickou fyziologii, mikrobiologii, imunologii, parazitologii, genetiku, farmakologii, toxikologii a epizootologii, skupinu klinických oborů, zejména choroby psů, koček, koní, skotu a malých přežvýkavců, prasat, drůbeže, ryb, včel a exotických zvířat, infekčních chorob, a forensní (soudní) a veřejnou veterinární medicínu, dále pak skupinu předmětů hygieny potravin a předmětů profesního vzdělávání. Studium zahrnuje celé spektrum veterinární medicíny, je však výrazně orientováno na diagnostiku, terapii a prevenci chorob různých druhů zvířat. Studium je zakončováno státní rigorózní zkouškou, která se skládá z dílčích zkoušek z několika klinických předmětů podle volby studenta a případně odborné práce a dále dílčí zkoušky z nákaz zvířat a legislativy a dílčí zkoušky z hygieny potravin. Absolventům se uděluje titul „doktor veterinární medicíny“ (ve zkratce „MVDr.“ uváděné před jménem).\n\nAbsolventi Fakulty veterinárního lékařství tradičně nachází uplatnění zejména v soukromé veterinární praxi. V České republice je soukromá veterinární praxe podnikáním vykonávaným podle zvláštních předpisů, a tím počet míst v praxi není limitován zaměstnatelností v podnicích nebo státní správě, ale poptávkou občanů a podniků po veterinární diagnostické, léčebné a preventivní činnosti, která zejména v malé veterinární praxi (nemoci psů, koček a dalších malých zvířat) je vysoká. Na Fakultě veterinárního lékařství je realizován také doktorský studijní program ve 14 vybraných oborech veterinárního lékařství v českém jazyce a 5 oborů v angličtině. Přijímací zkoušky se skládají formou pohovoru s uchazečem, v němž se ověřují především předpoklady pro vědeckou práci. Standardní doba studia je 4 roky. Studium je zakončováno státní doktorskou zkouškou a obhajobou disertační práce. Absolventům se uděluje akademický titul „doktor“ (ve zkratce „Ph.D.“ uváděné za jménem). Celoživotní vzdělávání se uskutečňuje v rámci studijního programu Univerzity třetího věku v oblasti: Člověk a zvíře, standardní doba vzdělávacího kurzu je 2 roky. Celoživotní vzdělávání se uskutečňuje dále také jako podíl na vzdělávacích kurzech zejména pro praktické veterinární lékaře.\n\n\n"}
{"id": "601622", "url": "https://cs.wikipedia.org/wiki?curid=601622", "title": "Kreuzenstein", "text": "Kreuzenstein\n\nHrad Kreuzenstein je hrad přestavěný na zámek u městysu Leobendorf v okrese Korneuburg v rakouské spolkové zemi Dolní Rakousy, několik kilometrů na sever od Vídně. Přestavbu na zámek nechal provést v letech 1874–1906 hrabě Johann Nepomuk Wilczek.\n\nHrad stojí severně od Dunaje na návrší Rohrwaldu, přímo nad městem Leobendorf mezi městy Korneuburg a Stockerau. Hrad je v nadmořské výšce 266 metrů a nad řekou Dunaj asi 100 metrů.\n\nNávrší je nedaleko ohbí Dunaje u Vídeňské brány, takže umožňuje a rozšiřuje výhled do Korneuburské pánve. Přibližně naproti, u jižního břehu Dunaje, stojí hrad Greifenstein.\n\nPůvodní hrad Kreuzenstein byl postaven, jako většina hradů v Dolních Rakousích, ve 12. století. Formbachové pocházející z hrabství Formbach postavili hrad, když sňatkem získali do vlastnictví vodní hrad. Za Přemysla Otakara II. z Čech přešel hrad v roce 1278 do vlastnictví Habsburků.\n\nPronásledovaný novokřtěnec Balthasar Hubmaier byl roku 1527 ve Waldshutu (Přední Rakousko|Südbaden) pod pravděpodobně chybnou záminkou zajat a držen ve vazbě na hradě Kreuzenstein a předán Habsburkům, kteří ho postavili před inkviziční soud, odsoudili k trestu smrti a poprava se konala ve Vídni dne 10. března 1528.\n\nZa třicetileté války hrad nebyl dobyt. Potom se ale do hradu dostal švédský polní maršál Lennart Torstenson a při svém odchodu v roce 1645 nechal hrad na několika místech odstřelit.\n\nNež se hrad stal zříceninou, přešel v 18. století do vlastnictví hrabat Wilczků, kteří měli velkou moc, když jako majitelé uhelných dolů ve Slezsku zbohatli. Než se stal Johann Nepomuk Wilczek polárním výzkumníkem, začal v roce 1874 na stejném místě poznenáhlu přestavovat hrad, který se sice ve vzhledu naprosto dřívějšímu hradu nepodobal (románský a gotický vzor hradu), ale existovaly zbytky středověkého hradu (zejména části ohradní zdi, zdivo východní věže a část kaple). Poněkud zručným zábleskem jsou zbytky zdiva středověké části stavby v 19. století dobře zvýrazněné. Vedení stavby převzal v roce 1895 architekt Carl Gangolf Kayser (1837–1895), potom přišel rytíř Humbert Walcher z Molshein. Pod kaplí byla zřízena rodinná hrobka. Také sám Wilczek je zde pochován. Celý hrad byl pozůstatkem středověkého hradu, mezi jiným je zde velké množství originálních částí staveb, které Wilczek snášel z celé Evropy. Mimoto byl hrad vybavený velkým množstvím středověkých zařizovacích předmětů. Práce trvaly 30 let – oficiální nové otevření proběhlo 6. června 1906. Mezi jinými byl přítomen i císař Wilhelm II. Roku 1915 došlo k požáru po úderu blesku shořela část archivu a knihovny v křídle domu.\n\nPři bojových akcích v roce 1945 mezi německým Wehrmachtem a Rudou armádou byla část hradu velmi poškozena a mnoho cenných kusů ze sbírek se rozkradlo. Ze sbírek rukopisů Wilczeka se něco nachází v Rakouské národní knihovně.\n\nHrad oblíbeným místem výletníků z Vídně a okolí jako muzeum k nahlédnutí. Koncem června je pořádána klasická hradní serenáda přímo v hradním nádvoří. Kromě toho se na kopci nachází Orlír rozhledna Kreuzenstein, která organizuje výstavy dravých ptáků a zámecké restaurace.\n\nNa hradě se točilo několik filmů:\n\n\n\n"}
{"id": "601628", "url": "https://cs.wikipedia.org/wiki?curid=601628", "title": "Nachal Revivim", "text": "Nachal Revivim\n\nNachal Revivim (: נחל רביבים) je vádí v Izraeli, v Negevské poušti.\n\nZačíná v hornaté centrální části Negevu západně od města Jerucham. Směřuje pak k západu k vesnici Maš'abej Sade. Zde se stáčí k severozápadu, míjí vesnice Revivim a Retamim a ústí do vádí Nachal Besor.\n\nPoblíž vesnice Maš'abej Sade byl při Nahal Revivim zřízen rekreační park zvaný Park Golda (podle bývalé izraelské premiérky Goldy Meirové). Má rozlohu cca 540 dunamů (54 hektarů). V dobách dešťů se zde udržuje menší jezero a specifická vegetace.\n\n\n"}
{"id": "601635", "url": "https://cs.wikipedia.org/wiki?curid=601635", "title": "Hugh Dowding", "text": "Hugh Dowding\n\nHugh Caswall Tremenheere Dowding, 1st Baron Dowding, GCB, GCVO, CMG (24. dubna 1882 – 15. února 1970) byl důstojníkem v britské Royal Air Force a velitelem stíhacího letectva v bitvě o Británii.\n\nHugh Dowding se narodil ve městě Moffat na jihu Skotska v roce 1882. Zde chodil na školu St. Ninian's Boys' Preparatory School, kterou jeho otec spoluzakládal a kde se mu dostalo první výchovy. Dowding se přestěhoval do Anglie, kde se vzdělával na školách Winchester College a Royal Military Academy ve Woolwich. Později v zahraničí sloužil u Royal Garrison Artillery.\n\nNa počátku své vojenské kariéry sloužil na Gibraltaru, Ceylonu a v Hong Kongu. V roce 1912 se vrátil zpět do Anglie a v roce 1913 získal certifikát letce na dvojplošníku Vickers na Vickerské škole v Brooklands. V srpnu roku 1914 se připojil k Royal Flying Corps (RFC) jako pilot 7. perutě.\n\nDowding byl poslán do Francie a v roce 1915 byl povýšen na velitele 16. perutě. Po bitvě na Sommě se vrátil zpět do Anglie, kde byl povýšen do hodnosti brigádního generála.\n\nVzhledem k tomu, že měl Dowding v červnu 1939 odejít do důchodu, byl požádán, zda by zůstal ve funkci alespoň do března roku 1940, kvůli napjaté mezinárodní situaci. Nakonec v bitvě o Británii setrval až do konce října roku 1940.\n\nV roce 1940 Dowding, přezdívaný „Stuffy“, odmítl obětovat většinu britských stíhaček a pilotů v průběhu bitvy o Francii. Díky tomu, se Británie byla schopná ubránit německé Luftwaffe.\n\nPřes léto roku 1940 dostal příkaz čelit pravidelným útokům Luftwaffe, což se mu dařilo díky komplexnímu propojení systémů protivzdušné obrany („Dowdingův systém“).\n"}
{"id": "601644", "url": "https://cs.wikipedia.org/wiki?curid=601644", "title": "Nachal Be'er Ševa", "text": "Nachal Be'er Ševa\n\nNachal Be'er Ševa (: נחל באר שבע, přepisováno i \"Beerševa\") je vádí v jižním Izraeli, v Negevské poušti.\n\nZačíná na rozmezí severního Negevu a jižního okraje Judských hor respektive jejich části, která je nazývána Hebronské hory (\"Har Chevron\"), západně od města Arad, nedaleko lokality Tel Arad. Pak směřuje k jihozápadu. Protéká okolo lidnatých beduínských sídel jako Kesejfa nebo Tel Ševa (zde do něj ústí od severu vádí Nachal Chevron) a skrz jižní část metropole Negevu, město Beerševa. Pak pokračuje dál k jihozápadu, kde míjí leteckou základnu Chacerim a ústí do vádí Nachal Besor poblíž vesnice Ce'elim. Ještě předtím přijímá zleva vádí Nachal Secher.\n\nPodél vádí se nachází specifická vegetace. Během 20. století se v důsledku rozvoje osídlení Negevu zhoršila kvalita vody a půdy podél Nachal Be'er Ševa. V lednu 2002 byl schválen plán revitalizace vádí, který předpokládal zřízení městského přírodního parku o rozloze 3000 dunamů (3 kilometry čtvereční), který měl v délce 8 kilometrů zahrnout úsek vádí od vlastního centra Beerševy až k na její jihozápadní předměstí Neve Ze'ev.\n\nlevostranné\npravostranné\n\n"}
{"id": "601651", "url": "https://cs.wikipedia.org/wiki?curid=601651", "title": "Jan Košťál", "text": "Jan Košťál\n\nJan Košťál (* 13. dubna 1980 v Karlových Varech) je český hokejový útočník.\n\nS hokejem začínal v Karlových Varech, kde také debutoval v české nejvyšší lize v sezoně 1998/99. V Karlových Varech hrál 15 sezon v Extralize. Také hrál v 1. lize za týmy Sportovní klub Kadaň a KLH Chomutov a v 2. lize za tým HC Baník Sokolov. V současné době působí jako hrající trenér v anglickém klubu Swindon Wildcats.\n\n"}
{"id": "601652", "url": "https://cs.wikipedia.org/wiki?curid=601652", "title": "Dirichletova beta funkce", "text": "Dirichletova beta funkce\n\nDirichletova beta funkce je speciální funkcí, úzce související s Riemannovou zeta funkcí. \n\nDirichletova beta funkce je definována (za předpokladu Re(\"s\") > 0) jako:\n\nnebo ekvivalentně\n\nFunkci lze analyticky rozšířit na celou komplexní rovinu:\n\nkde Γ(\"s\") je gama funkce.\n\n"}
{"id": "601653", "url": "https://cs.wikipedia.org/wiki?curid=601653", "title": "Nachal Grar", "text": "Nachal Grar\n\nNachal Grar též Nachal Gerar (: נחל גרר) je vádí v Izraeli, v Negevské poušti.\n\nZačíná na rozmezí severního Negevu a jihozápadního okraje Judských hor respektive jejich části, která je nazývána Hebronské hory (\"Har Chevron\"), poblíž vesnice Lahav. Pak směřuje k západu, podél města Lehavim a jižního okraje velkého beduínského města Rahat. Poté vstupuje do krajiny na severozápadním okraji Negevu poblíž města Netivot, která již ztrácí pouštní charakter a je částečně zemědělsky využívaná. Poblíž vesnice Re'im ústí do vádí Nachal Besor.\n\nNa dolním toku je zčásti turisticky využíván a vyhlášen za přírodní rezervaci. Židovský národní fond zde provádí výsadbu lesů a úpravu turistických cest. Rezervace sestává ze dvou částí. První má plochu cca 2000 dunamů (2 kilometry čtvereční) a nachází se v délce 10 kilometrů mezi městem Rahat a vesnicí Tidhar, druhá má plochu cca 5500 dunamů (5,5 kilometrů čtverečních) a leží v délce 10 kilometrů mezi vesnicemi Ranen a Re'im.\n\nNachal Grar je pojmenován podle biblické lokality zmiňované v Knize Genesis 20,1: „\"Abraham táhl odtud do krajiny negebské a usadil se mezi Kádešem a Šúrem; pobýval jako host v Geraru\"“\n\n\n"}
{"id": "601663", "url": "https://cs.wikipedia.org/wiki?curid=601663", "title": "Robert Nozick", "text": "Robert Nozick\n\nRobert Nozick (16. listopadu 1938 – 23. ledna 2002) byl americký filozof a politolog, představitel politického liberalismu, který silně ovlivnil pravicové politické myšlení 70. a 80. let 20. století.\n\nNarodil se New Yorku, v židovské rodině utečenců z Ruska. Vystudoval filozofii na Kolumbijské univerzitě, v Princetonu a na Harvardu. Na Harvardu se stal profesorem filozofie (stejně jako na Rockefellerově univerzitě). Jeho první kniha \"Anarchy, State and Utopia\" vyšla roku 1974 (získal za ni National Book Award). Hájil v ní liberální/libertariánské politické hodnoty, brojil proti sociálnímu státu a přerozdělování, volal po privatizaci, ekonomizaci veřejného života a minimálním státu. To mu zajistilo mimořádné postavení v médiích a intelektuálních kruzích, které v 70. a 80. letech v USA a Británii začaly být pravicově orientované (éra reaganismu a thatcherismu). V dalších knihách (zejm. \"Philosophical Explanation\") se však věnoval více filozofickým otázkám. Dospívá zde k přesvědčení, že hlavním tématem filozofie není pravda, ale porozumění sobě samému, otázka významu.\n\n\n"}
{"id": "601664", "url": "https://cs.wikipedia.org/wiki?curid=601664", "title": "Paul Gascoigne", "text": "Paul Gascoigne\n\nPaul John Gascoigne (narozen 27. května 1967) je bývalý anglický profesionální fotbalista. Během kariéry Gascoigne hrál na pozici středního záložníka postupně za Newcastle United, Tottenham Hotspur, Lazio, Glasgow Rangers, Middlesbrough a Everton. Za reprezentaci Anglie odehrál 57 zápasů, ve kterých dal 10 gólů.\n\nGascoigne, známý pod přezdívkou \"Gazza\" začínal svou kariéru v místním klubu Redheugh Boys Club, a v roce 1983 podepsal smlouvu s Newcastle United. Od roku 1988 byl hráčem v Tottenham Hotspur, ve stejným roce začal také reprezentační kariéru. Byl účastníkem Mistrovství světa ve fotbale 1990, kde Anglie skončila v semifinále. Gascoigne byl v tomto turnaji významným hráčem a získal mnoho fanoušků.\n\nV roce 1992 odjel do Itálie, kde hrál v barvách Lazio Řím. Kvůli vážnému zranění nedosáhl velkých úspěchů. Díky rozličným skandálům, problémům s alkoholem a depresi stával se ale postupně mediální hvězdou. Od roku 1995 hrál v Scottish Premier League za klub Glasgow Rangers, s kterým třikrát byl mistrem ligy. Gazza byl také vynikajícím hráčem na Mistrovství Evropy ve fotbale 1996 (dostal se do mj. výběru All Stars Team). Těsně před Mistrovstvím světa ve fotbale 1998 byl kvůli špatnému chování a rozličným kontuziím vyřazen z reprezentace, a ukončil kariéru v národním týmu. V roce 1998 podepsal smlouvu s anglickým Middlesbrough FC, kterou ale zase kvůli problémům s pitím musel ukončit. Následně hrál ještě v barvach Evertonu a Burnley FC, bez větších úspěchů. Poslední léta hráčské kariéry strávil v čínském Gansu Tianma a anglickém Boston United. V roce 2005 oficiálně ukončil profesionální kariéru, a začal se věnovat trenérské práci. Na lavičce klubu ze 6. anglické ligy, Kettering Townu, však vydržel pouhých 39 dní, pak s ním klubové vedení vyrazilo dveře, protože své svěřence koučoval věčně zlitý na mol. Vystupoval v televizních pořadech, účastnil se různých mediálních projektů (mj. televizní pořad \"Gazzamania\", evropské turneé se skupinou Iron Maiden). V mediích se opakovaně objevují zprávy o jeho problémech s alkoholem, policii, duševním zdravím apod.\nNa podzim 2010 se objevily informace o nástupu Gascoigne'a na post trenéra v Garforth Town, zatím ale nejsou potvrzené.\n\n\n\n"}
{"id": "601667", "url": "https://cs.wikipedia.org/wiki?curid=601667", "title": "Chajim Perelman", "text": "Chajim Perelman\n\nChajim Perelman (20. května 1912 – 22. ledna 1984) byl polsko-belgický filozof a právní teoretik.\n\nNarodil se ve Varšavě, od roku 1925 však jeho rodina žila v Belgii. Na bruselské univerzitě se stal doktorem práv, doktorem filozofie a profesorem logiky a metafyziky.\n\nZa jeho klíčovou práci je považována kniha \"Traité de l'argumentation\" z roku 1958, která je zakladatelským dílem takzvané Nové rétoriky. Perelman se zde přihlásil k tradici oboru rétoriky, která byla přerušena zhruba v 16. století. Rozvíjí ji do teorie argumentace. Mluvené slovo je vždy určeno posluchačem, slovo filozofie tzv. \"univerzálním posluchačstvem\" (\"auditoire universel\"), čímž je zásadně determinováno. \n\nPerelman rozlišil čtyři druhy argumentačních technik:\n\n\nVe filozofii je klíčovou argumentační technikou rozklad pojmů v protikladné dvojice.\n\n\n"}
{"id": "601669", "url": "https://cs.wikipedia.org/wiki?curid=601669", "title": "Karel Schelle", "text": "Karel Schelle\n\nKarel Schelle (* 16. února 1952) je český právník historik, advokát a vysokoškolský pedagog.\n\nVystudoval právnickou fakultu v Brně, kde působí jako docent (1977–1991 asistent a odborný asistent) na Katedře dějin státu a práva. Přednáší a vede semináře především z českých a československých právních dějin a dějin veřejné správy. Karel Schelle rovněž působil v letech 1991–1993 na Palackého univerzitě v Olomouci. Od roku 1992 je advokát. V letech 1991–1995 byl proděkanem a v roce 1994 zastupujícím děkanem Právnické fakulty Masarykovy univerzity a 2001–2003 byl rektorem Vysoké školy Karla Engliše v Brně. Od roku 2010 je člen redakční rady časopisu \"Journal on European History of Law\". Vykonává také funkci předsedy představenstva Evropské společnosti pro právní dějiny \"(The European Society for History of Law)\".\n\nVědecky se zabývá dějinami veřejné správy v první ČSR a v období socialismu, jakož i ústavním vývojem v této době.\nKarel Schelle je členem vědecké rady a hlavním editorem Encyklopedie českých právních dějin.\n\n\n"}
{"id": "601670", "url": "https://cs.wikipedia.org/wiki?curid=601670", "title": "Kostel Nanebevzetí Panny Marie (Bukovec, okres Domažlice)", "text": "Kostel Nanebevzetí Panny Marie (Bukovec, okres Domažlice)\n\nKostel Nanebevzetí Panny Marie je původně románský kostel ve vesnici Bukovec v okrese Domažlice.\n\nKostel pochází ze 3. čtvrtiny 12. století, kdy ho podle Palackého nechali vystavět bratři Mutina a Dobrohost z Bukovce. Kostel byl goticky přestavěn v 1. polovině 14. století. Dalších stavebních úprav se mu dostalo roku 1772 a 1910. Po roce 1989 přešel do rukou obce, která v té době zdevastovaný kostel částečně zrekonstruovala, a tak byl roku 2010 znovuvysvěcen.\n\nZ původního románského kostela se dochovala věž se sdruženým oknem románským půlkruhovým portálkem na tribunu, který byl v baroku nahrazen kruchtou a kvádrové zdivo podél lodi. Při gotické přestavbě byl kostel rozšířen o presbytář s žebrovými klenbami, gotickým sanktuářem a sedilem. Dále z doby okolo roku 1400 pochází plaménkové kroužky okolo gotických oken.\n\nV kostele se nacházela cenná gotická Pieta z 1. poloviny 15. století.\nV poslední době byl zrekonstruován cenný kazetový strop na lodi kostela.\nZ krypty kostela vedou údajně podzemní chodby do bukovského zámku, odkud pak pokračují do zámků v Čečovicích a v Horšovském Týně.\nKostel je kulturní památkou.\n\n"}
{"id": "601671", "url": "https://cs.wikipedia.org/wiki?curid=601671", "title": "Blitz", "text": "Blitz\n\nBlitz ( \"Blesk\", zkráceno z německého \"Blitzkrieg\", blesková válka) bylo označení pro trvalé bombardování britských měst německou Luftwaffe v době druhé světové války.\n\nMezi 7. zářím 1940 a 21. květnem 1941 bylo na 16 britských měst shozeno přes 100 tun tříštivo–trhavých pum. Během 267 dní (téměř 37 týdnů) byl Londýn bombardován 71x, Birmingham, Liverpool a Plymouth 8x, Bristol 6x, Glasgow 5x, Southampton 4x, Portsmouth a Kingston upon Hull 3x. Kromě toho se uskutečnil alespoň jeden velký nálet na dalších osm měst.\n\nBlitz začal 24. srpna 1940, když se skupina německých nočních bombardérů mířících na letiště RAF odchýlila od kurzu a náhodou zničila několik londýnských domů, přičemž došlo i k obětem na lidských životech. Jako odvetnou akci nařídil britský ministerský předseda Winston Churchill bombardovat následující noci Berlín.\n\nSituace se rychle vyostřila. Počínaje 7. zářím bombardovala Luftwaffe Londýn po dobu 75 po sobě jdoucích nocí.\n\nDo konce května 1941 bylo zničeno nebo poškozeno přes milion domů a zabito přes 40 000 civilistů. Téměř polovina z tohoto počtu se vztahuje na Londýn.\n\nLuftwaffe útočila také na přístavy a průmyslová centra mimo Londýn. Těžké nálety, jež postihly hlavní přístav na Atlantiku Liverpool, si během války vyžádaly v oblasti Merseyside na 4000 životů. Severomořský přístav Kingston upon Hull, který se stal snadným náhradním cílem v případě, že piloti bombardovacích letadel nedokázali najít svůj prvotní cíl, prodělal během války celkem 86 náletů, přičemž bylo zabito asi 1200 civilistů a zničeno či poškozeno 95 % obytných domů. Ostatní přístavy včetně Bristolu, Cardiffu, Portsmouthu, Plymouthu, Southamptonu a Swansea se staly cílem náletů stejně jako průmyslová centra Birmingham, Belfast, Coventry, Glasgow, Manchester a Sheffield. Obzvlášť těžké nálety směřovaly na Birmingham a Coventry, protože v Birminghamu byla továrna na tanky a Spitfiry a v Coventry několik muničních továren. Centrum Coventry bylo téměř kompletně srovnáno se zemí.\n\nBombardování však nesplnilo svůj cíl demoralizovat Brity natolik, aby se vzdali, anebo vážně poškodit britské hospodářství. Během osmiměsíčního bombardování se Němcům nepodařilo vážně narušit výrobu ve Spojeném království, jehož válečný průmysl výrobu naopak zvyšoval. Blitz neusnadnil uskutečnění plánované Operace Seelöwe, což byl plán nacistického Německa na invazi do Velké Británie. Do konce května 1941 nebezpečí německé invaze pominulo a Hitler zaměřil svoji pozornost na východ, na Operaci Barbarossa. Při srovnání se spojeneckými nálety na Německo byl počet obětí následkem Blitzu poměrně malý. Jen samotné bombardování Hamburku v červenci 1943 si vyžádalo 42 000 civilních obětí, což je zhruba tolik, kolik jich zemřelo během celého Blitzu.\n\nNeúspěch německé vzdušné ofenzivy měl zřejmě několik důvodů. Velení Luftwaffe (OKL) se nepodařilo vypracovat účinnou dlouhodobou strategii pro ničení britského zbrojního průmyslu. Letecké útoky se zaměřovaly střídavě na různá odvětví průmyslu, aniž se na jakékoli z nich patřičně soustředily a vyvinuly na ně potřebný tlak. Luftwaffe také nebyla vybavena na dlouhodobé strategické letecké tažení. Mimo jiné jí chyběly těžké čtyřmotorové bombardéry. Také německé znalosti o britském průmyslu a jeho schopnostech byly nedostatečné. Díky všem těmto faktorům nedokázala Luftwaffe vmanévrovat Británii tam, kde si ji německé velení přálo mít.\n\n"}
{"id": "601672", "url": "https://cs.wikipedia.org/wiki?curid=601672", "title": "Joan Rivierová", "text": "Joan Rivierová\n\nJoan Rivierová (28. června 1883 − 20. května 1962), celým jménem Joan Hodgson Riviere, byla britská psychoanalytička kleiniánské orientace.\n\nV mládí se angažovala v hnutí sufražetek a usilovala o reformu rozvodového práva. Pak se však na shromáždění \"Society for Psychical Research\", které organizoval její strýc Arthur Woollgar Verrall, setkala s britským psychoanalytikem Ernestem Jonesem a roku 1916 k němu vstoupila do analýzy - jednak kvůli zájmu o dílo Sigmunda Freuda, jednak kvůli svým neurotickým problémům. Od roku 1919 byla sama aktivní psychoanalytičkou. Na konferenci v roce 1920 se setkala poprvé se Sigmundem Freudem a také s Melanií Kleinovou. Freuda požádala o možnost podstoupit u něj analýzu, neboť Jonesovi nedůvěřovala (za tím účelem odjela roku 1922 do Vídně), Kleinová se stala její přítelkyní a inspirátorkou. Spolu s Annou Freudovou, Ernestem Jonesem, Jamesem Stracheyem a Alix Stracheyovou se Rivierová stala překladatelkou Freudova díla do angličtiny a editorkou jeho sebraných spisů. Sama analyzovala budoucí významné psychoanalytiky Johna Bowlbyho a Donalda Woodse Winnicotta. Do dějin psychoanalýzy se nejvíce zapsal její článek \"Femininity as a Masquerade\" z roku 1929, kde spojila psychoanalýzu se svým dávným zájmem o feminismus a otázku ženství. Ženství je podle ní jen obranná strategie většiny žen, jakási \"maškaráda\". Její přístup ovlivnil budoucí feministickou psychoanalýzu i francouzského psychoanalytika Jacquese Lacana v jeho názoru, že \"ženství neexistuje\". Ve čtyřicátých letech se Rivierová aktivně účastnila sporů uvnitř Britské psychoanalytické společnosti, na straně Melanie Kleinové (proti Anně Freudové).\n\n"}
{"id": "601673", "url": "https://cs.wikipedia.org/wiki?curid=601673", "title": "Zdenka Heřmanová", "text": "Zdenka Heřmanová\n\nZdenka Heřmanová-Novotná (* 8. prosince 1930 Rakovník) je česká sinoložka, překladatelka a propagátorka čínské literatury. Laureátka Ceny ČSAV (1991) za práci na \"Česko-čínském slovníku\".\n\nZdenka Heřmanová-Novotná se narodila v Rakovníku. Během gymnaziálních studií strávila rok (1946–1947) v Anglii studiem angličtiny. V roce 1950 odmaturovala na rakovnickém Wintrově reálném gymnáziu. V letech 1950–1953 studovala na Filozofické fakultě Univerzity Karlovy v Praze čínštinu a dějiny Dálného východu u prof. Jaroslava Průška. V letech 1953–1958 pokračovala ve studiu čínštiny a čínské literatury na Pekingské univerzitě. Po skončení studia pracovala v letech 1958–1988 a 1990–1992 jako vědecká pracovnice v Orientálním ústavu Československé akademie věd. Roku 1966 získala hodnost kandidáta filologických věd a roku 1967 titul doktorky filosofie (PhDr.) na Univerzitě Karlově.\n\nV letech 1967–1984 byla členkou Názvoslovné komise Českého úřadu geodetického a kartografického, v letech 1990–1999 členkou redakční rady \"Archivu orientálního\" a v letech 1992–2001 členkou výboru Česko-čínské společnosti a redakční rady jejího časopisu \"Fénix\". Roku 1969 získala Čestné uznání ČSAV za lexikologické studie, v roce 1991 Cenu ČSAV za \"Česko-čínský slovník\".\n\nVědecky se zabývá problémy struktury a vývoje čínského znakového písma a jeho reformou, morfologií a lexikologií moderní a středověké čínštiny. V rámci této činnosti spolupracovala i na mezinárodních lexikografických projektech (s vědci z NDR a z Číny). Časopisecky publikovala celou řadu odborných studií a vydala několik knih. Jejím hlavním úkolem v Orientálním ústavu byla práce na sestavení a redakci devítidílného \"Česko-čínského slovníku\" (Academia Praha, 1974–1984). Kromě vědecké práce se zabývá překládáním čínské literatury do češtiny. Jejím nejznámějším překladatelským dílem je kniha \"Opičí král (Vyprávění o putování na západ)\", výbor z klasického románu \"Putování na západ\" (\"Si-jou-ťi\") spisovatele Wu Čcheng-ena, s nímž jako vůbec první seznámila českou kulturní obec. Čeština se tak po angličtině, francouzštině a ruštině stala teprve čtvrtým evropským jazykem, do nějž byl román přeložen. Pro první vydání (1961) byl použit výbor čínského editora Žuo-ku (Ruo Gu), pozdější vydání (1997) bylo rozšířeno ještě o jeden příběh. Úspěšná kniha byla později vydána i v anglickém (1964 a 1992), německém (1964 a 1992) a francouzském (1992) znění, vytvořených na základě českého překladu. Pro Československou televizi Brno přeložila scénář k čínskému seriálu \"Opičí král\" (\"Si-jou-ťi\", 1986), který byl v Československu poprvé vysílán roku 1991 a reprízován roku 1993. Napsala také dvě populární knížky o čínské kuchyni (1987, 1991).\n\n\n\n\n\n\n\n\n"}
{"id": "601677", "url": "https://cs.wikipedia.org/wiki?curid=601677", "title": "Erzincan", "text": "Erzincan\n\nErzincan je město v Turecku, hlavní město provincie s totožným jménem. Na konci roku 2009 zde žilo 90 100 obyvatel. Město (a celá oblast) je často sužována zemětřesením. Největší zemětřesení, jedno z nejsilnějších v historii celé země, postihlo Erzincan v roce 1939. Škody byly tak významné, že bylo vybudováno úplně nové město o něco severněji. Další zemětřesení postihla město v letech 1983 a 1992.\n\nO Erzincan byla v roce 1916 svedena bitva mezi Ruským impériem a Osmanskou říší.\n"}
{"id": "601680", "url": "https://cs.wikipedia.org/wiki?curid=601680", "title": "Jakub I. Skotský", "text": "Jakub I. Skotský\n\nJakub I. (10. prosince 1394, Dunfermline – 21. února 1437, Perth), nejmladší syn Roberta III. a jeho ženy Anabelly Drummondové, byl králem Skotska v letech 1406 až 1437.\n\nObavy o jeho bezpečnost v zimě 1405 - 06 vedly k plánu odeslat ho do Francie. V únoru byl ale donucen přechodně hledat útočiště na Bass Rock ve Firth of Forth. Na cestu do Francie vyrazil až v polovině března, ale jeho loď byla přepadena anglickými piráty, Jakub byl zajat a předán Jindřichovi IV. V anglickém zajetí strávil dalších 18 let.\n\nZ anglického zajetí byl propuštěn na počátku roku 1424. Ve Skotsku nebyl jeho příjezd příliš populární, k čemuž přispěla i výše výkupného (40 000 liber). Pro posílení své pozice zahájil preventivní útok proti šlechticům a některé z nich nechal uvěznit. Roku 1436 neuspěl v obléhání Roxburského hradu a musel vzdorovat neúspěšnému pokusu sira Roberta Grahama o jeho uvěznění na všeobecném sněmu. Byl zavražděn v noci z 20. na 21. únor 1437 při neúspěšném převratu vedeném jeho bývalým spojencem Waltrem Stewartem, hrabětem z Athollu.\n\nJakub se narodil v červenci 1394 v Dunfermline. Zde a ve Scone strávil převážnou část dětství. Jeho matka zemřela, když mu bylo sedm let a o rok později byl zavražděn, zřejmě jeho strýcem Robertem Stewartem, vévodou z Albany, jeho bratr David. Jakub se tak stal dědicem trůnu a jedinou překážkou toho, aby následnictví přešlo do linie vévody z Albany. Vévoda z Albany a jeho spojenec Archibald Douglas utrpěli velké ztráty roku 1402 po porážce jejich vojska u Homildonu. Tentýž rok zemřeli další vlivní šlechtici a v zemi vzniklo mocenské vakuum.\n\nV prosinci 1404 věnoval král svému synovi Jakubovi velká panství tak, aby si mohl vytvořit mocenskou základnu a byl chráněn od vlivu vévody z Albany. Plán odeslat mladého prince do Francie vznikl v zimě 1405 - 1406. V únoru 1406 biskup Wardlaw předal Jakuba do péče Jindřicha, hraběte z Orknejí a sira Davida Fleminga, spolu se silným vojenským doprovodem. To vyvolalo silnou reakci Jakuba Douglase, který se obával oslabení svého vlivu. V následné bitvě byl Fleming zabit, zatímco hrabě z Orknejí s Jakubem unikl do relativního bezpečí na Bass Rock. Asi po měsíci dorazila loď, která měla Jakuba odvézt do Francie. 22. března 1406 byla loď napadena anglickými piráty, kteří Jakuba zajali a předali ho do rukou anglického krále Jindřicha IV. Robert III. zemřel krátce poté, co se dověděl o zajetí svého syna.\n\nJakub jako nekorunovaný skotský král strávil v anglickém zajetí 18 let, zatímco vévoda z Albany povýšil z pozice zástupce do postavení správce země. Angličané dovolili Jakubovi, aby mu dělalo společnost několik jeho přátel a tak si zachoval kontakty se Skotskem.\n\nOd roku 1419 začal být Jakub považován Jindřichem V. spíše za hosta než za zajatce. Jakubův vztah k anglickému králi se projevil i tím, že ho doprovázel roku 1420 při jeho tažení do Francie, kde se zapojil do boje proti Skotům, kteří bojovali na straně francouzského krále. V červenci se Jindřich i Jakub znovu vrátili do Francie a anglický král svěřil Jakubovi velení při obléhání Dreux. 31. srpna 1422 Jindřich zemřel a Jakub se vrátil na jeho pohřeb do Anglie.\n\nRada mladého krále Jindřicha VI. se snažila ukončit Jakubovo zajetí co nejdříve. V druhé polovině roku 1423 byly snahy o Jakubův návrat do Skotska, především vlivem odporu vévody z Albany, neúspěšné. Jakub ve Skotsku získal spojence v Archibaldovi, hraběti z Douglasu, ale jeho pozice v zemi nebyla příliš silná. Nátlak Jakubových spojenců nakonec vedl k tomu, že všeobecný sněm v srpnu 1423 souhlasil se zahájením jednání o Jakubově osvobození. Jakub se v únoru 1423 oženil s Janou Beaufortovou, sestřenicí Jindřicha V. V březnu 1424 byla dohodnuta výše výkupného (40 000 liber) a v dubnu téhož roku skončilo regentství vévody z Albany s tím, jak se Jakub vrátil do Skotska.\n\nJakub se vrátil do země, jejíž ekonomika byla od 80. let trvale v recesi. Jakub byl 21. května korunován ve Scone. Při této příležitosti bylo, i z důvodu posílení jeho pozice, povýšeno do rytířského stavu 18 předních šlechticů, včetně syna vévody z Albany Alexandra. Jednání parlamentu, který byl svolán z důvodu diskuse, jak získat prostředky na výkupné, podpořilo Jakuba jako krále a částečně zvýšilo jeho příjmy.\n\nNavzdory tomu byl Jakub závislý na podpoře šlechticů, a to především hraběte Douglase, jeho první kroky byly tedy nekonfrontační. Výjimkou byl postup vůči Waltrovi Stewartovi, synovi vévody z Albany, který byl dědicem Lennoxu, otevřeně kritizoval svého otce, neumožnil získat titul svému mladšímu bratrovi Alexandrovi a byl kritikem otcova souhlasu s Jakubovým návratem do země. S tichým svolením vévody z Albany ho Jakub nechal zajmout a uvěznit na Bass Rock. V tomto období si Jakub uvědomil, že nebude schopen porazit spojence vévody z Albany, pokud na jeho straně bude John Stewart, hrabě z Buchanu, který se vyznamenal v bitvách ve Francii na straně francouzského krále.\n"}
{"id": "601681", "url": "https://cs.wikipedia.org/wiki?curid=601681", "title": "Alexandra Kimová", "text": "Alexandra Kimová\n\nAlexandra Petrovna Kimová (rusky \"Александра Петровна Ким\", 22. února 1885, Silenikovo, Ruské impérium – 16. září 1918, Chabarovsk, RSFSR) byla korejská revolucionářka. V roce 1916 se spojila s bolševiky, a je proto považovaná za první korejskou komunistku.\n\nAlexandra Kimová se narodila v Sinelnikovu, v korejské vesnici na Sibiři, kde byl silný korejský nacionalismus. V roce 1869 přišel její otec Kim Du Suh do Ruska. Pracoval jako překladatel. Později odešel do Mandžuska, bojovat proti japonským vojskům.\n\nV roce 1895 k němu Alexandra přijela do Číny. Brzy poté však Kim Du Suh zemřel. Alexandra byla adoptována Pjotrem Stankevičem, ruským přítelem jejího otce. Navštěvovala dívčí školu ve Vladivostoku. Po jejím absolvování začala pracovat jako učitelka na národní škole. Brzy si vzala Stankevičova syna.\n\nV té době začala Kimová docházet na politická setkání korejských emigrantů. V té době se rozvedla a přesunula se na Ural, kde začala šířit politický aktivismus. V roce 1916 se Kimová připojila k bolševikům. V roce 1917 jí Lenin poslal na Sibiř, aby zmobilizovala korejské síly proti kontrarevolučním silám.\n\nOdjela do Chabarovsku, kde se stala lidovou komisařkou Chabarovské rady. Setkala se zde s Yiem Dong-Wiem, Kim Ripem a dalšími korejskými bojovníky za nezávislost.\n\nDne 4. září 1918 byla Kimová zajata bělogvardějci a 16. září téhož roku zastřelena. Její poslední slova byla: \"\"Svoboda a nezávislost pro Koreu!\"\".\n"}
{"id": "601683", "url": "https://cs.wikipedia.org/wiki?curid=601683", "title": "Analogon", "text": "Analogon\n\nAnalogon je česká surrealistická revue. V podtitulu má „surrealismus – psychoanalýza – antropologie – příčné vědy“. \n\nAnalogon navazuje na tradici ineditních sborníků z 50. let, které vydával okruh kolem Vratislava Effenbergera (\"Znamení zvěrokruhu\" 1-9. \"Objekt\" 1-2). Jeho první číslo vyšlo v červnu roku 1969 v nakladatelství Československý spisovatel a sestavil ho básník a teoretik Vratislav Effenberger (autorem grafické koncepce byl tehdy Roman Erben). Autory byli Jiří Brabec, Zbyněk Havlíček, Květoslav Chvatík ad. Krom surrealistů přispěli i marxističtí teoretici (například Robert Kalivoda), což však nezabránilo zákazu revue. \n\nDruhé číslo vyšlo až roku 1990, a to z podnětu Surrealistické skupiny v Československu (dnes Skupiny českých a slovenských surrealistů). Vydalo ho nakladatelství Lidové noviny, šéfredaktorem byl Jiří Koubek. Od čísla 10 je vydavatelem Sdružení Analogonu, a od roku 1994 je šéfredaktorem František Dryje. \n\nV časopise publikují čeští a slovenští surrealisté (Jan Švankmajer, Eva Švankmajerová, Martin Stejskal, František Dryje, Albert Marenčin, Bruno Solařík, Roman Telerovský, Jakub Effenberger, Alena Nádvorníková, Ivo Purš, Přemysl Martinec ad.), ale i autoři mimo nejužší surrealistický okruh (Václav Cílek, Jiří Sádlo, Vladimír Borecký, Josef Fulka, Stanislav Komárek, Petr Král, Milan Nakonečný, Zdeněk Kratochvíl, Jiří Pechar, Ladislav Šerý, Zdeněk Justoň, Jiří Kocourek, Michael Šebek, František Vodák ad.). \n\nV časopise publikují i představitelé některých spřátelených uměleckých skupin, např. skupina \"AIV\" (Blažej Ingr, David Jařab) či \"Regula Pragensis\".\nSystematicky se redakce věnuje též dílu klasiků surrealismu, psychoanalýzy a avantgardy, z domácích autorů jde především o Vratislava Effenbergera, Bohuslava Brouka, Zbyňka Havlíčka, Záviše Kalandru, Roberta Kalivodu, Mikuláše Medka, Karla Šebka, Evu Švankmajerovou, Karla Teiga či Jiřího Voskovce a Jana Wericha. Ze zahraničních klasiků jsou hojně publikováni André Breton, Louis Aragon, Antonin Artaud, Georges Bataille, Salvador Dalí, Sigmund Freud, Alfred Jarry, Carl Gustav Jung, Benjamin Péret, Philippe Soupault, René Alleau, Jean Baudrillard, Roger Caillois, Guy Debord, Gilles Deleuze, Jacques Lacan, Claude Lévi-Strauss či Henri Michaux. Stejně tak redakce publikuje autory, které považuje za předchůdce surrealismu (např. markýz de Sade, Josef Váchal).\n\nStalo se pravidlem, že prezentace nového čísla Analogonu je spojena s divadelním představením, zvaným \"Večery Analogonu\", složeným ze skečů, scének a čtení z nového čísla. Pravidelnými účinkujícími byli herci z divadelního souboru původního HaDivadla, dále Jiří Ornest, Jan Kraus, Arnošt Goldflam a další. Režii představení má David Jařab, výběr a tvorbu scének utváří František Dryje a Bruno Solařík. V roce 2017 šlo již o XXXVII. večer Analogonu. Několik Večerů natočila i Česká televize.\n\nKaždé číslo má své téma, k němuž se vztahuje většina příspěvků.\nNěkterá témata jsou zvolena podle názvu výstav českých surrealistů (\"Svatokrádež\", \"Černá a bílá jezera\", \"Svět je strašlivý přírodopis\").\n\n"}
{"id": "601684", "url": "https://cs.wikipedia.org/wiki?curid=601684", "title": "Erzincan (provincie)", "text": "Erzincan (provincie)\n\nErzincanská provincie je území v Turecku, ležící ve východní Anatolii. Hlavním městem je Erzincan. Rozkládá se na ploše 11 974 km a na konci roku 2009 zde žilo 213 288 obyvatel. Region je často sužován zemětřesením.\n\nProvincie Erzincan se administrativně člení na 9 distriktů:\n"}
{"id": "601690", "url": "https://cs.wikipedia.org/wiki?curid=601690", "title": "Rastislav Dej", "text": "Rastislav Dej\n\nRastislav Dej (* 12. září 1988, Považská Bystrica) je slovenský hokejový útočník a reprezentant, který od května 2017 nastupuje za český klub HC Vítkovice Ridera.\n\nS hokejem začínal ve svých čtyřech a půl letech v týmu HK Púchov. Následně zamířil do mužstva HK 95 Považská Bystrica, kde hrál v dorostenecké i juniorské soutěži a připsal si také jeden zápas v první slovenské lize za \"áčko\". V mládeži nadále pokračoval po přestupu do Česka, kde nastupoval za juniorské výběry klubů HC Ytong Brno a HC Kometa Brno. 11. června 2007 podepsal smlouvu s Energií Karlovy Vary, kde uzavřel roční kontrakt s následnou opcí. V sezoně 2007/08 hrál za juniorku Energie a získal s ní ligový titul, nastupoval však rovněž v dresu prvního týmu v české nejvyšší lize. V dalším ročníku pomohl vybojovat \"áčku\" titul mistra extraligy, ale odehrál také několik utkání formou střídavých startů za mužstvo HC Most z první ligy. V sezoně 2009/10 se Vary nedostaly do play-off a Dej pomohl celku KLH Chomutov k účasti v baráži o nejvyšší soutěž. V květnu 2012 odešel společně s tehdejším spoluhráčem Lukášem Sáblíkem z Karlových Varů do českobudějovického klubu HC Mountfield. \n\nV roce 2013 zamířil do nově vzniklého extraligového týmu Mountfield HK z Hradce Králové, kam se tehdy přesunulo celé českobudějovický mužstvo. Krátce po přesunu si s klubem zahrál na turnaji European Trophy v severní divizi, kde Hradec skončil v konfrontaci s týmy Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V březnu 2015 podepsal s královéhradeckým vedením nový dvouletý kontrakt. Na konci roku 2016 se s mužstvem Hradce Králové představil na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V ročníku 2016/17 s týmem poprvé v jeho historii postoupil v nejvyšší soutěži do semifinále play-off, kde bylo mužstvo vyraženo pozdějším mistrem - Kometou Brno v poměru 2:4 na zápasy, ale Dej společně se spoluhráči a trénery získal bronzovou medaili.\n\nV květnu 2017 odešel jako volný hráč do klubu HC Vítkovice Ridera a uzavřel s ním víceletou smlouvu.\n\n"}
{"id": "601708", "url": "https://cs.wikipedia.org/wiki?curid=601708", "title": "Jihlavské listy", "text": "Jihlavské listy\n\nJihlavské listy jsou nezávislé regionální noviny pro kraj Vysočina, vydávané společností Parola. Vychází v Jihlavě dvakrát týdně – v úterý a v pátek.\n\nJihlavské listy byly založeny roku 1892 redaktorem Janem Mášou. Jednalo se o první české noviny vydávané v Jihlavě a přilehlém německém jazykovém ostrově. První číslo vyšlo 10. prosince 1892 s podtitulem \"politický týdeník pro zájmy českomoravského pohoří\". Během prvních let týdeník bojoval s nepřízní finanční, s podezíravostí ze strany rakouských úřadů i s otevřenou nenávistí ze strany místních německých nacionalistů. Roku 1899 Máša z redakce odešel s dluhem 20 tisíc zlatých. Po jeho odchodu v redakci nastaly spory mezi jednotlivými skupinami českého hnutí a v důsledku toho se na jaře téhož roku v Jihlavě objevil další týdeník s totožným názvem. Následovaly mnohaleté spory o název. Situace se uklidnila až roku 1909. Od roku 1912 Jihlavské listy vycházely dvakrát týdně a vznikla i speciální mutace pro Znojemsko. Rozmach ukončila první světová válka, kdy sama redakce vydávání zastavila, protože nechtěla zveřejňovat oficiální zprávy z fronty a fiktivní dopisy vojáků domů.K obnovení činnosti došlo až po konci války a vzniku Československa v roce 1919. Od té doby Jihlavské listy vycházely do roku 1941, kdy bylo v rámci germanizačních opatření na Jihlavsku jejich vydávání definitivně zastaveno.Po osvobození roku 1945 obnoveny nebyly a jejich místo zabraly regionální týdeníky jednotlivých politických stran. Jednalo se o Kladivo a srp Komunistické strany Československa, Lidové hlasy Čs. strany lidové a Naše Slovo Čs. strany národně socialistické. Roku 1946 se Kladivo a srp sloučilo s třebíčským komunistickým týdeníkem Jiskra, ostatní stranické týdeníky z politických důvodů po únoru 1948 zanikly. Jiskra se stala orgánem Krajského výboru KSČ jihlavského kraje. Po reformě státní správy roku 1960 a zrušení jihlavského kraje Jiskru vydávaly společně ONV a Okresní výbor KSČ Jihlava. Takto noviny fungovaly až do roku 1990.\n\nPočátkem roku 1990 se čtenáři vyslovili v anketě pro návrat k názvu Jihlavské listy. Šéfredaktorem je Petr Klukan.\n\n"}
{"id": "601709", "url": "https://cs.wikipedia.org/wiki?curid=601709", "title": "Zdeněk Zuska", "text": "Zdeněk Zuska\n\nZdeněk Zuska (27. dubna 1931 Užhorod –17. prosince 1982 dálnice D1) byl český a československý politik Komunistické strany Československa, poslanec České národní rady, Sněmovny národů a Sněmovny lidu Federálního shromáždění za normalizace, primátor hlavního města Prahy v 70. letech 20. století a místopředseda vlády České socialistické republiky.\n\nVystudoval Právnickou fakultu Univerzity Karlovy a pracoval několik let jako prokurátor v Ostravě. Roku 1947 vstoupil do KSČ, působil v řadě mládežnických a stranických funkcí a získal i doktorát sociálních věd (RSDr.).\nJeho politická kariéra vyvrcholila za normalizace. V roce 1970 se stal primátorem hlavního města Prahy. Byl schopným manažerem a v Praze se mu podařilo dosáhnout poměrně vysokého tempa výstavby nových bytů i velkých investic, zejména byl vybudován Most Klementa Gottwalda (dnešní Nuselský most) a otevřeno metro. Kvalita výstavby však byla často nízká a historický střed města přes dílčí renovace chátral.\n\nZastával i posty v celostátní komunistické straně. V letech 1969–1970 byl vedoucím Byra pro řízení stranické práce v českých zemích. 26. června 1970 byl kooptován za člena Ústředního výboru Komunistické strany Československa. V této funkci ho potvrdil XIV. sjezd KSČ, XV. sjezd KSČ a XVI. sjezd KSČ.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v březnu 1971. Do federálního parlamentu ho nominovala Česká národní rada, kde rovněž zasedal dodatečně (od prosince 1970). Ve Federálním shromáždění pak zasedal dlouhodobě. Ve volbách roku 1971 přešel do Sněmovny lidu (volební obvod Praha-město). Mandát opětovně získal ve volbách roku 1976 (obvod Praha 1) a volbách roku 1981. Ve FS zasedal až do své smrti roku 1982. V parlamentu ho pak po doplňovacích volbách vystřídal František Štafa.\n\nV roce 1973 mu byl udělen Řád práce, roku 1981 Řád Vítězného února. V červnu 1981 Zdeněk Zuska opustil primátorské křeslo a byl jmenován místopředsedou české vlády Josefa Korčáka, již následujícího roku však jeho život ukončila nehoda na dálnici D1.\n\nJeho synem je JUDr. Jan Zuska, který vystudoval Královu univerzitu a stal se právníkem. Jeho druhorozený syn je Petr Zuska, choreograf, režisér, tanečník, pedagog a dlouholetý umělecký šéf Baletu Národního divadla v Praze.\n\n"}
{"id": "601711", "url": "https://cs.wikipedia.org/wiki?curid=601711", "title": "Accelerated Processing Unit", "text": "Accelerated Processing Unit\n\nJako APU (z anglického Accelerated Processing Unit) je nazýván čip, do kterého je v jednom pouzdře integrováno jádro (nebo jádra) CPU a zároveň GPU, tedy jak centrální procesorové, tak grafické jednotky.\n\nNávrh APU odstraňuje řadu problémů díky zlepšení komunikace mezi jádry CPU a jádry GPU. Vlivem této integrace se u počítačů s APU výrazně zlepšuje poměr výkon/cena. Dnes již klasické použití APU je pro vysoce mobilní přístroje, jako jsou mobilní telefony, netbooky, tablety. Největší přínos APU pro desktopy a servery je za pomoci nových standardizovaných rozhraní a knihoven, jako jsou pro obecné výpočty DirectCompute, OpenCL, WebCL, a nejnovějších verzí OpenGL ES.\n\nPrvní APU byly použity v systémech s nízkým výkonem, kde se díky integraci CPU a GPU šetřila energie. V současné době se navíc APU používají i v systémech, kde přinášejí vysoký výkon v jednoduché přesnosti FLOPS (hrací konzole a modelování).\n\nTypickými APU orientovaným na vysoký výkon jsou APU od firmy AMD, které jsou použity v konzolích PlayStation 4, které mají celkový výkon vyšší než 1 TFlops (jednoduchá přesnost). Podobné vlastnosti má i APU použité v konzoli Xbox One. V obou případech jde o APU s osmi jádry CPU, vysoce výkonným GPU a pamětí sdílenou jak CPU, tak i GPU. Cílem tohoto řešení je dokonalá spolupráce systémů APU a tím pádem co nejvyšší reálný výkon konzolí.\n\nDůležitým předpokladem efektivního využití APU je podpora ze strany software pro efektivního implementaci softwarového rozhraní. Přelomem pro využití APU byla podpora grafického rozhraní DirectX 11, od firmy Microsoft, se kterou přišlo výpočetní rozhraní DirectCompute 1. Také v oblasti otevřeného software došlo k podpoře APU, a to zejména díky podpoře stále významnějšího grafického rozhraní OpenGL, grafického rozhraní pro drobné a vestavěné spotřebiče OpenGL ES a výpočetního rozhraní OpenCL.\n\nPoslední přijatá verze OpenCL 2.0 rázně omezuje nutnost intervencí CPU do práce GPU v nejnovějších APU, takže dále silně snižuje nutnost přenášení dat mezi CPU a GPU v rámci APU. Vlastně se tak rozšiřuje množina problémů a algoritmů, které je možno řešit téměř bez zásahu CPU. Řešení za pomoci GPU je totiž obvykle méně energeticky náročné, a u stále většího množství úloh i výrazně výkonnější. V podstatě se dá říci, že cílem APU je maximální využití GPU z důvodu jeho mnohem vyšší efektivity než u současných CPU.\n\nToto pojmenování zavedla v roce 2010 společnost AMD spolu s uvedením svého projektu AMD Fusion s modely Bobcat, Jaguar, … První APU (CPU a GPU v jednom pouzdře) však přišlo již v roce 2006 spolu s procesorem Intel Atom. Oba čipy oproti běžným desktopovým procesorům disponují miniaturními velikostmi (Intel Atom 9,1×9,6 mm a AMD Bobcat 8,1×9,1 mm) a mnohem menším TDP (např. AMD Bobcat má mít 9 W, běžné procesory přitom dosahují 65–95 W). Třetí hráč na trhu procesorů architektury x86, společnost VIA, pro rok 2011 chystá APU čipy NANO. Pro ARM žádné APU návrhy zatím nejsou známy; pokud by se měly objevit, dá se (soudě podle zlomkové spotřeby ARM procesorů oproti procesorům x86) předpokládat ještě mnohem menší TDP než má současný návrh AMD Bobcat.\n\n\n"}
{"id": "601714", "url": "https://cs.wikipedia.org/wiki?curid=601714", "title": "Třída Sejong Veliký", "text": "Třída Sejong Veliký\n\nTřída Sejong Veliký či třída KD-III je třída univerzálních raketových torpédoborců jihokorejského námořnictva, postavených v rámci programu \"Korean Destroyer eXperimental\" (KDX-III). Třídu tvoří celkem šest jednotek. První tři do služby vstoupily v letech 2008–2012, přičemž druhá trojice se k nim připojí do roku 2027. Plavidla jsou vybavena americkým pokročilým zbraňovým systémem Aegis a jsou schopna boje proti hladinovým, pozemním, vzdušným cílům i proti ponorkám. Svou konstrukcí představují největší a nejsilněji vyzbrojenou verzi amerických torpédoborců třídy \"Arleigh Burke\".\n\nPro operace této třídy torpédoborců byla vystavěna nová základna na strategicky umístěném ostrově Čedžu. Základna zahájila provoz na konci roku 2015.\n\nNejprve byly postaveny tři jednotky první této třídy (Batch I). Do služby byly zařazeny v letech 2008–2012. Jihokorejská loděnice Hyundai Heavy Industries (HHI) postavila první a třetí, přičemž druhý postavila loděnice Daewoo Shipbuilding & Marine Engineering (DSME).\n\nV prosinci 2013 padlo rozhodnutí na zvýšení počtu torpédoborců se systémem Aegis ze tří na šest, a to do roku 2027. Důvodem jsou zejména napjaté vztahy s KLDR a potřeba zesílení protiraketové obrany. Kontrakt na vývoj druhé skupiny třídy KDX-III (Batch II) a zároveň stavbu prototypové jednotky získala loděnice HHI. Kýl plavidla má být založen roku 2020 a trup má být na vodu spuštěn roku 2021. Prototyp má být do služby přijat do roku 2024.\n\nJednotky třídy \"Sejong Veliký\":\n\nTorpédoborce nesou zbraňový systém Aegis s radarem SPY-1D. Jádrem jejich protiletadlové výzbroje jsou dvě skupiny vertikálních odpalovacích zařízení Mk 41, mající celkem 80 buněk, rozdělených do skupin po 48 a 32. Z nich jsou odpalovány řízené střely Standard SM-2 Block IIIB. Další vertikálně odpalovaná výzbroj je nesena v silech domácího typu K-VLS. Tato třída nese celkem 48 buněk K-VLS pro 16 raketových torpéd Hong Sang Eo a 32 protizemních střel Hyunmoo III.\n\nHlavňovou výzbroj tvoří jeden 127mm kanón s délkou hlavně 62 ráží a jeden systém Goalkeeper CIWS s 30mm rotačním kanónem. Blízkou obranu doplňuje jeden systém RIM-116 Rolling Airframe Missile, nesoucí 21 protiletadlových řízených střel krátkého dosahu. K ničení lodí slouží 16 protilodních střel SSM-700K Hae Song. Raketová torpéda doplňují dva trojhlavňové 324mm protiponorkové torpédomety pro domácí lehká torpéda K745 Chung Sang Eo. Na palubě je rovněž přistávací plošina a hangár uzmožňující operace dvou protiponorkových vrtulníků Super Lynx.\n\nPohon koncepce COGAG využívá čtyř plynových turbín General Electric LM2500. Lodní šrouby jsou dva. Lodě dosahují rychlosti 30 uzlů.\n\nDo konstrukce druhé skupiny bude zapracována řada vylepšení. Bude použit hybridní elektrický pohon Hybrid-Electric Drive (HED), zdokonalená verze systému Aegis úrovně BMD 5.1, vylepšené senzory, systémy elektronického boje Sonata Next Generation, domácí sonary a zdokonalené technologie stealth. Torpédoborec bude mít také o čtyři metry prodloužený trup. Jeho výzbroj bude rozšířena o řízené střely SM-3\n\n"}
{"id": "601716", "url": "https://cs.wikipedia.org/wiki?curid=601716", "title": "Ludvík Černý", "text": "Ludvík Černý\n\nLudvík Černý (16. srpna 1920 Praha – 12. září 2003 Praha) byl český a československý politik Komunistické strany Československa, primátor hlavního města Prahy v době pražského jara a poslanec České národní rady a Sněmovny národů Federálního shromáždění na počátku normalizace.\n\nVystudoval reálku a kurz Vysoké školy ekonomického inženýrství na ČVUT. Působil v různých ekonomických a manažerských funkcích. Řadu let zasedal jako poslanec a předseda plánovací komise v Národním výboru hlavního města Prahy. Zasedal v Městském výboru KSČ. Od roku 1960 byl jedním ze dvou náměstků primátora. 29. června 1964 se stal primátorem Prahy. Na této pozici se mu podařilo po létech zanedbávání zvýšit finanční dotace hlavnímu městu a zahájit řadu velkých investičních akcí, především výstavbu pražského metra.\n\nPo federalizaci Československa usedl v lednu 1969 do Sněmovny národů Federálního shromáždění. Do funkce ho nominovala Česká národní rada, kde rovněž zasedal. Ve federálním parlamentu setrval do konce funkčního období, tedy do voleb roku 1971.\n\nV období pražského jara se výrazněji politicky neangažoval, po zahájení normalizace však na vlastní žádost z postu primátora odešel. Do odchodu na penzi pak pracoval jako předseda Československé obchodní komory.\n\n"}
{"id": "601717", "url": "https://cs.wikipedia.org/wiki?curid=601717", "title": "Adolf Svoboda", "text": "Adolf Svoboda\n\nAdolf Svoboda (16. června 1900 Chvaly – 9. února 1969 Praha) byl český a československý politik Komunistické strany Československa, poúnorový poslanec Národního shromáždění ČSR a primátor hlavního města Prahy.\n\nVyučil se strojním zámečníkem, již od mladých let se začal angažovat v politice a odborovém hnutí. V roce 1916 vstoupil do Svazu kovodělníků, později usedl do krajského výboru sociálně demokratické mládeže. Roku 1921 se stal jedním ze zakládajících členů KSČ. Působil na regionální i celostátní stranické úrovni. Po okupaci Československa nacisty byl zatčen a většinu války strávil v koncentračních táborech.\n\nPo válce jeho politická kariéra pokračovala. Stal se předsedou OV KSČ v Praze a členem rady národního výboru v Praze. Zasedal v ústředním výboru Svazu československo-sovětského přátelství, působil jako tajemník KV KSČ, později předseda a vedoucí tajemník MV KSČ. V prosinci 1952 byl na celostátní konferenci KSČ zvolen kandidátem Ústředního výboru Komunistické strany Československa. Členem ÚV KSČ ho zvolil X. sjezd KSČ a XI. sjezd KSČ. XII. sjezd KSČ a XIII. sjezd KSČ ho dosadil do funkce člena Ústřední kontrolní a revizní komise KSČ. Byl mu udělen Řád republiky.\n\nPo volbách roku 1948 byl zvolen do Národního shromáždění za KSČ ve volebním kraji Praha. Mandát nabyl až dodatečně v březnu 1952 jako náhradník poté, co rezignoval poslanec František Vais. V parlamentu zasedal do konce funkčního období, tedy do voleb roku 1954.\n\nV letech 1954 až 1964 zastával pozici primátora hlavního města Prahy. V době jeho primátorství sice v Praze vzniklo několik významných staveb, celkově však podinvestované město chátralo zejména ve svých centrálních částech. Během jeho působení byl na Letné odhalen a po sedmi letech opět zbořen monumentální Stalinův pomník, největší skupinové sousoší v Evropě.\n\nZemřel v únoru 1969.\n\n"}
{"id": "601723", "url": "https://cs.wikipedia.org/wiki?curid=601723", "title": "Alois Říha", "text": "Alois Říha\n\nAlois Říha (21. července 1875, Bratčice – 1. července 1945 Praha) byl český právník a úředník, za německé okupace jmenovaný primátor Prahy.\n\nNarodil se v rolnické rodině, po gymnaziálních studiích v Čáslavi a Rychnově nad Kněžnou studoval na Právnické fakultě Univerzity Karlovy v Praze, titul JUDr. získal roku 1899.\n\nV roce 1903 se oženil, s manželkou měl dvě děti. Rodina bydlela nejprve v Brandýse nad Labem, od roku 1914 pak v Praze.\n\nPracoval ve státní správně, nejdříve u Českého místodržitelství, následně u okresních hejtmanství v Karlíně, Lanškrouně, a Brandýse nad Labem.\n\nBěhem první světové války působil opět na pražském místodržitelství, po válce pak jako okresní hejtman v Brandýse nad Labem. V roce 1924 mu byl udělen titul vládní rada, od roku 1928 působil u zemského úřadu v Praze. V roce 1939 byl na vlastní žádost penzionován jako titulární viceprezident zemské správy politické v Čechách.\n\n„Komisařským vedoucím pro výkon primátorských záležitostí“ ho v roce 1940 jako nepolitického odborníka jmenoval K. H. Frank po zatčení předchozího primátora Otakara Klapky.\n\nJeho pozice byla od počátku slabá, chod radnice ovlivňoval v době války německý náměstek primátora, horlivý nacista Josef Pfitzner. Jeho faktický vliv na vedení Prahy byl tedy omezený.\n\nSnažil bránit germanizačním snahám prosazovaným Pfitznerem, např. odmítl podepsat návrh zavádějící němčinu jako jediný úřední jazyk na magistrátu. Také bránil i pro Prahu nevýhodným nákupům říšských dluhopisů. V srpnu 1942 dokonce měl být pro nedostatek loajality k říši své funkce zbaven, s ohledem na veřejné mínění se tak nestalo.\n\nPrimátorem tak zůstal až do pražského povstání v květnu 1945, 5. května pak předal představitelům odboje správu města a odebral se domů. Zemřel zanedlouho, 1. července 1945, na infekčním oddělení Bulovky v Praze.\n\n"}
{"id": "601734", "url": "https://cs.wikipedia.org/wiki?curid=601734", "title": "Láska je láska", "text": "Láska je láska\n\nLáska je láska může být:\n"}
{"id": "601737", "url": "https://cs.wikipedia.org/wiki?curid=601737", "title": "Doudlebsko", "text": "Doudlebsko\n\nDoudlebsko je etnografický subregion v jižních Čechách, součást regionu Povltaví. \n\nOblast, stejně jako vesnice Doudleby, se nazývá podle Doudlebů, kmene nejistého původu dříve sídlícího v jižních Čechách, Korutanech, Panonii a na ukrajinské Volyni.\n\nDoudlebsko je nejjižnější český etnografický region. Na severu sousedí s Blatskem, na jihu jej ohraničuje Šumava a Novohradsko, které měly až do roku 1945 převážně německé obyvatelstvo. Nachází se na území mezi Vltavou a Malší, kde se v minulosti sbíhaly Vitorazská a Linecká stezka, a v pahorkatinné oblasti v okolí Ločenic, Todně a Strážkovic. Na východě sahá do povodí Stropnice až za Borovany a Trhové Sviny, na jih za Pořešín a Besednici a na západě až do okolí Kleti, kde významnými oblastmi jsou takzvané Záhorácko a Závodácko - tedy okolí Zlaté Koruny a okolí Křemže. Doudlebsko zasahuje na území okresů Český Krumlov a České Budějovice.\n\nDoudlebský kroj byl prostý a jednoduchý. Ženy nosily košili s rukávci, nejčastěji červenou sukni s kapsářem a množstvím spodniček, šněrovačku v barvě sukně a přes ramena barevný hedvábný šátek. Mužský kroj tvořily \"„praštěnky“\" (žluté jelenicové kalhoty ke kolenům), modré pletené punčochy, střevíce s přezkou, krátký nebo dlouhý kabátek, v zimě kožich, \"„podštok“\" (vysoký klobouk z prasečích chlupů). Chloubou mužského kroje byl široký opasek, s pevným terčem vpředu a s jemnou bělavou výšivkou.\n"}
{"id": "601742", "url": "https://cs.wikipedia.org/wiki?curid=601742", "title": "Serve", "text": "Serve\n\nSlovo serve může mít více významů:\n\n\nSlovo serve se také vyskytuje v následujícím názvu:\n\n\n"}
{"id": "601745", "url": "https://cs.wikipedia.org/wiki?curid=601745", "title": "Cape Point", "text": "Cape Point\n\nCape Point je mys a skalnatý ostroh tvořící jihovýchodní okraj poloostrova Cape Peninsula v jihozápadní části Jihoafrické republiky. Vypíná se do nadmořské výšky 238 m. Na jeho vrcholku byl v roce 1860 postaven maják, protože bouřlivé vody v této oblasti a podmořské útes útesy měly na svědomí množství námořních neštěstí. Poloha majáku ale nebyla vybrána nejšťastněji a byl často skryt v mlze skrývající vrcholek mysu. Po ztroskotání portugalského parníku Lusitania 18. dubna 1911 byl postaven o něco níže nový maják, který je se svítivostí 10 Mcd nejsilnější v jižní Africe.\n\nCape Point je spolu s nedalekým mnohem známějším mysem Dobré naděje součástí národního přírodního parku Table Mountain National Park v jižní části Cape Peninsula s výskytem mnoha druhů rostlin, hmyzu, plazů, ale také skupinek paviánů nebo pštrosů. Je také populárním turistickým cílem. Pro snadnější přístup byla ke starému majáku kromě pěší cesty vybudována také lanovka „Bludný Holanďan“.\n"}
{"id": "601748", "url": "https://cs.wikipedia.org/wiki?curid=601748", "title": "Tomb Raider: Anniversary", "text": "Tomb Raider: Anniversary\n\nLara Croft Tomb Raider: Anniversary je videohra v sérii Tomb Raider. Je to remake prvního dílu této série, původního Tomb Raidera. Využívá vylepšené verze herního enginu z a obsahuje všechna původní prostředí.\n\nVe starých časech, kdy se všechny národy světa klanili jedinému – Atlantidě– byl právě atlantskými vládci vytvořen mocný artefakt Scion, který dokáže změnit genetický kód organismů. Tato síla měla sloužit ku prospěchu lidstva. Jeden z vládců však artefakt zneužil a s jeho pomocí vytvořil armádu démonů, kteří následně zdevastovali celou Atlantidu, jejíž obyvatelé byli nuceni utéci do jiných rozvíjejících se zemí (později z nich vnikl Egypt, antická kultura apod.).\n\nDotyčnou osobu, zodpovědnou za tuto tragédii (jménem Natla), však postihl zasloužený trest – zbylí dva panovníci zaniklé Atlantidy, Qualopec a Tihocan, ji uvrhli do ledového vězení, kde měla navždy trpět. Oba potom odešli do různých koutů světa; Qualopec do Peru a Tihocan do Řecka, založili obrovské civilizace a časem zemřeli.\n\nVe 40. letech 20. století probíhaly v Novém Mexiku jaderné pokusy, díky kterým se na povrch dostala i schránka s Natlou uvnitř. Ta se probudila a s plnou chutí se pustila do realizace svého předešlého plánu – vytvořit rasu démonů a ovládnout celý svět. Postupně se jí podařilo začlenit se do světa běžných lidí. Vytvořila si velkou korporaci Natla's Technologies a tímto způsobem nahromadila potřebný majetek.\n\nNásledně, když už je na všechno připravená, si Natla najme skupinu dobrodruhů a archeologů, aby pro ni vypátrali tři části Scionu, ukryté na různých místech světa, netušíc pro koho vlastně artefakt získávají. Tento tým se skládá z Larsona, Pierra DuPonta a Lary Croft, přičemž třetí jmenovaná nemá ani tušení, že ve hře jsou zapojeni i další. Natla si najme Laru v Indii jako poslední (prostřednictvím Larsona) a poví jí o ztraceném městě Vilcabamba v Andách, kde se údajně nachází Qualopecova hrobka s prvním úlomkem Scionu. Lara by možná tuto zajímavou nabídku odmítla, jenže po Vilcabambě pátral kdysi i její otec, avšak neúspěšně. A tak když se Laře naskytla příležitost, je třeba se jí chopit.\n\nLara velmi brzy zjistí, že částí Scionu je víc a že po nich kromě ní pátrá i Larson a jakýsi francouzský profesionální vykradač hrobů Pierre DuPont. Situace se komplikuje a Lara si uvědomuje, že ji Natla zneužila, aby tak mohla realizovat svoje ďábelské plány.\n\nKdyž Lara postupně získá všechny tři díly Scionu a odstraní z cesty Pierra, přepadne jí skupinka hrdlořezů v čele s Natlou a ukradnou jí nejen všechny zbraně, ale hlavně těžce získaný Scion. Avšak Lara z tohoto střetnutí vyvázne živá a hned se vydá s Natlou k tajemnému ostrovu uprostřed oceánu, kde se údajně nachází poslední zbytky bájné Atlantidy.\n\nVše vyvrcholí v atlantských ruinách, kde Lara v tuhém souboji porazí Natlu a vyhodí celý ostrov do povětří, spolu s ohavnými stvořeními, která vzešla ze zneužité moci Scionu.\n\n\n"}
{"id": "601750", "url": "https://cs.wikipedia.org/wiki?curid=601750", "title": "Timo Hildebrand", "text": "Timo Hildebrand\n\nTimo Hildebrand (* 5. dubna 1979, Worms) je bývalý německý fotbalový brankář a reprezentant. Kariéru ukončil v březnu 2016 ve věku 36 let.\nDrží bundesligový rekord – po dobu 884 minut dokázal nedostat gól (v sezóně 2003/04).\n\nProfesionální fotbal začal ve Stuttgartu, kde nakonec strávil osm let. Poté působil dva roky ve Valencii, druhou sezónu ve španělském klubu ale neodchytal ani jeden zápas. Následoval návrat do Hoffenheimu kde rovněž působil dvě sezóny. Od léta 2010 byl členem kádru Sportingu Lisabon, se kterým uzavřel kontrakt do 30. června 2011.\n\nPoté se vrátil do Německa do klubu FC Schalke 04. 6. listopadu 2013 udělal hrubku proti anglickému týmu Chelsea FC v základní skupině Ligy mistrů, dopomohl k první brance Samuelu Eto'o, když podcenil jeho napadání a nastřelil jej, od kamerunského útočníka se pak míč odrazil do brány. Schalke prohrálo na Stamford Bridge 0:3. V sezóně 2014/15 chytal za Eintracht Frankfurt, poté s klubem rozvázal smlouvu. Přestup do zámořské ligy Major League Soccer mu zmařilo zranění. V březnu 2016 ve věku 36 let uončil profesionální kariéru.\n\nHildebrand reprezentoval Německo v mládežnických kategoriích včetně U21.\n\nV A-mužstvu Německa debutoval 28. 4. 2004 v přátelském zápase v Bukurešťi proti domácí reprezentaci Rumunska (prohra 1:5). Celkem odchytal v letech 2004–2007 za německý národní tým sedm zápasů.\nJako třetí brankář se zúčastnil EURA 2004 v Portugalsku, Konfederačního poháru FIFA 2005 v Německu a MS 2006 v Německu.\n\nStuttgart\n\nNěmecko\n\n"}
{"id": "601751", "url": "https://cs.wikipedia.org/wiki?curid=601751", "title": "Bernd Schneider", "text": "Bernd Schneider\n\nJméno Bernd Schneider nosí tito lidé:\n\n"}
{"id": "601753", "url": "https://cs.wikipedia.org/wiki?curid=601753", "title": "Vápníkový kanál", "text": "Vápníkový kanál\n\nVápníkový kanál je iontový kanál, který umožňuje řízený průchod iontů vápníku přes membránu. Jsou především řízené napětím na membráně (tzv. voltage-gated), ale existuje i množství ligandem řízených vápníkových kanálů, které se aktivují při navázání určité molekuly na kanálové bílkoviny. Vápníkové ionty, které po otevření buněčných kanálů začnou téci z cytosolu do buňky, nebo např. ven z mitochondrie (po koncentračním spádu), mohou mít v buňce důležitou signální funkci (a často pracují jako tzv. druzí poslové).\n\nExistuje několik typů vápníkových kanálů, každý plní zvláštní funkci v těle. Tradiční dělení, které však nenachází přílišnou podporu v molekulárních studiích, rozlišuje vápníkové kanály typů L, N, P/Q a T. Tzv. L-typ vápníkových kanálů se vyskytuje v srdeční a kosterní svalovině a umožňuje svalový stah. N-typ se vyskytuje v srdci, na sympatických neuronech a na synaptických knoflících CNS: podílí se na vylučování neurotransmiterů. Podobnou funkci plní i vápníkové kanály typu P/Q na synapsích. T-typ kanálů se podílí na excitaci neuronů.\n\n\nBlokátory vápníkových kanálů se používají jako účinné složky léčiv na snížení krevního tlaku. Inhibují průnik vápníku do buněk hladkého svalstva srdeční stěny, čímž rozšiřují cévy a snižují tedy tlak. Účinkují v typickém případě na L-typ kanálů a patří k nim zejména různé dihydropyridiny.\n"}
{"id": "601754", "url": "https://cs.wikipedia.org/wiki?curid=601754", "title": "Městské divadlo (Pardubice)", "text": "Městské divadlo (Pardubice)\n\nMěstské divadlo Pardubice je secesní divadlo, postavené v letech 1907–1909 v Pardubicích. Je největší divadelní scénou ve městě a zároveň domovskou scénou souboru Východočeského divadla Pardubice.\n\nAutorem projektu divadla je architekt Antonín Balšánek. Základní kámen byl položen 16. května 1907, přičemž stavba budovy trvala dva a půl roku. Mramorová deska základního kamene je dodnes osazena uvnitř budovy ve stupni hale. Provoz Městského divadla byl oficiálně zahájen 11. prosince 1909. Původní kapacita divadla byla 163 sedadel a šest lóží v přízemí a 82 sedadel a osm lóží v patře.\n\nNa výzdobě budovy a jejích interiérů se podílela řada umělců. Oponu a vlisy na průčelí divadla maloval akademický malíř František Urban. Autorem sochy Genia na čele budovy je akademický sochař Bohumil Kafka. Akademický sochař Bohumil Vlček dále vytvořil osm medailonů umístěných na fasádě budovy. Například v průčelí budovy byly medailony Bedřicha Smetany a J. K. Tyla. \n\nV letech 1925-1926 byla kapacita divadla rozšířena o 300 sedadel a oba medailony byly z průčelí odstraněny. \n\nDne 30. března 1931 bylo divadlo vážně poškozeno požárem. Požár vypukl v provazišti v průběhu večerního představení operety Čeští muzikanti a během pouhých dvou minut zachvátil celé jeviště. Zničeno ale bylo nejen jeviště, ale i opona a sklad dekorací. Rekonstrukce divadla město tehdy stála celých tři čtvrtě milionu korun.\n\nV nedávné době byla celá budova nákladně rekonstruována. V roce 2002 proběhla rekonstrukce interiéru hledištní části divadla, provedená podle projektu architekta Miroslava Řepy. Součástí rekonstrukce byla malba repliky secesní opony Františka Urbana, která shořela při požáru divadla v roce 1931. Repliku namaloval akademický malíř Václav Špale. V roce 2003 pak byly zahájeny práce na obnově fasády. Projektovali je architekti Miroslav Řepa a Vladimír Mlejnek (stejní autoři stojí rovněž za projektem rekonstrukce přilehlého Smetanova náměstí).\n\n\n"}
{"id": "601755", "url": "https://cs.wikipedia.org/wiki?curid=601755", "title": "Frank Schaffer", "text": "Frank Schaffer\n\nFrank Schaffer (* 23. října 1958, Eisenhüttenstadt, Braniborsko) je bývalý východoněmecký atlet, jehož specializací byl běh na 400 metrů.\n\nSvé největší úspěchy zaznamenal v roce 1980 na letních olympijských hrách v Moskvě, kde vybojoval na hladké čtvrtce bronzovou medaili. Ve finále si vytvořil časem 44,87 s nový osobní rekord. O tři setiny byl rychlejší Australan Rick Mitchell a zlato získal Viktor Markin ze Sovětského svazu v čase 44,60 s. Druhou medaili, stříbrné hodnoty poté získal ve štafetě na 4×400 metrů, na které se dále podíleli Klaus Thiele, Andreas Knebel a Volker Beck.\n\n"}
{"id": "601758", "url": "https://cs.wikipedia.org/wiki?curid=601758", "title": "Penta (přítok Novy)", "text": "Penta (přítok Novy)\n\nPenta je říčka v Litvě, v Suvalkiji, v okrese Šakiai. Pramení na severním okraji vsi Smilgiai, 40 km na západ od Kaunasu, 5,5 km na východ od Griškabūdisu. Říčka se klikatí v celkovém směru západním, jen střední tok je poněkud málo jižněji, než zbývající části toku. Je to pravý přítok Novy, do které se vlévá 5,5 km od jejího ústí do řeky Šešupė. Protéká jezerem \"Sintautų ežeras\" a rybníkem \"Totorviečių tvenkinys\" (rozloha: 55 ha). Průměrný průtok je 0,67 m³/s, průměrný spád je 83 cm/km.\n\nŘíčka nemá významnější levé přítoky.\n\nSmilgiai, Pentiškiai, Katiliai, Šlamai, Veršiai,\nSkardupiai, Gaisriai, Starkai, Santakiai, Sintautai, Barandai, Totorviečiai, Kaupiškiai.\n\nPřes Pentu vedou silnice č. 137 Jurbarkas - Šakiai - // - Griškabūdis - Pilviškiai; silnice č. 138 Šakiai - Kudirkos Naumiestis a několik silnic a cest místního významu.\n"}
{"id": "601763", "url": "https://cs.wikipedia.org/wiki?curid=601763", "title": "Vladimir Mitrofanovič Puriškevič", "text": "Vladimir Mitrofanovič Puriškevič\n\nVladimir Mitrofanovič Puriškevič (, , Kišiněv, Besarábie – 1. února 1920, Novorossijsk, RSFSR) byl ruský předbolševický politik známý svými monarchistickými a antisemitskými názory. Byl také významným zastáncem pogromů.\n\nVladimir Puriškevič se narodil v rodině chudého šlechtice v Besarábii Mitrofana Puriškeviče. Studoval filozofii na Oděské univerzitě.\n\nPuriškevič coby ultrapravicově smýšlející jedinec spoluzaložil v roce 1905 Svaz ruského lidu a stal se jeho místopředsedou. Později po rozštěpení této organizace se v roce 1908 stal předsedou Svazu archanděla Michaela.\n\nBěhem revoluce roku 1905 Puriškevič inspiroval vznik hnutí černosotněnců, kteří pomáhali policii v boji proti levicovým extrémistům a bolševikům, a kteří se účastnili pogromů.\n\nPuriškevič byl zvolen jak do 2. a 3., tak do 4. státní Dumy, kde se stal notoricky známým vůdcem radikálních monarchistů. Slávu a uznání si získal díky emocionálním projevům, násilnému chování, vzhledem (vyholená hlava a hustá bradka) a monarchistickým a antisemitským názorům, po kterých mnozí jeho oponenti znechuceně opouštěli jednací sál. Jednou měl údajně hodit sklenici vody po konstitučním demokratovi Pavlu Miljukovovi. Během první světové války opustil Puriškevič politiku a stal se zdravotníkem.\n\nDne 17. prosince (30. prosince podle gregoriánského kalendáře) 1916 se společně s knížetem Felixem Jusupovem, synovcem cara Dmitrijem Pavlovičem, lékařem Stanislavem Lazavertem a několika dalšími rozhodli spáchat atentát na mystika a šarlatána Rasputina, který měl údajně negativní vliv na cara Mikuláše II. a zatímco car byl ve válce, Rasputin byl prostřednictvím carevny de facto skrytý vládce Rusi. Dohodli se na tom, že Jusupov a Puriškevič budou uvnitř domu a ostatní budou sedět v autě.\n\nToho dne pozval Jusupov Rasputina k sobě domů. Po dlouhé debatě nabídl Jusupov Rasputinovi zákusky a víno, které Puriškevič předtím otrávil kyanidem. Rasputin ho vypil, kyanid však nefungoval. Jusupov tedy vytáhl pistoli a vystřelil dvě rány.\n\nRasputin však s klidem a úsměvem odkráčel pryč z budovy. Začali se divit, jestli opravdu není svatý muž, jak sám o sobě stále prohlašoval. Jusupov však na nic nečekal, vytáhl pistoli a vypálil další dvě rány do oblasti srdce. To už se Rasputin konečně sesul k zemi.\n\nZ nedaleko stojícího auta vystoupili Dimitrij Pavlovič s Lazovertem, Rasputina naložili do kufru, odjeli k řece Něvě, do které poté hodili tělo. I tehdy byl Rasputin stále naživu, protože v jeho plicích se našla voda.\n\nPo únorové revoluci v roce 1917 volal Puriškevič pro likvidaci sovětů a burcoval proti prozatímní vládě, za což se několikrát dostal do vězení. Po nástupu bolševiků k moci zorganizoval v Petrohradu Výbor pro záchranu vlasti a byl spojen s řadou důstojníků, armádních kadetů atd.\n\nV listopadu byl Puriškevič zatčen Rudými gardami pro jeho účast na kontrarevoluční konspiraci. Byl totiž objeven dopis, adresovaný Alexeji Kaledinovi a psaný Puriškevičem, ve kterém naléhal na kozáckého vůdce, aby přišel do Petrohradu a obnovil zde pořádek. Puriškevič se stal první osobu, která stála před revolučním tribunálem. V té době měl Puriškevič falešný pas na příjmení Jevreinov.\n\nNakonec byl odsouzen ke čtyřem letům vězení a nucených prací, ale 1. května 1918 byl propuštěn pod podmínkou, že se zdrží politických aktivit.\n\nPo svém propuštění se Puriškevič přesunul do jižního Ruska, ovládaného bělogvardějci. Tam publikoval monarchistický žurnál \"\"Blagovest\"\" a spolupracoval s Děnikinem. Dne 1. února 1920 Vladimir Puriškevič zemřel v Novorossijsku na břišní tyfus.\n\nRuský spisovatel Semjon Reznik nazval Puriškeviče „vůdcem raného ruského fašismu“.\n\nPuriškevič krátce před smrtí sepsal své paměti z atentátu na Rasputina, které po jeho smrti vyšly pod názvem \"Jak jsem zabil Rasputina\". Touto knihou se později nechal inspirovat francouzský film \"Zabil jsem Rasputina\", kde Puriškeviče ztvárnil Roger Pigaut.\n\n"}
{"id": "601764", "url": "https://cs.wikipedia.org/wiki?curid=601764", "title": "Jisra'el Dostrovsky", "text": "Jisra'el Dostrovsky\n\nProf. Jisra'el Dostrovsky dr. h. c. mult. (: ישראל דוסטרובסקי; žil 29. listopadu 1918 – 28. září 2010) byl přední izraelský vědec, průkopník izraelského jaderného programu, prezident Weizmannova institutu věd, předseda izraelské Komise pro atomovou energii a nositel řady vědeckých ocenění.\n\nNarodil se v Oděse v bývalém Sovětském svazu (dnešní Ukrajina) a do Palestiny přijel s rodiči jako jednoleté dítě. Základní a střední školu vystudoval v Jeruzalémě a ve třinácti letech vstoupil do Hagany. Později se stal jedním ze zakladtelů kibucu Ma'oz Chajim a odešel do Spojeného království, kde získal bakalářský titul z chemie (1940) a doktorát z fyzikální chemie (1943) na University College London. Na své alma mater po určitou dobu působil jako odborný asistent a přednášel chemii a v roce 1948 se podílel na vzniku Weizmannova institutu věd. Stal se součástí akademické obce institutu a po sedmnáct let stál v čele jeho oddělení výzkumu izotopů. Mimo akademickou kariéru se však podílel na izraelském jaderném programu. V roce 1948 založil a vedl jednotku HEMED GIMMEL spadající pod Izraelské obranné síly, která v Negevské poušti po dva roky prováděla geologický průzkum kvůli těžbě uranu. Mezi lety 1953 až 1957 působil ve funkci výzkumného ředitele izraelské Komise pro atomovou energii a v letech 1959 až 1961 předsedal Národní komisi pro výzkum a vývoj. Následující čtyři roky (1961–1965) prováděl výzkum v americké národní laboratoři Brookhaven a v polovině roku 1966 se stal generálním ředitelem izraelské Komise pro atomovou energii (IAEC), a stanul tak v nejvyšší civilní funkci týkající se izraelského jaderného programu. Jako takový se v roce 1968 postavil proti tomu, aby Izrael podepsal Smlouvu o nešíření jaderných zbraní. V této funkci působil až do roku 1971 a paralelně k ní předsedal v letech 1966 až 1981 Komisi pro desalinaci.\n\nVe své akademické kariéře postupně stoupal a nakonec se v roce 1971 stal viceprezidentem a v roce 1973 prezidentem institutu. Ve funkci působil až do roku 1975, kdy se rovněž stal profesorem. V letech 1973 až 1981 působil ve vědeckém poradním výboru Mezinárodní agentury pro atomovou energii (IAEA) ve Vídni a v letech 1980 až 1990 vedl Centrum pro energetický výzkum při Weizmannově institutu. V roce 1982 se stal členem Izraelské akademie věd.\n\nZa jeho vědeckou činnost mu v roce 1995 byla udělena Izraelská cena v oblasti exaktních věd. Z dalších ocenění mu byla udělena Weizmannova cena a Ramsayeho cena. Mimo to mu též byly uděleny čestné doktoráty na Telavivské univerzitě či Technionu.\n\nZemřel 28. září 2010 ve věku 92 let a bude pochován v kibucu Ma'oz Chajim, který pomáhal založit.\n\n"}
{"id": "601769", "url": "https://cs.wikipedia.org/wiki?curid=601769", "title": "Českolipsko", "text": "Českolipsko\n\nČeskolipsko je označení regionu v severní části České republiky, jehož centrem je okresní město Česká Lípa.\n\nÚzemí budoucího okresu Česká Lípa se rozkládalo ve dvou krajích, v kraji Litoměřickém a Boleslavském. Centrum Českolipska, tedy nejbližší okolí města České Lípy, spadalo do Litoměřického kraje a tvořila je panství Česká Lípa a Nový Zámek, Horní Libchava, Horní Police, Sloup a Stvolínky a do prostoru zasahovala panství Č. Kamenice a Houska.<ref name=\"Českolipsko/Krejcar\">Robert Krejcar: List „Deutsche Leipaer Zeitung“ a jeho předchůdci v období 1850–1914 a obraz německo-českých vztahů vytvářený v tomto regionálním periodiku od 80. let 19. století, Česká Lípa 2015, viz definice území Českolipska s. 15</ref>\n\nNový územní celek Českolipsko odstartovala reforma státní správy v působnosti od 1. ledna 1850. Okresní hejtmanství Česká Lípa se skládalo ze čtyř soudních okresů: Cvikov, Česká Lípa, Mimoň a Bor se 140 obcemi, osadami a osmi městy. Do oblasti zasahovalo území politického okresu Jablonné a Dubá.\n\nPojem Českolipsko využívají noviny (např. Českolipský deník), turistické průvodce (např. Českolipsko do kapsy, Českolipsko a Máchův kraj), je tak pojmenována i chráněná Ptačí oblast Českolipsko – Dokeské pískovce a mokřady..\nPro rok 2006 byl zpracován projekt k využití dotačních programů \"Internetová prezentace nového turistického regionu Českolipsko\".\n\nK území Českolipska patří i Máchův kraj kolem Máchova jezera na území okresu Česká Lípa.\n"}
{"id": "601771", "url": "https://cs.wikipedia.org/wiki?curid=601771", "title": "Laxenburg (zámky)", "text": "Laxenburg (zámky)\n\nLaxenburské zámky se nacházejí v městysi Laxenburg v okrese Mödling v rakouské spolkové zemi Dolní Rakousy.\n\nVe velkém zámeckém parku se nachází Altes Schloss (Starý zámek), jakož i Blauer Hof (Modrý dvůr), nový zámek, jakož i Franzensburg (vodní hrad).\n\nDo konce rakousko-uherské monarchie byl Laxenburg častým místem pobytu Habsburků. Tato tradice začala již císařem Karlem VI. (1685–1740). Proto byla za Marie Terezie (1717–1780) vybudována dlouhá alej od zámku Schönbrunn do Laxenburgu v trase dnešní \"Schönbrunnské aleje\". Mezi Jižní dráhou v Mödlingu a Laxenburgu byla výhradně pro císařskou rodinu zřízena dnes již neexistující Laxenburská dráha. Císař František Josef I. (1830–1916) a císařovna Alžběta (1837–1898) prožili v roce 1854 své líbánky právě v Laxenburgu. Také dvě z jejich tří dětí - arcivévodkyně princezna Gisela (1856–1932) a korunní princ Rudolf (1858–1889) - se narodily na zámku Laxenburg.\n\nRozliční šlechtici a vysocí úředníci, například příslušníci rodu Esterházyů, Daunů, Auerspergů nebo Chotků, si zde zřizovali malé zámky nebo vily, aby mohli být císaři nablízku. Tyto stavby však již dnes téměř neexistují.\n\nZámecký park tvořil rozsáhlou honitbu. Tka jako starý zámek i on pochází ze 13. století a byl ve vlastnictví pánů z \"Lachsenburgu\" (Lososí hrad). Když tento rod ve 14. století vymřel, přešly majetky do rukou Habsburků. Albrecht III. (asi 1349–1395) přestavěl lovecký zámek. Později chřadl, ale za Leopolda I. (1640–1705) díky staviteli „Lodovico Burnacini“ byl renovován v barokním slohu. Za druhého obléhání Vídně (1683) byl zničený, ale již v roce 1693 byl znovu obnovený a zvýšen o patro. V průběhu 18. století byl původní vodní příkop zasypán.\n\nVe věži byla zřízena kaple. Byla již zmiňována v roce 1332. Podle dopisu z kláštera byla nová kaple postavena v roce 1389. Z kostela v Leopoldsbergu byly sem přestěhovány sochy. Roku 1755 byla kaple barokizována a vybavena; zařízení dodávali sem z vídeňského salesiánského kostela svaté Anny. Až do první světové války sloužil zámek vedle nového zámku jako \"Jarní rezidence\" Habsburků.\n\nV sedmdesátých letech byla budova, včetně kaple díky \"Laxenberské společnosti\" důkladně opravena po válečných i poválečných škodách. V zámku se nachází od roku 1970 část Filmového archivu Rakouska. Kaple je dnes využívána pro koncerty, svatby a jiné slavnosti.\n\nPoprvé v roce 1544 je zmiňován svobodný statek uvedený pod názvem \"Blaur Hof\". Vlastníkem byl Melchior Arguello. Než se stal majitelem říšský hrabě Friedrich Karl z Schönbornu-Puchheimu (1674–1746) mezi lety 1710 a 1720 se budova proměnila v palác a změnilo se několik vlastníků. Svobodný dvůr dostal své jméno po majiteli, kterým byl Sebastian z Ploensteinu (\"Blauenstein\"). Přestavbu provedl architekt Lukas von Hildebrandt (1668–1745). Pozdějším majitelem byl hrabě Adolf Metsch (1672–1740), člen rodu hrabat Daunů. Roku 1762 se majitelem stala Marie Terezie. \"Plauensteiner-Hof\" rozsáhleji přestavěl dvorní architekt Nikoló Pacassi (1716–1790). Kromě toho ještě Pacassi přistavil další křídlo pro jídelnu a zámecké divadlo. Kamenné prvky ve sloupové síni a schodišti jsou provedené z tvrdé horniny z císařského lomu.\n\nV době poválečné „Blauer Hof“ obsadila Rudá armáda.\n\nDnes je křídlo domu s jídelnou a zámeckým divadlem veřejně přístupné, spravované administrativně IIASA a využívané jako konferenční centrum.\n\nPo roce byl 1780 zámecký park o velikosti asi 250 hektarů na rozdíl od zámeckého parku u Schönbrunnu, přetvořen na anglický park. Výrazný je v zámeckém parku 25 hektarů velký zámecký rybník. Uprostřed rybníku se nachází ostrov, který je pojmenován po císaři Františku II. (1768–1835) a po něm pojmenovaná stavba Franzensburg. Mimoto jsou v zámeckému rybníku ještě další zalesněné ostrůvky. Mezi četnými duby jsou také 200-300 let staré duby, které jsou chráněny památkovým úřadem.\n\nMimo již uvedených zámků nacházejí se ještě četné historické stavby, jako\n\nPřed několika lety bylo u okraje parku rekreační středisko a kemp. Dnes park slouží jako výletní místo pro vídeňské obyvatele.\n\nNikoliv přímo v celkovém komplexu je však bezprostřední spojení z císařským zámkem \"císařské nádraží\" jako hlavní stanice dřívější \"Laxenburské dráhy\", které se nyní rekonstruuje do vzhledu k roku 1847 a je tu organizační centrum a restaurace.\n\nTaké palác Kouniců, později ve vlastnictví rodiny Wittgensteinů, slouží od roku 1912 milosrdným sestrám svatého kříže jako klášter a sídlo provincie pro Vídeň a Dolní Rakousy. Také mateřská škola a hlavní škola byla provozována sestrami. Obě školy jsou již zavřeny.\n\nČást budov postavených po roce 2008 slouží pro Interpol jako antikorupční akademie. Je to první vzdělávací zařízení tohoto druhu ve světě.\n\n\n"}
{"id": "601776", "url": "https://cs.wikipedia.org/wiki?curid=601776", "title": "Huayna Picchu", "text": "Huayna Picchu\n\nHuayna Picchu (v překladu mladý vrchol) je hora v Jižní Americe v Peru, která se zvedá nad městem Inků Machu Picchu (vrchol je asi 360 metrů nad městem). Na typických fotografiích Machu Picchu je hora vidět napravo za městem Inků. Vedle ní se tyčí menší hora Huchuypicchu.\n\nInkové na hoře postavili stezky. Na vrcholu byly vystavěny chrámy a terasy. Dříve žil na vrcholu velekněz a místní panny. Každé ráno před svítáním vstupoval do města a hlásil příchod nového dne. Na této hoře se také nalézají tři chrámy. Nejvýznamnější je chrám Měsíce. Rozkládá se na úbočí hory pod úrovní města. S ním sousedí blízké přírodní jeskyně. Zbylé dva se nazývají chrám Kondor a chrám Slunce.\n\nPřed vstupem na horu musejí turisté zapsat své jméno a číslo pasu na registračním místě. Z bezpečnostních důvodů sem může vstoupit pouze 400 lidí za den. Kdokoliv, kdo chce vstoupit, musí přijet nejpozději do 11:00 hodin dopoledne. Cesta je úzká, strmá a výstup trvá asi hodinu. Návštěvníci si v nebezpečných místech pomáhají ocelovými lany. Cesty jsou nebezpečné, zvláště v deštivém počasí. V minulých letech zde došlo k několika úmrtím.\nNacházejí se zde dvě stezky. První přichází, když turisté dorazí ke konci svatyně. Po přechodu malého kopce \"Uña\" se cesta mění v úzké schodiště, které obíhá horu na západě. V některých částech jsou schody vytesány přímo do skály. Druhá stezka stoupá na vrchol z\" Madorpampa\" na severovýchodě. Ta kříží incké terasy na pěstování plodin a jeskyně, v nichž se uchovávali mrtví.\n\n\n"}
{"id": "601777", "url": "https://cs.wikipedia.org/wiki?curid=601777", "title": "Hvězdovka brvitá", "text": "Hvězdovka brvitá\n\nHvězdovka brvitá (\"Geastrum fimbriatum\") je nejedlá houba z čeledi hvězdovkovitých. Vyskytuje se v teplých stepních oblastech, listnatých i jehličnatých lesích a její plodnice dosahuje zralosti od srpna do listopadu. V dospělosti houba puká a rozevírá se do hvězdicovitého tvaru (5–8 cípů). Její hvězdicovité cípy dosahují průměru 5–8 cm a v jejich středu je uložen teřich o průměru 1–1,5 cm. V dospělosti puká se v pokožce teřichu objeví otvor, kudy se vyprašují výtrusy. Výtrusný prach je kakaově hnědý.\n\n"}
{"id": "601781", "url": "https://cs.wikipedia.org/wiki?curid=601781", "title": "Geršon Sirota", "text": "Geršon Sirota\n\nGeršon Sirota (; snad 1874, Hajsyn – 1943, Varšava) byl slavný polský chazan, vokalista, tenor, a jeden z nejznámějších synagogálních zpěváků své doby v tehdejší Evropě. V letech 1908-1927 působil jako vrchní kantor varšavské Velké synagogy.\n\nNarodil se r. 1874 na ukrajinském Podolí do ortodoxní židovské rodiny, o jeho mládí se mnoho neví. Jako kantor začal působit v Oděse. Od r. 1896 začal zpívat ve Velké synagogoze ve Vilně. Vystupoval na mnohých scénách jak v tehdejším Polsku, tak i jinde po Evropě. Jako hlavní účinkující zpíval v roce 1902 na recepci na počest Theodora Herzla, zakladatele sionistického hnutí. Definitivně slavným se stal během svého turné v zámoří r. 1912, kde mu aplaudovaly davy ve vyprodané Carnegie Hall.\n\nJako jeden z prvních kantorů si svoji hudbu nahrával na vinylové desky.\n\nZahynul během Povstání ve varšavském ghettu v r. 1943.\n\n"}
{"id": "601785", "url": "https://cs.wikipedia.org/wiki?curid=601785", "title": "Rozšířená reálná čísla", "text": "Rozšířená reálná čísla\n\nRozšířená reálná čísla (značení formula_1) je název používaný v matematické analýze pro množinu formula_2, tedy pro reálná čísla rozšířené o dva symboly pro kladné a záporné nekonečno. \n\nJejich hlavní přínos spočívá v tom, že je možné pomocí nich definovat některé matematické pojmy pro několik situací zároveň, což definici zkrátí a zpřehlední. Například v definici pro limitu funkce formula_3 je potřeba ošetřit celkem devět možností: formula_4 i formula_5 může být reálné číslo, formula_6 nebo formula_7; pomocí rozšířených reálných čísel je možno těchto devět možností vyjádřit jednou formulí.\n\nDefinovat zde budeme pouze sčítání. Všimneme si, že odčítání je v něm již zahrnuto, např. formula_8 .\n\n\nDefinice je poměrně přirozená, jelikož zachovává zvyklosti z reálných čísel a „s nekonečnem operuje nekonečně“. První dva body říkají, že když k nekonečnu cokoli přičteme, dostaneme opět nekonečno (vyjma nekonečna s opačným znaménkem). To dává smysl i nematematicky: když přidáme nebo ubereme z něčeho nekonečného, pořád toho bude nekonečně. Druhé dva body přesně kopírují chování reálných čísel, např. formula_13 a také formula_14. \n\nI v tomto případě dává definice dobrý smysl. První dva body opět kopírují vlastnosti násobení reálných čísel, např. formula_18 nebo formula_19 , neboli násobení s nekonečnem nakládá stejně, jako by to bylo obyčejné reálné číslo. Poslední bod si můžeme představit následovně. Zvolme si x = 1 (pro jednoduchost). Místo nekonečna si postupně dosazujme větší a větší čísla 10, 100, -1000, formula_20 , formula_21 atd. Zlomek se tím více přibližuje nule, čím větší číslo do jmenovatele dosadíme (čím větší číslo v absolutní hodnotě). Proto když do jmenovatele dosadíme nekonečně velké číslo, celý zlomek bude roven nule.\n\nStejně tak absolutní hodnota se k nekonečnu chová jako k reálnému číslu.\n\nVýše nebyly definovány některé operace, jelikož neumíme říci, čemu by se měly rovnat, např.\nZvažme například, proč si neumíme poradit s posledním bodem. Pokusme se definovat formula_29 obdobně, jak jsme definovali, že formula_17. Dosadíme x = 1 (pro jednoduchost) a místo nuly uvažujme malá čísla – 0,1 ; 0,0001; – 0,00000001; 0,0000000000001. Narážíme zde na problém – zlomek se sice neustále zvětšuje, ale když dosazujeme kladná a záporná čísla, zvětšuje se \"jinam\", totiž směrem k formula_31 a formula_32. A bohužel nelze říci, zdali by výsledek formula_29 měl být spíše jedno, či druhé.\n\nMnožina reálných čísel je uspořádaná, tj. pro každá dvě čísla umíme říct, které z nich je větší, nebo že se rovnají, např. formula_34 ; formula_35 ; formula_36 . Nyní chceme definovat, jak jsou vůči těmto prvkům uspořádané nové dva prvky formula_37\n\nPojem „formula_42 okolí bodu formula_43“ je označován formula_44 a má tuto definici:\n\nPro každé formula_45 a formula_46 je\n\nPrstencové okolí je pak ve všech případech definováno jako formula_53.\n\nMnožina formula_55 se nazývá okolím bodu formula_56, pokud obsahuje formula_41-okolí bodu \"x\" pro nějaké ε>0. \"A\" se nazývá prstencovým okolím \"x\", pokud neobsahuje \"x\", ale pro nějaké ε>0 obsahuje jako podmnožinu nějaké prstencové ε-okolí bodu \"x\".\n\nTyto definice jsou ekvivalentní s topologickými definicemi pojmu okolí a ε-okolí při níže uvedené topologii.\n\nNa formula_1 lze zavést strukturu topologického prostoru tak, že množina je otevřená, právě když s každým svým prvkem obsahuje nějaké jeho okolí. \n\nTato topologie je sice metrizovatelná, ale žádná z metrik, která ji indukuje, není na reálných číslech (tj. na formula_59) totožná s obvyklou metrikou. Příkladem metriky, která tuto topologii indukuje, je zobrazení formula_60, pokud funkci arctan dodefinujeme (pouze pro účely této definice) tak, že formula_61.\n\nRozšířená reálná čísla umožňují jedním vzorcem definovat limitu posloupnosti formula_62 pro konečné i nekonečné formula_63 .\n\nBudiž formula_64 posloupnost reálných čísel a formula_65. Řekneme, že formula_62, pokud \n\nTato definice konvergence posloupnosti je ekvivalentní s konvergencí v topologickém prostoru při výše uvedené topologii.\n\nRozšířená reálná čísla umožňují definovat limitu funkce jedním vzorcem pro konečné i nekonečné formula_68 a formula_69:\n\nJe-li formula_70 funkce, formula_71 a formula_72 takové, že formula_68 leží v uzávěru formula_74 ( definiční obor formula_74 sice obsahuje jen konečná čísla, ale v jeho uzávěru – viz topologie na formula_76 – může ležet i nekonečno), pak říkáme, že \n\nTato podmínka je ekvivalentní s tvrzením, že pro každé okolí formula_78 bodu formula_79 existuje prstencové okolí formula_80 bodu formula_81 takové, že obraz formula_80 leží v formula_78 (tj. formula_84). \n"}
{"id": "601789", "url": "https://cs.wikipedia.org/wiki?curid=601789", "title": "Politický systém Rakouska", "text": "Politický systém Rakouska\n\nRakousko je podle ústavy z roku 1920 spolkovou parlamentní republikou. Hlavou státu je spolkový prezident volený na šest let v přímých volbách. Jmenuje členy spolkové vlády. Rakouský parlament je dvoukomorový. Skládá se z Národní rady a Spolkové rady. Národní rada je volena obyvatelstvem na pětileté období, členy Spolkové rady volí zemské sněmy rakouských spolkových zemí. Spolková vláda je odpovědná Národní radě a skládá se ze spolkového kancléře, vicekancléře a spolkových ministrů.\n\nRakousko se skládá z devíti autonomních spolkových zemí: Burgenlandu, Dolních Rakous, Horních Rakous, Korutan, Salcburska, Štýrska, Tyrolska, Vídně a Vorarlberska. Každá spolková země má vlastní zemskou ústavu, jednokomorový zemský sněm a zemskou vládu, jíž předsedá zemský hejtman.\n\nRakouské politické scéně dlouhodobě dominovaly dvě politické strany – pravicová ÖVP a levicová SPÖ. Od začátku 90. let 20. století se však na celostátní úrovni začaly prosazovat i další.\n\n"}
{"id": "601791", "url": "https://cs.wikipedia.org/wiki?curid=601791", "title": "Chevel Lachiš", "text": "Chevel Lachiš\n\nChevel Lachiš (: חבל לכיש, doslova „\"Oblast Lachiš\"“) je blok plánovitě zřizovaných zemědělských vesnic včetně města Kirjat Gat v Izraeli. Je pojmenován podle starověkého města Lachiš, jehož zbytky se tu dodnes dochovaly.\n\nRozkládá se na pomezí Jižního a Jeruzalémského distriktu, v zemědělsky intenzivně využívané pobřežní planině, v regionu Šefela, nedaleko severního okraje Negevské pouště. Zčásti též na okraji Judských hor.\n\nNadmořská výška regionu se pohybuje okolo 100 metrů, v okrajových částech na pomezí Judských hor až do 400 metrů nad mořem. Krajinný reliéf je v Šefele plochý nebo jen mírně zvlněný, v Judských horách výrazněji strukturovaný. Krajinu člení četná vádí a potoky, zejména Lachiš nebo Nachal Guvrin. Na dopravní síť je region napojen pomocí početné sítě dálnic. V severojižním směru je to zejména dálnice číslo 40 a s ní paralelně vedená nově zbudovaná dálnice číslo 6 (\"Transizraelská dálnice\"). Ve východozápadním směru je to například dálnice číslo 35. Severojižním směrem tudy vede rovněž železniční trať z Tel Avivu do Beerševy.\n\nNovověké židovské osidlování tohoto regionu začalo ve větší míře až po válce za nezávislost tedy po roce 1948, kdy jej ovládla izraelská armáda a kdy došlo k vysídlení většiny zdejší arabské populace. Předtím tu kromě poměrně hustého arabského vesnického osídlení existovalo jen několik židovských vesnic: Negba (založena 1939), Gat (založen 1941) a Gal On (založen 1946). Nedaleko odtud stála už od roku 1937 židovská osada Kfar Menachem.\n\nPrvní osidlovací vlna nastala bezprostředně po roce 1948, kdy tu došlo ke vzniku několika shluků židovských osad. Teprve v polovině 50. let 20. století zde ale započala plánovitá výstavba sídelní sítě sestávající ze zemědělských vesnic a městského centra v podobě města Kirjat Gat. Kromě ovládnutí dosud periferního regionu a posílení židovských demografických pozic v této oblasti na spojnici Západního břehu Jordánu a pásma Gazy ovládaných tehdy nepřátelským Jordánským královstvím a Egyptem měl osidlovací program Chevel Lachiš poskytnout ubytování pro nové židovské přistěhovalce.\n\nUrgentnost plánů na masivní regionální síť nových vesnic a měst byla zesílena novou imigrační vlnou Židů do Izraele po roce 1954. Šlo zejména o přistěhovalce ze severní Afriky. Izraelská vláda nechtěla opakovat situaci z přelomu 40. a 50. let 20. století, kdy přistěhovalecké masy musely být dočasně ubytovány v nevyhovujících provizorních táborech (takzvané ma'abarot). Na rozprostření populace do okrajových regionu, mimo velká města a blíže k nepřátelským hranicím naléhal i David ben Gurion, který sám opustil dočasně vrcholnou politiku a odešel budovat kibuc Sde Boker v Negevu. Oficiální start zřizování bloku Chevel Lachiš nastal roku 1955. Jako úplně první byla 24. května 1955 slavnostně založena vesnice Ocem, do které se nastěhovali Židé z Maroka. V září téhož roku bylo také založeno město Kirjat Gat coby regionální centrum. Kromě města a zemědělského zázemí projekt počítal i se vznikem tří polovojenských osad typu Nachal poblíž hranice se Západním břehem. Průběh osidlování Chevel Lachiš řídil v letech 1955-1957 izraelský politik a funkcionář Židovské agentury Arje Eli'av.\n\nV roce 1963 měl blok Chevel Lachiš rozlohu cca 225 000 akrů (cca 900 kilometrů čtverečních), z toho 65 000 akrů (260 kilometrů čtverečních) tvořila obdělávaná půda. Obsahoval 56 vesnic, z toho 27 zbudovaných od roku 1955, a město Kirjat Gat. Populace čítala 31 500 obyvatel, z toho 15 000 v Kirjat Gat a 16 500 ve venkovských sídlech. Hlavními zdroji obživy bylo na venkově pěstování cukrové řepy, bavlny, burských oříšků a zeleniny. Dále chov dobytka a produkce mléka. V Kirjat Gat byl budován průmysl. Šlo o největší podobný regionální osidlovací program v Izraeli. V roce 1957 navíc na severovýchodním okraji regionu započalo zřizování další plánovité sídelní soustavy v oblasti Chevel Adulam.\n\nRegion Chevel Lachiš zahrnuje desítky obcí na území oblastních rad Lachiš, Jo'av a Šafir. V jeho rámci bylo zpočátku budováno i několik vesnice ležících v Oblastní radě Mate Jehuda, tedy v Jeruzalémském distriktu. Šlo například o vesnici Sdot Micha nebo Gefen. Pak ale byly přeřazeny do regionu Jeruzalémského koridoru, se kterým více sdílely přírodní i ekonomické podmínky a potíže. Doplňování sídelní sítě zde pokračuje sporadicky i koncem 20. a počátkem 21. století.\n\n"}
{"id": "601808", "url": "https://cs.wikipedia.org/wiki?curid=601808", "title": "Karel Groš", "text": "Karel Groš\n\nKarel Groš (21. února 1865, Praha-Nové Město – 12. října 1938 Praha) byl český právník a mladočeský politik, starosta Prahy od roku 1906 až do pádu monarchie roku 1918.\n\nNarodil se jako druhé z pěti dětí pražského úředníka (akcesisty, oficiála) Josefa Grosche (* 1830) a jeho ženy Juliany (* 1831). Vystudoval gymnázium a právnickou fakultu Univerzity Karlovy. Titul JUDr. získal roku 1889.\n\n24. září 1890 se v kostele sv. Jindřicha oženil s Boženou Grégrovou, dcerou vůdce mladočeské strany Julia Grégra; manželství bylo bezdětné. Po ukončení studií si na Novém Městě pražském otevřel advokátní kancelář, brzy však udělal rychlou kariéru ve službách hlavního města.\n\nPo odvolání z funkce na radnici strávil zbytek pracovní kariéry opět jako advokát.\n\nJUDr. Karel Groš byl pohřben na Olšanských hřbitovech.\n\nJeho kariéra v hlavním městě vyvrcholila 15. února 1906, kdy byl poprvé zvolen starostou. Úřad si udržel až do listopadu 1918, jeho dlouhé období starostování se považuje za úspěšné, v Praze vznikla řada reprezentativních budov a uměleckých děl, pražská radnice se zároveň neformálně stala vrcholnou představitelkou českého národa. Zároveň ovšem pokračovala sporná asanace, která poškodila historickou hodnotu městského jádra. Po převratu roku 1918 byl Groš jako reprezentant politiky vstřícné vůči Vídni odvolán.\n\nByl často portrétován. Bustu k jeho jubileu vytvořil například Gustav Zoula.\n\n"}
{"id": "601812", "url": "https://cs.wikipedia.org/wiki?curid=601812", "title": "Chevel Adulam", "text": "Chevel Adulam\n\nChevel Adulam (: חבל עדולם, doslova „\"Oblast Adulam\"“) je blok plánovitě zřizovaných zemědělských vesnic v Izraeli. Je pojmenován podle starověkého města Adulam, jehož zbytky se tu dochovaly dodnes v lokalitě \"Tel Adulam\", jihovýchodně od vesnice Aderet.\n\nRozkládá se v Jeruzalémském distriktu, v silně zalesněné a zemědělsky využívané pahorkatině Šefela na okraji Judských hor, jižně od města Bejt Šemeš a severovýchodně od města Kirjat Gat. Leží na jihozápadním okraji Jeruzalémského koridoru.\n\nNadmořská výška se pohybuje od 200 do 400 metrů. Krajinný reliéf mírně zvlněný, směrem k východu, k okraji Judských horách výrazněji strukturovaný. Krajinu člení četná vádí a potoky, zejména Nachal ha-Ela. Na dopravní síť je region napojen pomocí severojižního tahu dálnice číslo 38 z Bejt Šemeš ve směru do Kirjat Gat.\n\nNovověké židovské osidlování tohoto regionu začalo až po válce za nezávislost tedy po roce 1948, kdy jej ovládla izraelská armáda a kdy došlo k vysídlení většiny zdejší arabské populace.\n\nV roce 1950 v této oblasti jako první a zatím jediná židovská osada vyrostl mošav Agur a již roku 1949 také kibucy Netiv ha-Lamed He a Bejt Guvrin. Prostor mezi nimi ale nadále zůstával neosídlenou periferií.\n\nV 2. polovině 50. let 20. století tu pak započala plánovitá výstavba sídelní sítě sestávající ze zemědělských vesnic. Kromě ovládnutí dosud periferního regionu a posílení židovských demografických pozic v této oblasti na dotyku se Západním břehem Jordánu ovládaným tehdy nepřátelským Jordánským královstvím měl osidlovací program Chevel Adulam poskytnout ubytování pro nové židovské přistěhovalce. Oficiální start zřizování bloku Chevel Adulam nastal roku 1957. Na jižní straně na něj navazoval roku 1955 zahájený osidlovací regionální program Chevel Lachiš.\n\nV roce 1963 měl blok Chevel Adulam rozlohu cca 25 000 akrů (cca 100 kilometrů čtverečních). Stálo tu už pět vesnic a výhledově se počítalo, že jejich počet dosáhne deseti. Dále tu měly vzniknout dvě střediskové obce nezemědělského obslužného charakteru. Celková populace regionu měla dosáhnout 650 rodin. Jako středisková obec vznikl roku 1960 Srigim. Podobným centrem měla být i vesnice Neve Micha'el, ale potřeba existence takového centra kvůli založení několika jiných měst v okolním regionu pominula. Neve Micha'el proto byl sloučen se sousední vesnicí Roglit a proměnil se na zemědělskou vesnici typu mošav.\nPoněkud odlišně se vyvíjela vesnice Nechuša, která sice vznikla již roku 1955, ale šlo o polovojenskou pohraniční osadu typu Nachal. V roce 1965 byla pro sociální a ekonomické obtíže opuštěna. Znovu byla osídlena až roku 1981. Vesnice Sdot Micha a Gefen zase byly původně koncipovány jako součást regionálního osidlovacího programu Chevel Lachiš, ale potom byly přeřazeny do tohoto regionu, se kterým více sdílely přírodní i ekonomické podmínky a potíže.\n\n"}
{"id": "601815", "url": "https://cs.wikipedia.org/wiki?curid=601815", "title": "František Václav Pštross", "text": "František Václav Pštross\n\nFrantišek Václav Pštross (14. března 1823, Praha – 12. června 1863, tamtéž) byl český podnikatel a politik, purkmistr Prahy od roku 1861 až do své smrti.\n\nByl synem koželuha a známého pražského komunálního politika Františka Pštrosse. Vystudoval piaristické gymnázium a od roku 1842 se zapojil do rodinného podniku. 30. srpna 1845 se oženil s Karolínou Feiglovou, dcerou truhláře, a měl s ní šest dětí; jeho manželka ale roku 1854 zemřela.\n\nRoku 1848 byl zvolen do pražského zastupitelstva, brzy ale musel z funkce odstoupit kvůli nízkému věku (nebylo mu ještě 30 let).\n\nV roce 1852 absolvoval studijní cestu po západní Evropě a po návratu založil na Novém Městě továrnu na zpracování kůží. Roku 1850 se stal členem obchodní a průmyslové komory v Praze, roku 1856 místopředsedou a nakonec 1858 předsedou. Tuto funkci zastával jen asi rok, ale i poté zůstal aktivním členem vedení komory. Získal si velký respekt zejména u řemeslníků, jejichž zájmy prosazoval.\n\nV městských volbách roku 1861 zvítězili čeští liberálové, čímž skončilo období německé nadvlády nad Prahou, a Pštross byl zvolen purkmistrem. Za jeho působení byla čeština uzákoněna jako jednací řeč radnice, hlavní vyučovací jazyk pražských škol a dobrá znalost češtiny se stala podmínkou pro přijetí zaměstnanců radnice. Pražská radnice se tak stala hlavním neoficiálním reprezentantem českých národních snah. S jeho přičiněním byla roku 1863 založena Vyšší dívčí škola a do městských škol se zavedla čeština. Roku 1862 zahájilo činnost Prozatímní divadlo Modernizačním snahám ale padla za oběť historická Krocínova kašna na Staroměstském náměstí.\n\nFrantišek Václav Pštross zemřel v úřadě na zánět mozkových blan ve věku 40 let. Je po něm pojmenována Pštrossova ulice v Praze, v níž se narodil.\n"}
{"id": "601822", "url": "https://cs.wikipedia.org/wiki?curid=601822", "title": "Cristóbal Diatristán de Acuña", "text": "Cristóbal Diatristán de Acuña\n\nCristóbal Diatristán de Acuña (1597 Burgos, Španělsko - 1675 Lima, Peru) byl španělský jezuita, misionář a cestovatel v Jižní Americe. \n\nProcestoval území Chile a Peru o nichž zanechal popis cesty. V letech 1639 - 1640 plul po proudu Amazonky spolu s Pedrem Teixeirou. Tento tok prozkoumali od pramene až k řece Pará. Na této cestě sbíral informace o indiánských kmenech a působil zde také jako misionář.\n\n\n"}
{"id": "601824", "url": "https://cs.wikipedia.org/wiki?curid=601824", "title": "Katarakt (tlumič kmitů)", "text": "Katarakt (tlumič kmitů)\n\nKatarakt je hydraulický tlumič kmitů dříve používaný zejména jako zkratová a nadproudová spoušť jističů. Dnes téměř výhradně nahrazen bimetalovou nadproudovou spouští.\n\nCívkou (1) pochází vypínaný proud. Při zkratu vznikne tak silné magnetické pole, že mžikově přitáhne kotvičku (5) i přes velkou vzduchovou mezeru mezi jádrem cívky a kotvičkou. Prodloužená páka přitom narazí do vyrážecí tyčky (8) - vypne se jistič.\nVypínání nadproudem je zpožděno hydraulicky: ocelové jádro (4) je upraveno jako těsný píst v mosazném válci. Válec je naplněn nemrznoucím silikonovým olejem (2). Při nadproudu je jádro vtahováno do cívky, ale jeho pohyb je brzděn olejem, který se musí protlačit na druhou stranu jádra netěsností mezi vnitřní stěnou válce a jádra. Trvá-li nadproud dostatečně dlouho dosáhne jádro horní krajní polohy, zmenší se vzduchová mezera magnetického obvodu a kotvička se přitáhne. Čím je okamžitý nadproud větší, tím dříve dojde k přitažení kotvičky. Po zániku nadproudu vratná pružina (3) vrátí jádro do základní polohy. Pomocí rohatky (6) a pružiny (7) lze nastavovat odpor kotvičky.\n"}
{"id": "601825", "url": "https://cs.wikipedia.org/wiki?curid=601825", "title": "Nachal ha-Ela", "text": "Nachal ha-Ela\n\nNachal ha-Ela (: נחל האלה, : وادي السنط,\"Vádí es-Sunt\") je vádí na Západním břehu Jordánu a v Izraeli.\n\nZačíná v kopcovité krajině v Judských horách, západně od města Chalchul. Teče pak severozápadním směrem a poblíž vesnice Aderet vstupuje na území Izraele. Následný úsek poblíž vesnic Neve Micha'el, Netiv ha-Lamed He a Zecharja vede zalesněným mělkým údolím v nadmořské výšce okolo 250 metrů. Jde o údolí zmiňované v Bibli jako údolí Ela neboli Dolina Posvátného stromu, a to v První knize Samuelově 17,2: „\"Ale Saul a muži Izraelští sebravše se, položili se v údolí Elah, a sšikovali se k bitvě proti Filistinským\"“ Právě v potoce Nachal ha-Ela měl biblický David vybrat několik kamenů, které pak použil do praku proti Goliášovi. Na ploše cca 220 dunamů (22 hektarů) zde je vyhlášena přírodní rezervace, která chrání vegetaci podél toku, zejména vzácný druh stromového porostu. Jde například o jilmy (konkrétně druh Ulmus canescens). Poblíž vesnice Netiv ha-Lamed He do Nachal ha-Ela ústí zprava vádí Nachal Sansan a jeho přítok Nachal Eciona.\n\nV dalším úseku pokračuje Nachal ha-Ela tentokrát již k západu skrz pahorkatinu Šefela, která se pozvolna sklání do pobřežní planiny. Z východu obtéká město Kirjat Mal'achi a pak už zcela rovinatou krajinou míří k severozápadu. U vesnice Štulim na východním okraji města Aškelon ústí do řeky Lachiš, která pak po několika kilometrech vtéká do Středozemního moře.\n\nlevostranné\npravostranné\n\n\n"}
{"id": "601831", "url": "https://cs.wikipedia.org/wiki?curid=601831", "title": "Nachal Patiš", "text": "Nachal Patiš\n\nNachal Patiš (: נחל פטיש) je vádí v Izraeli, v Negevské poušti.\n\nZačíná v severním Negevu, nadaleko severního okraje města Beerševa. Směřuje pak k severozápadu a vstupuje do krajiny na severozápadním okraji Negevu poblíž města Ofakim, která již ztrácí pouštní charakter a je částečně zemědělsky využívaná. Poblíž vesnice Patiš ústí do vádí Nachal Grar. Poblíž dolního toku vysazuje Židovský národní fond les a další zeleň a vádí je zapojeno do přírodní rezervace při Nachal Grar.\n\n"}
{"id": "601833", "url": "https://cs.wikipedia.org/wiki?curid=601833", "title": "Vladimir Jaščenko", "text": "Vladimir Jaščenko\n\nVladimir Iljič Jaščenko ( ; 12. ledna 1959, Záporoží, Ukrajinská SSR – 30. listopadu 1999, tamtéž) byl sovětský atlet ukrajinské národnosti, mistr Evropy a dvojnásobný halový mistr Evropy ve skoku do výšky.\n\nSvůj výškařský talent poprvé výrazně předvedl v roce 1977. 2. června v americkém Richmondu překonal 233 cm, čímž vytvořil nový světový rekord, když vylepšil o jeden centimetr výkon Američana Dwighta Stonese.\n\n20. srpna téhož roku vybojoval výkonem 230 cm zlatou medaili na juniorském mistrovství Evropy v Doněcku. Druhý Andre Schneider-Laub ze Západního Německa překonal 220 cm a bronz bral za 214 cm Ital Alessandro Brogini.\n\n12. března 1978 vybojoval v Miláně na halovém ME zlatou medaili. Ve finále překonal stylem stredl 235 cm, čímž si vytvořil nový osobní a halový světový rekord. Stříbro bral Rolf Beilschmidt z NDR za 229 cm.\n\n16. června 1978 v Tbilisi vylepšil vlastní světový rekord pod širým nebem na 234 cm. Jaščenko zůstává posledním světovým rekordmanem, který skákal stredlem. Jeho rekord později překonal Polák Jacek Wszoła v květnu roku 1980, který již používal styl flop. V roce 1978 se stal v Praze na stadionu Evžena Rošického mistrem Evropy, když ve finále rovněž překonal 230 cm.\n\nV roce 1979 obhájil ve Vídni výkonem 226 cm titul halového mistra Evropy. Při přípravě na Světový pohár v Tokiu si Jaščenko přetrhl kolenní vazy. V srpnu 1979 podstoupil neúspěšnou operaci kolena odrazové nohy. Zdravotní problémy ho pronásledovaly i v následujících letech a kvůli nim se také nedostal na letní olympijské hry v roce 1980 v Moskvě. Následovala série operací v Sovětském svazu i v zahraničí, po kterých už Jaščenko nedosáhl bývalé výkonnosti. V roce 1983 dokázal skočit pouhých 210 cm, poté se přestal sportem zabývat.\n\nZemřel ve věku 40 let, po mnohaletých problémech s alkoholem na jaterní cirhózu.\n\n\n"}
{"id": "601834", "url": "https://cs.wikipedia.org/wiki?curid=601834", "title": "Anna Saská (1544–1577)", "text": "Anna Saská (1544–1577)\n\nAnna Saská (23. prosince 1544 Drážďany – 18. prosince 1577 Drážďany) byla jediná dcera a dědička saského kurfiřta Mořice Saského a jeho manželky Anežky Hesenské, starší dcery lankraběte Filipa I. Hesenského. Byla druhou manželkou nizozemského místodržitele Viléma I. Oranžského.\n\nAnna vyrůstala po smrti svého mladšího bratra \"Albrechta\" (28. listopadu 1545 – 12. dubna 1546) jako jediné dítě svých rodičů, milované a hýčkané. Měla deformovaná ramena a kulhala.\n\nDne 11. července 1553 zemřel její otec a jeho mladší bratr August (1526–1586) převzal úřad kurfiřta. Annina matka se o dva roky později znovu provdala za vévodu \"Johanna Friedricha der Mittlere von Sachsen\" (1529–1595). Anna žila od té doby se dvěma sourozenci své matky ve Výmaru. Dne 4. listopadu 1555, půl roku po svém druhém sňatku, zemřela i Annina matka. Jedenáctiletá sirota žila nyní u svých příbuzných na drážďanském dvoře, kde se u svého strýce Augusta a jeho manželky, Anny Dánské, cítila nešťastná a osamělá. Byla popisována jako pyšná, vzdorovitá a tvrdohlavá, ale i inteligentní a vášnivá.\n\nAnna měla pověst ženy málo atraktivní, avšak její bohatství a vysoce urozený původ (ve své době byla nejbohatší knížecí dědičkou v Německu) přivábilo řadu nápadníků. V roce 1556 se o její ruku ucházel Erik, syn švédského krále Gustava I. Vasy, o dva roky později nizozemský místodržitel Vilém I. Oranžský. Jeho politika odporu proti Habsburkům v Nizozemsku byla velmi nákladná, sňatek s bohatou dědičkou byl tedy pro něj velmi důležitý.\nPeníze byly hlavním motivem sňatku a podle toho bylo možno předpokládat další průběh. Annin dědeček z matčiny strany, \"Filip Hesenský\", měl námitky proti plánovanému svazku – jednak Vilém byl pro kurfiřtskou dceru málo urozený, mohla by se provdat do vyšších kruhů, jednak byl příliš silně zadlužen, než aby se v případě své smrti mohl postarat o svou manželku. Přes Filipův odpor trvaly námluvy celý rok a Filip konečně dal svůj souhlas, neboť Vilém byl pro protestantskou stranu velmi cenným spojencem.\n\nDne 2. června 1561 byla v Torgau uzavřena svatební smlouva; Annino věno mělo obnášet 100 000 tolarů. Dne 25. srpna se v Lipsku uskutečnila svatba a 1. září si Vilém odvezl svou mladou choť do Holandska.\n\nZ manželství vzešlo pět dětí:\n\nJiž několik měsíců po svatbě se objevily první sváry mezi manžely – tehdy dostala Anna od svého strýce Augusta první nabádavé dopisy, aby se ke svému svého choti chovala k jeho spokojenosti. Oba označovali pověsti o nešťastném manželství za zlomyslné pomluvy, od roku 1565 se však již na všech dvorech v Německu a Holandsku vědělo, že s Anniným a Vilémovým manželstvím není všechno v pořádku. Svému strýci Augustovi, který ji jako obvykle písemně káral, se Anna snažila ospravedlnit, když jako původce rozepří se svým mužem označila především svého švagra (\"Ludvíka Nasavsko-Dillenburského\"). V roce 1566 ji její muž obvinil jako \"„hašteřivou\"\" osobu u jejího saského strýce Augusta a jejího hesenského strýce lankraběte Viléma IV. Hesensko-Kasselského.\n\nPo smrti svého prvního syna Mořice v roce 1566 upadla Anna do těžké deprese, poprvé začala uvažovat o sebevraždě a hledala útěchu v nadměrném požívání alkoholu.\nV roce 1567 musel Vilém kvůli svému angažmá proti Habsburkům opustit Nizozemsko a odjel se svou chotí na Dillenburg, německé sídlo rodiny. Dne 14. listopadu zde Anna přivedla na svět dalšího syna, který opět dostal jméno Mořic po jejím otci. Během oslavy křtin 11.–19. ledna 1568 dorazila zpráva, že Vilémovy statky v Burgundsku byly 20. prosince zabaveny a že také pozbyl i svá nizozemská sídla.\n\nKdyž se Vilém 15. srpna 1568 opět vypravil do Brabantska, aby zde pokračoval ve své válce proti Španělům, rozhodla se Anna 20. října, třebaže byla opět těhotná, opustit Dillenburg se svým dvorem (pravděpodobně 43 osoby), aby unikla antipatiím své tchyně, a vytvořit v Kolíně nový domov. Obě její děti, Annu a Mořice, však její tchyně kvůli nebezpečí epidemie vzala do Braunfelsu. Teprve příští rok, po ostrém boji s Vilémovou matkou, si mohla Anna děti přivézt k sobě. Její dcera Emilie tak přišla na svět 10. dubna 1569 v Kolíně.\n\nDne 4. března 1569 se setkala Anna se svým mužem v Mannheimu. Vilémovo polní tažení proti vévodovi z Alby ztroskotalo, král Filip II. Španělský na něj uvalil acht (těžká forma trestu, světská obdoba církevní klatby). Za tohoto stavu věcí dal Vilém přednost tomu, opustit Německo a podpořit francouzské hugenoty v jejich boji o víru. Protože v této situaci se manžel nemohl o ni dále starat, usoudila Anna, že nyní má nyní právo na své \"Wittum\" (prostředky, které manžel určil pro svou ženu pro případ, že by ovdověla). Měla dvě možnosti: buď se jí podaří přemluvit vévodu z Alby, aby jí vrátil zabavené statky, nebo jí Vilémovi bratři přiznají placení ve svatební smlouvě určeného ročního důchodu 12.000 guldenů případně držení zámků Diez nebo Hadamar. Anna se tak stala pro rodinu rizikem a hrozbou, neboť splnění jejích požadavků by pro Nasavské znamenalo neúnosnou finanční zátěž.\n\nAby prosadila své nároky, obrátila se koncem roku 1569 na úspěšného advokáta \"Jana Rubense\", otce malíře Petra Pavla Rubense, který pro svou kalvinistickou víru v roce 1568 opustil Antverpy a našel útočiště v Kolíně. Ten podal v lednu roku 1570 ke královskému finančnímu úřadu v Bruselu stížnost kvůli Anniným v Nizozemí zabaveným majetkům.\n\nAnna se s ním setkala poprvé na jednodenní schůzce 23. května 1570 Butzbachu, aby s ním probrala nejdůležitější záležitosti k opětnému získání svých statků. S Vilémem se Anna ještě jednou viděla v červnu 1570 v Siegen, kam se vypravila se svými třemi dětmi. Ve vánoční dny 24.–26. prosince 1570 tam navštívil Vilém svou rodinu znovu. Musel to být harmonický čas, neboť Annu přemluvil, aby ho v lednu 1571 navštívila v Dillenburgu; Anna byla dokonce hotova se prozatím důchodů ze svého \"Wittum\" zříci a opět otěhotněla. Již v tuto chvíli však musel být Vilém rozhodnut svou ženu opustit. Na žalobě kvůli nevěře se již pracovalo.\n\nJan Rubens, s nímž Anna často pobývala, ježto byl jejím rádcem, finančním poradcem a právním zástupcem, byl obviněn z nevěry s Annou a mezi 7. a 19. březnem 1571 uvězněn ve věži Siegens, když byl na cestě k ní kvůli obchodním záležitostem. Byl mučen a podal kladné přiznání. Anna byla v pod tlakem: buď se ona přizná, nebo bude Rubens popraven. Poté se Anna prohlásila 26. března 1571 za vinnou. Pak 22. srpna 1571 porodila Anna své poslední dítě, Kristinu. Na základě předchozího obvinění neuznal Vilém Oranžský toto dítě za své, proto Kristina dostala jméno \"von Diez\". O osm dní dříve musela Anna podepsat svůj souhlas ke konečnému rozchodu se svým chotěm. Kromě toho Vilém nebyl povinen jí platit výživné.\n\nV září roku 1572 se Anna rozhodla u Říšské soudní komory bojovat o svá práva. Tou dobou již její hesenští a saští příbuzní spolu s nasavskými plánovali uvěznit ji jako cizoložnici do beilsteinského zámku, který by měl zamřížovaná okna a zazděné východy. Prvního říjnového dne roku 1572 sem byla převezena i s nejmladší dcerou Kristinou. O tři roky později jí její manžel dceru vzal a poslal ji žít spolu se svými nevlastními sourozenci.\n\nV březnu tohoto roku – manželství ještě nebylo rozvedeno – se objevily první zvěsti o novém Vilémově sňatku. Jeho vyvolenou byla někdejší abatyše z Jouarre, Charlotte de Bourbon-Montpensier (1546/47–1582), dcera \"Ludvíka Bourbonského, vévody z Montpensier\". Pobouřeni kvůli nyní zjevné nevěře Vilémově žádali nato Annini saští a hesenští příbuzní okamžité navrácení dřívějšího věna jejich neteře. Její saský strýc August žádal nadto od Viléma, jehož nyní nazýval \"hlavním ze všech šibalů a buřičů\", jedno z nasavských hrabství, Hadamar nebo Dietz. Kromě toho naléhal na to, aby manželství prince nebylo ještě právně rozvedeno. Annina nevěra nebyla soudně uznána a ona byla v postavení prokázat, že princ zrušil manželství ze své strany. K tomu August přikázal okamžitý převoz své neteře z Nasavska do Saska. Poslední Vilém rád připustil, aby se své druhé ženy mohl zbavit.\n\nKdyž Anna v prosinci roku 1575 odcestovala do Saska, pokusila se o sebevraždu. Po delším pobytu v Zeitz byla v prosinci roku 1576 převezena do Drážďan. Zde byla okna jejího pokoje zazděna a dodatečně ještě opatřena železnými mřížemi. V horní části dveří byl pouze malý čtyřhranný otvor hustou mřížkou, která byla zvenčí průhledná. Tímto otvorem jí bylo podáváno jídlo a pití. Přede dveřmi byly kromě toho ještě další železné mříže.\n\nOd května 1577 trpěla Anna trvalým krvácením. Zemřela 18. prosince téhož roku krátce před svými 33. narozeninami. Byla pohřbena beze jména po boku svých předků v dómu v Míšni.\n\nVilém se po anulaci sňatku posléze ještě dvakrát oženil.\n\nJan Rubens byl osvobozen a vrátil se ke své zákonité manželce, s níž zplodil syna, slavného geniálního malíře Petra Paula Rubense.\n\n\n"}
{"id": "601838", "url": "https://cs.wikipedia.org/wiki?curid=601838", "title": "Abú Dulaf", "text": "Abú Dulaf\n\nAbú Dulaf (10. století) byl arabský básník a cestovatel. Procestoval střední a východní Asii až po Čínu. Jako první se zmiňuje o těžbě ropy nedaleko dnešního města Baku.\n\nV roce 924 se v Buchaře spojil s čínskou výpravou, která se vracela do Číny. Výprava putovala přes východní Turkestán a severní Tibet. Zpět do vlasti cestoval po moři přes Indočínu a Malakku do Indie, poté přes Kašmír, Kábul a Írán se vrátil do Bagdádu. V dalších letech překročil Kavkaz a kolem Kaspického moře prošel severní Írán, přičemž vystoupil na vrchol Damávandu. Popis jeho cest obzvlášť jeho zprávy o Íránu, Arménii a Gruzínsku jsou podrobné a obsahují údaje geografické, geologické i přírodovědné. \n\n\n"}
{"id": "601839", "url": "https://cs.wikipedia.org/wiki?curid=601839", "title": "Cesar Sanchéz", "text": "Cesar Sanchéz\n\nCésar Sánchez Domínguez (2. září 1971 Cáceres) je španělský fotbalový brankář působící v klubu Villarreal CF známý mezi fanoušky jako César.\n"}
{"id": "601840", "url": "https://cs.wikipedia.org/wiki?curid=601840", "title": "Vicente Rodríguez Guillén", "text": "Vicente Rodríguez Guillén\n\nVicente Rodríguez Guillén známý mezi fanoušky jako Vicente (* 16. července 1981 Valencia) je bývalý španělský fotbalový záložník a reprezentant.\n\nBěhem své kariéry hrál ve španělských klubech Levante UD, Valencia CF a anglickém Brighton & Hove Albion.\n\nVicente působil v mládežnických reprezentacích Španělska.\n\nV A-mužstvu Španělska přezdívaném \"La Furia Roja\" debutoval 28. 3. 2001 ve Valencii v přátelském zápase proti týmu Francie (výhra 2:1).\nCelkem odehrál v letech 2001–2006 za španělský národní tým 38 zápasů a vstřelil 3 góly.\n\n\n"}
{"id": "601842", "url": "https://cs.wikipedia.org/wiki?curid=601842", "title": "Bitlis", "text": "Bitlis\n\nBitlis je město v Turecku, hlavní město stejnojmenné provincie. Na konci roku 2009 zde žilo 46 062 obyvatel, přičemž většinu populace tvoří Kurdové. Nachází se 15 km od jezera Van, 100 km od Muşe a 200 km od Diyarbakiru.\n\nZ Bitlisu pocházeli rodiče spisovatele Williama Saroyana.\n"}
{"id": "601844", "url": "https://cs.wikipedia.org/wiki?curid=601844", "title": "Bitlis (provincie)", "text": "Bitlis (provincie)\n\nBitliská provincie je území v Turecku ležící ve východní Anatolii. Rozkládá se na ploše 6 707 km a na konci roku 2009 zde žilo 328 489 obyvatel. Hlavním městem je Bitlis, dalším velkým městem je Tatvan.\n\nProvincie je ze 70 % tvořena horami, jejichž nadmořská výška zpravidla přesahuje 2000 m. Nejvyššími horami jsou Süphan Dağı (4058 m) při hranici s provincií Ağrı, vulkán Nemrut (3050 m) a Ziyaret Dağı (2540 m).\n\nKromě Vanského jezera se na vrcholu vulkánu Nemrut nachází další sopečné jezero.\n\nProvincie Bitlis se administrativně člení na 7 distriktů:\n\n"}
{"id": "601845", "url": "https://cs.wikipedia.org/wiki?curid=601845", "title": "Dálnice 6 (Izrael)", "text": "Dálnice 6 (Izrael)\n\nDálnice 6 (hebrejsky: כביש 6, \"Kviš Šeš\", nebo Transizraelská dálnice, hebrejsky: כביש חוצה ישראל, \"Kviš Chocé Jisra'el\", oficiálně Dálnice Jicchaka Rabina, hebrejsky: כביש יצחק רבין, \"Kviš Jicchak Rabin\") je dálniční spojení v Izraeli, které v severojižním směru propojuje severní Negev, centrální Izrael (aglomeraci Guš Dan) a pobřežní planinu až téměř k Haifě.\n\nJejí rolí bylo odvést tranzitní dopravu mimo pobřežní pás a poskytnout kapacitní severojižní spojení země. V roce 2001 už probíhala výstavba středního úseku dálnice o délce cca 90 kilometrů. Jeho dokončení se předpokládalo do roku 2004.\n\nVýstavba dálnice vzbuzovala protesty ekologických iniciativ, které kritizovaly zábor zemědělských i přírodních pozemků a přesun dopravní zátěže do okrajových oblastí země.\n\nPrvní úseky byly zprovozněny již v srpnu 2002 (úsek Nachšonim-Ejal) a v říjnu 2002 (Ben Šemen-Nachšonim). Další úseky následovaly v roce 2003. V lednu 2004 byla otevřena severní část mezi Nicanej Oz a Barkaj. V prosinci 2007 se dálnice prodloužila o jižní úsek poblíž Kirjat Gat a v červnu 2008 další jižní úsek. V červnu 2009 pak přibyl zatím poslední úsek na severním konci dálnice, poblíž Ejn Tut. Ten vede kopcovitým terénem na úpatí planiny Ramat Menaše. Výhledově má být dálnice prodloužena i do severní části státu a dosáhnout celkové délky 324 kilometrů.\n\nV centrálním úseku vede dálnice na některých místech velmi blízko Zelené linie oddělující vlastní Izrael od Západního břehu Jordánu. U palestinských měst Tulkarm a Kalkílija vede přímo na dotyku s touto hranicí. Kvůli násilnostem, ke kterým u těchto měst docházelo během druhé intifády po roce 2000 je zde dálnice chráněna bezpečnostní bariérou, jež fyzicky oddělila palestinské oblasti Izraele. Dobudování dálnice vedlo i k demografickému rozvoji tohoto regionu nedaleko od hranic Západního břehu Jordánu. Od 90. let 20. století zde podél ní vzniklo několik nových měst v rámci programu Jišuvej ha-Kochavim.\n\n\n"}
{"id": "601851", "url": "https://cs.wikipedia.org/wiki?curid=601851", "title": "Aharon Ze'evi-Farkaš", "text": "Aharon Ze'evi-Farkaš\n\nAharon Ze'evi Farkaš (: אהרן זאבי-פרקש; narozen 7. března 1948) je izraelský generál, který v letech 2002 až 2006 zastával funkci náčelníka vojenské zpravodajské služby Izraelských obranných sil.\n\nNarodil se v Rumunsku a aliju do Izraele podnikl v roce 1962. O čtyři roky později vstoupil do Izraelských obranných sil a během své vojenské kariéry zastával řadu pozic, a to jak v poli, tak na Generálním štábu. V letech 1976 až 1990 zastával různé funkce ve zpravodajském sboru. V 90. letech působil na plánovacím ředitelství a v roce 2002 byl jmenován náčelníkem vojenské rozvědky. V jejím čele stál až do roku 2006, kdy odešel z armády.\n\nVystudoval bakalářský (1976) a magisterský (1980) obor Blízkovýchodní studia a islamistiku na Telavivské univerzitě a business administration na Harvard Business School. Je ženatý a má tři děti.\n\nV roce 2009 se na protiteroristické konferenci pořádané na Technionu v Haifě vyjádřil k řadě bezpečnostních otázek, jako je například íránská hrozba či mír se Sýrií. Ve vztahu k Íránu uvedl, že by Izrael měl projevit více pokory, a že „[Izrael] nemůže řešit íránskou hrozbu samotný.“ Dodal, že se Izrael „pouze může zúčastnit širší akce.“ Dále vyzval k pokroku v mírových jednání se Sýrií, který by mohl nastat díky sílícím vztahům mezi Sýrií a Spojenými státy. K této otázce uvedl: „cena [za mír] je známá – Golanské výšiny – a je třeba rozhodnout, zdali jsme ochotni ji zaplatit, či nikoliv.“\n\n"}
{"id": "601853", "url": "https://cs.wikipedia.org/wiki?curid=601853", "title": "Základní zákon: Vláda", "text": "Základní zákon: Vláda\n\nZákladní zákon: Vláda (: חוק יסוד: הממשלה) je základním zákonem Izraele, který stanovuje složení vlády, její roli a pravomoci. Byl přijat šestým Knesetem dne 13. srpna 1968. K roku 2010 byl celkem dvakrát novelizován a doplněn. Poprvé se tak stalo 18. března 1992, kdy dvanáctý Kneset provedl změnu volebního systému s cílem zavést přímou volbu premiéra. Podruhé pak 7. března 2001, kdy patnáctý Kneset zrušil předcházející doplnění zákona z roku 1992, tedy zrušil přímou volbu premiéra a navrátil se ke starému parlamentnímu systému.\n\nNíže uvedené jsou vybrané pasáže zákona z roku 2001:\n\n"}
{"id": "601859", "url": "https://cs.wikipedia.org/wiki?curid=601859", "title": "Česko-moravská hranice", "text": "Česko-moravská hranice\n\nČesko-moravská hranice je historickou, v aktuální správní praxi neužívanou hranicí mezi historickými zeměmi Čechy a Morava vedoucí konkrétním krajinným terénem přibližně ve směru od Králického Sněžníku na severovýchodě k trojmezí Čechy-Morava-Dolní Rakousko západně od Slavonic na jihozápadě. Její průběh přibližně sleduje hlavní evropské rozvodí mezi úmořím Severního moře (povodí Labe) a úmořím Černého moře (povodí Moravy, resp. Dunaje).\n\nHranice se v hrubém průběhu zformovala ke konci 12. století, upřesnila a stabilizovala během a do konce 14. století. K menším (lokálním) korekcím hranice docházelo i později a to až do 20. století. Jako administrativní hranice (mezi dvěma zeměmi) přestala \"de iure\" existovat k 31.12. 1948 a od té doby nebyla v tomto v původním významu obnovena. Roku 1960 byly sice zavedeny kraje upomínající svými názvy na historické země (Jihočeský, Jihomoravský atd.), ale tyto země přitom obnoveny nebyly a vzájemná hranice mezi „českými“ a „moravskými“ kraji se od historické hranice většinou odchylovala, někde i podstatně.\n\nMalé úseky historické hranice jsou stále v praxi účinné jako administrativní hranice krajů (mezi dvěma územně správnými celky dle aktuálně platného práva a praxe), téměř celá hranice je pak dodnes součástí hranic katastrálních území (obcí nebo jejich částí).\n\nHranice vznikla postupným vývojem na základě determinace přírodním prostředím (reliéf terénu, klimatické podmínky, pokryv vegetací, přítomnost povrchových a podzemních vod a surovinových zdrojů) a z toho vyplývající sídelní struktury, hustoty a vývoje osídlení (kolonizace). Probíhá většinou po nejvyšších partiích vrchovin a hor, územím nejřidčeji osídleným a je značně podobná průběhu důležitého evropského rozvodí Labe-Dunaj (viz povodí v Česku), respektive Severní moře – Černé moře. V krátkých úsecích vede středem toků řekː Moravy, v jejím pramenném úseku, Svitavy (u Rozhraní), Svratky (v severním oblouku horního toku u města Svratky) a Jihlavy, jižně od města Jihlavy u Kostelce. Nejvyšším bodem hranice je vrcholová partie Králického sněžníku 1424, vrchol Suchého vrchu 995 m a Kamenný vrch 802 (západně od Žákovy hory), nejnižším dno koryta Svitavy severně od Rozhraní 361 m n. m. Nejnižší bod v „suchém“ reliéfu je břeh rybníka Holub u České Olešné 544 m. Až na výjimku u Rozhraní se výškové rozložení hranice pohybuje vždy nad 500 m až do 1424.\n\nV období raného středověku, nebyla tato hranice sledována ale jen tušena přibližně uprostřed neobydleného hvozdu (Silva magna) pokrývající rozlehlé území Českomoravské vrchoviny (\"in silva media\"), v mezilehlé poloze daleko od okraje souvislého lesa - hranice osídleného území. Mezi lety 1725 až 1775 bylo na hranici vybíráno clo.\n\nV posledním přesném obrazu se ustálila v 18. nebo začátkem 19. století a pomineme-li protektorátní vládou k 1. listopadu 1940 provedenou dočasnou změnu této hranice v oblasti Českomoravské vrchoviny, došlo k poslední trvalejší změně k 1. lednu 1925, kdy byla osada Nedvězíčko na základě vládního nařízení č. 315/1924 Sb. z. a n., ze 23. prosince 1924, převedena z Moravy do Čech. Až do 31. prosince 1948 se jednalo o správní hranici.\n\nNa některých místech se tato hranice shoduje s hlavním evropským rozvodím, jinde se od něj odchyluje. Značná část této hranice se dosud shoduje s katastrální hranicí k ní přiléhajících sídel, ale na řadě míst došlo za komunismu k posunu katastrálních hranic, v jednom případě i ke katastrálnímu sloučení dvou těsně sousedících sídel \"(Česká Radiměř a Moravská Radiměř)\" ležících po obou stranách této hranice. Na některých místech této hranice se dosud nacházejí staré hraniční kameny, jinde dochází k jejich obnově či umísťování nových, čímž se zabývá mj. Jaroslav Nesiba z Brna. Průběh zemské hranice lze vysledovat v katastrálních mapách za použití dobových katastrálních map, které lze najít na serveru s Císařskými otisky stabilního katastru; přehledněji je celá zemská hranice (případně i s možností porovnání s vybranou současnou územní jednotkou) vidět na Historické mapě na serveru www.mapy.cz.\n\nČesko moravská hranice probíhá (od severu k jihu) ve směru, který svírá k rovnoběžkám úhel přibližně 30° a její délka je 336 km. Přesný průběh je od výchozího bodu na trojmezí (u vrcholu Králického sněžníku) přibližně směrem jihozápadním, přičemž ale některé úseky vedou směrem západním nebo se dokonce vrací na sever. Pokud by byla střední polohou vytyčena přímka, svírala by k poledníku zmíněný úhel a vedla by přesně směrem jihozápadním.\n\nHranice prochází nejvyššími polohami (s jen malými odchylkami) horských masivů hercynského vrásnění respektive Českého masivu. Vede jeho částí zvaného Moldanubikum a to v podstatě až jeho východní partií.\nOd severu k jihozápadu prochází středem (vrcholovými partiemi) těchto částí: Jesenickou subprovincií, Českou tabulí a Českomoravskou subprovincií (ze značné části Českomoravská vrchovina). V obecnějším pojmenování je to na jihu Českomoravská vrchovina a na severu Orlické hory. Oblasti Jesenické subprovincie Oblasti Českomoravské vrchoviny, kterými prochází jsou: Hornosvratecká vrchovina (její lidově zvaná část Žďárské vrchy), Křižanovská vrchovina a Javořická vrchovina.\n\nHranice vede (respektive vznikla-ustálila se) středem pásu území v úhrnu nejchladnějším, nejbohatším na srážky a značně větrným v rámci území dnešní ČR. Jižní část je na rozdíl od severní velmi chudá na podzemní vody. V blízkosti průběhu hranice, nebo prakticky přímo na ní pramení řeky: Morava, Svitava, Svratka, Oslava, Sázava, Jihlava. Je to pás území s nejméně příhodnými podmínkami k osídlení i k hospodářské činnosti (s výjimkou lesního hospodářství a dřevařství).\n\nV severní části hranice pochází na povrchu usazených hornin druhohor (křídy) Českého masivu. Na jihu vyvřelých a metamorfovaných hornin Českomoravské vrchoviny.\nPůdní pokryv tvoří v naprosté většiny chudé a neúrodné půdy, většinou silně kyselé hnědé půdy lesního původu, nebo ojediněle pseudogleje. V naprosté převaze to jsou dystrické kambizemě, v nejbližším okolí Svitav pararedziny na zvětralinách. Sprašové půdy, černozemě a pravé hnědozemě se vůbec nevyskytují.\n\nV rané době nebyla hranice uměle značena, neboť to nebylo naléhavé ani to nebylo v Evropě té doby obvyklé. Na průchod hranice upozorňovaly některé přírodní útvary (skály, velké kameny, stromy, brody) a v zemských branách to byly pohraniční stanice. K prvnímu značení hraničními kameny docházelo až od 17. století v souvislosti s pozdní kolonizací a lepším u rozlišení půdy mezi panstvími.\nK rozsáhlejšímu značení docházelo až s mírným vzrůstem hustoty osídlení, budováním infrastruktury a zaváděním tereziánského katastru, kdy byla z popudu ústřední vlády ve Vídni hranice nápadně a pravidelně označena. Nejznámějšími pozůstatky tohoto značení jsou kamenné stély (obelisky) na území města Jihlava, které zhotovil sochař z věhlasného rodu Morávků a žák F.M. Brokofa, Viktor Václav Morávek (1715-1779) z Polné roku 1750 . Na území města Jihlava jsou památkově chráněny 4 hraniční pylony. Také velmi pozoruhodný je štíhlý pylon u Strmilova. Historický hraničník je rovněž v lesním úseku silnice č 152 mezi Kadolcem (Slavonice) a Starým městem pod Landštějnem. Značení hranice po celém průběhu poutá stále větší pozornost jako krajinný fenomén projev genia loci.\n\nPřehled obcí, jejichž území se rozkládá po obou stranách česko-moravské hranice (v pořadí od severovýchodu k jihozápadu). Hvězdičkou označeny obce, kde hranice není dodržena ani na úrovni katastrálních území (k.ú.):\n\n\nSpolečná česko-moravská zemská hranice na severu původně začínala na trojmezí „Smrk - hraničník“, kde se původně stýkala hranice Čech, Moravy a Slezska, odkud pokračovala ke Králickému Sněžníku po hlavním evropském rozvodí, jež je zde současně státní hranicí s Polskem.\n\nOd ztráty Kladského hrabství ve prospěch Pruska začíná na severu společná hranice asi 190 metrů jihozápadně pod vrcholem Králického Sněžníku. Zde se na hranici s Polskem nachází trojmezní kámen Českého království, Moravského markrabství a Kladského hrabství, od něhož chvíli pokračuje jiho-jihozápadním a poté jižním směrem asi 230 metrů západně nad údolím, jímž k jihu protéká řeka Morava. Asi 2,5 km jižně od trojmezí na Králickém Sněžníku hranice dospěje k řece Moravě a prochází pak středem jejího toku přibližně jihozápadním a pak jihovýchodním směrem, přičemž rozděluje území obce Dolní Morava na českou a moravskou část. Když dospěje k soutoku se Zlatým potokem, pokračuje pak téměř výlučně středem toku tohoto potoka proti jeho proudu až k jeho prameni odkud dál pokračuje jihovýchodním směrem po svahu kopce Jeřáb, pokračujíc jihozápadním směrem po jeho vrcholu a pak přibližně západním směrem po hlavním evropském rozvodí, kde severně od Moravského Karlova a Šanova prochází po vrcholech Jeřábek a Kamenáč. Asi 165 metrů severozápadně od vrcholu Suchého vrchu se pak obrací k němu, překračuje ho a vede dál západně od Červené Vody přibližně na jih přes Červenovodské sedlo. Asi 321 metrů severně od kopce Strážka se opět na chvíli shoduje se současnou správní hranicí mezi Pardubickým a Olomouckým krajem, která ji kopíruje k městu Štíty, kde se zemská hranice obrací na jihozápad, vedouce po bezejmenném vrchu s nadmořskou výškou 706 m. Od něho pokračuje dál po hřebeni až k Hraničnímu potoku, jehož středem pak vede na jih až k místu vzdálenému asi 2,2 km východně od severního okraje zástavby obce Lubník, zde pak hranice odbočuje na západ, vede severně od této obce a pak se obrací na jih, kde prochází západně od Lubníka, Tatenic a Krasíkova až k Moravské Sázavě. Asi 585 metrů severně od této řeky se zemská hranice začíná shodovat s částí společné hranice okresů Svitavy a Ústí nad Orlicí.\n\nKdyž hranice dospěje k Moravské Sázavě sleduje pak její tok na severozápad \"(přičemž neprobíhá jejím dnešním korytem, ale starým neregulovaným klikatícím se, které místy zabíhá až asi 86 metrů hluboko do sousedního okresu Ústí nad Orlicí)\" a asi 319 metrů jižně od soutoku s Lukovským potokem pak směřuje od Moravské Sázavy na západ a pak na jihozápad stále po hranici okresů Svitavy a Ústí nad Orlicí, procházejíc pak jižně od českých vesnic Květná, Luková a Trpík, u níž se stáčí k jihu, vedouc dál lesem západně od Hřebečského hřbetu (zde jihozápadně od Mladějovského hradiště opouští hranici okresů Svitavy a Ústí nad Orlicí) až k osadě Hřebeč, kde tento les opouští, rozdělujíc tuto osadu na českou a moravskou část, pak se stáčí na západ k obci Kamenná Horka, přičemž vytváří Svitavský výběžek. Obec Kamenná Horka je touto hranicí taktéž rozdělena na českou a moravskou část, přičemž zde hranice místy prochází středem zdejší silnice. Východně od zdejšího kostela sv. Máří Magdaleny se hranice obrací k severu, u Koclířovského lesa odbočí na západ, přičemž dělí tento les na českou a moravskou část. U zatáčky silnice mezi Svitavami a Koclířovem hranice dál pokračuje na sever až k silnici spojující Lačnov s Koclířovem. Po ní (zčásti přímo jejím středem a zčásti podél ní) pak hranice směřuje na severozápad a opouští tuto silnici asi 431 metrů východně od její křižovatky se silnicí vedoucí do české obce Opatovec. V tomto místě se hranice odbočuje na severozápad středem staré trasy silnice z Koclířova do osady Český Lačnov \"(součást obce Opatovec)\", přičemž východně od této osady prochází severně od železniční zastávky Moravský Lačnov a pokračuje od ní na západ a pak severozápad v těsném jižní sousedství s Českým Lačnovem. Východně od osady Nový Valdek \"(další součást Opatovce)\" se hranice stáčí k jihu do Selských lesů, kterými pak prochází na západ po cestě vedoucí i po jižním okraji zástavby české obce Kukle. Podél dotčené cesty a místy jejím středem pak zemská hranice prochází dále na západ, přičemž asi 340 metrů západně od posledních domů obce Kukle se hranice souběžně s cestou stáčí k jihozápadu a posléze k jihu, přičemž ze západu obchází vrchol kopce „Na stráni“, který se nachází na Javornickém hřebenu asi 1192 metrů jihozápadně od zástavby moravské obce Javorník. Hranice pak pokračuje na jih a v místě, které se nachází asi 720 metrů jižně od výše zmíněného vrcholu se obrací k jihozápadu k silnici, spojující obec Karle s její částí Ostrý Kámen. Když zemská hranice dospěje k této silnici \"(přičemž vede po poli)\", odbočí k Ostrému Kamenu, přičemž vede středem silnice a rozděluje Ostrý Kámen na menší českou a větší moravskou část. V této vesnici pak mezi domy s popisnými čísly 16 \"(dům v české části)\" a 17 \"(dům v moravské části)\" odbočí ze silnice na jihozápad, na rohu zahrady domu s číslem 17 se stočí k jihovýchodu, aby pak odbočila přibližně na jih procházejíc mezi domy s popisnými čísly 21 \"(dům v české části)\" a 28 \"(dům v moravské části)\". Když po chvíli opustí intravilán Ostrého Kamene, vede mírně na jihozápad k silnici spojující českou obec Květná s moravským městem Svitavy. Tuto silnici zemská hranice překročí, aby se pak obloukovitě vrátila k jejímu jižnímu okraji, podél kterého pokračuje na západ a jihozápad až k malé české osadě Borová Krčma. Kolem této osady pak hranice prochází na jih a pak na jihozápad do Černého a Radiměřského lesa. V Radiměřském lese prochází hranice zdejším vojenským prostorem. Jihozápadně od něj se pak stáčí na východ a jihovýchod k Radiměřskému potoku, jenž protéká Radiměří, která vznikla spojením České a Moravské Radiměře. Jak je patrno z indikačních skic prochází zemská hranice touto obcí východním a jihovýchodním směrem zčásti korytem Radiměřského potoka, zčásti komplikovaně mezi domy nebo podél zdejších silnic až dospěje k řece Svitavě, jejímž korytem (zčásti však v různé vzdálenosti od něj) pokračuje na jih, procházejíc Březovou nad Svitavou a Brněncem. Jižně od moravské vesnice Chrastová Lhota přestává zemská hranice definitivně sledovat koryto této řeky a směřuje na západ, procházejíc severně od obcí Rozhraní a Študlov. Když u Študlova překročí hranice silnici, která do obce směřuje od české obce Chrastavce, zamíří k jihu a pak dále obchází moravskou obec Bohuňov, přičemž prochází východně od Ducháčkova vrchu, poté na východním okraji osady Hutě překročí říčku Křetínku a vstoupí do koryta bezejmenného potůčku, který zde do Křetínky ústí zprava. Proti proudu tohoto potůčku pokračuje k jihozápadu až k jeho západnímu prameni \"(dotčený potůček má ještě jeden východní pramen)\".\n\nZápadně od moravského Bohuňov překročí zemská hranice silnici do české Dolní Lhotou a směřuje dále k jihozápadu po moderní hranici okresů Blansko a Svitavy. V místě, kde se okresní hranice stáčí k východu pak zemská hranice odbočí více k jihozápadu, procházejíc jižně od české vesnice Jobova Lhota, aby pak odbočila k severozápadu, procházejíc mezi Jobovou Lhotou a moravskou Kněževsí. Hranice se pak opět napojuje na moderní hranici okresů Blansko a Svitavy a po ní pokračuje dále, přičemž severně od Olešnice začíná vést korytem Hodonínky, jíž se ubírá dále k severozápadu a i nadále kopíruje moderní hranici okresů Blansko a Svitavy.\n\nHranice pokračuje po Hodonínce až téměř k jejímu prameni severně od moravské obce Nyklovice. Od toku této říčky se zemská hranice odchýlí v místě, kde koryto říčky stáčí k východu. Od tohoto místa pokračuje hranice ještě asi 93 metrů na sever, aby pak obrátila k západu, přičemž překročí silnici spojující Nyklovice s českým městem Bystré a pokračuje dále na západ a severozápad k Trhonickému potoku, přičemž rozděluje mezi Čechy a Moravu blízký Panský les, jehož jižní částí také prochází. Na tok Trhonického potoka zemská hranice naváže asi 302 metrů severozápadně od jeho pramene a odtud pak pokračuje středem jeho koryta dále k severozápadu. Je třeba zmínit, že až do roku 1924 tvořilo celé koryto potoka, od výše zmíněného místa až po jeho soutok se Svratkou u moravského Jimramova, zemskou hranici s Čechami. Ale k 1. lednu 1925 byla do té doby moravská osada Nedvězíčko připojena k české obci Nedvězí a hranice se od té doby jižně od Nedvězíčka odchyluje od toku potoka, ale po chvíli na něj zase naváže a pokračuje dále k západu ve stopách původní zemské hranice.\n\nOd soutoku Trhonického potoka se Svratkou pokračuje zemská hranice dále po levém břehu Svratky proti jejímu proudu, ale ještě na území Jimramova se od řeky na chvíli odchýlí východním směrem \"(mezi Jimramovem a jeho českou místní částí Benátkami došlo v minulosti k narovnání koryta řeky a dodnes zde katastrální hranice kopíruje původní říční koryto)\", aby pak opět pokračovala proti proudu řeky. Severně od Borovnice v blízkosti zástavby české obce Telecí sleduje hranice původní levý břeh řeky \"(dnes zde řeka v jednom místě zabíhá do Čech)\", od něhož se zde však v jednom místě na chvíli od koryta odchýlí severním směrem a pak se k němu zase vrací. Na severozápadě katastru Borovnice se hranice na chvílí odchýlí asi 30 metrů jižně od pravého břehu řeky a pak se zase vrací na levý břeh řeky, který sleduje až k vesnici Krásné, kde hranice zabíhá asi 82 metrů západně od pravého břehu a rozděluje katastr stejnojmenné obce na moravskou a českou část), poté se zase vrací na levý břeh. Přibližně od nejsevernějšího místa katastru Krásného pak hranice pokračuje středem řeky, ale jižně od Českých Milov na chvíli zabíhá asi 113 metrů východně od levého břehu, na chvílí se vrací do středu koryta řeky a poté opět na chvíli zabíhá asi 50 metrů od levého břehu, aby se pak zase vrátila do středu koryta řeky. Od města Svratky až do obce Herálce sleduje hranice střed původního nezregulovaného, klikatícího se koryta, které se v jednom místě od současného koryta odchyluje asi 150 metrů severním směrem.\n\nDále hranice pokračuje k jihozápadu proti proudu Svratky až k místu, kde se do ní od západu vlévá Lánský potok, který dále tvoří zemskou hranici až ke svému prameni. Hranice pak prochází kolem moravské Cikháje, přičemž vede po kopcích Šindelném vrchu, Kamenném vrchu, poté sleduje lesní cestu, jež prochází kolem moravského kopce Kašovka, dále prochází po vrcholech Za Lištinou a Kopaniny. Jižně od Cikháje se stáčí k jihovýchodu, vede po vrcholu Českého kopečku a poté odbočí mírně jihozápadním směrem k Lemperskému potoku, jehož koryto přibližně sleduje dále k jihozápadu. Jihovýchodně od české vsi Stržanova od něj hranice odbočí severozápadním směrem k vodní nádrži Pilská, která je hranicí rozdělena mezi Čechy a Moravu. U této nádrže byl v roce 2009 odhalený hraniční pískovcový kámen a sochy lva a orlice. Sousoší se však nachází asi 100 metrů jižně od skutečné hranice.\n\nOd této nádrže pokračuje hranice na západ, prochází severně od Adamova kopce a v lese severovýchodně od vrcholu Světky otočí prudce k jihovýchodu, pak k jihozápadu a poté k jihu, procházejíc východně od vrcholu Peperka. Jihovýchodně od něj pak asi 330 metrů sleduje východním a jihovýchodním směrem lesní cestu až k okraji lesa na západním okraji zástavby vesnice Šlakhamry, kde pak odbočí k jihu, sledujíc východní okraj lesa. Poté vstoupí do koryta Sázavy a vede jeho středem proti proudu řeky až k jižnímu okraji vesnice Najdek, kde pak odbočí k jihu, procházejíc východně od vrcholu Štěnice. Poté otočí k silnici procházející kolem moravské vesnice Česká Mez. Chvíli pak tuto silnici sleduje a pak se od ní odchýlí a prochází ve vzdálenosti asi 160 metrů od výše zmíněné České Meze. Asi 170 metrů jižně od této vsi se hranice opět přiblíží k silnici, překročí ji, chvíli sleduje její jihovýchodní okraj a poté prochází jejím středem. Pak odbočí hranice do pole, které leží v blízkosti české vsi Rosička. Hranice pak překročí silnici z Rosičky do moravské obce Matějova a pak prochází přibližně jižním směrem západně kolem Matějova ve vzdálenosti asi 330 metrů od jeho zástavby. Poté hranice pokračuje přibližně jihozápadním směrem, pak se napojuje na cestu, která vede Arnoleckými horami západně od vrcholu kopce Blažkova a tu pak sleduje až k silnici z české vesnice Janovic do moravské obce Rudolce. Poté vede k jihu západně od cesty, která se na tuto silnici napojuje od jihu. Později se k této cestě přimyká a na kraji lesa nedaleko místa, kde silnice spojující Rudolec s obcí Stáj vstupuje do lesa pak hranice odbočí k severozápadu do moderního okresu Jihlava.\n\nHranice vede lesem chvíli podél jižního okraje lesní cesty, poté se obrátí přibližně západním směrem, probíhajíc severně od vesnice Stáj, poté otočí prudce k jihu, přičemž vede západně od Stáje, střídavě lesem a po okraji lesa. Pak se stojí k jihozápadu a když dospěje k silnici spojující obec Stáj se sousední Zhoří, vede souběžně s jejím severním okrajem až k místu, kde se silnice stáčí prudce k jihozápadu. Od tohoto místa se hranice odchýlí severozápadním směrem probíhajíc po hranici polí a lesa, od níž se odchýlí asi 594 metrů severozápadně od silnice, přičemž pokračuje i nadále severozápadním směrem, ale tentokrát po poli, přičemž půlí na dvě části plochu sportovního letiště Zhoř u Polné. Asi 312 metrů severozápadně od tohoto letiště zamíří hranice k jihozápadu až dorazí k okraji menšího lesa a poté směřuje po jeho východním okraji v podstatě k jihu. Když dospěje k jižní hranici lesa, směřuje k západu a severozápadu k silnici, procházející osadou Lipina. Tato silnice je hranicí \"rozseknuta\" na dvou místech, načež hranice půlí několik domů výše zmíněné osady. Po dalším překročení této silnice směřuje hranice po orné půdě nejprve k severozápadu a poté k jihozápadu, poté vede asi 145 metrů po okraji lesa na severním okraji území obce Jamné, poté do něj vstupuje, směřujíc k jihozápadu a pak opět k severozápadu, opět vede po okraji tohoto lesa, přičemž se po chvíli opět stáčí k jihozápadu a poté k západu. Poté překročí Jamenský potok, směřujíc dále spíše k západu procházejíc dále opět lesem, kde se v něm poté láme a míří k jihozápadu, poté sleduje lesní cestu směřující z české obce Ždírce. Asi 655 metrů severně od silnice z Velkého Beranova do Rytířska, se hranice obrací mírně k jihozápadu, poté k severozápadu a pak obkrouží moravskou ves Měšín, směřujíc poté k jihozápadu, jihu, jihovýchodu a pak opět k jihozápadu a poté jihu, procházejíc přitom východně od české vesnice Heroltic. U moravských rybníčků, které se nacházejí severovýchodně od letiště Jihlava, zamíří hranice mírně jihozápadním směrem do lesa, procházejíc dobře patrným hraničním příkopem. V tomtéž lese se pak stočí k jihu, přičemž chvíli pokračuje méně viditelným hraničním příkopem a u chatové osady pak k západu, procházejíc po severním okraji výše zmíněného letiště, poté zamíří k silnici, spojující jihlavskou část Hruškové Dvory s Měšínem. Když k ní dospěje, stočí se k jihozápadu, sledujíc její východní okraj. U potoka, který teče mezi Hruškovými Dvory a Herolticemi pak silnici překročí a pak chvíli sleduje tento potok. asi 258 metrů jihozápadně od Kamenného kopečku se hranice od tohoto potoka odchýlí severním směrem, poté otočí k severozápadu, vedouc přibližně souběžně s potokem a po chvíli opět otočí k jihu, potok překročí a pak asi ve vzdálenosti 90 metrů od něj otočí k severozápadu a vede dál souběžně s ním v poli asi 90 - 153 metrů jižně od jeho jižního břehu. Asi 245 metrů jihovýchodně od nedalekého historického hraničního sloupu \"(nachází se na 49°25'35,67\" s.š. a 15°36'43,03\" v.d.)\" pak hranice v poli otočí k severu, směřujíc k nové silnici z Jihlavy do osady Švábka. V poli asi 10 metrů od této silnice a asi 28,5 metru západně od výše zmíněného potoka pak hranice otočí k jihozápadu, probíhající chvíli po samém okraji výše zmíněné silnice, až k výše zmíněnému historickému hraničnímu sloupu. Odtud dále pokračuje mírně severovýchodním směrem do pole až k ke společné hranici parcel č. 5292 a 5293/1. Odtud hranice pokračuje k jihozápadu až k rozorané cestě, tvořící moravskou parcelu č. 6171/1. Hranice pokračuje pokračuje po hranici této parcely severozápadním směrem až ke stávající hranici katastrálních území Jihlava a Bedřichov u Jihlavy. Hranice dále pokračuje po této katastrální hranici nejdříve severním směrem, poté chvíli severozápadním směrem a poté přibližně k západu až dorazí do Pávovské ulice. Chvíli jí pokračuje k jihu, poté se od ní odchýlí k východu, procházejíc průmyslovým areálem. Poté zamíří k jihu k Heroltické ulici.\n\nZ hlediska veřejné správy bylo členění na země zrušeno a tedy česko-moravská hranice zůstala pouze pojmem historickým, případně etnografickým. Zemské členění však zůstalo zachováno a dále se vyvíjí v územní organizaci Římskokatolické církve v České republice. Dnešní hranice české a moravské církevní provincie se poněkud odchylují od historických zemských hranic Čech a Moravy. Zde jsou uvedeny případy, kdy se historická zemská příslušnost od současné církevní zemské příslušnosti liší.\n\n\n\nvesnice Horní Vilímeč (součást města Počátky) a Vesce (součást města Počátky)\n\nmoravská část osady Hřebeč (součást obce Koclířov) a moravská část vesnice Ostrý Kámen (součást obce Karle)\n\n\n\n\n\n\n\n\n\n"}
{"id": "601864", "url": "https://cs.wikipedia.org/wiki?curid=601864", "title": "Omaha Beach", "text": "Omaha Beach\n\nOmaha Beach, česky pláž Omaha, je kódové označení pro jeden z pěti sektorů, ve kterých proběhlo 6. června 1944 v rámci Operace Overlord během druhé světové války vylodění spojeneckých vojsk do Němci okupované Francie.\n\nPláž Omaha se nachází v Normandii ve Francii při Lamanšském průlivu. Je 8 km dlouhá a sahá od Sainte-Honorine-des-Pertes na východě po Vierville-sur-Mer na západě na pravém břehu estuáru řeky Douve. Vylodění zde bylo nezbytné, neboť tím došlo k propojení britských sil vyloďujících se na východní Gold Beach s americkými silami, které se vylodily na západní Utah Beach. Dobytí pláže Omaha měla na starosti Armáda Spojených států amerických, jejíž dopravu na místo určení zajistilo Námořnictvo Spojených států amerických podporované Royal Navy.\n\nV Den D zaútočila nezkušená 29. pěchotní divize posílená o devět rot U.S. Army Rangers přesměrovaných z Pointe du Hoc na západní polovinu pláže. Zkušené 1. pěší divizi byla svěřena východní polovina. Bylo naplánováno, že počáteční vlny útoku, které se skládaly z tanků, pěchoty a ženistů, ochromí pobřežní obranu, a umožní tak přistání větším lodím a následujícím invazním vlnám.\n\nHlavním cílem bylo zajistit předmostí o hloubce osmi kilometrů mezi Port-en-Bessin a řekou Vire, spojení s britskými jednotkami vyloděnými na Gold Beach na východě a dosažení oblasti Isigny na západě kvůli spojení s VII. sborem z Utah Beach. Oproti nim stála německá 352. pěchotní divize, z níž značnou část tvořili teenageři doplnění veterány z východní fronty. 352. divize nikdy nepoznala žádný vojenský trénink. Z jejích 12 020 mužů mělo zkušenosti z boje jen 6 800. Ti všichni měli ubránit 53 km fronty. Němci byli rozmístěni v opěrných bodech podél pobřeží. Jejich strategie byla založena na zničení nepřátelského útoku ještě na vodní hladině.\n\nJen velmi málo se nakonec na pláži Omaha událo tak, jak bylo naplánováno. Problémy s navigací způsobily, že většina vyloďovacích člunů své cíle po celý den míjela. Obrana byla neočekávaně silná a způsobila přistávajícím americkým jednotkám těžké ztráty. Ženisté se snažili pod těžkou palbou odklidit překážky, aby se mohli později vojáci protlačit těmi několika málo průrvami, které byly vytvořeny. Jednotky oslabené ztrátami při samotném vylodění nebyly schopny proti silné obraně vybojovat průchody z pláže. To následně způsobilo mnoho problémů včetně zpoždění dalších vln útoku. Malých průniků bylo nakonec dosaženo skupinami přeživších, jejich improvizovanými útoky a vyšplháním se na skály mezi nejvíce bráněnými body. Na konci dne byly vybojovány dva izolované opěrné body, které byly následně využity proti slabším obranným postavením ve vnitrozemí. Původních cílů Dne D tak bylo dosaženo ve dnech následujících.\n\nHlavní příčiny masakru na pláži Omaha byly tři.\n\nSpojenecké bombardovací svazy přelétly linii německé obrany a bomby odhodily až jeden kilometr za ní. Německá obranná linie zůstala nepoškozená.\n\nPřed vlastním vyloděním pěchoty se na každém úseku měl vylodit výsadek asi 25 až 29 speciálně upravených tanků Sherman DD, aby zajistil potřebné krytí pěchoty. Tanky Sherman byly doplněny o dva lodní šrouby a vysoký nástavec z impregnované plachtoviny na kovové konstrukci vedoucí od boků. Výsledkem bylo plavidlo, jehož dno tvořil ponořený tank Sherman a na hladině vypadalo jako člun. Po dosažení pláží měla být konstrukce složena a vzniknout funkční tank.\n\nPrvotní plán předpokládal, že tanky budou vyloděny ve vzdálenosti 5 km od pobřeží a pak nenápadně, jako zdálky vypadající běžné gumové čluny, dosáhnou pobřeží. V den D však bylo moře značně bouřlivé. Proto byl těsně před vyloděním tanků vydán rozkaz zkrátit vyloďovací vzdálenost na 1 km. V úseku Omaha se měl vylodit 741. tankový oddíl v počtu 29 tanků Sherman DD. Rozkaz ke zkrácení vyloďovací vzdálenosti se však nedostal k veliteli flotily tohoto úseku a tanky byly v tomto úseku vyloděny podle původního plánu ve vzdálenosti 5 km od pobřeží. Jako orientační bod k cíli vylodění měla sloužit věž místního kostela na hřebenu horizontu. Silný proud a vítr však začal tanky snášet od cíle vylodění. Veliteli posádek byli tankisté, ne však zkušení námořníci. Místo toho, aby se v nepříznivých podmínkách snažili dosáhnout bezpečně pobřeží kolmo k vlnám i za cenu snosu, snažili se dosáhnout původního cíle vylodění za každou cenu. Tím stočili své plovoucí tanky bokem k vlnám a tanky začaly nabírat vodu. Z 29 tanků oddílu 741 se 27 potopilo a pevniny dosáhly pouze 2 tanky, které tak nemohly poskytnout potřebnou podporu výsadku. V poslední době proběhl průzkum potopených vraků tanků a některé dosáhly vzdálenosti 3 km od místa vylodění směrem k pobřeží, než se potopily.\n\nV ostatních úsecích bylo vylodění tanků Sherman DD úspěšné.\n\nTaké protivníci byli překvapivě silní, několik dní předtím se totiž na pláž Omaha přesunula jedna německá divize v plném bojovém stavu a od počátku svého příchodu měla nejvyšší stupeň bojové pohotovosti.\n\n"}
{"id": "601880", "url": "https://cs.wikipedia.org/wiki?curid=601880", "title": "Dutý kámen", "text": "Dutý kámen\n\nDutý kámen (německy \"Hohlstein\") je pískovcový skalní hřbet nedaleko města Cvikova o délce 600 metrů, nad okolním terénem vysoký 30 metrů, při jehož severním okraji vede frekventovaná silnice I/13 z Cvikova na Jablonné v Podještědí. Pískovec zde byl lámán na stavební bloky. Od roku 1963 je státem chráněnou přírodní památkou, která je od roku 2003 ve správě Krajského úřadu Libereckého kraje.\n\nOblast skalního masivu Dutého kamene se tyčí nad Cvikovským rybníkem u města Cvikov v okrese Česká Lípa, jižně od silnice z Cvikova do Kunratic, 300 metrů jižně od obce Drnovec. Skály východně od Cvikova byly nazývány \"Kunratickým Švýcarskem\" (Kunnersdorfer Schweiz), dnes je zařazujeme do Cvikovské pahorkatiny (geomorfologická součást Zákupské pahorkatiny). Je zde dobře znatelné působení sopečného magmatu na pískovec, díky němuž vznikly pěti a šestiboké sloupky vysoké 2 - 3 metry, ve tvaru obilného snopu. Bývají nazývány jako Vějíř či Varhany (viz obdobné, ale z čediče u Kamenického Šenova - Panská skála). Z vrcholu je pěkný výhled na Cvikov. V jižní části lokality jsou vytesány úzké schody na vrcholovou plošinu \"Široký kámen\". Schody vytesali v letech 1913 – 1914 členové \"Horského spolku pro nejsevernější Čechy\" (Gebirks-Verein für das Nödlichste Böhmen), který měl v Kunraticích svou pobočku. U těchto schodů byl dvěma cvikovskými amatérskými umělci v roce 1913 do pískovce vytesán reliéf hlavy básníka Theodora Körnera. Přes hřeben vede cesta k vyhlídkovému místu Karolínin odpočinek. Okolní vzrostlé stromy dnes výhled znesnadňují. Na této plošince jsou do skály vytesané lavice.. Poblíž vyhlídky je vyhloubená jeskyně Šustrova díra. Jméno má od jednoho ze stavebníků nedaleké již zrušené železniční tratě. Nejvyšší útvarem celého masivu je \"Sloupská jehla\" u kamenných schodů.\n\nZ Dutého kamene byly odtěženy v 16. století pískovcové bloky pro stavbu věže v Cvikově. V letech 1913 – 1914 byly zde prováděny četné stavební úpravy (viz text nahoře). V roce 2005 zde byla z iniciativy občanského sdružení Drobné památky Severních Čech instalována mosazná destička věnovaná básníku Körnerovi.\nV letech 1914 a 1955 byly skály označeny jako chráněné území. Na rozloze 0,25 ha zde byla vyhlášena 6. září 1963 přírodní památka, jako \"Ukázka přeměny svrchnokřídového pískovce na styku s vyvřelinou: vzácná sloupcovitá a deskovitá odlučnost pískovce\". Byla v kategorii CHPV - chráněný přírodní výtvor, v evidenci chráněných území ONV Česká Lípa pod č.90. Součástí území (dnes v rozloze 6,62 ha na katastrech obcí Drnovec a Kunratice u Cvikova), je chráněný porost i 33 ptačích druhů.\n\nPřírodní památku od roku 2003 spravuje Krajský úřad Libereckého kraje.\n\nDíky skalním reliéfům byl Dutý kámen zapsán i do celostátního soupisu kulturních památek pod číslem 11525/5-5784.\n\nLokalita je na zelené turisticky značené cestě od Cvikova, z níž vede odbočka na Dutý kámen a pokračuje do obce Kunratice u Cvikova. Nejbližší cyklotrasa je 3037 přes Cvikov. Při severní straně hřebenu vede silnice E442 (značena též I/13). Město mělo v plánu kvůli bezpečnosti návštěvníků vybudovat v roce 2013 u frekventované silnice parkoviště, pro nedostatek financí byl plán na neurčito odložen.V listopadu 2015 bylo parkoviště pro pět aut v místě bývalé skládky předáno veřejnosti.\n\n\n"}
{"id": "601881", "url": "https://cs.wikipedia.org/wiki?curid=601881", "title": "Benz Velo", "text": "Benz Velo\n\nBenz Velo byl první sériově vyráběný automobil Karla Benze. Do roku 1894 bylo vyrobeno 134 kusů. V tuto dobu se již také vyráběl menší model Benz Victoria.\n\nAutomobil byl osazen jednoválcovým motorem umístěným vzadu. Objem byl 1045 cm ³ (zdvih = 110 mm x 110 mm), výkon 1,5 k (1,1 kW) při 450 ot/min. V roce 1896 byl výkon motoru zvýšen na 2,75 k (2,1 kW) při 600 ot/min, v roce 1900 na 3 k (2,2 kW) při 700 ot/min a v roce 1901 na 3,5 k (2,6 kW) 800 ot/min.\n\nU prvních vozů byl povrchový karburátor a induktor pro zapalování, od roku 1896 následoval plovákový karburátor a bateriové zapalování. Od té doby byla nedílnou součástí také startovací klika pro spuštění stroje. Benz Velo měl dvourychlostní převodovku s pohonem zadních kol. Od roku 1896 měly vozy také volitelný třetí rychlostní stupeň a zpátečku.\n\nOd roku 1900 byly oba systémy v sériové výrobě. Celkem bylo vyrobeno 1200 vozidel.\n"}
{"id": "601882", "url": "https://cs.wikipedia.org/wiki?curid=601882", "title": "Jicchak Šapira", "text": "Jicchak Šapira\n\nJicchak Šapira je izraelský rabín, který v roce 2009 vydal knihy \"Králova Tóra\", ve které píše, že je přijatelné, aby Židé zabíjeli Nežidy (včetně dětí), kteří ohrožují Izrael. Podmínky, za kterých je to povoleno, zahrnují přítomnost podezření, že dítě vyroste v nepřítele židovského lidu, aby vyvinulo tlak na nepřátelské vůdce, nebo pokud stojí „v cestě“.\n\nJeho kniha byla distribuována vydavatelstvím Ješivat ha-Ra'ajon ha-Jehudim v Jeruzalémě, který inklinuje k pozdním myšlenkám rabína Me'ira Kahaneho.\n\nKniha obsahuje souhlas rabína Zalmana Nekemia Goldberga. Ofer Pines, člen Knesetu, na základě této knihy požadoval po státním zástupci zahájit kriminální vyšetřování proti Šapirovi.\n\nŠapira byl v roce 2006 uvězněn na základě podezření z podněcování k vyhnání nebo zabití všech palestinských mužů nebo chlapců nad 13 let. V roce 2008 podepsal „manifest“ na podporu Izraelců podezřelých z mlácení dvou arabských mladíků během tehdejšího dne vzpomínky na holokaust. V lednu 2010 byl Šapira uvězněn za jeho „údajné zapletení do vypálení palestinské mešity ve vesnici Jasúf“.\n\nŠapira žije v izraelské osadě Jic'har na Západním břehu Jordánu, kde stojí v čele ješivy Doršej Jihudka. Podle přispěvatele Haaretzu, Akiva Eldara, Šapirova ješiva získává nemalé příspěvky od izraelské vlády. Na Šapiru měli mj. intelektuální vliv rabíni Abraham Isaac Kook a Jicchak Ginsburg.\n\n"}
{"id": "601883", "url": "https://cs.wikipedia.org/wiki?curid=601883", "title": "Seznam dílů seriálu Zeke a Luther", "text": "Seznam dílů seriálu Zeke a Luther\n\nToto je seznam dílů seriálu \"Zeke a Luther\".\n\n<onlyinclude></onlyinclude>\n\n"}
{"id": "601886", "url": "https://cs.wikipedia.org/wiki?curid=601886", "title": "Centauri Production", "text": "Centauri Production\n\nCentauri Production je česká vývojářská společnost, zaměřená na vývoj počítačových her. Je také aktivní v produkci multimediálních aplikací, prezentací, softwarů pro filmová a animační studia, a pro webové stránky a interfacy. Centauri Production byla členem IDEA Games.\n\nV Centauri Production zatím vydali následující hry (všechny pro PC):\n\nCPAL3D je engine vytvořený Centauri Production pro vlastní použití. Byl použit k vytvoření hry Memento Mori (2008), vítěze ceny Best Adventure Story award za rok 2008 na Adventure Archiv.\n\n"}
{"id": "601889", "url": "https://cs.wikipedia.org/wiki?curid=601889", "title": "Dálnice 7 (Izrael)", "text": "Dálnice 7 (Izrael)\n\nDálnice 7 (hebrejsky: כביש 7, \"Kviš Ševa\") je krátké dálniční spojení v Izraeli, které ve východozápadním směru propojuje v pobřežní planině město Gedera, severojižní Transizraelskou dálnici a dálnici číslo 3.\n\nByla zprovozněna v březnu 2004. Její úlohou je poskytnout obyvatelům hustě osídlené části pobřežní nížiny okolo měst Gedera a Ašdod spojení s jinými částmi země bez nutnosti projíždět skrz centrální sekce aglomerace Tel Avivu (Guš Dan). Tento první sedmikilometrový úsek postavila firma Derech Erec nákladem 70 500 000 NIS.\n\n\n"}
{"id": "601892", "url": "https://cs.wikipedia.org/wiki?curid=601892", "title": "Leiben", "text": "Leiben\n\nLeiben je městys v okrese Melk v rakouské spolkové zemi Dolní Rakousy. Žije zde obyvatel.\n\nLeiben leží na jižním okraji Waldviertelu (Lesní čtvrti) v rozšiřujícím se údolí potoka v Dolních Rakousích. Plocha městyse je 12,54 kilometrů čtverečních a 27,12 % plochy je zalesněno.\n\n\nDějiny dolnorakouského místa jsou stejně proměnlivé, jako jsou dějiny celého Rakouska.\n\n\nV zastupitelstvu obce je 19 křesel, která po volbách v roce 2015 jsou podle získaných mandátů rozdělena takto:\n\n\n\n\n\n\nNezemědělských pracovišť bylo v roce 2001 47, zemědělských a lesnických pracovišť bylo v roce 1999 47. Počet výdělečně činných osob v místě bydliště při sčítání lidu v roce 2001 bylo 619, tj. 49,03 %.\n\n"}
{"id": "601893", "url": "https://cs.wikipedia.org/wiki?curid=601893", "title": "West Side Story (film)", "text": "West Side Story (film)\n\nAmerický filmový muzikál West Side Story je filmová podoba stejnojmenného divadelního muzikálu Leonarda Bernsteina z roku 1961 režisérů Jerome Robbinse a Roberta Wise. Film vychází ze stejnojmenného broadwayského divadelního představení a byl natočen na širokoúhlý filmový formát v systému Super Panavision 70. I když se filmový děj odehrává v New Yorku, snímek byl v převážné míře natočen v Los Angeles. Jeho světová premiéra proběhla 18. října 1961. Písně a hudba z filmu byly také vydány na gramofonových deskách - viz článek West Side Story (album).\n\nV hlavních rolích se objevili Natalie Woodová (její zpěv byl dabován zpěvačkou Marni Nixonovou), Russ Tamblyn, Rita Moreno, George Chakiris, Simon Oakland, John Astin, režírovali jej Jerome Robbins, Robert Wise. Film získal 10 Cen Americké akademie filmových umění a věd Oscar z 11 nominací celkem, cenu získal i za nejlepší film.\n\nDěj filmu sice plně vychází z původní jevitšní podoby díla, oproti divadelní verzi byla jeho filmová podoba ale mírně upravena a obsahuje celou řadu větších či menších rozdílů.\n\n\n"}
{"id": "601897", "url": "https://cs.wikipedia.org/wiki?curid=601897", "title": "Eureka Tower", "text": "Eureka Tower\n\nEureka Tower je mrakodrap v australském Melbourne. Postaven byl podle návrhu, který vypracovala firma Fender Katsalidis Architects. Má 91 podlaží a výšku 300 m, je tak nejvyšší mrakodrap ve městě a druhý nejvyšší v Austrálii. Výstavba probíhala v letech 2001 - 2006. Náklady na budovu byly 500 milionů australských dolarů.\n\nV budově se nachází 560 bytů, které jsou umístěny od 11. do 87. patra. Je tak jednou z nejvyšších obytných budov na světě. V 89. patře je bar a o poschodí níže je vyhlídková místnost, která je umístěna 285 m nad úrovní ulice, je tak nejvýše umístěnou vyhlídkou na jižní polokouli.\n\n"}
{"id": "601900", "url": "https://cs.wikipedia.org/wiki?curid=601900", "title": "Max1", "text": "Max1\n\nMax1 byl první český dokumentární televizní kanál vysílající v sítích kabelové televize. Provozovatelem kanálu byla Česká programová společnost, jež byla vlastněna společenstvím investorů United International Holdings Programming (zkráceně \"UIH Programming\") a od roku 1998 také společností HBO Česká republika. Vysílání bylo zahájeno 22. září 1994 a v roce 2001 nahrazeno českou verzí maďarské dokumentární televizní stanice Spektrum. Digitální satelitní způsob distribuce umožnil od roku 1997 šíření kanálu na Slovensku. Vysílání nebylo přerušováno reklamou.\n\nVysílání v pražské kabelové síti Kabel Net Holding bylo zahájeno 22. září 1994. Rozšíření do dalších kabelových sítí bylo realizováno o rok později. Programovou náplň tvořily rodinné seriály a filmy doplněné o dokumentární a hudební pořady. Od října 1995 se kanál vyprofiloval na čistě dokumentární s občasným vysíláním hudebních pořadů \"Max Hitparáda\" a \"Max Music Box\". Max1 až do roku 1998 nevysílal žádnou reklamu.\n\nDne 4. října 1995 byl Max1, společně s kanály SuperMax a HBO, zařazen do nabídky kabelových operátorů Codis a Dattel.\n\nKe konci roku 1995 byly programy TvMax šířeny také v kabelových sítích Kabel Net Brno, TES Litvínov a Satca Praha.\n\nDne 21. října 1996 začala televizní kanál Max1 šířit kabelová televize v Klášterci nad Ohří.\n\nOd 1. dubna 1997 zahájily programy TvMax a HBO digitální distribuci signálu v kompresi MPEG-2 prostřednictvím izraelské družice Amos s cílem zajištění kvalitního signálu do mimopražských kabelových rozvodů a umožnil také rozšíření programů na Slovensko. Ve stejný den došlo také k úpravě programového schématu, kdy Max1 přestal vysílat šestihodinové programové bloky, ve kterých reprízoval dokumenty ve stejném pořadí.\n\nZačátkem dubna podepsala HBO a Česká programová společnost smlouvu o šíření programů HBO a TvMax v sítích největšího kabelového operátora Kabel Plus a.s., které mělo být zahájeno 15. dubna v Brně. Programy TvMax byly umístěny do rozšířené nabídky, HBO bylo nabízeno jako samostatná prémiová služba. Zařazování stanic v sítích Kabel Plus bylo realizováno po etapách, neboť bylo podmíněno úpravami hlavních přijímacích stanic kabelové televize.\n\nPřechod na digitální distribuci programů TvMax a HBO způsobilo v sítích kabelových operátorů vypadávání barev u uživatelů se staršími televizory. Závada byla způsobena dekodérem pro zpracování barevného signálu, neboť některé starší televizory nedovedly zpracovat barevný signál, jehož úroveň byla na spodní hranici tolerované normou. Na vzniklou situaci reagoval kabelový operator Kabel Plus vybavením uzlových stanic zařízením, jež upravoval vstupní signál bez vlivu na jeho kvalitu.\n\nV roce 1998 měl TvMax v kabelových sítích v České republice a na Slovensku 90% pokrytí.\n\nVysílání stanice bylo 1. března 2001 nahrazeno českou verzí maďarského dokumentárního kanálu Spektrum.\n\nMax1 zařazoval tematicky jednotlivé dokumenty do níže uvedených programových bloků, ke kterým měl vytvořený předěl.\n\nDokumentární stanice Max1 byla šířena v níže uvedených kabelových sítích.\n\n"}
{"id": "601902", "url": "https://cs.wikipedia.org/wiki?curid=601902", "title": "Dálnice 10 (Izrael)", "text": "Dálnice 10 (Izrael)\n\nDálnice 10, přesněji spíš Silnice 10 (hebrejsky: כביש 10, \"Kviš Eser\") je silniční spojení (nikoliv dálničního typu) v jižním Izraeli, které sleduje podstatnou část izraelsko-egyptské hranice v Negevské poušti.\n\nSilnice byla postavena v důsledku podpisu Egyptsko-izraelské mírové smlouvy koncem 70. let 20. století, kdy bylo nutné kvůli odsunu izraelských sil ze Sinajského poloostrova vybudovat silniční a hraniční infrastrukturu podél obnovené mezinárodní hranice. Tehdy byla tato hraniční cesta vyasfaltována, přičemž vedla až do města Rafáh v pásmu Gazy. V úseku od jihu až k hraničnímu přechodu Nicana je veřejně přístupná a je využívaná turisty jako vyhlídková trasa pronikající do odlehlých a hornatých oblastí pouště Negev. Jde o zcela neosídlenou krajinu. Silnice zde míjí nevyužívaný hraniční přechod Netafim. V dalším úseku severně od Nicany je tato dopravní linie využívána pouze izraelskou armádou (pro civilní dopravu od Nicany skrz písečné duny Cholot Chaluca se plánuje výstavba nové severojižní silnice, jež by vedla paralelně se silnicí číslo 10). Končí v zemědělsky využívaném regionu Chevel Šalom. Další pokračování cesty směrem na sever odděluje pásmo Gazy a Egypt.\n\nI veřejností běžně využívané úseky silnice podléhají občasným bezpečnostním uzávěrám. Například v lednu 2008 šlo o důsledek náznaků bezpečnostních služeb, že hrozí infiltrace ozbrojenců z pásma Gazy přes Egypt do Izraele.\n\n"}
{"id": "601906", "url": "https://cs.wikipedia.org/wiki?curid=601906", "title": "Rialto Towers", "text": "Rialto Towers\n\nRialto Towers je mrakodrap v australském Melbourne. Postaven byl podle návrhu, který vypracovala firma Gerard de Preu & Partners. Má 63 nadzemních podlaží a výšku 251 m, je tak 5. nejvyšší mrakodrap ve městě. Výstavba probíhala v letech 1982 - 1986. Budova byla otevřena v roce 1986, ale už koncem roku 1984 se do budovy stěhovali první nájemníci i přesto, že na horních patrech stále probíhaly stavební práce. \n\nBudova disponuje 147 000 m převážně kancelářských prostor, které obsluhuje celkem 38 výtahů. V podzemních patrech jsou garáže, v prvních třech nadzemních patrech je vstupní lobby. Kancelářské prostory jsou umístěny od 4. do 57. patra. V 58. patře je vyhlídková místnost a ostatní patra slouží pro chod budovy (strojovna apod.).\n\n"}
{"id": "601910", "url": "https://cs.wikipedia.org/wiki?curid=601910", "title": "Sky Atlantic", "text": "Sky Atlantic\n\nSky Atlantic je televizní kanál vlastněný společností British Sky Broadcasting, který zahájil vysílání 1. února 2011 v satelitní platformě Sky ve Spojeném království a Irsku. Sky Atlantic je dostupný jak ve standardním, tak i ve vysokém rozlišení obrazu.(zde pod názvem Sky Atlantic HD). Stuart Murphy tak rozšíří svou působnost a bude nyní vést kanály Sky1, Sky2, Pick TV a Sky Atlantic.\n\nProgramy na tomto kanálu mohou diváci sledovat i pomocí služby Sky Anytime+. Majitelé jiných větších britských Pay-TV (BT Vision a Virgin Media) vedli se společností BSkyB jednání ohledně zařazení tohoto kanálu do jejich nabídky, tato jednání ale nebyla úspěšná, v případě Virgin Media kvůli ceně.\n\nJiž 25. října 2010 bylo oznámeno, že bude kanál zařazen na programovou pozici 108, na které byl do této doby dostupný kanál Sky3. Sky Atlantic byl také součástí nového systému příjmu kanálů ve vysokém rozlišení, který vešel v platnost dne 1. února 2011, kdy byla zákazníkům s aktivní HD nabídkou prohozena většina kanálů v HD s jejich simulcasty v HD. V praxi tak zákazník se standardní nabídkou (bez HD kanálů) najde kanál Sky Atlantic na pozici 108, zákazník s HD nabídkou však na stejné pozici najde kanál ve vysokém rozlišení a kanál v rozlišením standardním na pozici 173.\n\nNa kanále Sky Atlantic jsou vysílány hlavně pořady vyrobené ve USA. Z tohoto počtu je 40 procent přímo od HBO. I přes orientaci k dramatu je možné v programu stanice najít i komedie, filmy a také pořady ze sesterského kanálu Sky Arts. Sky také potvrdilo nasazení minimálně šesti pritských akvizicí každý rok.\n\nKanál Sky Atlantic byl spuštěn díky pětiletému kontraktu mezi BSkyB a HBO, který zaručuje exkluzivní přístup do archívu HBO, možnost vysílat všechny nové pořady HBO a možnost ko-produkce s HBO. Sky také oznámila, že nabídne minimálně o 25% více než konkurenční BBC, aby získala vysílací práva na pořad \"Mad Men\" z produkce Lionsgate Television. 5. ledna si také Sky díky kontraktu s CBS Studios International zajistila seriály \"Blue Bloods\" a \"The Borgias\".\nSky také uzavřela kontrakt na odvysílání seriálů italské televize Rai, z produkce Rai Fiction\n\n\n"}
{"id": "601911", "url": "https://cs.wikipedia.org/wiki?curid=601911", "title": "Antonín Vávra", "text": "Antonín Vávra\n\nJméno Antonín Vávra nosí nebo v minulosti nosilo více osob:\n\n"}
{"id": "601914", "url": "https://cs.wikipedia.org/wiki?curid=601914", "title": "Columbia National Wildlife Refuge", "text": "Columbia National Wildlife Refuge\n\nColumbia National Wildlife Refuge je oblast, kde se vyskytují drsné skály, kaňony, jezera a pelyňkové lučiny. Rezervace, ležící ve Washingtonu, byla stvořena ohněm, ledem, záplavami a sopečnými bouřemi. Oblast poukazuje na bohatou geologickou historii, zvýrazněnou časy neklidu, které pomáhaly krajinu utvořit. Severní část rezervace, jižně od vodní nádrže Potholes se skládá ze skal, kaňonů, jezer a zbytků lávy. Tato část, která je známa jako \"Drumhellerské kanály\" je na světě zcela jedinečnou a tak byla v roce 1986 vyhlášena národní přírodní památkou.\n\nPěkný mix jezer, obkličující zavlažované úrody a ochrana, kterou rezervace poskytuje, dělá z rezervace skvělé místo pro migraci ptáků. Přezimují zde kachny divoké, severoamerické husy divoké a další vodní ptáci, včetně labutí malých.\n\nLovení a rybaření patří k nejpopulárnějším lidským aktivitám v rezervaci. Lovení pak může být prováděno pouze v určitý čas v určitých dnech a vyžaduje povolení.\n\nRezervace se nachází ve srážkovém stínu Kaskádového pohoří a tak je zdejší klima suché a pouštní. Ročně sem spadne zhruba pouze 203 mm srážek. Voda do rezervace proudí od přehrady Grand Coulee. Park je částí systému Columbia Basin Project.\n"}
{"id": "601920", "url": "https://cs.wikipedia.org/wiki?curid=601920", "title": "Dymytry", "text": "Dymytry\n\nDymytry je česká metalová kapela z Prahy, která svůj styl označuje jako psy-core. Skupina byla založena roku 2003 Jiřím Urbanem ml., synem Jiřího Urbana, zakladatele kapely Arakain. Image kapely je založená na maskách s motivy hmyzu z dílny Národního divadla, na mohutných kytarových riffech, melodických refrénech a sugestivním zpěvu. Název „Dymytry“ je odvozen od ruské lokomotivy. V anketě Český slavík Mattoni 2017 se mezi skupinami umístila na 6. místě a v anketě Žebřík (2017) se v kategorii skupina roku umístili na místě druhém.\n\n 2003 \n\n\n\n 2006 \n\n\n\n\n 2010 \n\n\n 2012 \n\n 2014 \n\n\n\n\n\n\n\n\n\n 2016 \n\n\n 2018 \n\n\nSoučasní\n\nDřívější\n\nČasová osa \n\nPsy-core je hudební styl založený a prezentovaný kapelou Dymytry. Frontman kapely, Protheus, definoval psy-core jako hudební styl, jehož hlavním pravidlem je, že nemá žádná pravidla a všechno je dovoleno. Ve většině případů na posluchače jako první zapůsobí rázná kytarová smršť v kombinaci se sugestivním zpěvem.\n\nDůvod vzniku\n\nNový styl si kapela vymyslela proto, že se cítili omezováni častými tendencemi posluchačů, fanoušků a kritiků si takzvaně „zaškatulkovat“ kapelu do určitého žánru (nebo i subžánru). Takové publikum poté očekává, aby se hudebníci svého stylu drželi a je na rozpacích, když z žánru vybočí. Hudebníci z Dymytry s hudbou rádi experimentují a zavedení vlastního stylu jim rozvázalo ruce a dalo volnost v tvorbě.\n\nCharakteristické prvky\n\nI přes velmi volnou definici žánru nelze popřít, že se jedná o určitou odnož metalu. Lze zde najít prvky nu-metalu, thrash metalu, heavy metalu nebo hard rocku. Kapela Dymytry bývá všeobecně označována jako kapela metalová nebo i rocková. Řízné kytarové riffy „Dyma“ a „Gorgyho“, energický projev skvělého bubeníka Miloše „Mildora“ Meiera nebo také prvky elektroniky a dubstepu z dílny baskytaristy Artura „R2R“ Mikhaylova. Je to tedy styl otevřený experimentování s muzikou, což může nejednoho ortodoxního rockera vyvést z míry. To je však podle frontmana kapely úplně v pořádku, neboť mezi cíle rock'n'rollu i metalu nepochybně patří provokovat, vytvářet otázky a vzbuzovat emoce. \n\nArakain & Dymytry\n\nHämatom & Dymytry\n\nSamostatná:\nArakain & Dymytry:\nJako host:\n\n"}
{"id": "601921", "url": "https://cs.wikipedia.org/wiki?curid=601921", "title": "Čejka australská", "text": "Čejka australská\n\nČejka australská (též čejka maskovaná; \"Vanellus miles\") je velký bahňák z čeledi kulíkovitých.\n\nDorůstá délky 33–37 cm a váží zhruba 400 g. Vyskytuje se ve dvou poddruzích. První, \"V. m. miles\", má kompletně bílý krk a velké žluté laloky, které jsou u samců větší, druhý, \"V. m. novaehollandiae\", má pak po stranách krku černý pruh a menší laloky. Spodina těla je pak u obou poddruhů bílá, hřbet a křídla, s výjimkou černých letek, hnědá, ocas bílý s černou koncovou páskou, temeno taktéž černé a končetiny tmavě červené. Nápadné jsou také její žluté ostruhy v ohbí křídla.\n\nŽije zejména v mokřinách a v jiných otevřených, většinou vlhkých krajinách, včetně pláží. Je přitom rozšířena převážně na území severní, střední a východní Austrálie. Izolované populace se vyskytují též na Papui−Nové Guineji, Novém Zélandu, Timoru a v Indonésii.\nŽiví se hmyzem a jinými bezobratlými. Pohlavně dospívá ve věku 1 roku. Do hnízda – jednoduchého dolíku v zemi – klade 3–5 hnědých, tmavě skvrnitých vajec, na jejichž 28–30 denní inkubaci i na následné péči o mláďata se podílí oba rodiče. Vejce i mláďata přitom urputně brání a dokáží napadnout i vetřelce značně větší, než jsou oni sami, včetně člověka.\n\nNa počátku roku 2020 byl tento druh chován přibližně v šesti desítkách evropských zoo. V rámci Unie českých a slovenských zoologických zahrad byla čejka australská na konci roku 2018 chována v pěti zoo:\n\n\nV případě Zoo Ostrava, Zoo Plzeň a Zoo Praha se jedná o poddruh \"Vanellus miles miles\".\n\nTento druh je v Zoo Praha chován od roku 2010. Chován je konkrétně severní poddruh. Ke konci roku 2018 byl chován jeden pár.\n\nPro návštěvníky je k vidění v expozici Ptačí mokřady v dolní části zoo v australské voliéře.\n"}
{"id": "601928", "url": "https://cs.wikipedia.org/wiki?curid=601928", "title": "Antonín Vávra (rektor)", "text": "Antonín Vávra (rektor)\n\nAntonín Vávra (6. února 1848, Proseč u Skutče – 1. listopadu 1928, Praha) byl český strojírenský inženýr, vysokoškolský pedagog, profesor mechanické technologie na Českém vysokém učení technickém v Praze. V roce 1893-1894 byl rektorem ČVUT.\n\nStudoval ve Vysokém Mýtě, Kutné Hoře a na polytechnickém ústavu v Praze. Po absolvování techniky nastoupil do Fürstenberských hraběcích hutí a strojíren ve Staré Huti u Berouna (dnes Nižbor). Zabýval se metalurgií, především zkoušením kvality hutních materiálů, a dále strojírenstvím. Podílel se na stavbě řady mlýnů, pil, továren a vodních staveb v Čechách, Rakousku i Německu.\n\nV roce 1883 byl jmenován profesorem mechanické technologie na Císařské a královské české vysoké škole technické v Praze. V roce 1893-1894 byl zvolen jejím rektorem. Zabýval se rovněž textilními stroji, pro které sestavil odbornou terminologii. Pro tento účel cestoval v době prázdnin za venkovskými tkalci a přadláky, aby poznal historické a lidové názvosloví v těchto oborech.\n\nDále byl jako znalec strojů členem úrazového soudu a vypracoval příručku \"Technická hygiena\".\n\nV letech 1883-1885 byl členem obecního zastupitelstva pražského.\n\nOtiskl řadu odborných článků a statí v českém i německém hutnickém a strojírenském tisku. Z českých časopisů to jsou například: \"Zprávy spolku architektů a inženýrů\", \"Věstník královského českého spolku nauk\", \"Naše doba\", \"Národohospodářský věstník\" a další.\n\n\n"}
{"id": "601931", "url": "https://cs.wikipedia.org/wiki?curid=601931", "title": "Leiben (zámek)", "text": "Leiben (zámek)\n\nZámek Leiben je zámek v městysi Leiben v okrese Melk v rakouské spolkové zemi Dolní Rakousy. \n\nPůvodní hrad postavili kolem roku 1113 rytíři z Leibenu, kteří zde sídlili do roku 1332. \n\nV roce 1617 koupil majetek Hans Christian Geyer z Osterburgu. Za jeho panování získal zámek svůj dnešní vzhled. \n\nV roce 1796 přešel zámek do vlastnictví císařské rodiny. Po zániku rakousko-uherské monarchie byl v roce 1919 majetek předán pod správu Invalidního fondu. \n\nOd roku 1945 byl zámek ve správě Rakouských zemských lesů. \n\nV roce 1989 získal zámek městys. Po provedených opravách je nyní celý objekt využíván pro pravidelné výstavy a slavnosti. Od roku 1991 je v něm umístěno muzeum zemědělské techniky. Je zde vystaven zemědělský traktor z roku 1910 i s příslušenstvím, jakož i četné modely a dokumentace historického vývoje zemědělské techniky. \n\nZámek je postaven na návrší. Objekt tvoří čtyřpatrová budova nepravidelného půdorysu s věžemi a pětihranný arkádový dvůr s věžními hodinami a s malým atriem. Kulturně významný je kazetový strop ze 17. století v ložnicích a rytířském sále – práce neznámého umělce. Ceněné jsou i mytologické a alegorické výjevy, jakož i obrazy duchovního rázu.\n\n\n"}
{"id": "601932", "url": "https://cs.wikipedia.org/wiki?curid=601932", "title": "Legitimismus", "text": "Legitimismus\n\nLegitimismus (z francouzského \"légitime\" = legální) je tradicionalistické a monarchistické politické hnutí usilující o dosazení neprávem sesazeného legitimního panovníka či dynastie na základě platného nástupnického řádu buď v době kdy vládne nelegitimní panovník, i když ten je např. podporován parlamentem dané země, nebo i jako jako jeden z více monarchistických proudů po nastolení republiky (např. Legitimisté vs. Orléanisté a Bonapartisté ve Francii). \n\nMezi českými monarchisty se legitimismus chápe jako uznání legitimního nástupnictví z doby konce monarchie, tedy prosazování nejbližších potomků posledního českého krále Karla III. jako následníků českého trůnu; v současnosti je tedy následníkem českého trůnu Karel Habsbursko-Lotrinský. To je dnes oficiální postoj Koruny České (monarchistické strany Čech, Moravy a Slezska). V kontrastu s tím jsou názory jiných monarchistů, kteří preferují volbu krále z řad české šlechty nebo z příslušníků jiného panovnického rodu – takový názor prosazuje např. Petr Placák. \n\nDále se tento pojem používá pro snahu velmocí obnovit v 19. století po Vídeňském kongresu vládu legitimních panovnických rodů svržených revolucí (např. Bourboni za Velké francouzské revoluce)\n\n"}
{"id": "601936", "url": "https://cs.wikipedia.org/wiki?curid=601936", "title": "Binjamin Gibli", "text": "Binjamin Gibli\n\nBinjamin Gibli (: בנימין גיבלי, žil 1. ledna 1919 – 19. srpna 2008) byl náčelník izraelské vojenské rozvědky Aman. Tuto funkci zastával od června 1950 do března 1955, kdy byl nucen rezignovat v důsledku Lavonovy aféry, kterou vyvolala neúspěšná izraelská operace v Egyptě v roce 1954.\n\nNarodil se v roce 1919 v Petach Tikvě. Jeho otec Moše Granzia pocházel z polského Brjansku a do Palestiny imigroval v květnu 1914. Usadil se v části Petach Tikvy, známé jako Kfar Ganim, a změnil si příjmení na Gibli. Jeho matka se jmenovala Jehudit. V roce 1940 se Binjamin oženil s Ester Pinchasi, se kterou se následně přestěhoval do rodinného domu ve čtvrti Ejn Ganim. V roce 1941 se stal členem židovské osadnické policie a následujícího roku dokončil důstojnický kurz pro pěchotu pořádaný výcvikovou školou pro Haganu. V roce 1946 se stal oblastním důstojníkem tajné služby Hagany – Šaj. Působil z Petach Tikvy a pod jeho působnost spadala oblast jihu země. Jednou z jeho povinností bylo dohlížení na vodovodní potrubí pro židovské osady.\n\nV březnu 1948 byl jmenován náčelníkem Šaj pro Jeruzalém. 20. června 1948 se zúčastnil polního válečného soudu s Me'irem Tubianským v Bejt Džisu. Procesu se zúčastnili ještě tři další důstojníci Šaj, včetně jejího náčelníka Isera Be'eriho, který proces vedl. Čtyřiapadesátiletý Tubiansky, který byl židovským činitelem Palestinské elektrárenské společnosti a veteránem Hagany, byl shledán vinným z předávání informací nepříteli (špionáže pro Brity) a o několik hodin později byl zastřelen četou Palmach. O rok později byl Tubianského proces prošetřen na žádost jeho vdovy. Na základě šetření byl Tubiansky zproštěn obvinění a tehdejší izraelský ministerský předseda David Ben Gurion „mu posmrtně udělil hodnost kapitána a nařídil, aby byla jeho vdově a synovy vyplácena státní penze.“ O čtyři dny později byly jeho ostatky vykopány a pohřbeny na národním hřbitově na Herzlově hoře v Jeruzalémě. V listopadu téhož roku proběhl proces, u kterého byl Gibli svědkem obhajoby. Soud shledal Be'eriho vinným a odsoudil ho k symbolickému dennímu odnětí svobody.\n\nGibli byl rovněž jedním z plánovačů operace Zuzana (též operace Šošana), jejímž cílem bylo udržet Brity v oblasti Suezského průplavu vytvořením nestability v regionu. Izraelští agenti byli vysláni do Egypta, aby zde provedli útoky proti západním cílům. Egyptské úřady však plán odhalily, čímž bylo odhaleno i izraelské zapojení. Celá událost, která vešla ve známost jako Lavonova aféra, vyvolala skandál a jednu z nejvážnějších politických krizí v dějinách Izraele. Celá aféra vedla k odvolání Gibliho a rezignaci tehdejší ministr Pinchase Lavona.\n\n\n"}
{"id": "601938", "url": "https://cs.wikipedia.org/wiki?curid=601938", "title": "Street Sweeper Social Club", "text": "Street Sweeper Social Club\n\nStreet Sweeper Social Club je americká rap rocková hudební superskupina založená v roce 2006 v Los Angeles. Skupina se skládá z kytaristy Toma Morella z Rage Against the Machine a zpěváka/MC Bootse Rileyho z The Coup. Skupina testovala své písně během Morellova Nightwatchmanově turné a 16. června 2009 vydala první album Street Sweeper Social Club. Stanton Moore na tomto albu bubnuje, avšak následujícího turné se nezúčastnil. Další členové kapely se účastní jen turné, jsou to kytarista Carl Restivo, basista Dave Gibbs a bubeník Eric Gardner.\n\n"}
{"id": "601941", "url": "https://cs.wikipedia.org/wiki?curid=601941", "title": "Čejka běločelá", "text": "Čejka běločelá\n\nČejka běločelá (\"Vanellus armatus\") je středně velký bahňák z čeledi kulíkovitých. Dorůstá 28–31 cm, má černo-šedá křídla, černý hřbet, ocas, hruď, krk a hlavu s bílým temenem a červené oči. Světlého zbarvení je také výrazná skvrna na zadní straně krku. Pohlaví se přitom zbarvením nijak neliší. Ozývá se kovově znějícím \"tynk tynk tynk\", díky čemuž získala i svůj anglický název – Blacksmith Lapwing (v doslovném překladu \"kovářská čejka\"). Žije v mokřadech, na polích a loukách na rozsáhlém území subsaharské Afriky, v rozmezí od Keni jižně až po Jihoafrickou republiku. Je stálá. Hnízdí na zemi.\n"}
{"id": "601943", "url": "https://cs.wikipedia.org/wiki?curid=601943", "title": "Jiří Hanzlík", "text": "Jiří Hanzlík\n\nJiří Hanzlík (* 2. února 1974 v Rokycanech) je bývalý český hokejový obránce. Momentálně pracuje jako asistent hlavního trenéra v klubu HC Škoda Plzeň.\n\nS hokejem začínal v Rokycanech, za seniorskou kategorii začínal nedaleko rodiště v Plzni. V osmnácti letech debutoval v posledním ročníku československé nejvyšší lize. V Plzni strávil deset sezon, v ročníku 1999/2000 obsadili celkové třetím místo. 7. listopadu 2002 byl vyměněn do týmu Bílí Tygři Liberec za Zdeňka Šmída. Debut v Liberci prožil v zápase proti HC Moeller Pardubice. V průběhu ročníku odehrál jeden zápas v 1. lize za klub HC Slovan Ústečtí Lvi. Před sezonou 2003/04 se vrátil zpět do Plzně, kde byl zvolen kapitánem mužstva. Za Plzeň odehrál v základní části třicet pět zápasů, poté se vrátil zpět do Liberce, za které dohrál sezonu. V Liberci odehrán následující dva ročníky, v sezóně 2004/05 obsadil klub celkově třetí místo. Před novou sezonu přestoupil do týmu HC Energie Karlovy Vary. V klubu strávil tři plné sezony a v poslední sezoně v Karlových Varech (2008/09) pomohl vybojovat titul mistra Extraligy. 1. května 2009 se opět vrátil do Plzně . V ročnících 2009/10 a 2010/11 vynechal v základní části pouhý jeden zápas. 1. května 2012 prodloužil smlouvu o následující jeden rok. V klubu působí od ročníku 2012/13 jako alternativní hráč. Hráčskou kariéru ukončil po sezoně 2013/2014 v klubu HC Škoda Plzeň.\n\n"}
{"id": "601946", "url": "https://cs.wikipedia.org/wiki?curid=601946", "title": "Xhosové", "text": "Xhosové\n\nXhosové (xhošsky \"amaXhosa\") jsou africký národ čítající asi 8 miliónů lidí žijících převážně na jihovýchodě Jihoafrické republiky, především v provincii Eastern Cape. Xhoština, jazyk Xhosů, patří do skupiny bantuských jazyků.\n\nJsou potomky lidu Nguni, kočovných pastevců, kteří před zhruba dvěma tisíci lety přišli na jih Afriky z oblasti Velkých jezer. Svůj název odvozují od legendárního vladaře jménem uXhosa, dříve byli známi také jako Kafři (z arabského slova \"káfir\" — nevěřící). Od 18. století válčili se svými sousedy Zuluy i s evropskými osadníky. Ve dvacátém století se ze své původní oblasti okolo Great Kei River stěhovali za prací do velkých měst jako Johannesburg nebo Kapské město. V období apartheidu byly pro tento národ vytvořeny bantustany Transkei a Ciskei. Xhosové tvořili většinu příslušníků Afrického národního kongresu, jeho rivalem bylo Zuluy ovládané hnutí Inkatha.\n\nXhosové vyznávají tradiční animistická náboženství, část z nich přijala křesťanství. Společnost je rozdělena do množství starobylých klanů, mezi nimiž je vyžadována exogamie. Rozšířen je kult předků, přírodní léčitelství (\"amagqirha\") a chlapecké iniciační rituály, jejichž součástí je obřízka.\n\nK národu Xhosů patřili Desmond Tutu, Steve Biko, Nelson Mandela a Miriam Makeba.\n\n"}
{"id": "601958", "url": "https://cs.wikipedia.org/wiki?curid=601958", "title": "Alena Vlasáková", "text": "Alena Vlasáková\n\nAlena Vlasáková (dříve Andraszewská) (* 29. května 1948 v Brně) je česká pianistka a pedagožka. Studovala klavírní hru u Jaromíra Kříže, na brněnské konzervatoři u Inessy Janíčkové a na Janáčkově akademii múzických umění v Brně pod vedením Dr. Otakara Vondrovice. \n\nKromě koncertní činnosti (řada premiér - Slavický, Řehoř aj.), zejména v duu s Evou Krámskou se již od mládí intenzivně věnovala pedagogice, nejprve na konzervatoři v Pardubicích a od roku 1990 na HAMU v Praze a JAMU v Brně. \n\nZabývá se výzkumem a aplikací progresivních trendů v klavírní pedagogice a metodice (kniha Klavírní pedagogika, články v odborných časopisech), vyučuje klavírní interpretaci, metodiku, vyučovatelskou praxi i pedagogický seminář. Vede Metodické centrum JAMU, v němž se konají kurzy postgraduálního studia učitelů ZUŠ, konzervatoří i vysokých škol. Vyučuje rovněž v obdobném Metodickém centru na AMU. Je také členkou porot mnoha mezinárodních klavírních soutěží a pravidelně přednáší a vyučuje na odborných konferencích a mistrovských kurzech jak ve své vlasti, tak v zahraničí (Kyjev, Lonigo, Praha, Vídeň, Vicenza atd.).\n\nJe držitelkou medaile prvního stupně za pedagogiku, udělenou ministerstvem školství v roce 2000.\n\n"}
{"id": "601960", "url": "https://cs.wikipedia.org/wiki?curid=601960", "title": "Otakar Vondrovic", "text": "Otakar Vondrovic\n\nOtakar Vondrovic (23. listopadu 1908, Poděbrady – 8. června 1985, tamtéž) byl český lékař, hudební pedagog a klavírista. V Poděbradech byl od roku 1933 lázeňským lékařem a provozovatelem soukromé praxe se zaměřením na srdeční choroby. Po roce 1948 byla jeho ordinace uzavřena a rodinný penzion znárodněn. Vondrovic se poté přeorientoval na oční lékařství, ale v 60. letech 20. století se začal naplno věnovat hudbě.\n\nPo celý život byl vedle svého lékařského povolání aktivním hudebníkem. Koncertoval v mnoha zemích světa (např. Švýcarsko, Norsko, Francie, Čína či Maďarsko). Mimo jiné spolupracoval s Českou filharmonií, se Středočeským symfonickým orchestrem, Symfonickým orchestrem hlavního města Prahy, Slovenskou filharmonií a dalšími tělesy. Odborná kritika oceňovala jeho techniku hry, všestrannost a přirozenou kultivovanost. Rád hrál českou klavírní tvorbu 19. a 20. století. Byl významným propagátorem české klavírní tvorby, zejména Smetany, Dvořáka, Foerstera, Suka, Nováka a Janáčka. Ze zahraničních skladatelů pak Chopina, Beethovena, Liszta, Debussyho či Prokofjeva. Za své hudební dílo získal \"Vyznamenání Za vynikající práci\" a řadu dalších ocenění.\n\nNarodil se roku 1908 jako třetí dítě poděbradského lékaře Jakuba Vondrovice a jeho ženy Anny (roz. Horové). Měl absolutní hudební sluch. Od dětství rád navštěvoval koncerty lázeňského orchestru. Sám začal na klavír hrát ve svých šesti či sedmi letech. V letech 1919-1927 vystudoval reálné gymnázium v Kolíně. Hru na klavír a hudební teorii studoval u Josefa Wintra. První samostatný koncert měl v Kolíně ve svých 17 letech.\n\nV dalším studiu Vondrovic souběžně pokračoval na Lékařské fakultě Univerzity Karlovy (na otcovo přání) a Pražské konzervatoři. Na konzervatoři studoval pod vedením Karla Hoffmeistra a Ilony Štěpánové-Kurzové. V roce 1930 konzervatoř zakončil jako nejlepší posluchač, za což získal roční stipendium francouzské vlády ke studiu na pařížské École Normale de Musique de Paris (souběžně studoval medicínu na Sorbonně). Jeho učitelem byl Alfred Cortot. V závěrečné školní soutěži v roce 1931 získal první cenu v oblasti provedení a interpretace.\n\nJakkoliv byl Vondrovic nadaným hudebníkem, pro jeho otce bylo velmi důležité, aby pokračoval v rodinné lékařské tradici, ke které se pojila i značná společenská vážnost. Na medicíně Vondrovic promoval roku 1933. Poté byl lázeňským lékařem a se svým otcem provozoval soukromou praxi.\n\nKoncertní činnosti se věnoval jako sólista a komorní hráč. Vystupoval společně se zpěvačkou Anežkou (Ašou) Slavickou, se kterou se 28. září 1938 oženil. Roku 1939 se jim narodila dcera Jitka a roku 1943 druhá dcera Eliška. Vondrovicovým švagrem byl skladatel Klement Slavický. Za druhé světové války své kulturní aktivity utlumil a zaměřil se na lékařství. Roku 1941 zemřel jeho otec Jakub Vondrovic, takže plně převzal rodinnou lékařskou praxi. Po válce začal opět koncertovat (jako sólista i v komorních uskupeních), často společně s pěveckým doprovodem manželky. Roku 1948 Vondrovic odmítl nabídku od konzervatoře v Curychu.\n\nPo komunistickém převratu v únoru 1948 byla Vondrovicova soukromá lékařská praxe zrušena a poděbradský rodinný penzion byl zabaven státem (manželé v mohli nadále bydlet, ale platili nájem). Vondrovic byl nucen nastoupit jako zaměstnanec do státního Okresního ústavu národního zdraví (OÚNZ), kde jej funkcionáři nesmyslně kritizovali, že své povolání kvůli hudně zanedbává. Ve stejné době získal novou náročnou specializaci na oftalmologii.\n\nNa počátku 60. let vyvrcholily jeho spory na pracovišti kvůli jeho klavírnímu vystupování, takže se namísto lékařského povolání začal více věnovat hudbě. Roku 1963 začal vyučovat jako profesor na JAMU v Brně. Roku 1968 byl jmenován prvním řádným profesorem klavíru a roku 1969 se stal vedoucím katedry klávesových nástrojů. Mezi jeho žáky patřily Alena Vlasáková a Eva Krámská. Na JAMU působil do počátku 80. let 20. století.\n\nRoku 1985 zemřel na rakovinu jícnu. Pochován byl do rodinné hrobky na hřbitově v Poděbradech-Kluku.\n\n\n\n\n"}
{"id": "601962", "url": "https://cs.wikipedia.org/wiki?curid=601962", "title": "István Tarlós", "text": "István Tarlós\n\nIstván Tarlós (* 26. květen 1948, Budapest) je maďarský politik, poslanec parlamentu a kandidát za Fidesz-KDNP na post Primátora hlavního města Budapešti v komunálních volbách 2006 a 2010. Od října 2010 je v pořadí druhým primátorem Budapešti.\n\nStředoškolské studium získal na Árpád Gimnázium v městské části Óbuda. Poté musel nastoupit povinnou vojenskou službu ve městě Orosháza. Po jejím uplynutí studoval na vysokých školách, první diplom získal na Közlekedési és Távközlési Műszaki Főiskola, druhý na Ybl Miklós Műszaki Főiskola.\n\nV roce 1989 se přidal k SZDSZ a o rok později byl v komunálních volbách společným kandidátem SZDSZ a Fidesz na post starosty Óbuda-Békásmegyer. V roce 1994 opustil SZDSZ a od té doby je nestranný\n\nV komunálních volbách 2006 kandidoval István Tarlós jako nestraník s podporou Fidesz-KDNP na post primátora Budapešti. Porazil ho však úřadující starosta Gábor Demszky (SZDSZ), rozdíl výsledků byl pouhých 1,7%.\n\nNásledně byl v parlamentních volbách 2010 zvolen za Fidesz do parlamentu, a v komunálních volbách 2010 je opět kandidátem strany na post primátora hlavního města Budapešti. Získal 321 908 (53,37%) hlasů a stal se tak v pořadí druhým primátorem hlavního města Budapešti.\n\n\n\n\n\n"}
{"id": "601964", "url": "https://cs.wikipedia.org/wiki?curid=601964", "title": "Mgolombane Sandile", "text": "Mgolombane Sandile\n\nMgolombane Sandile (přibližně 1820 - 1878) byl vůdce xhošského kmene Rharhabe. Sandile vedl Xhosy v několika válkách proti britské Cape Colony. Na jeho počest byl pojmenován rod jihoafrických endemitních ryb \"Sandélie\".\n"}
{"id": "601967", "url": "https://cs.wikipedia.org/wiki?curid=601967", "title": "Losenheim (zřícenina hradu)", "text": "Losenheim (zřícenina hradu)\n\nNepatrné zbytky hradu Losenheim se nacházejí na izolovaném skalním ostrohu severně od „Rotte Losenheim“, asi 5 kilometrů od městyse Puchberg am Schneeberg v okrese Neunkirchen v rakouské spolkové zemi Dolní Rakousy. \n\nPodle polohy a pravděpodobně dřívější úlohy hradu jako sídla panství se jen skromně usuzuje ze zbytků zdí. Tyto jsou občas spojovány opravnými pracemi, protože se od devadesátých let privátními prostředky rekonstruují. \n\nNa počátku 13. století budoval „Gleißenfeld-Puchberger“ (z prostoru „Gleißenfeld/Scheiblingkirchen“ – kdysi „Puchberg“ – v tehdy nejistých dobách se budovaly hrady Puchberg, Losenheim a další. \n\nDokumentárně je rod Losenheimerů od 13. až do 14. století doložitelný, V roce 1220 \"Wulfing von Losenheim\" a 1222 a 1225 \"Dietmar z Losenheimu\" je zmiňovaný. Patřili ke sloužící šlechtě Babenberků a vévody Leopolda VI. Babenberského (asi 1175–1230). I přesto je jmenován Losenheimer v první polovině 13. století, na podkladě archeologických nálezů byla stavba hradu provedena již v pozdním 12. století. \n\nPřed 3. září 1264 je doloženo, že \"Rüdiger von Losenheim\" přenechal klášteru Heiligenkreuz dva a půl „Mansen“ a dvě zahrady k „Höflein na vyšší stěně“. Jako svědci byli „Wisento“, leník !Rüdiger z Losenheimu“, „Eberhard z Puchbergu“ – synovec „Rüdiger z Losenheimu a Tuote“ – manželka Rüdigera z Losenheimu. \n\nDne 3. září 1264 dosvědčuje Rüdiger z Losenheimu, že opatství Heiligenkreuz také dosud vyhrazuje právo fojtství nad \"Gülte k Höflein\" přenechává. \n\nV roce 1278 je zmíněný \"Otto z Losenheimu\" \n\nV roce 1304 se zříká \"Johann z Losenhaimu\" ve prospěch opatství Heiligenkreuz na tři hřivny feniků Gülte k Höfleinu, které jeho otec prodal. \n\nV polovině 14. století se shoduje vlastnické poměry panství Losenheim s onou zříceninou hradu Puchberg. \n\n\n \n\n"}
{"id": "601983", "url": "https://cs.wikipedia.org/wiki?curid=601983", "title": "Rustak", "text": "Rustak\n\n(al) Rustak (: \"\" ) je ománské město a také vilájet (územní správní celek) v guvernorátu Jižní al-Batína. Počet obyvatel vilájetu dosáhnul v roce 2003 čísla 74 124. Nachází se v západní části pohoří al-Hadžar a leží 150 kilometrů od guvernorátu Maskat. K významným památkám se řadí pevnosti Rustak a al-Hazm. Tradičními produkty jsou zlatá a stříbrná bižuterie, potraviny, kožené výrobky a výrobky z proutí z palmových listů.\n\n"}
{"id": "601991", "url": "https://cs.wikipedia.org/wiki?curid=601991", "title": "Diomansy Kamara", "text": "Diomansy Kamara\n\nDiomansy Mehdi Moustapha „Joe“ Kamara (* 8. listopadu 1980 Paříž, Francie) je senegalský fotbalista narozený ve Francii, který v současnosti nastupuje za Fulham.\n\nKamara začal profesionální kariéru v Red Star Paris a o sezonu později přestoupil do Catanzara. V srpnu 2004 přestoupil do Portsmouthu za 2,5 milionu liber, kde se však neprosadil a o sezonu později přestoupil do West Bromwiche za 1,5 milionu liber, kde debutoval v srpnu 2005 proti Manchesteru City, když v 60. minutě střídal Nwankwa Kanua. V červenci roku 2007 Kamara přestoupil do Fulhamu za 6 milionů liber, za který zaznamenal mnoho důležitých gólů, trefil se třeba i v evropské lize proti CSKA Sofia. Tu stejnou sezonu však v zimě odešel na hostování do Celticu, kam přišel na hostování také Robbie Keane, se kterým vytvořil výbornou útočnou dvojici. Ale ani toto k titulu ve Skotsku nevedlo a Celtic skončil druhý.\n"}
{"id": "601993", "url": "https://cs.wikipedia.org/wiki?curid=601993", "title": "Swiss Fort Knox", "text": "Swiss Fort Knox\n\nSwiss Fort Knox je komplex tvořený dvěma velkými, zabezpečenými datovými centry ve švýcarských Alpách. Byl vystavěn pro bezpečné uchovávání dat v elektronické podobě. Disponuje informačními technologiemi v bezpečném prostoru pro dlouhodobé ukládání dat jednotlivců, skupin, malých i velkých firem.\n\nZ důvodu zvýšení odolnosti proti případnému poškození dat, je komplex rozdělen do Swiss Fort Knox I a Swiss Fort Knox II na pomezí bernského a vaudského kantonu, poblíž městeček Saanen a Zweisimmen jsou hermeticky uzavřené a představují ochranu proti předpokládaným útokům jak počítačového i vojenského charakteru nebo přírodní katastrofy. Swiss Fort Knox je umístěn ve vojenských tvrzích ve Švýcarsku z dob studené války. Služby bezpečného ukládání a zálohování dat využívá na 30 zemí světa.\n\nJako každému novému projektu bezpečnostního a mezinárodního charakteru předchází studie zájmu potenciálních zákazníků, finančního zabezpečení projektu a rozfázování realizace do více etap výstavby. U podobných projektů se zvažují i možná bezpečnostní rizika vyplývající z realizace projektu.\n\nTechnologie Swiss Fort Knox je postavena a zaměřena na vyloučení možných rizik ze strany vlastního personálu tak i vnějšího pokusu napadení uložených dat. Data jsou ukládána po zašifrování a jištěna proti ztrátě jak selháním paměťového nosiče tak selháním IT technologie.\n\nElektronický přístup k datům je vícenásobně jištěn a on-line monitorován. Mezi ochrany přístupu k datům patří šifrovaná SSL/VPN linka, šifrování dat je zahájeno již u zákazníka 448bitovým klíčem, webový přístup je šifrován pomocí SSL, klienti musí používat digitální certifikáty (PKI architektura), certifikáty mají implementován RSA (RSA Keon, RSA BSAFE a samotný RSA), bezpečnostní ID uživatele a Binary Patching. Data jsou pro zajištění HW spolehlivosti ukládána na 5 RAIDových diskových polích.\n\nZ hlediska zajištění přírodních katastrof a událostí, samo umístění objektu v podzemí tvořeném skalním masivem a dříve vybráno armádou zajišťuje ochranu proti požárům, sesuvům půdy, zemětřesení, záplavám a vzdušným vírům. Přístup do objektu je chráněn několika bezpečnostními zónami od vnějšího monitorování pohybu až po interní monitoring s nezaměnitelnou identifikací osob. Přístup do objektu je možný i pro vybrané klienty a však pouze do klientských prostor. Vlastní úložiště dat, jeho provoz i pomocné technologie objektu jsou bezobslužné, což eliminuje možnou chybu obsluhy nebo záměr sabotáže.\n\nSystémy Swiss Fort Knox za běžného provozu využívají externí zdroje energie i materiál. Pro případ bezpečnostní události jsou objekty schopny pracovat nezávisle na okolním prostředí. Pro tyto případy jsou instalovány záložní generátory elektrického proudu, pohotovostní baterie pro překlenutí doby výpadku externího napájení a náběhu generátorů, vlastní úpravna pitné i technologické vody a systém chlazení technologií, který pro chlazení využívá spodní vody. Důležitým zajištěním bezpečnosti je i odolnost proti jadernému výbuchu, kdy jsou objekty, vzhledem ke svému umístění v podzemí, odolné proti přímému účinku těchto zbraní (záblesk, teplo, tlaková vlna, radiace) ale i proti EMP. S možností jaderné události souvisí i možnost chemického a biologického útoku. Z tohoto důvodu jsou objekty vybaveny vlastní přetlakovou ventilací a zásobníky, jejíž provoz zamezuje vniknutí nefiltrovaného vzduchu do objektů. Pro naléhavé situace je v objektu pamatováno s dočasným ubytováním a stravováním osob, které se v dané situaci v objektu nacházejí.\n\nServer Housing je vystavěn jako odolný server s vysokými požadavky na bezpečnost a odolný vůči různým krizovým situacím.\n\nZáložní datové centrum je vybaveno zálohovacími systémy s možností dalšího rozšíření podle potřeby.\n\nPohotovostní provozní centrum a organizační infrastruktura provozu objektu koncipována pro rychlé, kvalitní a operativní služby pro klienty. Pro zvláštní situace disponuje komplex i nouzovým ubytováním osob.\n\nKlientská struktura je rozčleněna do čtyř skupin pro různé zájemce o ukládání dat.\n\nNa provozu a správě komplexu se podílejí tři firmy, z nichž každá zabezpečuje část technologie\n\n\n\n\n\n"}
{"id": "601994", "url": "https://cs.wikipedia.org/wiki?curid=601994", "title": "Frederik III. Dánský", "text": "Frederik III. Dánský\n\nFrederik III. (18. března 1609, Haderslev – 9. února 1670, Kodaň) byl dánský a norský král v letech (1648–1670).\n\nFrederik III. zavedl v Dánsku a Norsku absolutismus, který trval v Norsku přes 150 let a v Dánsku přes 200 let.\n\nFrederik III. byl třetí syn dánského krále Kristiána IV. a jeho první manželky Anny Kateřiny Braniborské. Protestant Frederik získal v průběhu třicetileté války následující tituly:\n\nTěchto titulů, jež byly spojeny se současným držením nejvyšších statků, pozbyl v roce 1648, když Brémy a Verden přešly v důsledku vestfálského míru v držení švédské koruny.\n\nJiž v brémském období byl blízkým Frederikovým důvěrníkem Christoffer von Gabel, jenž se staral o jeho finanční záležitosti do konce Frederikova života. Ten později učinil z Gabela nejmocnějšího muže u dvora.\n\nPo smrti svého staršího bratra, korunního prince \"Kristiána\" (1647) a po smrti svého otce 28. února 1648 se stal Frederik králem. V tomtéž roce založil \"Dánskou královskou knihovnu\", nynější \"Národní knihovnu\" země.\n\nV roce 1657 vyhlásil Frederik válku Švédsku. Vhodná příležitost se naskytla, když se domníval, že je švédský král Karel X. Gustav zaměstnán válkou v Polsku. Ten však vtáhl do Dánska a ohrožoval Kodaň. Proto přistoupil Frederik 28. února 1658 na Roskildský mír, v jehož důsledku musel odstoupit Švédsku Skåne, Halland, Blekinge a Bohusland, ostrovy Bornholm a Hven a výběžek Trondheimu a uznat suverenitu vévody von Schleswick-Holstein-Gottorf.\n\nV srpnu 1658 zaútočili Švédové na Kodaň znovu. Frederik povolal \"Hanse von Schack\", zkušeného vojáka a velitele pevnosti k vrchnímu velení a mohl ve spojení s holandskou flotilou a s pomocí braniborského kurfiřta Fridricha Viléma útok odrazit (14. listopadu 1659 u Nyborgu) a zachránit tak suverenitu Dánska. Po smrti švédského krále byla ve smlouvě z Kodaně ze dne 5. června 1660 ve značném rozsahu ustanovení Roskildského míru potvrzena, avšak Trondheim a Bornholm připadly zpět Dánsku.\n\nFrederik nato svolal Říšský sněm, aby se s ním poradil o konzolidaci financí, armády, námořnictva a obchodu. Duchovenstvo a měšťanstvo považovali za cestu k tomu oslabení šlechty a posílení královské moci, pročež bylo Dánsko 4. října roku 1660 prohlášeno dědičnou monarchií v mužské a ženské linii a král prohlášen plným suverénem. 10. ledna roku 1661 mu byly odevzdány patřičné dokumenty a 14. listopadu roku 1665 podepsal královský zákon (\"Lex Regia\"), podle nějž v Dánsku a Norsku byla ustanovena absolutní monarchie a \"Říšská rada\" i \"Říšský sněm\" byly zrušeny; tyto novoty však byly plně zavedeny až při korunovaci Frederikova nástupce (Kristiána V.) v roce 1709.\n\n1. října roku 1643 se Frederik v Glücksburgu oženil s Žofií Amálií Brunšvickou (1628–1685), dcerou brunšvicko-lüneburského vévody Jiřího (1583–1641) a jeho manželky Anny Eleonory Hesensko-Darmstadtské (1601–1659). Manželství bylo uzavřeno z politických důvodů a manželé k sobě nikdy nechovali hlubších citů, nelze se tedy divit, že oba měli mimomanželské vztahy, jež si vzájemně tolerovali.\n\nZ manželství vzešlo osm potomků, z nichž dva však zemřeli v útlém věku:\n\n\nKromě toho byl Frederik otcem nemanželského syna Ulricha Frederika, hraběte von Güldenlöw-Laurvig (1638–1704)\n\n"}
{"id": "602000", "url": "https://cs.wikipedia.org/wiki?curid=602000", "title": "Komunální volby v Maďarsku 2010", "text": "Komunální volby v Maďarsku 2010\n\nKomunální volby v Maďarsku 2010 vypsal prezident republiky László Sólyom na neděli 3. října 2010.\n\n\nVolební účast. V závorkách je volební účast z předchozích voleb - (Komunální volby v Maďarsku 2006).\n\nVýsledky voleb primátora města:\n\nStarosté v městech s župním právem:\n\n\n"}
{"id": "602006", "url": "https://cs.wikipedia.org/wiki?curid=602006", "title": "Ondřej Veselý (lední hokejista)", "text": "Ondřej Veselý (lední hokejista)\n\nOndřej Veselý (* 6. prosince 1977 ve Zlíně) je bývalý český hokejový útočník.\n\nS hokejem začínal ve Zlíně kde také debutoval v české nejvyšší lize v sezoně 1995/96. Sezonu 1996/97 strávil v zámoří v lize WHL v týmu Portland Winterhawks kde odehrál celou sezonu a sezonu 1997/98 začal v týmu Portland Winterhawks a po 8 zápasech přestoupil do týmu Tri-City Americans. Po skončení sezony se vrátil do mateřského klubu HC Barum Continental kde odehrál 2 sezony. Sezony 2000/01 a 2001/02 odehrál ve Vsetíně kde v první sezoně tým skončil na 2 místě a následně další sezonu se stal tým mistr české Extraligy. Po skončení sezony se opět vrátil do Zlína kde odehrál 2 sezony. Sezonu 2004/05 začal v Superlize v týmu HK Sibir Novosibirsk po 7 odehraných zápasech se kdy téměř dostal málo prostoru k hraní ukončil předčasný kontrakt a vrátil se do vlasti a dohodl se s týmem Vsetínská hokejová kde v minulosti působil. V sezoně 2004/05 kdy se nevedlo Vsetínu a před koncem sezony přestoupil do Zlína a pomohl týmu se probojovat do finále playoff. Po skončení sezony se upsal týmu HC České Budějovice který postoupil do Extraligy. V týmu odehrál 5 sezon (2005/10) a od sezony 2008/09 se stal kapitánem mužstva. Po skončení sezony kdy mu vypršela smlouva v HC Mountfieldu podepsal roční smlouvu s týmem HC Kometa Brno. V Kometě vynechal jenom dva zápasy základní části a Kometa Brno se umístila na celkové 11. místo. Po vypršení smlouvy s Kometou Brno se vrátil zpět do mateřského týmu PSG Zlín se kterým podepsal smlouvu na dva roky.Od sezony 2015/16 se stal kapitánem týmu PSG Zlín. 20. září 2015 odehrál 1000. zápas v nejvyšší lize, zápas však prohrály 2:4, ve kterém nestačily nad klubem BK Mladá Boleslav. V zápase zaznamenal jednu branku. 29. března 2018 oznámil konec hráčské kariéry.\n\n\n20. září 2015 se stal jedenáctým hokejistou v historii, který odehrál v české nejvyšší soutěží 1000. zápas.\n\n"}
{"id": "602007", "url": "https://cs.wikipedia.org/wiki?curid=602007", "title": "Beatrix z Avesnes", "text": "Beatrix z Avesnes\n\nBeatrix z Avesnes († 25. února 1321) byla lucemburská hraběnka a po manželově smrti regentka nezletilých synů.\n\nBeatrix se narodila jako dcera Balduina z Avesnes a Felicitas z Coucy. Její rodina patřila ke straníkům flanderského hraběte Víta z Dampierre, který byl s lucemburským hrabětem Jindřichem V. ve sporu o namurské hrabství. Mezi oběma protivníky bylo dojednáno dvojité sňatkové propojení obou rodin a lucemburský hrabě se vzdal nároku na Namur. Isabela Lucemburská se stala chotí Víta z Dampierre a Beatrix byla provdána za Jindřicha VI.\n\nLucemburské hrabství Jindřich VI. převzal po otcově skonu na vánoce roku 1281. Téhož roku vymřel po meči rod limburských a o uvolněné hrabství se přihlásilo velké množství zájemců, včetně samotného Jindřicha. Spor se vyostřil roku 1288, kdy se 5. června odehrála bitva u Worringenu, považovaná za jedno z posledních velkých rytířských střetnutí středověku,kde Jindřich společně se svými třemi bratry Walramem, Jindřichem a Balduinem zahynul. Prohrou této bitvy ztratili Lucemburkové Limbursko. Lucemburské hrabství převzal oficiálně syn zesnulého hraběte Jindřich, ale regentkou byla s podporou lucemburského panstva, svého otce a poté flanderského hraběte Víta z Dampierre až do roku 1294 vdova Beatrix. \n\nRoku 1310 se zúčastnila svatby svého vnuka Jana s Eliškou Přemyslovnou a roku 1313 se ujala doprovodu synovy snoubenky Kateřiny Habsburské do Itálie. Na místo určení však průvod nedojel, protože mezitím obdržel zprávu o Jindřichově smrti. Beatrix z Avesnes zemřela o osm let později v klášterním ústraní a byla pohřbena v chóru kostela kláštera Beaumont, který sama založila.\n"}
{"id": "602008", "url": "https://cs.wikipedia.org/wiki?curid=602008", "title": "Fakulta veterinární hygieny a ekologie Veterinární a farmaceutické univerzity Brno", "text": "Fakulta veterinární hygieny a ekologie Veterinární a farmaceutické univerzity Brno\n\nFakulta veterinární hygieny a ekologie (FVHE) Veterinární a farmaceutické univerzity Brno (VFU) je jednou ze tří fakult této univerzity. Vznikla v roce 1990 vyčleněním oboru veterinární hygiena tehdejší Vysoké školy veterinární.\n\nFakulta veterinární hygieny a ekologie uskutečňuje univerzitní vzdělávání, výzkum i odbornou činnost zaměřenou zejména na veterinární hygienu a bezpečnost a kvalitu potravin. Fakulta se organizačně člení na děkanát, sekce s jednotlivými ústavy a účelové zařízení fakulty.\n\nHistorie fakulty veterinární hygieny a ekologie vychází z oboru hygieny potravin a surovin živočišného původu, který byl zařazen do učebních plánů vysokoškolských veterinárních učilišť již v devatenáctém století. Podmínky pro rozvoj oboru veterinární hygieny na území našeho dnešního státu byly vytvořeny zřízením československé státní Vysoké školy zvěrolékařské v Brně v roce 1918. Zde byl založen samostatný ústav pro hygienu masa, mléka a potravin a vedením ústavu byl v roce 1920 pověřen prof. MVDr. Jan Lenfeld. Obor obsahoval zejména prohlídku jatečných zvířat a masa a dále metody zajišťování hygienické úrovně potravin. Zcela nově byla tehdy zahrnuta do oboru také technologie potravin, jako základní princip zajištění hygieny zpracovatelských postupů a ochrany zdraví spotřebitele i biologické hodnoty potravin. Prof. MVDr. Jan Lenfeld vytvořil koncepci československé veterinární hygieny, kterou dále rozvíjeli jeho nástupci.\n\nOd akademického roku 1975/1976 bylo studium na Vysoké škole veterinární rozděleno na dva studijní obory „Veterinární lékařství - hygiena potravin“ a \"Všeobecné veterinární lékařství\" .\nVzhledem k vzrůstajícímu významu veterinární hygieny a potřebě vysoce erudovaných odborníků pro komplexní zajištění zdravotní nezávadnosti potravin a ekologických aspektů produkce potravin v kontextu veterinární hygieny, na takto vybudovaném základě samostatného studijního oboru Veterinární hygiena byla v roce 1990 zřízena Fakulta veterinární hygieny a ekologie. Fakulta začala tradovat pojetí komplexní hygienické a ekologické produkce potravin od prvovýroby až po finální produkty.\n\nDěkanát fakulty představuje administrativní a správní zázemí celé fakulty. Sídlí v budově Studijního a informačního centra.\n\nÚstav nabízí studium předmětů Biologie a genetika a Zoologie v rámci magisterského studijního programu Veterinární hygiena a ekologie, oboru Veterinární hygiena a ekologie. Stejné předměty jsou na Ústavu biologie a chorob volně žijících zvířat vyučovány v rámci oboru Bezpečnost a kvalita potravin bakalářského studijního programu Veterinární hygiena a ekologie.\nBakalářský studijní program obor Bezpečnost a kvalita potravin. Magisterský studijní program Veterinární lékařství nabízí přednášky a semináře z následujících předmětů: Biologie a genetika, Zoologie, Biology and Genetics, Zoology a Pre-course of Veterinary Medicine Studies vyučované v anglickém jazyce. Pro doktorský studijní program Veterinární hygiena a ekologie obor Veterinární biochemie, chemie a biofyzika nabízí ústav studium předmětu Biologie.\n\nÚstav současně zajišťuje blokovou výuku ve Školním zemědělském podniku Nový Jičín. Na výjezdním cvičení v trvání tří dnů je integrována výuka zoologie, ekologie a bioekologie. Pobyt je zaměřen na demonstraci biodiverzity, ekologických vztahů v krajině a ochranu přírody. Součástí výuky jsou praktická zaměstnání z entomologie, hydrobiologie, herpetologie, ekologie drobných zemních savců, ornitologická exkurze a návštěva stanice pro záchranu hendikepovaných živočichů.\n\nVýzkumná činnost ústavu je zaměřena do oblasti zdravotní problematiky v populacích volně žijících živočichů, se zaměřením zejména na živočichy, kteří nejsou využíváni k získávání surovin pro produkci potravin živočišného původu. Zvláštní význam je kladen na výzkum v oblasti zdravotního stavu volně žijících ptáků a volně žijících savců, zejména s důrazem na sledování výskytu původců parazitárních, infekčních i neinfekčních onemocnění těchto živočichů. Jsou využívány molekulárně biologické metody v diagnostice původců onemocnění uvedených volně žijících zvířat.\nÚstav biochemie, chemie a biofyziky nabízí přednášky a cvičení široké škály předmětů v rámci studia různých studijních programů a oborů. Pro studenty oboru Veterinární hygiena a ekologie v rámci magisterského studijní programu Veterinární hygiena a ekologie jsou to tyto předměty: Veterinární biofyzika, Veterinární chemie, Veterinární biochemie, Instrumentální metody analýzy látek v potravinách, Radiobiologie potravin, Biochemie potravin a biochemické laboratorní metody. Bakalářský studijní program Veterinární hygiena a ekologie nabízí pro obor Bezpečnost a kvalita potravin výuku z předmětů: Fyzika, Matematické základy pro potravinářství, Chemie, Biochemie potravin a biochemické laboratorní metody, Instrumentální metody analýzy látek v potravinách. Pro navazující magisterský studijní program Veterinární hygiena a ekologie, obor Bezpečnost a kvalita potravin ústav zajišťuje výuku předmětů Radiobiologie potravin a radiobiologické laboratorní metody a Ultrastopová analýza látek v potravinách. Ústav zajišťuje studium pro všechny fakulty VFU. Pro magisterský studijní program Veterinární lékařství to jsou předměty Biofyzika, Chemie, Biochemie v českém i anglickém jazyce. Studenti Magisterského studijního programu Farmacie získávají na ústavu znalosti v disciplínách Biofyzika, Organická chemie, Obecná a aplikovaná biochemie, Fyzikální chemie a základy koloidiky, Patobiochemie. Doktorské studijní programy v rámci různých oborů nabízejí na ústavu studium těchto předmětů: Analytická chemie, Radiobiologie, Veterinární chemie, Veterinární biochemie, Veterinární biofyzika, Radiobiologie, Biochemie, Analytická chemie a Chemie.\n\nVýzkumná činnost ústavu je zaměřena do oblasti fyzikálních a chemických metod vyšetřování biologického materiálu, a to zejména tkání živočišného původu, surovin a potravin živočišného původu, dále do oblasti studia biochemických procesů v organismech živočichů, zejména však hospodářsky využívaných druhů zvířat, a dále surovin a potravin živočišného původu. Výzkum využívá zejména metod atomové absorpční spektrofotometrie, metod elektrochemických, enzymových, metod kapalinové chromatografie, spektrometrie gama, spektrofotometrie a radioimunoanalytických metod.\n\nPedagogickým cílem ústavu je zabezpečit vzdělání studentů dvou veterinárních fakult, Fakulty veterinární hygieny a ekologie a Fakulty veterinárního lékařství, v oblasti správné výživy jednotlivých druhů a kategorií zvířat ve vztahu k řízenému konverznímu procesu, hygieny a technologie krmiv, v oblasti managementu chovu hospodářských zvířat a zásad zoohygieny. Ústav zajišťuje výuku ve třech stupních vzdělávacího procesu, a to v bakalářském, magisterském a doktorském studijním programu dvou veterinárních fakult VFU Brno. V rámci bakalářského studijního programu jde o předměty Výživa hospodářských zvířat a Chov hospodářských zvířat a veterinární prevence. V rámci magisterského studijního programu (v českém i anglickém jazyce), jde o předměty Výživa a dietetika, Animal Nutrition and Dietetics, Tootechnika, Animal Husbandry, Zoohygiena, Animal Hygiene, Zoohygiena a veterinární prevence. Z povinně volitelných předmětů zajišťuje ústav výuku Veterinární dietetiky. V rámci doktorského studijního programu jsou na ústavu vzděláváni studenti v rámci oboru Výživa, dietetika hospodářských zvířat a hygiena vegetábilií.\n\nVědeckovýzkumná činnost ústavu je zaměřena na studium vlivů vnějšího prostředí na organismus zvířat ve vztahu k jejich produkci, reprodukci a především k jejich zdravotnímu stavu. Výzkum u hospodářských zvířat je zaměřen na studium faktorů, které mohou pozitivně, či negativně ovlivnit produkci, a to nejen po stránce kvalitativní, ale především z hlediska produkce zdravotně nezávadných a biologicky hodnotných surovin a potravin. Výzkum ústavu je dále orientován do oblasti studia vlivu vegetabilních diet u drůbeže a pernaté zvěře na kvalitu finální produkce a zdravotní stav. Výzkumná činnost je dále zaměřena do oblasti výživy a dietetiky, chovu a hygieny hospodářských a domácích zvířat, zvířat v zájmových chovech, do oblasti výživy pernaté a lovné zvěře se zaměřením na udržení a podporu zdravotního stavu a kondice zvířat. Předmětem odborného zájmu je sledování nejnovějších trendů ve výživě hospodářských zvířat s cílem produkce surovin a potravin živočišného původu, vedoucích ke zlepšení zdravotního stavu lidské populace. Výzkumné aktivity ústavu jsou dlouhodobě orientovány do oblasti výživy drůbeže a hledání optimalizačních programů s cílem využít tuzemské vegetabilní komponenty krmných směsí. V odborné činnosti vykazuje ústav velmi širokou spolupráci s výrobní praxí, a to v rámci zemědělské a veterinární praxe, krmivářského, zpracovatelského a potravinářského průmyslu.\nPedagogická činnost ústavu se rozvíjí ve třech oblastech. Jednak je to oblast, kterou prezentují předměty Zemědělská produkce v magisterském studijním programu na FVHE a FVL a Pěstování zemědělských rostlin v bakalářském studijním programu. Seznamují posluchače s problematikou produkce krmivářsky a potravinářsky využitelných zemědělských plodin v podmínkách českého zemědělství. Předmět Zemědělská produkce se přednáší i pro anglický studijní program FVL. Druhou skupinu předmětů představují disciplíny přednášené a cvičené v bakalářském studijním programu - Technologie a hygiena potravin rostlinného původu - a magisterském studijním programu - Hygiena a technologie vegetabilních produktů. Předměty jsou obecněji zaměřené a seznamují posluchače se základními technologiemi používanými pro zpracování rostlinných surovin a zabezpečování zdravotní a hygienické nezávadnosti vyráběných potravin.Třetí oblastí výuky je předávání teoretických a praktických dovedností a znalostí zejména v oblasti mikroskopického vyšetřování potravin. Předměty s touto tematikou jsou zařazeny jako povinné nebo povinně volitelné ve všech třech studijních programech fakulty s názvy Skladba a struktura potravin a Mikroskopie potravin. Ústav dále zajišťuje výuku v české a anglické formě doktorského studijního programu Veterinární hygiena a ekologie, a to v oborech Hygiena a technologie potravin, Výživa, dietetika hospodářských zvířat a hygiena vegetábilií a Veřejné veterinářství a ochrana zvířat.\n\nVýzkumná činnost ústavu je zaměřena do oblasti výzkumu struktury a skladby potravin a mikroskopie potravin. Výzkumná činnost ústavu je zaměřena dále do oblasti zdravotní a hygienické nezávadnosti potravin rostlinného původu zejména z pohledu kontrole kvality a dozoru nad zdravotní a hygienickou nezávadností těchto potravin. Výzkumná činnost navazuje v této oblasti na dřívější zkušenosti a vytváří také podklady pro výuku výše uvedených předmětů. Laboratoř je vybavena pro zpracování vzorků potravin pro vyšetření světelnou mikroskopií, a to včetně moderního mikrotomu a kryostanu. Dále je výzkumná činnost ústavu zaměřena do oblastí kontroly kvality a dozoru nad zdravotní a hygienickou nezávadností vegetabilních potravin. Zde se orientuje zejména na fáze sledování a posuzování vlivů, které určují výslednou senzorickou jakost potravin rostlinného původu po technologickém zpracování a během skladování. Vědeckovýzkumná činnost se dále orientuje na nové technologické postupy v potravinářství, náhrady tradičních surovin s ohledem na zajištění správných výrobních postupů, maximální využití surovin, snižování ztrát a predikci údržnosti potravin rostlinného původu.\n\nÚstav zajišťuje výuku celé řady disciplín, od těch, které jsou součástí rozšířeného teoretického základu, až po disciplíny hygienicko-technologické. Spektrum vyučovaných předmětů se rozšířilo se započetím realizace bakalářského a navazujícího magisterského studijního programu v oboru Bezpečnost a kvalita potravin. V rámci magisterského studijního programu v oboru Veterinární hygiena a ekologie jsou ústavem v současné době zajišťovány předměty Výživa člověka, Hygiena a technologie živočišných produktů, Chemie potravin, Mikrobiologie potravin, Hygiena a technologie mléka a mléčných výrobků a HACCP. V rámci bakalářského a navazujícího magisterského studijního programu v oboru Bezpečnost a kvalita potravin ústav zabezpečuje výuku předmětů Výživa člověka, Potravinářské inženýrství a technika, Chemie potravin a chemické laboratorní metody, Mikrobiologie potravin a mikrobiologické laboratorní metody, Metodologie vědecké práce, HACCP, Mikrobiologické laboratorní metody, Laboratorní analýza potravin, Technologie a hygiena mléka a mléčných výrobků a laboratorní část výuky předmětu Hygiena a technologie včelích produktů. Ústav zabezpečuje výuku také v rámci systému integrované výuky VFU Brno pro Fakultu veterinárního lékařství předmětem Hygiena a produkce mléka a pro Fakultu farmaceutickou předmětem Chemie potravin a základy dietetiky. V rámci doktorského studijního programu Veterinární hygiena a ekologie jsou vyučovány předměty Chemie potravin, Mikrobiologie potravin a Hygiena a technologie mléka a mléčných výrobků.\n\nVýzkumná činnost ústavu je zaměřena do oblasti mikrobiologického vyšetřování různých skupin surovin a potravin živočišného původu, cíleně zaměřené na průkaz důležitých patogenních a potenciálně patogenních mikroorganismů, především původců alimentárních onemocnění. Další oblastí výzkumné činnosti ústavu je chemie potravin ze zaměřením na parametry jakosti potravin a dále na chemické ukazatele hygienické a zdravotní nezávadnosti surovin a potravin zejména živočišného původu. Výzkum ústavu je orientován také speciálně do oblasti studia vlivu zdravotního stavu dojnic, způsobu ustájení, získávání a ošetřování syrového mléka, jakož i mlékárenských technologií a skladování na změny složení mléka a mléčných výrobků, a dále na výzkum v oblasti ukazatelů jakosti, hygienické a zdravotní nezávadnosti mléka a mléčných výrobků a to v oblasti fyzikálních, chemických i biologických ukazatelů.\nÚstav zajišťuje výuku pro studijní program Veterinární hygiena a ekologie v následujících předmětech: Hygiena a technologie masa a masných výrobků, Prohlídka jatečných zvířat a masa, Hygiena a technologie mrazírenských a rybích výrobků a Hygiena a technologie polotovarů, vajec a medu, Choroby z potravin a Senzorická analýza potravin. Pro studenty FVL je výuka hygieny potravin zajišťována v předmětu Hygiena produkce masa. Hygienická výuka je zakončena třemi povinnými závěrečnými státními a rigorózními zkouškami Hygiena a technologie masa a masných výrobků, Hygiena a technologie mléka a mléčných výrobků a Veterinární ochrana veřejného zdraví. Pro nově akreditované programy ústav zajišťuje výuku Technologie a hygiena potravin živočišného původu, Senzorická analýza potravin, Prohlídka jatečných zvířat, Technologie a hygiena výroby, distribuce a prodeje potravin, Technologie a hygiena výroby, distribuce a prodeje potravin, Technologie a hygiena drůbeže, zvěřiny a výrobků z ní, Technologie a hygiena ryb a ostatních vodních živočichů a výrobků z nich, mrazíren a mrazírenských výrobků, Technologie a hygiena vajec, polotovarů a tuků živočišného původu, Choroby z potravin a Analýza potravin. Prohloubení diferenciace výuky do oblasti hygieny potravin je umožněno dalšími povinně volitelnými předměty se zaměřením na hygienu potravin.\n\nVýzkumná činnost ústavu je zaměřena do oblasti senzorické analýzy potravin. Výzkum ústavu je orientován do oblasti fyzikálních, chemických a biologických parametrů kvality, hygienické a zdravotní nezávadnosti masa. Důraz je kladen na výzkum v oblasti významných patogenních mikroorganismů ve vztahu k masu a masným výrobkům a typizace těchto mikroorganismů molekulárními metodami (zejména významné druhy Campylobacter sp. a Listeria monocytogenes). Výzkum se také zaměřuje na studium výskytu, identifikace a typizace důležitých známých i méně známých mikroorganismů spojených s výskytem nebezpečí alimentárních onemocnění u člověka. Další oblastí výzkumu je hodnocení rizik při používání nových technologií produkce a zpracování masa a masných výrobků. Výzkum je také zaměřen do oblasti kvality, zdravotní a hygienické nezávadnosti masa a masných výrobků pocházejících z tradičních ale i netradičních druhů jatečných zvířat, dále drůbežího a králičího masa a výrobků z něj, zvěřiny a výrobků z ní, ryb a ostatních vodních živočichů a výrobků z nich, mrazírenských technologií, dále při produkci a zpracování polotovarů, tuků, vajec a výrobků z nich.\n\nPedagogická činnost ústavu se zaměřuje na oblasti ekologie, veterinární ekologie, ekotoxikologie, ochrany životního prostředí a detekce významných kontaminantů a dalších faktorů ovlivňujících stav životního prostředí. Významná je oblast chemie životního prostředí a chemie potravních řetězců. Na ústavu jsou tradovány specializované veterinární disciplíny zabývající se chorobami zvěře, ryb a včel. Tedy chorobami živočichů, jejichž zdravotní stav je úzce spjat s kvalitou životního prostředí, přičemž na druhé straně tito živočichové mohou výrazně parametry životního prostředí ovlivňovat a současně sloužit jako bioindikační systémy k posouzení kontaminace životního prostředí. Ústav zajišťuje výuku řady předmětů pro bakalářský studijní program uskutečňovaný na Fakultě veterinární hygieny a ekologie VFU Brno, magisterské studijní programy uskutečňované na obou veterinárních fakultách a doktorský studijní program Fakulty veterinární hygieny a ekologie.\n\nVýzkumná činnost ústavu se zaměřuje do oblasti sledování zatížení prostředí negativními faktory, významnými pro rostlinnou i živočišnou produkci, která má vztah k zdraví zvířat a produkci zdravotně nezávadných potravin živočišného původu. Významnou oblastí výzkumu je také sledování faktorů pocházejících zejména z chovů zvířat a provozů potravinářské produkce, které jsou významné z hlediska životního prostředí. Výzkum je zaměřen zejména na indikátory zatížení životního prostředí na úrovni bezobratlých živočichů, nižších obratlovců a dále je zaměřen na včely, ryby a zvěř, které jsou využívány k získávání surovin pro produkci potravin živočišného původu. Jsou sledovány ukazatele zatížení životního prostředí na úrovni chemických faktorů anorganického i organického původu zejména metodami stopové a ultrastopové analýzy, a dále na úrovni biologických markerů zatížení životního prostředí zejména metodami vycházejícími z veterinárně - zdravotního posouzení zdravotního stavu bezobratlých živočichů, nižších obratlovců a obhospodařovaných druhů zvěře, ryb a včel.\n\nV současné době je ve vzdělávání ústav zaměřen na výuku v oblasti veterinární ochrany veřejného zdraví, veterinární legislativy, veřejného veterinárního lékařství, soudního veterinárního lékařství, ochrany a welfare zvířat, veterinární toxikologie, toxikologie potravin, farmakologie v produkci potravin, ekonomiky veterinární činnosti, statistiky a výpočetní techniky, metodiky bakalářské práce a metodologie vědecké práce a garantuje praxi v dozorových orgánech veterinární péče. Výuku v těchto oblastech zajišťuje pro studenty bakalářského a navazujícího magisterského studijního programu Bezpečnost a kvalita potravin, magisterského studijního programu Veterinární hygiena a ekologie, a v rámci integrované výuky také magisterského studijního programu Veterinární lékařství a magisterského studijního programu Farmacie.\nVýzkumná činnost ústavu je zaměřena do oblasti veterinární legislativy, potravinářské legislativy a legislativy ochrany zvířat. Jsou zkoumány souvislosti vyplývající z platného změní zákona a prováděcích předpisů, a dále zejména účinnost prosazování ustanovení jednotlivých právních předpisů. Dalším výzkumným zaměřením ústavu je oblast ochrany zvířat určených pro hospodářské účely, zvířat v zájmových chovech, volně žijících zvířat i zvířat pokusných. V této části výzkumu jsou simulovány procesy zatěžující obvyklé podmínky chovu zvířat a jsou sledovány dopady těchto změněných podmínek na parametry zdraví, pohody a užitkovosti zvířat. Součástí výzkumného zaměření ústavu je také studium etologie u vybraných druhů zvířat. Výzkumná činnost ústavu zahrnuje také oblast toxikologie. V této části výzkumné činnosti je ústav zaměřen na toxikologické účinky některých látek využívaných pro produkci surovin rostlinného a živočišného původu a jejich vliv na zdraví a užitkovost hospodářských zvířat, zvířat volně žijících i zvířat zájmových.\n\nPorážka slouží pro výuku studentů bakalářského a navazujícího magisterského studijního programu v oboru Hygiena, technologie a ekologie potravin, magisterského studijního programu v oboru Veterinární hygiena a ekologie, v rámci integrované výuky také pro výuku v magisterském studijním programu v oboru Veterinárního lékařství, dále porážka slouží pro výuku studentů doktorského studijního programu zejména v oboru Hygiena a technologie potravin.\n\nPorážka jatečných zvířat je zdrojem pro získávání biologického materiálu z porážených zvířat, který je využíván také ve výzkumu a další tvůrčí činnosti fakulty.\n\nFakulta veterinární hygieny a ekologie umožňuje studium bakalářské, navazující magisterské, magisterské, doktorské i celoživotní vzdělávání. Bakalářské studium se uskutečňuje v rámci bakalářského studijního programu v oboru Bezpečnost a kvalita potravin v českém i anglickém jazyce, v oboru Ochrana zvířat a welfare a od akademického roku 2016/2017 také v oboru Zdravotní nezávadnost a kvalita potravin v gastronomii. Standardní doba studia je 3 roky. Studium je zakončováno státní závěrečnou zkouškou a absolventům se uděluje titul „bakalář“ (ve zkratce „Bc.“ uváděné před jménem). Forma studia je prezenční a kombinovaná. Navazující magisterské studium se uskutečňuje v rámci navazujícího magisterského studijního programu v oboru Bezpečnost a kvalita potravin v českém a anglickém jazyce a v oboru Ochrana zvířat a welfare. Standardní doba studia je 2 roky, které navazuje na tříleté bakalářské studium. Forma studia je prezenční. Studium je zaměřeno na hygienu a technologii potravin, laboratorní analýzu potravin, právní předpisy a dozor v oblasti potravin živočišného i rostlinného původu, zejména masa a masných výrobků, mléka a mléčných výrobků, drůbeže, vajec, tuků, ryb, mrazírenských výrobků, medu a dalších potravin. Studium v oboru Ochrana zvířat a welfare zahrnuje podmínky chovu, pohody, dobrého zdraví a ochrany zvířat. Studium je zakončováno státní závěrečnou zkouškou a diplomovou prací a absolventům se uděluje titul „magistr“ (ve zkratce „Mgr.“ Uváděné před jménem). Uplatnění absolventi nachází v orgánech kontroly potravin, v potravinářských podnicích, v laboratořích kontroly potravin i ve státní správě, respektive v orgánech ochrany zvířat a dalších institucích kontrolujících pohodu zvířat. Magisterské studium se uskutečňuje v oboru Veterinární hygiena a ekologie v českém i anglickém jazyce. Standardní doba studia je 6 let. Forma studia je prezenční.\n\nStudium zahrnuje celé spektrum veterinární medicíny, je však výrazně orientováno na veterinární medicínu potravinových zvířat, zejména skotu, prasat a drůbeže, na produkci potravin živočišného původu, hygienickou a zdravotní nezávadnost potravin a na dozor nad nezávadností těchto potravin. Studium je zakončováno státní rigorózní zkouškou, která se skládá z dílčí zkoušky z hygieny a technologie masa, z hygieny a technologie mléka, z veterinární ochrany veřejného zdraví, z nákaz zvířat a legislativy a z klinické zkoušky chorob přežvýkavců a prasat. Absolventům se uděluje titul „doktor veterinární medicíny“ (ve zkratce „MVDr.“ uváděné před jménem). Uplatnění absolventi nachází v orgánech státní veterinární správy při veterinárním dozoru a kontrole potravin živočišného původu, v diagnostických laboratořích a také v potravinářských podnicích. Doktorské studium se uskutečňuje v rámci doktorského studijního programu Veterinární hygiena a ekologie v sedmi oborech v jazyce českém a sedmi oborech v jazyce anglickém. Přijímací zkoušky se skládají formou pohovoru s uchazečem, v němž se ověřují především předpoklady pro vědeckou práci. Standardní doba studia je 4 roky. Studium je zakončováno státní doktorskou zkouškou a obhajobou disertační práce. Absolventům se uděluje akademický titul „doktor“ (ve zkratce „Ph.D.“ uváděné za jménem). Celoživotní vzdělávání se uskutečňuje v rámci studijního programu Univerzity třetího věku v oblasti: Člověk a zdravé potraviny, standardní doba vzdělávacího kurzu je 2 roky. Celoživotní vzdělávání se uskutečňuje dále také v rámci studijních programů orientovaných na výkon povolání nebo zájmově.\n\n\n"}
{"id": "602010", "url": "https://cs.wikipedia.org/wiki?curid=602010", "title": "Sky 3D", "text": "Sky 3D\n\nSky 3D je 3DTV kanál vysílající v satelitní platformě Sky. Tento kanál zahájil vysílání 3. dubna 2010 fotbalovým zápasem Manchester United vs Chelsea, který byl ve 3D k vidění ve více než tisíci různých hospod po celém Spojeném království. 1. října 2010 se kanál Sky 3D stal dostupným i pro běžné předplatitele Sky. Tento kanál vysílá mix filmů, zábavy a sportu 14 hodin denně.\n\nSky oznámila, že k propagaci tohoto kanálu odvysílá v roce 2011 dokument s názvem \"Flying Monsters 3D\", který bude uvádět prominentní moderátor David Attenborough. Sky má také uzřaveny smlouvy se studii Disney, Fox, Universal, Warner Bros., Paramount a DreamWorks, které ji opravňují k vysílání všech nových filmů natočených ve 3D. Sky také natočila taneční vystoupení na britském nádraží St Pancras ve 3D jako součást partnerství mezi Sky Arts a English National Ballet.\n\n"}
{"id": "602012", "url": "https://cs.wikipedia.org/wiki?curid=602012", "title": "Antonín Bělohoubek", "text": "Antonín Bělohoubek\n\nAntonín Bělohoubek (20. dubna 1845 Jeřice – 25. prosince 1910 Praha) byl český chemik. Věnoval se především kvasné chemii.\n\nNarodil se v rodině správce knížecího velkostatku v Hořicích. Měl mladšího bratra Augusta (1847–1908), který se později rovněž stal chemikem. V roce 1849 se rodina přestěhovala do Nové Paky, kde otec dostal úřednické místo berního. Oba bratři záhy osiřeli a přestěhovali se do Prahy. Přes těžkou hmotnou situaci Antonín vystudoval německou reálku a od roku 1861 studoval na německé polytechnice, kde byl žákem (a později rovněž zetěm) Karla Ballinga. V roce 1868 se stal asistentem profesora Wilhelma Gintla. Ve stejném roce se habilitoval jako soukromý docent pivovarnictví. V roce 1880 byl jmenován mimořádným a v roce 1888 řádným profesorem chemie na Císařské a královské české vysoké škole technické v Praze. Dále přednášel zemědělskou chemii a technickou mikroskopii. Po roztržce se studenty odešel a přijal místo přednosty chemického oddělení na Patentním úřadu ve Vídni. V roce 1906 odešel do penze a vrátil do Prahy, kde v roce 1910 zemřel.\n\nByl zakladatelem nebo spoluzakladatelem těchto spolků a institucí:\n\nV roce 1885 byl Antonín Bělohoubek pověřen spolu s Vojtěchem Šafaříkem podrobným chemickým a mikroskopickým průzkumem Rukopisu královédvorského a zelenohorského. Oba vědci stanovili sérii pěti testů, kterými zkoušeli zkoumané rukopisy, původní rukopisy ze 14. století a podobné materiály z let 1780–1820. Testy probíhaly nezávisle v letech 1886–1887 a bylo zjištěno, že převážná většina reakcí zkoumaných rukopisů odpovídá reakcím skutečných středověkých materiálů. Bělohoubkův závěr zní: \"Rukopis Kralodvorský se chová po stránce mikroskopické a mikrochemické v podstatě tak, jako nepochybně starobylé rukopisy z věku, do něhož se klade.\" V jedné iniciále byla ale nalezena berlínská modř, která je známa až od 18. století. Tato skutečnost se pak stala jedním z hlavních argumentů odpůrců pravosti RKZ.\n\nPublikoval řadu knih a odborných článků, ve kterých se věnuje především otázkám pivovarnictví z mnoha různých hledisek. Celek těchto spisů tvoří ucelený interdisciplinární soubor, který je zároveň přehledem vědomostí, jež měla poslední třetina 19. století o tomto potravinářském oboru.\n\nJe rovněž autorem životopisných studií:\n\n\n\n"}
{"id": "602016", "url": "https://cs.wikipedia.org/wiki?curid=602016", "title": "Jan Bedřich Kittl", "text": "Jan Bedřich Kittl\n\nDr. jur. Jan Bedřich Kittl, též uváděn jako Johann Friedrich Kittl, křtěn Jan Bernard Fridrich Kittl (podepisoval se většinou \"J. F. Kittl\") (8. května 1806 Orlík nad Vltavou — 20. července 1868 Lešno) byl český skladatel, významná osobnost pražského kulturního života ve 40.–60. letech 19. století a druhý ředitel Pražské konzervatoře (1843–1865). Z jeho díla měla největší úspěch opera \"Bianca a Giuseppe aneb Francouzové před Nizzou\" (1848).\n\nJan Bedřich Kittl se narodil jako druhý ze sedmi dětí a první syn justiciála orlického panství knížete Karla Filipa Schwarzenberga. Byl původně určen k tomu, aby nastoupil na místo po otci, a proto studoval právnickou fakultu pražské univerzity, kde promoval na doktora práv, a v letech 1831–1836 pracoval u pražské finanční prokuratury.\n\nSoučasně se však věnoval hudbě, zejména hře na klavír, v čemž jej podporovala vdova po knížeti Marie Anna z Hohenfeldu, která jej uvedla jako hudebníka do šlechtické společnosti. Po právnických studiích navíc studoval skladbu u Václava Jana Tomáška, u nějž se seznámil s řadou dalších hudebních osobností. V roce 1832 se poprvé setkal s mladým Richardem Wagnerem a o rok později s úspěšným skladatelem Louisem Spohrem a s oběma nadále udržoval čilý korespondenční kontakt. Později navázal kontakt například i s Heinrichem Marschnerem, Hectorem Berliozem a Franzem Lisztem. Ohlas jeho skladeb, a konkrétně autorského koncertu konaného v den Kittlových 30. narozenín (8. května 1836), jej přesvědčil opustit právnickou kariéru a věnovat se nadále pouze hudbě. Úspěch v tomto oboru potvrdila Kittlova symfonie č. 2 \"Lovecká\" (1838), která se brzy rozšířila po celé Evropě, když ji do programu svých koncertů zařadili mj. Louis Spohr a Felix Mendelssohn-Bartholdy.\n\nPo smrti prvního ředitele Pražské konzervatoře Friedricha Dionyse Webera (1776–1842) byl s podporou pražské šlechty 4. července 1843 jmenován novým ředitelem a tuto funkci vykonával až do roku 1865. Jeho působení bylo jedno z nejvýznamnějších v dějinách tohoto ústavu. Koncerty konzervatoře, které se vyznačovaly aktuální dramaturgií (Berlioz, Schumann, Mendelssohn-Bartholdy, Liszt, Wagner), měly vysokou úroveň, kterou chválili i hostující skladatelské osobnosti. Například Hectora Berlioze přiměl ohlas Kittlova uvedení jeho předehry \"Král Lear\" k návštěvě Prahy. Orchestr konzervatoře rovněž při zvláštních příležitostech působil jako posila orchestru Stavovského divadla, což mj. umožnilo uvedení instrumentálně náročných Wagnerových oper v 50. letech 19. století.\n\nPro jeho skladatelskou pověst měla největší význam opera \"Bianca a Giuseppe aneb Francouzové před Nizzou\" na libreto Richarda Wagnera, která měla premiéru v revolučním roce 1848. Námět opery vzatý z Velké francouzské revoluce souzněl s dobovou náladou a některé melodie rychle zpopulárněly. V následujících dvou desetiletích byla \"Bianca a Giuseppe\" jednou z nejhranějších oper v Praze a byla rovněž uvedena v zahraničí. Kittlovy další dvě opery, \"Lesní kvítek\" z roku 1852 a \"Obrazoborci\" z roku 1854, sklidily jen průměrný ohlas. Kittlova hudba se zjevně držela starších vzorů (zejména Meyerbeera) a brzy po Kittlově smrti byla již považována za zastaralou, jak dokládá i malý ohlas a nepříznivé kritiky prvního nastudování \"Bianky a Giuseppa\" v češtině (Prozatímní divadlo 1875).\n\nOd začátku 60. let poznamenaly Kittlův život nemoc a následky neurovnaného života. Po odhalení skutečnosti, že řadě členů pedagogického sboru konzervatoře dlouhodobě dluží peníze, byl – přes zásah příznivců a mecenášů – ze svého místa roku 1865 propuštěn. Odešel z Prahy do Lešna (tehdy v Prusku), kde působil jako soukromý učitel a 20. července 1868 zemřel.\n\nKittl byl vychován německy, byť v českém prostředí, a v osobním styku preferoval němčinu. Od doby studií však udržoval kontakty s českými vlastenci, s nimiž se seznámil zejména v okruhu Václava Jana Tomáška. Na Pražské konzervatoři zavedl vedle němčiny výuku v češtině, aby česky mluvící studenti nebyli znevýhodněni. Jeho opery (psané i s mezinárodními ambicemi) i většina salónních písní jsou psány na německé texty, vedle toho však psal i písně a zejména sbory na texty české, často vlasteneckého obsahu. Česká i německá kulturní veřejnost se k němu hlásily rovným dílem.\n\nVedle tří zachovaných oper (\"Bianca a Giuseppe aneb Francouzové před Nizzou\", \"Lesní kvítek\" a \"Obrazoborci\") a čtyř symfonií tvoří Kittlovo dílo zejména skladby pro klavír, písně a sbory.\n\nZ díla Jana Bedřicha Kittla bylo nahráno jen málo a ještě méně nahrávek je obchodně dostupných. Existující nahrávky z obou novodobých nastudování opery \"Bianca a Giuseppe\" stejně jako rozhlasová nahrávka \"Lovecké symfonie\" nebyly oficiálně vydány.\n\n\n"}
{"id": "602019", "url": "https://cs.wikipedia.org/wiki?curid=602019", "title": "Blanchefontaine", "text": "Blanchefontaine\n\nBlanchefontaine SA je švýcarská hodinářská manufaktura se sídlem v Bonfol, v údolí Watch Valley, v kantonu Jura. Specializuje se na tvorbu a výrobu hodinek pro jiné podniky nebo značky: private label, licensing, corporate business a personifikace.\n\nPo 9 letech činnosti v tomto odvětví ve společnosti Gigandet, se Jean-François Muller rozhodl těžit z místních odborných znalostí vytvořením vlastní private label společnosti.\n\nVývoj, tvorba a produkce certifikovaných Swiss Made hodinek pro firmy a značky. Možnost personalizace stávající katalogové nabídky dle požadavků klienta.\n\n"}
{"id": "602021", "url": "https://cs.wikipedia.org/wiki?curid=602021", "title": "Polylaktidová vlákna", "text": "Polylaktidová vlákna\n\nPolylaktidová vlákna (mezinárodní zkratka PLA) jsou chemické textilní výrobky z polyaktických polymerů kyseliny mléčné.\n\nSyntetické PLA vlákno bylo objeveno v roce 1932. V 50. letech 20. století se začala PLA vlákna pokusně používat k výrobě chirurgických nití a implantátů. První komerčně vyrobené vlákno přišlo v roce 1997 z Francie s označením \"Deposa\". V USA byla v roce 2001 instalována kapacita na ročních 140 000 tun polylaktidových polymerů,\" v roce 2013 vyrábělo polylaktidové polymery ve světě 27 firem s celkovou kapacitou 284 000 tun (s podílem cca 20 % textilních vláken), PLA vlákna se prodávala za 1,70-2,20 €/kg. V roce 2017 dosáhl výnos z prodeje polylaktidových polymerů 950 milionů USD, což odpovídá při podílu 20 % výrobě cca 100 000 tun textilních vláken. \n\nSurovina sestává nejméně z 85 % esterů kyseliny mléčné (z přírodních cukrů a škrobů). Na \"nákresu vpravo\" je vzorec chemické reakce přeměny laktidu na polylaktid, který je výchozí látkou k výrobě vlákna. \n\nPro textilní účely se dodává stříž a hladké i tvarované filamenty, laboratorně byla v roce 2005 vyrobena také nanovlákna. Např. japonská firma Toray vyrábí multifilament zvlákňováním z taveniny při rychlostech do 4000 m/min, filament se dlouží v poměru cca 1,6 a hotová příze se napařuje při 125 °C. \n\nMateriál má hustotu 1,27 g/cm³, bod tání 175–178°C, tažnou pevnost 32–45 cN/dtex, tažnost až 40 % (!), LOI 26 a absorbuje 0,6 % vlhkosti.\n\nLaktidové textilie mají lepší odolnost proti slunečnímu záření než běžné polyestery a jejich vynikající vlastností je, že látky, které obsahují, jsou \"biologicky odbouratelné\".\n\nVlákna jsou použitelná ve všech formách na tkané, pletené a netkané výrobky k oděvním, bytovým a technickým účelům. \n"}
{"id": "602023", "url": "https://cs.wikipedia.org/wiki?curid=602023", "title": "Tony Esposito (lední hokejista)", "text": "Tony Esposito (lední hokejista)\n\nTony Esposito, plným jménem Anthony James \"Tony O\" Esposito (23. dubna 1943, Ontario, Kanada) je bývalý kanadsko-americký (reprezentoval obě země) hokejový brankář. Je členem Hokejové síně slávy NHL. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Jeho bratr Phil Esposito je bývalý hokejový útočník.\n\nVyrůstal v Sault Ste. Maria v Ontariu a jako junior hrával za místní klub Greyhounds. V seniorské kategorii odehrál čtyři sezóny v univerzitní soutěži WCHA za Michigan Tech Huskies, následně jeden rok za Vancouver Canucks, kteří tehdy hrávali ve Western Hockey League (minor pro). V NHL debutoval v sezóně 1968/69 za Montreal Canadiens, odehrál však jen 13 utkání a většinu roku chytal za Houston Apollos v Central Hockey league. S Montrealem dosáhl na Stanley Cup, převážně v roli náhradního gólmana. Vzhledem k velké konkurenci na svém postu byl klubem poté uvolněn a stal se hráčem Chicago Black Hawks (jak se tehdy klub přesně nazýval), kde hned v první sezóně zazářil. Dosáhl vynikající průměr 2,17 inkasovaného gólu na zápas a vytvořil nový rekord NHL v počtu zápasů bez obdržené branky (15). Za tyto výkony mu byla udělena Calder Memorial Trophy pro nejlepšího nováčka sezóny a Vezina Trophy pro nejlepšího brankáře. V Chicagu odehrál celkem 15 sezón, než v roce 1984 ukončil kariéru. Stanley Cup s Chicagem nezískal, ale v letech 1971 a 1973 se jeho tým probojoval do finále, kde podlehl v obou případech Montrealu. V letech 1981 až 1984 zastával funkci prezidenta Hráčské asociace NHL (NHLPA).\n\nByl nominovál do reprezentace Kanady k utkáním proti Sovětskému svazu v rámci Série století v roce 1972. Ze tří kanadských brankářů dosáhl nejnižšího průměru obdržených gólu na zápas. V roce 1977 hrál za Kanadu na mistrovství světa. Jako naturalizovaný Američan reprezentoval také Spojené státy americké na Kanadském poháru v roce 1981.\n\n\nKrátce pracoval jako generální manager v Pittsburgh Penguins, později několik let jako hlavní skaut Tampa Bay Lightning.\n\n"}
{"id": "602024", "url": "https://cs.wikipedia.org/wiki?curid=602024", "title": "Jabba Hutt", "text": "Jabba Hutt\n\nJabba Hutt, též Jabba Desilijic Tiure je fiktivní postava z filmu Star Wars. Huttové jsou charakterističtí svou plží podobou, obezitou, odolností vůči nemocem, jedům a extrémní délkou života (zhruba 1 000 let). Jabba pochází z planety Nal Hutta, kde ho jeho otec vychoval k touze po moci a bohatství. První zmínka o něm se vyskytla ve filmu Nová naděje (1977), kde jako odporný gangster vládne velké zločinecké říši a vypíše odměnu na Hana Sola, který mu dluží peníze. Poté se objevuje i ve filmu Návrat Jediho (1983), kde se snaží zotročit princeznu Leiu.\n\nSvůj syndikát vybudoval pomocí výhrůžek, vydírání, vražd a nepoctivých obchodů. Na rozdíl od svých soupeřů je velmi inteligentní, všímá si všech detailů a hrozeb. Kdysi byl smělý a odvážný, ale v pokročilém věku se stal požitkářem, který se usadil v paláci na Tatooinu. Miluje zábavu, zisk, pořádá hry gladiátorů, nápadité popravy a rozbíjení droidů. Vydržuje si spoustu služebnictva a bavičů. Bib Fortuna z kmene Twi´leků je Jabbovým majordomem.\n\nHan Solo popisuje po několika letech první setkání s Jabbou:\n\nJabbův pouštní palác byl původně klášterem, postaveným kdysi dávno tajuplnými mnichy B´omarr. V Jabbově hlavním stanu našlo útočiště mnoho gangsterů, vrahů, cestovatelů, nepoctivých úředníků, bavičů a sluhů.\n\nNa příkaz Jabby měl být Han Solo a jeho přátelé na Tatooine obětováni. Jabbu však řetězem uškrtila princezna Leia. Jabbovi bylo tehdy zhruba 600 let.\n\n\n"}
{"id": "602025", "url": "https://cs.wikipedia.org/wiki?curid=602025", "title": "Juan Manuel Mata", "text": "Juan Manuel Mata\n\nJuan Manuel Mata García (* 28. dubna 1988, Burgos, Španělsko), je španělský fotbalový záložník a reprezentant hrající za klub Manchester United FC.\n\nMata hrál za rezervní tým Realu Madrid. V roce 2007 odešel do klubu Valencia CF.\n\nZ valencie jej v roce 2011 koupil londýnský klub Chelsea FC za 23,5 milionu liber.\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). Mata hrál do 81. minuty, ale porážce 1:4 společně se svými spoluhráči zabránit nedokázal. 25. září 2012 v utkání anglického ligového poháru proti Wolverhamptonu Wanderers vstřelil gól, Chelsea zvítězila 6:0.\n\nDo jarního šestnáctifinále Evropské ligy 2012/13 byl Chelsea přilosován český klub AC Sparta Praha, Mata nastoupil 14. února 2013 v Praze v základní sestavě, anglický celek zvítězil 1:0 gólem mladého brazilského fotbalisty Oscara. O týden později se Mata představil v odvetě na Stamford Bridge, Sparta dlouho vedla 1:0, ale gól Edena Hazarda ve druhé minutě nastaveného času znamenal postup Chelsea do osmifinále Evropské ligy. Nakonec s Chelsea postoupil až do finále soutěže proti Benfice Lisabon. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon.\n\nV závěru sezóny 2012/13 byl zařazen do Jedenáctky roku Premier League (Premier League Team of the Year). 19. května 2013 v posledním ligovém kole Premier League 2012/13 vstřelil gól v zápase s Evertonem, Chelsea zvítězila 2:1, se ziskem 75 bodů skončila na 3. místě a definitivně si tak zajistila účast v Lize mistrů 2013/14.\n\nV sezoně 2013/14 po příchodu kouče Josého Mourinha nedostával tolik příležitostí, trenér preferoval jiné hráče. Velký zájem o něj projevil v lednu 2014 konkurenční Manchester United FC, který sháněl posilu do středové řady a byl ochoten nabídnout 37 milionů liber.\n\nTransfer do Manchesteru United se nakonec uskutečnil, částka 37 milionů liber byla nejvyšší v historii přestupů manchesterského klubu, překonala 30,75 milionu liber z roku 2008 za příchod bulharského útočníka Dimitara Berbatova. Debutoval 28. ledna v ligovém utkání proti velšskému týmu Cardiff City FC, v němž si připsal asistenci na gól. Manchester United vyhrál 2:0.\n\nMata působil v mládežnických reprezentacích Španělska.\nSe španělským týmem do 19 let vyhrál Mistrovství Evropy hráčů do 19 let 2006 v Polsku, kde mladí Španělé porazili ve finále Skotsko 2:1.\nS týmem do 21 let vyhrál roku 2011 Mistrovství Evropy U21 v Dánsku, když Španělé zvítězili ve finále nad Švýcarskem 2:0. \n\nV létě 2012 byl napsán na soupisku pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na Euru 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Mata odehrál všechna tři utkání svého týmu.\n\nV A-mužstvu Španělska debutoval 28. března 2009 v domácím kvalifikačním utkání proti Turecku, které Španělé vyhráli 1:0. Mata se dostal na hřiště v 63. minutě.\n\nSe španělskou reprezentací vyhrál MS 2010 v Jihoafrické republice a EURO 2012 v Polsku a na Ukrajině.\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nValencia CF\n\nChelsea FC\n\nManchester United FC\n\n\n"}
{"id": "602028", "url": "https://cs.wikipedia.org/wiki?curid=602028", "title": "Primátor Budapešti", "text": "Primátor Budapešti\n\nPrimátor hlavního města Budapešti, : Budapest főpolgármestere, je nejvyšší představitel města. Kancelář primátora města byla obnovena roku 1990. Od roku 1994 je volen občany přímo v komunálních volbách, které se konají každé čtyři roky vždy na podzim (na jaře téhož roku jsou volby parlamentní).\n\nPo pádu komunismu byla v roce 1990 opět zřízena kancelář primátora hlavního města. Prvním primátorem od roku 1945 se stal Gábor Demszky (SZDSZ).\n\n\nV roce 1990 voliči volili jen složení zastupitelstva a primátor byl volen až zastupitelstvem. Přesto se však objevilo pět kandidátů na primátora: Gábor Demszky (SZDSZ), Etelka Barsiné Pataki (MDF), Klára Ungár (Fidesz), Sándor Rácz (FKGP), Endre Borbély (MSZDP). Jelikož provázela volby malá účast – první kolo 37,4%, druhé kolo 34,9%. \n\nDruhé kolo výsledků:\n\n\nVe druhém kole došlo k dohodě Fidesz a SZDSZ, kdy Fidesz podpořil Demszkyho, který se tak stal prvním primátorem. \n\nVládní koalice MSZP-SZDSZ rozhodla o změně zákona a od roku 1994 jsou tak starostové, včetně primátora Budapešti, voleni přímo.\nPouze platné hlasovací lístky. Počet neplatných hlasovacích lístků: 6 888\n\n\nPouze platné hlasovací lístky. Počet neplatných hlasovacích lístků: 9 527\n\n\nPouze platné hlasovací lístky. Počet neplatných hlasovacích lístků: 7 502\n\n\nPouze platné hlasovací lístky. Počet neplatných hlasovacích lístků: 10 579\n\n\nPouze platné hlasovací lístky. Počet neplatných hlasovacích lístků: 7 796\n\n\nPouze platné hlasovací lístky. Počet neplatných hlasovacích lístků: 11 563\n\n\n\n"}
{"id": "602031", "url": "https://cs.wikipedia.org/wiki?curid=602031", "title": "Memento mori (rozcestník)", "text": "Memento mori (rozcestník)\n\nMemento mori (latinsky: \"pamatuj na smrt\") znamená: \n\n\n"}
{"id": "602032", "url": "https://cs.wikipedia.org/wiki?curid=602032", "title": "Okean Elzy", "text": "Okean Elzy\n\nOkean Elzy (ukr. \"Океан Ельзи\") je jedna z nejpopulárnějších ukrajinských pop-rockových skupin. Založena byla v roce 1994 ve Lvově.\n\n\n\n\n"}
{"id": "602035", "url": "https://cs.wikipedia.org/wiki?curid=602035", "title": "Gábor Demszky", "text": "Gábor Demszky\n\nGábor Demszky (* 4. srpen 1952, Budapest) je maďarský politik, sociolog a právník. Bývalý europoslanec a člen SZDSZ. V letech 1990 až 2010 byl v pěti volebních cyklech primátorem Budapešti.\n\nNarodil se 4. srpna 1952 v Budapešti v rodině ekonomů. Studoval na ELTE Állam- és Jogtudományi Karán. V roce 1972 byl kvůli účasti na maoistické demonstraci vyloučen na jeden rok z univerzity a KISZ. Mezitím pracoval jako taxikář a knihovník. Školu dokončil roku 1976. Kvůli svému prohlášení na podporu československé Charty 77 přišel o práci a bylo mu zakázáno publikovat a cestovat.\n\nV roce 1988 se stal členem Szabad Demokraták Szövetsége a 31. října 1990 se stal prvním primátorem Budapešti od roku 1945. V této funkci zůstal až do podzimu 2010, tedy po dobu pěti volebních cyklů.\n\nOd prosince 2000 do června 2001 byl předsedou SZDSZ.\n\nV roce 2004 volby byl lídrem SZDSZ na kandidátce do Evropského parlamentu (EP), stal se europoslancem, ale ještě téhož roku odstoupil pro neslučitelnost svých dvou postů.\n\nOd léta 2010 již není členem SZDSZ.\n\nV komunálních volbách 2010 ho ve funkci primátora Budapešti nahradil István Tarlós.\n\n\n\n\n"}
{"id": "602043", "url": "https://cs.wikipedia.org/wiki?curid=602043", "title": "Boston Tea Party (politická strana)", "text": "Boston Tea Party (politická strana)\n\nBoston Tea Party je americká politická strana založená v roce 2006, pojmenovaná po Bostonském pití čaje. Tato strana se názorově přiklání k libertariánům.\n\nSkupina libertariánů původně sdružených v Libertariánské strany založila novou stranu v roce 2006, protože nesouhlasili především se vzdáváním se politické odpovědnosti. Tvrdí, že Američané si zaslouží a touží po straně podporující svobodu, která se zasadí o liberatariánské řešení současných problémů.\n\nWalter Block, libertariánský ekonom, v září 2008 podpořil kandidáty Boston Tea Party na prezidenta a viceprezidenta, protože se mu nelíbilo, že Libertariánská strana za svého kandidáta na prezidenta vybrala bývalého republikánského kongresmana Boba Barra.\n\nProgram byl převzat z Kampaně za svobodu od Rona Paula.\n\nV prosinci 2009 byla schválena rezoluce Podpora \"čestných peněz\". O týden později představil Ron Paul svou vizi o měně. Oznámení: \nZrušení uzákoněných tendrů, zamezení zdanění určitých druhů mincí a prutů zlata a zrušení zbytečných sekcí zákonů o mincovnictví.\n\nČlenové strany schválili na svém online sletu v květnu 2010 program 2010-2012, z něhož je hlavních těchto pět bodů:\n\n2010 Boston Tea Party se usnesla na těchto rezolucích: nezávislé vyšetřování 11. září 2001, přestat se vměšovat v Kolumbii, podporovat Liberty amend, vzdát se vlády ve všech formách. V červenci 2010 se usnesli na rezoluci Top Two., 8. srpna 2010 se připojili ke koalici proti mrhání ve válkách.\n\nStrana byla založena jako odezva na rozhodnutí Libertariánské strany na Oregonském sjezdu v roce 2006.\n\nCharles Jay byl stranou nominován na prezidenta v roce 2008 a získal 2422 hlasů, což ho vyneslo na 15. místo. Thomas L. Knapp byl nominován na viceprezidenta. Knapp kandidoval také do Kongresu za Libertariánskou stranu.\n"}
{"id": "602045", "url": "https://cs.wikipedia.org/wiki?curid=602045", "title": "Colvillský národní les", "text": "Colvillský národní les\n\nColvillský národní les (\"angl. Colville National Forest\") je americký národní les ležící v severovýchodním Washingtonu. Na západě hraničí s Okanoganským národním lesem, na východě zase s národním lesem Kaniksu. Les také obsahuje národní rezervaci pro ochranu zvěře Little Pend Oreille a národní rekreační oblast Lake Roosevelt.\n\nLes obsahuje hornatou oblast Selkirkových hor a horní tok řeky Columbie. Mezi faunu v lese patří grizzlyové, ovce tlustorohé, baribalové, vlci, pumy, orli bělohlaví, rysové, losové, bobři, potáplice a poslední zbývající stádo sobů polárních.\n\nLes celkově zabírá plochu 4 451,5 km². Studie z roku 1993 odhaduje, že z toho zhruba 600 km² je prales. Les leží v okresech Ferry, Pend Oreille a Stevens. Sídlo správy lesa leží v Colvillu. Lesní správci mají své kanceláře také ve městech Kettle Falls, Metaline Falls, Newport a Republic.\n\nNárodní stezka Pacific Northwest Trail prochází lesem. Vstupuje do něj na východě skrz divočinu Salmo-Priest, přetíná řeku Pend Oreille v místě Hraniční přehrady, prochází obcemi Leadpoint a Northport a po překročení pohoří Kettle Range opouští les nedaleko obce Republic.\n"}
{"id": "602052", "url": "https://cs.wikipedia.org/wiki?curid=602052", "title": "Informační archiv ve Swiss Fort Knox", "text": "Informační archiv ve Swiss Fort Knox\n\nInformační archiv ve Swiss Fort Knox ve Švýcarsku je úložiště digitálních dat, umístěné v bývalé vojenské pevnosti u Saanen nedaleko alpského resortu Gstaad, a má umožnit budoucím generacím číst data, která byla vytvořena a uložena pomocí technologií výpočetní techniky, jež mezitím zastaraly. Obsah archivu byl sestaven evropskými vědci. Účelem je, aby byla uložená data po následujících 25 let bezpečně chráněna před známými možnostmi poškození, včetně jaderného výbuchu a EMP. Projekt vytváření digitálního archivu probíhal 4 roky až do května 2010, účastnilo se ho 16 významných knihoven v Evropě, výzkumných pracovišť, univerzit, technologických společností a archivy.\n\nDůvodem pro vytvoření archivu je fakt, že čím rychleji se technologie vyvíjí, tím také rychleji sama stárne. Prakticky to znamená, že i dobře archivovaná a zabezpečená data nebude možno zpětně přečíst, protože budou chybět potřebné prostředky pro jejich čtení a dekódování jejich formátu. Tento projekt se zaměřuje na uchování informací a nástrojů pro přístup a čtení historických digitálních materiálů a zabránění vzniku digitální ztráty paměti do příštího století.\n\nDigitální archiv obsahuje klíče od různých formátů dat, a jeho cílem je umožnit budoucím vědcům dekódování a přístup k datům uložených pomocí starých systémů pro ukládání dat v příštím století. Schrána obsahuje informace o široké škále digitálních formátů používaných v počítačích, různé formáty souborů, dokumentaci, jak číst a zpracovávat uložená data, a to i na jiných operačních systémech, než na kterých byla vytvořena.\n\nTvůrci projektu uvádějí, že na světě jsou uložena data na více než 1 bilionu CD. Velká část z tohoto uloženého obsahu nebude přístupná pro budoucí technologie, podobně jako je tomu např. u 8- a 5,25palcových disket minulého století. Uvádí se, že množství dat sahajících od fotografiích z dovolených až po klinické studie a zdravotní záznamy, představuje až 100 GB dat na každého žijícího člověka, což je ekvivalent 24 tun knih.\n\nOrganizátoři odhadují, že Evropská unie ztrácí každoročně digitální informace v hodnotě přes 3 miliardy eur, protože životnost záznamové technologie je stále kratší. Životnost digitálního formátu souborů je 5–7 let, a zařízení pro ukládání dat, jako jsou CD a DVD, pouze kolem 20 let.\n\nProfesor Andreas Rauber z Technické univerzity ve Vídni uvádí, že digitální data mají trvanlivost pouze roky, na rozdíl od předchozích dat uložených formou inkoustu na papíru nebo hieroglyfy vytesané na kameni. Tyto staré záznamy mohly přetrvat tisíce let. Nebudou-li se nyní vytvářet zálohy prostředků pro čtení starších digitálních formátů, bude ztráta těchto dat představovat miliardy v budoucnosti. Je však těžko předpověditelné, které z digitálních formátů během 25 let zaniknou (PDF/A, JPEG/JPEG 2000JPEG2000, DjVu, Quicktime, MPEG4, .doc/.docx a další).\n\nSchrána s genomem obsahuje:\n\nKnihovny zapojené do projektu Planets:\n\n\n"}
{"id": "602053", "url": "https://cs.wikipedia.org/wiki?curid=602053", "title": "NHL All-Star Team", "text": "NHL All-Star Team\n\nAll-Star Team NHL je ideální sestava sezóny severoamerické hokejové National Hockey League. Hráči do 1. a 2. nejlepší sestavy sezóny NHL jsou voleni reportéry ze Sdružení profesionálních hokejových novinářů.\n\nTradice vyhlašování All-Star Týmů vznikla v roce 1931, kdy bylo poprvé vyhlášeno 12 nejlepších hokejistů sezóny NHL, po dvou na každém postu, a k nim byli zvoleni i dva nejlepší trenéři a také nejlepší nováček. Nejlepší nováčci přestali být od roku 1936 vyhlašováni, protože pro nejlepší nováčky vznikla nová trofej Calder Memorial Trophy, ale trenéři přestali být vyhlašováni až v roce 1947.\n\n</div>\n\n</div>\n\n</div>\n\n</div>\n"}
{"id": "602054", "url": "https://cs.wikipedia.org/wiki?curid=602054", "title": "Gyula Horn", "text": "Gyula Horn\n\nGyula Horn (5. července 1932 Budapešť − 19. června 2013 tamtéž) byl maďarský politik a ekonom, poslední ministr zahraničí Maďarské lidové republiky a jedna z osobností pádu komunismu v Maďarsku. V letech 1994–1998 zastával úřad třetího premiéra Maďarské republiky.\n\nRoku 1954 se stal členem tehdejší vládnoucí komunistické strany Magyar Dolgozók Pártja a od roku 1956 její pokračovatelky přetransformované Magyar Szocialista Munkáspárt, jejímž členem byl až do pádu komunismu v roce 1989.\n\nBěhem protikomunistického povstání v roce 1956 se připojil k takzvaným brigádám „Pufajkások“ (někdy také nazývané Kádárovi husaři), což byla komunistická polovojenská organizace, jejímž cílem bylo po boku sovětské intervenční armády bojovat proti revolucionářům a upevnit pozici Jánose Kádára, jako nového vůdce porevolučního komunistického lidového Maďarska. Působil zde až do června 1957.\n\nPracoval jako zpravodaj ministerstva financí, poté se věnoval diplomatické oblasti v jugoslávském Bělehradu a bulharské Sofii.\nDne 10. května 1989 byl jmenován ministrem zahraničí MLR, během jeho úřadování došlo k Panevropskému pikniku. Ve funkci byl až do 23. května 1990.\n\nPo prvních svobodných volbách roku 1990 usednul v parlamentu jako předseda levicové MSZP. Ve stejném roce mu byla udělena Karlova cena.\nPo čtyřech letech v opozici drtivě zvítězil se svou stranou v parlamentních volbách 1994 a stal se v pořadí třetím premiérem Maďarské republiky. Jeho koaliční vláda MSZP-SZDSZ díky stabilní většině v parlamentu vydržela po celé volební období, avšak v následujících parlamentních volbách byla MSZP poražena středo-pravicovým Fideszem a novým premiérem se stal Viktor Orbán. Na říjnovém sjezdu se Gyula Horn vzdal vedení své strany a novým předsedou byl zvolen László Kovács. Poslancem parlamentu byl Horn nepřetržitě až do roku 2010.\n\nRoku 2007 byl Gyula Horn tehdejším premiérem Ferencem Gyurcsányem (MSZP) navržen na ocenění \"Magyar Köztársaság Érdemrendjének Polgári Tagozata\". Tehdejší prezident republiky László Sólyom mu však odmítnul ocenění udělit, s poukázáním na skutečnost, že Gyula Horn během protikomunistického povstání v roce 1956 bojoval spolu se sovětskými vojsky proti maďarským revolucionářům, což je v rozporu s ústavními hodnotami současné Maďarské republiky.\n\n\n\n\n"}
{"id": "602058", "url": "https://cs.wikipedia.org/wiki?curid=602058", "title": "Anna Kateřina Braniborská", "text": "Anna Kateřina Braniborská\n\nAnna Kateřina Braniborská (26. července 1575 Halle – 29. března 1612 Kodaň) byla rodem braniborská princezna a sňatkem dánská a norská královna.\n\nAnna Kateřina byla nejstarší dcerou/druhým dítětem braniborského kurfiřta Joachima Fridricha (1546−1608) z jeho prvního manželství s Kateřinou Braniborsko-Küstrinskou, dcerou markraběte \"Johanna von Brandenburg-Küstrin (1513−1571).\n\nJejí manželství s dánským králem Kristiánem IV. (1577–1648) bylo Kristiánovou matkou, královnou Žofií Meklenburskou naplánováno, když byl Kristián ještě dítě. Princ se se svou budoucí nevěstou poznal za své cesty po Německu v roce 1595 a se svatbou souhlasil; poslal do zámku Wolmirstedt, kde její otec v této době dlel jako správce magdeburgského biskupství, poselstvo se žádostí o princezninu ruku. Roku 1596 po životunebezpečné plavbě přes Baltské moře přibyla do Dánska, aby se zde účastnila Kristiánovy korunovace (29. srpna).\n\n27. listopadu roku 1597 se v Haderslev konala svatba a 12. června následujícího roku byla Anna Kateřina v kodaňské katedrále korunována dánskou královnou. Manželé k sobě nechovali hlubších citů, ale jejich svazek byl spokojený a fungoval bez problémů. Královna neměla velkého politického vlivu, ale byla vždy králi oporou a spojenkyní. Byla známa svou skromností a zbožností; naučila se dánsky; její vášní byla jízda na koni.\n\nZ tohoto manželství vzešlo šest dětí, tři z nich však zemřely v útlém věku:\n\n\nNedlouho po porodu šestého dítěte po čtrnácti letech manželství 29. března roku 1612 zemřela, patrně na malárii. Pochována byla v katedrále v Roskilde, místě posledního odpočinku dánských králů.\n\nJeště před královninou smrtí měl její manžel v letech 1610–1613 poměr s dcerou kodaňského starosty \"Kirsten Madsdatter\" († 1613), jenž mu porodila jednoho syna:\n\n"}
{"id": "602061", "url": "https://cs.wikipedia.org/wiki?curid=602061", "title": "Kilis", "text": "Kilis\n\nKilis je město v Turecku, hlavní město stejnojmenné provincie. Na konci roku 2009 zde žilo 80 542 obyvatel. Město se nachází pouhých 5 km severně od hranice se Sýrií a 60 km jižně od Gaziantepu.\n"}
{"id": "602064", "url": "https://cs.wikipedia.org/wiki?curid=602064", "title": "Kilis (provincie)", "text": "Kilis (provincie)\n\nKiliská provincie je území v Turecku ležící v Jihovýchodní Anatolii. Do roku 1995 se jednalo o součást provincie Gaziantep. Rozkládá se na ploše 1 642 km a na konci roku 2009 zde žilo 122 104 obyvatel.\n\nProvincie Kilis se administrativně člení na 4 distrikty:\n"}
{"id": "602071", "url": "https://cs.wikipedia.org/wiki?curid=602071", "title": "Boreout", "text": "Boreout\n\n\"Diagnóza Boreout\" je kniha, která se objevila v březnu 2007 a ve které autoři Philippe Rothlin a Peter R. Werder představili pod nově vytvořeným názvem teorii boreout k tématu – nespokojenost v práci s následkem nudy. V hromadných sdělovacích prostředcích a internetu se od té doby na toto téma široce diskutuje. Základy teorie jsou studie Dana Malachowskeho, The Gallup Organization a Kelly Services. Jeden z kritiků teorie ji označuje jako „hoax“ (podvod), jehož cílem je představit něco naprosto normálního jako chorobný jev.\n\nPři trvalém špatném vytížení je známo, že většinou se požitkářský pocit z práce vytrácí. Může za to přetížení, a to může vést k \"burnoutu\" (vyhoření), nevytíženost může být základem a být příčinou k \"boreoutu\" (pro příklad: z důvodu nevhodné kariéry nebo nevhodného pracovního prostředí). Ukazatele nevytíženosti jsou podobné jako u přetíženosti – únava, apatie, podrážděnost a frustrace. Můžou vést až ke známkám patologické deprese. Více než jeden z deseti zaměstnanců trpí podle švýcarského obchodního poradce Philippe Rothlina a Peter Werdera na nudu v práci. Ve své knize „Diagnóza Boreout“ konstatují, že celkové hospodářské škody, vzniklé díky tomuto problému v Německu, dosahují více než 250 miliard eur.\n\nTakzvaný \"boreout\" je popsaný jako protějšek k \"burnoutu\", s následujícím přiřazením: Skládá se z prvků – nevytíženost, nezájem a nuda, a k tomu se připojí ještě „Strategie chování“, která má pomoci působit při práci jako vytížení prací, i když to vůbec není tento případ. Osoby, které mají \"boreout\" jsou nespokojeni s jejich postavením v práci, paradoxně prodlužují tento stav nespokojenosti s výše uvedenou strategií. Místo toho, aby svoji situaci analyzovali a podnikli kroky ke zlepšení. \"Boreout\" není stejný jako lenost. Kdo má \"boreout\", chce pracovat, hledá výzvu a uznání. Uvnitř pracovní skupiny můžou být členové se syndromem \"burnout\", ale i \"boreout\", protože pokud část skupiny bere veškerou práci pro sebe a jsou přetíženi, cítí se ostatní členové skupiny nevytíženi.\n\nNevytíženost: na jedné straně může být pracovník kvantitativně nevytížen – nemá dostatek práce. Na druhé straně může být kvalitativně nevytížen – nemá dostatek vzrušující a náročné práce (například pokud může dělat jenom jednoduché věci). Nevytíženost tak popisuje pocit, že jsou schopni udělat víc, než je po nich požadováno. Nezájem: člověk ztrácí zájem o úkoly a jeho povinnosti. Úkoly a problémy zaměstnavatele jsou mu zcela irelevantní a lhostejné. Nuda: u nudy se jedná o ztrátu chuti a stav bezradnosti, až po zoufalství. Protože člověk neví co dělat, a protože ani není co dělat.\n\nZaměstnanci, kteří trpí \"boreout\", nechtějí být v žádném případě odhaleni zaměstnavatelem nebo svými kolegy. Pro dosažení tohoto cíle existují různé strategie, které se používají. Strategie mají za cíl především držet si další práci od těla, získat v práci volný čas pro sebe a neztratit práci.\n\nPříklady \"boreout\" strategie:\n\n\nKdo má \"boreout\", je nespokojen se svou situací v práci, protože má malý výkon a nedostane se mu žádného uznání. Paradoxně si tento stav v životě udržuje, a protože časem ztrácí svou energii, nedokáže už tuto situaci změnit. S tím souvisí i populární názor, že volný čas v práci „stojí hodně úsilí“.\n\nFlow-Model podle Csikszentmihalyi, rozšířen o pojmy \"burnout\" a \"boreout\". Na modelu lze vidět spojení mezi stimulací a schopnostmi (\"Anxiety\" – stres, \"Boredom\" – nuda).\n\nPříznaky umožňují odhalit osoby trpící na \"boreout\". Nadřízení mohou své zaměstnance kontrolovat a analyzovat, jak dlouho a jak často zaměstnanec využívá internet, nebo kolik napsal soukromých e-mailů. Nicméně to zasahuje nejen do soukromého života, ale také poškozuje důvěru, co nezlepšuje pracovní podmínky osobám, které sledujeme kvůli \"boreoutu\". Všímavé pozorování je dovolené a nezbytné ke zjištění, zda je dotyčný zaměstnanec postižený. Je těžké přijít při pracovním pohovoru na to, zda tu \"boreout\" je. Zaměstnanec si musí nejprve sám uvědomit, že trpí na \"boreout\". Buď neví, co ho dělá tak nešťastným, anebo si to nechce připustit. Proto by měl nadřízený jako první své zaměstnance o \"boreoutu\" informovat, aby se pak mohl v rozhovoru s porozuměním zeptat, zda zaměstnanec má příznaky a zda také používá \"boreout\" strategii. Příznaky nebo ukazatele pro detekci \"boreout\" jsou:\n\nMusí se najít trvalé řešení základní příčiny problému \"boreout\". Snížení alternativních nabídek, například zákaz internetu, nepřináší moc, protože pak se začnou vyvíjet nové strategie pro obcházení těchto zákazů. Jestli zaměstnanec poznal, že trpí na \"boreout\" a už nezavírá oči před realitou, je to první krok ke zlepšení. A to zlepšení znamená – změnu. Chcete-li zjistit, jaké cesty vedou ven z \"boreout\", může pomoci analyzovat osoby, které na \"boreout\" netrpí, a proč tomu tak je. Nejsou totiž známé žádné „\"boreout\"“ mezi pracovně samostatnými a výkonnými jedinci. Protože:\n\n„Podnikavý duch“ vytváří motivaci a zabraňuje nezájmu. Všichni pracovníci, kteří jsou pouze zaměstnanci firmy a necítí se její součástí, jsou potenciálními oběťmi \"boreoutu\". V boji proti tomu můžou podniky rovněž u svých zaměstnanců podporovat podnikatelského ducha, a to:\n\nAle zaměstnavatelům jsou dané hranice pomoci při odstraňování \"boreoutu\". Každý zaměstnanec si musí hlavně pomoct sám, vymanit se z tohoto bludného kruhu. Při tom se požaduje vlastní zodpovědnost zaměstnance, a on to musí i tak vnímat, tím že jedná. Pomoct by mohlo následující:\n\nJelikož se poslední bod nestane, zaměstnavatel má o jednoho kvalitního zaměstnance, který by mohl podávat mnohem větší výkon, než ho nechá vykonávat, méně. Proto by měly podniky své zaměstnance pozorovat a pomoct jim „vybřednout“ z \"boreoutu\".\n\n\n"}
{"id": "602072", "url": "https://cs.wikipedia.org/wiki?curid=602072", "title": "Velgast", "text": "Velgast\n\nVelgast je obec v německé spolkové zemi Meklenbursko-Přední Pomořansko.\n\nVelgast leží zhruba pětadvacet kilometrů na západ od hanzovního města Stralsundu. Jeho jižní částí protéká řeka Barthe.\n\nPrvní zmínka o Velgastu je z roku 1242, což obec zařazuje mezi nejstarší v Předním Pomořansku. Jméno obce je slovanského původu.\n\nMěstem prochází železniční trať Rostok-Stralsund, která zde také má stanici. Kromě rychlíků třídy Regional-Express z Rostocku do Sassnitzu zde staví také vlaky InterCity, které jezdí z jižního Německa přes Hamburk na Rujánu do Binzu. Od hlavní trati se zde odpojuje původně padesátikilometrová železniční trať Velgast-Prerow, z které je ovšem dnes funkční a používaný pouze třicetikilometrový úsek do Barthu. Druhá vedlejší trať, která z Velgastu vedla do třicet kilometrů vzdáleného Tribseesu, je dnes již mimo provoz v celé své délce.\n"}
{"id": "602076", "url": "https://cs.wikipedia.org/wiki?curid=602076", "title": "Botas", "text": "Botas\n\nBOTAS a. s. je obuvnický podnik se sídlem ve Skutči, zaměřený na výrobu sportovní obuvi. Založen byl v roce 1949 (na bázi znárodněných Melezinkových obuvnických továren) s názvem Botana n. p., od roku 1963 vyráběl obuv pod značkou \"botas\" (což znamená BOTA-Skuteč nebo BOTA-Sportovní). V roce 2000 pak získal podnik svůj dnešní název podle značky vyráběné obuvi.\n\nDva studenti grafického designu a vizuální komunikace na Vysoké škole umělockoprůmyslové v Praze, Jan Klos a Jakub Korouš, si v roce 2007 vybrali jako svůj školní projekt tvar boty vyráběný touto společností v roce 1966, ale s různými barevnými kombinacemi a několika dalšími drobnými změnami. Společnosti Botas se tento projekt zalíbil a začala připravovat novou edici obuvi ve spolupráci s těmito studenty. Ještě před uvedením na trh získala tato edice jedno z prvních míst v soutěži European Design Awards 2008 a třetí místo v Czech Grand design 2008. Prvních třináct modelů z této edice se začalo prodávat v roce 2009, o rok později se k nim přidalo dalších dvanáct modelů.\n\n"}
{"id": "602081", "url": "https://cs.wikipedia.org/wiki?curid=602081", "title": "Rýt žlutý", "text": "Rýt žlutý\n\nRýt žlutý (\"Reseda lutea\") je bylina mírného podnebného pásu rostoucí na slunných stráních i na ruderálních stanovištích.\n\nPůvodem je tato rostlina z jižní Evropy, z oblastí okolo Středozemního moře. Vyskytuje se ve většině zemí západní a střední Evropy, částečně v jižní Evropě a v Makaronézii. Dále byla zavlečena na sever i jih Afriky, do Severní Ameriky, východní Asie, Austrálie i na Nový Zéland.\n\nDo České republiky se rýt žlutý dostal ve starověku nebo raném středověku a zdomácněl zde. Roste hojně v pásmu od nížin do podhůří na slunných odvodněných místech ovlivněných činnosti člověka, jako jsou rumiště, silniční nebo železniční náspy nebo polní úhory. Roste zvláště ve středních Čechách, v polabské nížině, na Žatecku, jakož i na střední a jižní Moravě.\n\nJe to dvouletá až vytrvalá rostlina s lodyhou poléhavou, vystoupavou i zpřímenou, může podle toho dosahovat výšky od 20 do 60 cm. Z vřetenovitého kořene, i 30 cm dlouhého, vyrůstá často rozvětvená žebernatá lodyha, která má listy třídílné nebo 1 až 3krát peřenodílné až peřenosečné. Jejich úkrojky dlouhé od 1 do 2 cm jsou čárkovité až podlouhle kopinaté, na okrajích mohou být vlnité nebo zubaté. Bazální listy v husté přízemní růžici jsou podlouhle eliptické, nedělené, dvou až trojlaločné, s úzce křídlatými řapíky. Druh je ovšem, co se týče tvaru listů, značně variabilní.\n\nSouměrné, nevonné, drobné, zelenavě žluté květy jsou veliké 7 až 10 mm a vytvářejí hroznovitá květenství. Jsou oboupohlavné a vyrůstají na stopkách dlouhých 4 až 6 mm v paždí listenů. Kalich je tvořen 6 volnými zelenými lístky s bílým olemováním, jsou neopadavé a mají podlouhlý tvar a délku asi 3 mm. Korunu tvoří 6 nestejně velikých volných žlutozelených plátků. Oba hořejší jsou největší, jsou rozeklány na 3 ušty, střední je čárkovitý a krajní půlměsíčkové, společně vytvářejí pakorunku chránící nektar před vyplavení deštěm. Dva postranní jsou stejně veliké, jeden ze spodních je úzký a mnohem kratší.\n\nPodplodních tyčinekbývá v květu 12 i více. Srůstají vespod společně se stopkou svrchního semeníku, který je vytvořen ze tří plodolistů. Opylení se děje převážně cizím pylem, prašníky se otvírají dříve, než jsou dozrála vajíčka. Tyčinky bývají zpočátku převislé, později se některé z nich vztyčují a pyl může dopadnout na případně neopylenou bliznu. Některé oboupohlavné květy mají pestíky zakrnuté. Kvetou od května do října, opylovány jsou hmyzem.\n\nPestík se vyvine v jednopouzdrou, tupě hranatou, drsnou tobolku podlouhlého tvaru, se třemi hroty na vrcholu. Tobolka, která obsahuje po stěnách mnoha hladkých a lesklých, zeleno až hnědočerných, vejčitých semen dlouhých 1,6 až 1,8 mm, se otvírá na vrcholu a zralá semena vítr pohybující tobolkou rozsévá do okolí, semena dále rozšiřují mravenci.\n\nRozmnožuje se jen semeny, která vyklíčí již na podzim a vytvoří veliké, k zemi přitisknuté růžice listů, které přezimují. Druhým rokem z nich vyrostou květonosné lodyhy, které začínají brzy kvést a mnohdy kvetou až do prvních mrazů, během roku v závislosti na dostatku vláhy bohatě obrostou. Listové růžice brzy zasychají. Rýtu žlutému se nejlépe daří ve vápnitých půdách, snáší sucho, je silně světlomilný. Jedna rostlina vyprodukuje za rok až 400 000 semen, které si podržují klíčivost i 5 let.\n\nAž na teplé oblasti, kde se výjimečně může ve větší míře vyskytovat na vinicích, v okopaninách, vytrvalých pícninách nebo v obilí, příliš neškodí. V chladnějších oblastech se vyskytuje dočasně a pomíjivě. Navíc dobrým zpracováním půdy (orba a vláčení) se dá z polí téměř vymýtit.\n\nV Austrálii je rýt žlutý považován za invazní druh, který silně zapleveluje pastviny a pole na zásaditých půdách, což se v původním prostředí ve Středozemí i jinde v Evropě nestává. Tento rozdíl je pravděpodobně zapříčiněn rozdílem v hloubce orby i setí obilovin a dále nepřítomnosti přirozených biologických nepřátel nosatce \"Baris picicornis\" a zrnokaza \"Bruchella suturalis\". Tito již byli v laboratorních podmínkách zkoušeni ale jsou dosud obavy, aby nezačali napadat např. čínské zelí (\"Brassica chinensis\") a brukev řepák (\"Brassica rapa\").\n\n"}
{"id": "602084", "url": "https://cs.wikipedia.org/wiki?curid=602084", "title": "Reinhard Divis", "text": "Reinhard Divis\n\nReinard Divis (* 4. července 1975 Vídeň, Rakousko) je rakouský profesionální hokejový brankář. Je vůbec prvním Rakušanem, který nastoupil v NHL. \n\nProfesionální kariéru zahájil v roce 1994 ve VEU Feldkirch, s nímž vyhrál pětkrát v řadě rakouskou hokejovou ligu (1994-1998). V roce 1998 se klub stal také vítězem Evropské hokejové ligy. Feldkirch se poté dostal do finančních problémů a uvolnil Divise do švédského klubu Leksands IF. V roce 2000 byl Reinhard Divis draftován z celkově 261. místa do St. Louis Blues. Za něj v letech 2001 až 2006 odchytal v NHL celkem 28 utkání s průměrem 3,31 obdržené branky na zápas. Výrazněji se neprosadil, převážně plnil funkci náhradního brankáře nebo chytal v AHL za Worcester Ice Cats nebo Peoria Rivermen. Po sezóně 2005/2006 se rozhodl vrátit do Rakouska a hrál za EC Red Bull Salzburg. Tam s krátkou přestávkou (angažmá ve švédském Färjestads BK) působí i v roce 2010.\n\nZa rakouský národní tým hrál na olympiádě 1998 a 2002 a od roku 1996 na několika světových šampionátech, ovšem bez výraznějšího týmového úspěchu.\n\n"}
{"id": "602085", "url": "https://cs.wikipedia.org/wiki?curid=602085", "title": "Salónek", "text": "Salónek\n\nSalónek (někdy krátce salonek) je v budovách (dnes často v restauracích) oddělený prostor, který slouží pro uzavřenou společnost. V salóncích mohou v případě potřeby probíhat i konference či jednání. Některé budovy mají salónků více a pak jsou pro jejich vzájemné odlišení označovány například podle barev (jimiž jsou jejich stěny obvykle vymalovány) či na počest význačných osobností.\n"}
{"id": "602089", "url": "https://cs.wikipedia.org/wiki?curid=602089", "title": "Žofie Meklenburská", "text": "Žofie Meklenburská\n\nŽofie Meklenburská ( \"Sophie af Mecklenburg\", \"Sophie von Mecklenburg\", 4. září 1557, Wismar – 4. října 1631, Nykøbing Falster) byla rodem meklenburská princezna a sňatkem s dánským a norským králem Frederikem II. dánská a norská královna.\n\nJejím otcem byl vévoda Meklenburska-Güstrow Oldřich III. Meklenburský (1527–1603), matkou princezna Alžběta Dánská (1524–1586), nevlastní sestra dánského krále Kristiána III.\n\nV roce 1571 přibyla na návštěvu do Kodaně teta Frederika II. Alžběta Dánská se svým manželem, meklenburským princem Oldřichem III. a čtrnáctiletou dcerou Žofií, o kterou se zajímal dánský král. K uzavření manželství však bylo zapotřebí vyjádření teologické fakulty Kodaňské university, neboť příští snoubenci byli blízce příbuzní (Žofiina matka a Frederikův otec byli po otci sourozenci, třebaže měli každý jinou matku). Povolení bylo uděleno a po krátkých zásnubách bylo manželství uzavřeno. Svatba Žofie s dánským a norským králem Frederikem II. se konala 20. července roku 1572 v Kodani a následujícího dne byla nová dánská královna v katedrále Panny Marie v Kodani korunována.\n\nSňatek Žofie a Frederika byl – tak jako většina svazků v té době – sjednán z dynasticko-politických důvodů. Přes to i přes velký věkový rozdíl mezi manželi (23 let) bylo jejich manželství šťastné. Královna často doprovázela manžela na cestách po zemi a věnovala se především rodinnému životu. Král, který se podepisoval „\"FS\"“, tvrdil, že to neznamená \"Fredericus Secundus\", ale \"Fredericus & Sophia\".\n\nZ tohoto manželství vzešlo sedm potomků, tři synové a čtyři dcery. Protože považovala chování svého manžela za špatný příklad pro děti, poslala tři nejstarší z nich na vychování ke své matce.\n\n\nDo manželovy smrti v roce 1588 nehrála ve veřejném životě velkou roli. Po jeho skonu přijala jedenatřicetiletá vdova v roce 1590 regentství země ve jménu svého neplnoletého (v té době teprve jedenáctiletého) syna Kristiána; regentkou byla do roku 1594. Postarala se o německé vychovatele pro mladého krále a z jejího popudu došlo k obecnému používání němčiny na dánském dvoře, což se nesetkávalo s kladnou odezvou u představitelů regentské rady vládnoucí spolu s královnou. Královna velmi obratně nakládala se státními financemi, odklánějíc z nich co se dalo do královské pokladny. Její panování došlo do napjatých vztahů mezi ní na jedné straně a synem s regentskou radou na straně druhé – s radou byla ve stavu trvalé vojny. Když Kristián IV. dosáhl plnoletosti, přikázal matce opustit dvůr a usadit se na jejích statcích na zámku v Nykøbing na ostrově Falster na jihu Dánska. Žofie se musela smířit s porážkou i s faktem, že její syn již není dítětem, které může ovládat. Po roce však došlo mezi matkou a synem ke smíru.\n\nVe vyhnanství v Nykøbingu, kde královna žila na statcích připsaných jí manželem, se zabývala léčivými rostlinami a sbíráním lidových písní. Společně s pastorem \"Andersem Vedelem\" vydala první sbírku lidových písní v knižní podobě a tím se přičinila o zachování dánské lidové kultury. Přestavěla zámek v Nykøbingu a založila v něm obrazovou galerii. Zajímala se o mnoho věcí, mj. o astronomii – ještě za manželova života zřídila astronomickou observatoř na ostrově v Sundu a pozvala do ní známého astronoma Tychona de Brahe. Platila za jednu z nejvzdělanějších královen své doby.\n\nByla velmi zdatným správcem svých majetků a snadno rozmnožovala své finance poskytujíc dobře úročené půjčky svému synovi i různým jiným princům. Současníci charakterizovali královnu jako panovačnou osobu i tvrdou matku, velmi nediplomatické a nepoddajné povahy, lpící na materiálních věcech. Zemřela jako nejbohatší žena Evropy – majetek, který po sobě zůstavila, byl odhadnut na obrovskou sumu 5,5 milionů rigsdalerů a stal se jablkem sváru mezi jejími dětmi. Její syn Kristián IV. byl u ní v okamžiku její smrti zadlužen sumou 2 miliony rigsdalerů. Kromě jiného zanechala po sobě Žofie obrovské sklepy plné skvělých vín; tyto zásoby nebyly v době panování Kristiána IV. vyčerpány, ač král dělal, co mohl – kořistili z nich ještě Švédové za okupace Dánska v 2. polovině 17. století.\n\nKrálovna si často stěžovala na špatné vztahy s Kristiánem. Oba ovšem měli dominantní a panovačné povahy a za těchto okolností byly harmonické vztahy mezi matkou a synem jen málo pravděpodobné.\n\nKrálovna Žofie zemřela v požehnaném věku 74 let 4. října 1631 na svých statcích v Nykøbingu na ostrově Falster. Pochována byla v katedrále v Roskilde, místě posledního odpočinku dánských králů.\n\n"}
{"id": "602092", "url": "https://cs.wikipedia.org/wiki?curid=602092", "title": "Zdravotnická záchranná služba Karlovarského kraje", "text": "Zdravotnická záchranná služba Karlovarského kraje\n\nZdravotnická záchranná služba Karlovarského kraje, příspěvková organizace (ZZS KVK nebo ZZS KV, do 17. ledna 2006 \"Záchranná a dopravní zdravotní služba Karlovy Vary, příspěvková organizace\", poté do 9. června 2012 pod názvem \"Územní zdravotnická záchranná služba Karlovarského kraje, příspěvková organizace\") je příspěvková organizace a provozovatel zdravotnické záchranné služby v Karlovarském kraji. Hlavní náplní činnosti organizace je zajišťování odborné přednemocniční neodkladné péče (PNP) na území Karlovarského kraje podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území o rozloze 3 314 km² pro více než 300 000 obyvatel. V oblasti Karlovarského kraje je k dispozici celkem 24 výjezdových skupin rozmístěných na 13 výjezdových základnách. Letecká záchranná služba není v Karlovarském kraji provozována.\n\nZáchranná služba v Karlových Varech zahájila svoji činnost 10. května 1977.\nKarlovy Vary územně spadaly pod Západočeský kraj, zřizovatelem bylo ale anesteziologicko-resuscitační oddělení nemocnice v Karlových Varech. Tehdejší provoz byl však pouze v denní době, od 7.00 do 15.00. V roce 1983 přibyla navíc další směna sloužící do 22.00. Záchranná a dopravní zdravotní služba Karlovy Vary vznikla v roce 1994.\n\nDalší změna nastala 1. ledna 2003, kdy Západočeský kraj zanikl jako územně správní jednotka a vznikly nové samosprávné kraje – Plzeňský a Karlovarský kraj. K tomuto datu vznikly nové krajem zřizované záchranné služby Zdravotnická záchranná služba Plzeňského kraje a Záchranná a dopravní zdravotní služba Karlovy Vary. 1. ledna 2006 došlo ke sloučení všech okresních záchranných služeb. 17. ledna 2006 byl změněn název organizace na Územní zdravotnická záchranná služba Karlovarského kraje, příspěvková organizace. K další změně názvu organizace došlo v červnu 2012 na Zdravotnická záchranná služba Karlovarského kraje, příspěvková organizace.\n\nZdravotnická záchranná služba Karlovarského kraje je pro celé území rozmístěna do 13 výjezdových základen. Jednotlivé výjezdové skupiny jsou řízeny zdravotnickým operačním střediskem se sídlem v Karlových Varech.\n\nV Karlových Varech bylo 1. července 2003 otevřeno distribuované zdravotnické operační středisko (ZOS), pod něž spadaly menší zdravotnická operační střediska v Chebu a Sokolově. 3. května 2012 byl zahájen provoz krajského zdravotnického operačního střediska, které vzniklo sloučením zdravotnických středisek v Chebu, Sokolově a Karlových Varech. Zdravotnické operační středisko pracuje v sídle organizace v Karlových Varech.\n\nNa území celého kraje je k dispozici v nepřetržitém 24-hodinovém provozu až 24 výjezdových skupin, jejichž počet se mění s pracovní a noční dobou. V nočních hodinách je počet skupin snížen na 22. Výjezdové skupiny pracují v režimech rychlá zdravotnická pomoc ve složení řidič-záchranář a zdravotnický záchranář a rychlá lékařská pomoc v systému Rendez-Vous s lékařem v osobním automobile. Na území Karlovarského kraje je využíván celoplošně pouze víceúrovňový setkávací systém neboli systém Rendez-Vous.\n\nKarlovarský kraj je v současnosti pokryt sítí 13 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. V roce 2000 byly otevřeny nové výjezdové základny v Ostrově a Toužimi. Ještě v roce 2004 bylo v Karlovarském kraji k dispozici jen osm výjezdových základen a dostupnost přednemocniční neodkladné péče byla podle vyhlášky dodržena jen pro asi 85 % obyvatel kraje. V květnu 2006 byla do provozu uvedena nová výjezdová základna v Nejdku a v lednu 2007 ve Žluticích. V listopadu 2007 byla otevřena nová výjezdová základna v Horním Slavkově. V srpnu 2012 bylo do provozu uvedeno nové sídlo Zdravotnické záchranné služby Karlovarského kraje v Karlových Varech, celkové náklady na stavbu budovy činily 75 milionů Kč. V říjnu 2013 se přestěhovala výjezdová základna z Ostrova do Jáchymova z důvodu nevyhovujících podmínek. V průběhu roku 2014 vznikla nová výjezdová základna v Teplé, s níž byl do oblasti v okolí Mariánských Lázní zaveden systém Rendez-Vous. V říjnu téhož roku byla do provozu uvedena také nová výjezdová základna v Lubech na Chebsku, trvale zde slouží jedna výjezdová skupina rychlé zdravotnické pomoci v denním režimu. Nová budova výjezdové základny v Ostrově byla zprovozněna v roce 2017.\n\nKarlovarský kraj na svém území leteckou záchrannou službu (LZS) neprovozuje. Ta je však v případě potřeby zajištěna z Plzeňského kraje vrtulníkem PZL W-3A Sokół s volacím znakem Kryštof 07. Tísňové výzvy koordinuje zdravotnické operační středisko Zdravotnické záchranné služby Plzeňského kraje. Problémem Karlovarského kraje je nedokonalé pokrytí prostředky letecké záchranné služby. Akční rádius vrtulníků letecké záchranné služby má rozsah cca 70 km a ani nejbližší vrtulník nedokáže pokrýt oblast Karlovarského kraje. Doletový limit splňuje pouze oblast v okolí Mariánských Lázní.\n\nVozový park Zdravotnické záchranné služby Karlovarského kraje zahrnuje především vozidla Volkswagen Transporter ve verzích T6 se skříňovu zástavbou nebo T5 a vozidla Mercedes-Benz Sprinter. Pro systém Rendez-Vous disponuje karlovarská záchranná služba vozidly Škoda Kodiaq, Škoda Octavia Combi, Škoda Yeti . Nová vozidla Škoda Kodiaq byla do vozového parku zařazena v roce 2017.Vozový park zahrnuje také dodávkové vozidlo Mercedes-Benz 818 pro mimořádné události.\n\n\n"}
{"id": "602096", "url": "https://cs.wikipedia.org/wiki?curid=602096", "title": "Utah Beach", "text": "Utah Beach\n\nUtah Beach, česky pláž Utah, bylo kódové označení pro nejzápadnější z pláží, na které se vylodily spojenecké síly během Dne D jako součást bitvy o Normandii (operace Overlord) 6. června 1944. Do invazních plánů byla tato pláž přidána až na samém konci, když se zjistilo, že je k dispozici více vyloďovacích člunů.\n\nVyloďovací pláž byla přibližně 5 km dlouhá a nacházela se mezi Pouppeville a vesnicí La Madeleine, která se stala opěrným bodem severního křídla spojenecké ofenzivy podél levého břehu estuáru řeky Douve. Německé označení sektoru bylo W5.\n\nPřestože se dostala 4. pěchotní divize (část VII. sboru) v podstatě mimo kurz, vylodila se v porovnání s krutými boji na Omaha Beach za relativně malého nepřátelského odporu.\n\n"}
{"id": "602100", "url": "https://cs.wikipedia.org/wiki?curid=602100", "title": "Barva kouzel (film)", "text": "Barva kouzel (film)\n\nBarva kouzel (v anglickém originále Terry Pratchett's The Colour of Magic nebo pouze The Colour of Magic) je dvojdílný televizní film natočený na motivy prvních dvou knih (na sebe navazujících románů \"Barva kouzel\" a \"Lehké fantastično\") z humorné fantasy ságy Zeměplocha od britského spisovatele Terryho Pratchetta. Snímek byl v roce 2008 vyroben britským studiem The Mob pro televizní kanál Sky1, přičemž se jednalo již o druhé takto zfilmované Pratchettovo dílo (po snímku \"Otec prasátek\" z roku 2006, který vychází ze stejnojmenného románu).\n\nPremiérově byla \"Barva kouzel\" ve Spojeném království vysílána na stanici Sky1 23. (první část) a 24. března (druhá část) 2008. Dne 3. listopadu téhož roku byl snímek vydán na DVD a BD. V Česku byl film s českým dabingem poprvé vysílán na kanále Nova Cinema 25. září (první část) a 2. října (druhá část) 2010.\n\nPrvní díl (adaptace románu \"Barva kouzel\") popisuje, jak do největšího města Zeměplochy, Ankh-Morporku, přijíždí z tzv. Vyvažovacího kontinentu první zeměplošský turista Dvoukvítek. Jeho bezpečnost svěří patricij města, lord Havelock Vetinari, nedostudovanému mágu Mrakoplašovi. Ten ale nakonec musí spolu s Dvoukvítkem a jeho věrným Zavazadlem z města uprchnout, neboť mezi obyvateli Ankh-Morporku se rozkřiknou zprávy o Dvoukvítkově bohatství, ačkoliv on sám se za bohatého nepovažuje (protože zlato je v jeho domovské Agateánské říši běžný kov). Při putování se dostanou do magické hory Wyrmberg, kde sídlí draci, a do ostrovního království Krull na samém okraji Plochy. Mezitím však Mrakoplaše hledají ostatní mágové z Neviditelné univerzity (NU), protože Zeměplocha se na bedrech čtyř slonů, kteří stojí na krunýři želvy A'Tuin plující vesmírem, blíží k rudě zářící hvězdě, jež vytváří mezi lidmi paniku. Mrakoplaš totiž jako student otevřel Oktávo, jeden z prastarých grimoárů samotného Stvořitele Plochy, odkud jedno z osmi zaklínadel vyskočilo a usídlilo se v Mrakoplašově hlavě. A aby unikla Zeměplocha zničení, musí být přečteno všech osm zaklínadel z Oktáva. První část filmu končí Mrakoplašovým a Dvoukvítkovým pádem ze Zeměplochy, aby unikli smrti v království Krull.\n\nVe druhém díle (kniha \"Lehké fantastično\") jsou oba zeměplošští cestovatelé zachráněni mocí Oktáva a ocitají se uprostřed Skundského pralesa. Zde potkají největšího, ale stárnoucího hrdinu Zeměplochy, barbara Cohena, se kterým dále putují, dokud je nezajmou žoldáci hledající Mrakoplaše pro mágy z NU. Ten je však s Dvoukvítkem osvobozen Cohenem a i s Cohenovou přítelkyní Bethan se všichni vydávají zpět domů do Ankh-Morporku. Mezitím se arcikancléř NU Trémon rozhodně nahlédnout do Oktáva. Přečtením sedmi zbývajících zaklínadel získá velkou magickou moc, protože chce mít neomezenou moc, potřebuje ještě osmé, které je ale v Mrakoplašově hlavě. Souboj na vrcholu Věže umění však šťastnou náhodou vyhraje Mrakoplaš, zatímco Trémon i ostatní starší mágové jsou proměněni v kamenné sochy. Pro zachránění Zeměplochy vysloví Mrakoplaš ono osmé zaklínadlo, díky čemuž se z osmi měsíců, které obíhají již velmi blízkou rudou hvězdu, vyklubou malé vesmírné želvy s malými slony stojícími na krunýři, kteří nesou nově zrozené světy ve tvaru disku. Po těchto událostech, ve kterých byla Zeměplocha úspěšně zachráněna, Dvoukvítek odpluje z Ankh-Morporku domů. Mrakoplašovi jako dárek přenechá Zavazadlo, novomanželům Cohenovi a Bethan věnuje několik mincí z čistého zlata, za které by si v této části světa ale mohli koupit malé království.\n\n"}
{"id": "602106", "url": "https://cs.wikipedia.org/wiki?curid=602106", "title": "Tea Party (hnutí)", "text": "Tea Party (hnutí)\n\nTea Party (česky: Hnutí čajových dýchánků) je americké pravicově-konzervativní politické hnutí. Svým názvem odkazuje k takzvanému \"Bostonskému pití čaje\", historické události, která byla jedním z počátečních okamžiků Americké revoluce.\n\nMezi cíle patří zvrácení reformy zdravotního systému, zjednodušení a snižování daní, vyrovnaný federální rozpočet, oslabování role federální vlády. V tradičním dvoustranickém systému představují stoupenci Tea Party především radikálnější voliče Republikánské strany. Příznivci Tea Party také výrazně zasáhli do primárních voleb v roce 2010, když se jim podařilo zajistit vítězství řady svých radikálních kandidátů, například Christiny O'Donnellové v Delaware nebo Randa Paula v Kentucky. Tea Party podporuje bývalá guvernérka Aljašky a kandidátka na viceprezidentku z roku 2008 Sarah Palinová.\n\nV roce 2010 někteří kandidáti podporovaní hnutím zvítězili v rámci kongresových primárek Republikánské strany, a to ve státech Aljaška, Colorado, Delaware, Florida, Nevada, New York, Jižní Karolína a Utah, čímž zvýšili podíl konzervativních uchazečů. Podle \"The New York Times\" pak ve volbách do kongresu, uprostřed funkčního období prezidenta Obamy, bylo zvoleno s významnou podporou hnutí 129 kandidátů do Sněmovny reprezentantů a 9 kandidátů do Senátu. Odhad \"Wall Street Journal\"-NBC News z října 2010 ukázal, že 35 % voličů byli pravděpodobně stoupenci hnutí Tea Party a tito favorizovali republikány.\n\nPříznivci se rekrutují z řad střední třídy podporující republikány a častěji jsou to ženatí muži středního věku. Byť je hnutí rozšířené po celých Spojených státech, více k němu inklinují obyvatelé jihu a západu. Většina je bílé barvy pleti.\n\n"}
{"id": "602109", "url": "https://cs.wikipedia.org/wiki?curid=602109", "title": "Thomas Pöck", "text": "Thomas Pöck\n\nThomas Pöck (* 2. prosince 1981 v Klagenfurtu, Rakousko) je rakouský profesionální hokejový obránce se zkušenostmi z NHL. Do vrcholového hokeje vstoupil v EC KAC Klagenfut v rakouské hokejové lize. V letech 2000 až 2004 hrával univerzitní severoamerickou soutěž za University of Massachusetts. Nebyl draftován, ale v roce 2004 podepsal smlouvu s New York Rangers, za které odehrál celkem 59 utkání ve čtyřech sezónách. Většinu doby ale strávil v Hartford Wolf Pack v AHL. Jeho poslední sezónou v NHL byl ročník 2008/2009, kdy působil v konkurenčním New York Islanders. Celkem v NHL hrál ve 118 utkáních, vstřelil 8 gólů a připsal si 9 asistencí. V roce 2009 podepsal dvouletý kontrakt s týmem nejvyšší švýcarské ligy Rapperswil-Jona Lakers.\n\n"}
{"id": "602112", "url": "https://cs.wikipedia.org/wiki?curid=602112", "title": "Šáhnáme", "text": "Šáhnáme\n\nŠáhnáme (persky شاهنامه, \"Kniha králů\") je rozsáhlé veršované dílo sepsané perským básníkem Firdausím a dokončené kolem roku 1010, platící za národní epos v širší íránské kulturní oblasti. Skládá se z více než 60 000 veršů a pojednává o mytologické i historické minulosti tohoto prostoru, od stvoření světa až po dobytí Persie muslimy v 7. století.\n\nŠáhnáme hraje ústřední roli v perské kultuře a je považována za literární veledílo určující národní identitu Íránu. Velký význam má též pro současné přívržence zoroastrismu.\n"}
{"id": "602120", "url": "https://cs.wikipedia.org/wiki?curid=602120", "title": "Bratr (rozcestník)", "text": "Bratr (rozcestník)\n\nBratr může označovat:\n\n"}
{"id": "602127", "url": "https://cs.wikipedia.org/wiki?curid=602127", "title": "Ԓ", "text": "Ԓ\n\nԒ (minuskule ԓ) je písmeno cyrilice. Bylo zavedeno v čukotštině v roce 1996, kde kvůli jeho odlišné výslovnosti vzhledem k ruštině nahradilo písmeno Л. Od roku 2000 je používáno také v chantyjštině, zde ale společně s písmenem Л (a také Ӆ).\n"}
{"id": "602129", "url": "https://cs.wikipedia.org/wiki?curid=602129", "title": "Maissau", "text": "Maissau\n\nMaissau (zastarale česky \"Maisava\") je město v okrese Hollabrunn v rakouské spolkové zemi Dolní Rakousy. Žije zde obyvatel.\n\nMaissau leží na přechodu Weinviertelu (Vinné čtvrti) k Waldviertelu (Lesní čtvrti) na úpatí Manhartsbergu. Plocha města činí 43,14 kilometrů čtverečních a 28,03 % plochy je zalesněno.\n\n\nOd severu ve směru hodinových ručiček:\n\n\n\n\nNezemědělských pracovišť bylo v roce 2001 67, zemědělských a lesnických pracovišť bylo v roce 1999 131. Počet výdělečně činného obyvatelstva bylo v roce 2001 790, tj 43,66 %.\n\n\n\n\n"}
{"id": "602134", "url": "https://cs.wikipedia.org/wiki?curid=602134", "title": "Nopaitys", "text": "Nopaitys\n\nNopaitys je říčka v Litvě, v Suvalkiji, v okrese Šakiai. Pramení 1 km na jih od vsi Mickai, 15 km na jih od okresního měasta Šakiai. Teče zpočátku na západ, u vsi Žėgliai se stáčí na jih, u vsi Ramoniškiai se stáčí opět na západ, přičemž vytváří mělký oblouk, vypouklý k jihu až ke vsi Būbeliai, kde protéká rybníkem (který je 8 km od ústí), stáčí se na severozápad a tamtéž se ještě křižuje se silnicí č. 138 Šakiai - Kudirkos Naumiestis. Dále se táhlým obloukem stáčí na sever až severovýchod. Do řeky Nova se vlévá 58,9 km od jejího ústí do řeky Šešupė jako její levý přítok.\n\nŘíčka nemá významnější levé přítoky.\n\nMickai, Žėgliai, Ramoniškiai, Raugalai, Rudžiai, Būbleliai, Bajoraičiai, Užpjauniai, Suodžiai, Bukšniai.\n\nPřes Nopaitys vede silnice č. 138 Šakiai - Kudirkos Naumiestis a několik silnic a cest místního významu. Významnějších mostů je celkem sedm.\n"}
{"id": "602135", "url": "https://cs.wikipedia.org/wiki?curid=602135", "title": "Ӷ", "text": "Ӷ\n\nӶ (minuskule ӷ) je písmeno cyrilice. Jedná se o variantu písmena Г. Vyskytuje se v abcházštině, kde v novějších textech nahrazuje písmeno Ҕ, v ketštině (v elektronických ketských textech je občas písmeno nahrazeno složeným znakem Г̡), v nivchštině a v středosibiřské jupičtině.\n\nV abcházštině zachycuje hlásku variující mezi ɣ a ʁ, v nivchštině zachycuje hlásku ɢ.\n"}
{"id": "602136", "url": "https://cs.wikipedia.org/wiki?curid=602136", "title": "Ӹ", "text": "Ӹ\n\nӸ (minuskule ӹ) je písmeno cyrilice. Jedná se o variantu písmena Ы. Vyskytuje se pouze v západní marijštině.\n"}
{"id": "602142", "url": "https://cs.wikipedia.org/wiki?curid=602142", "title": "Psy-core (album)", "text": "Psy-core (album)\n\nPsy-core je debutové album kapely Dymytry vydané v roce 2006. Obsahuje intro a čtyři skladby. V roce 2017 bylo album kompletně přetočeno a vyšlo znovu jako součást dvojalba Reser.\n\n"}
{"id": "602145", "url": "https://cs.wikipedia.org/wiki?curid=602145", "title": "Bukač severoamerický", "text": "Bukač severoamerický\n\nBukač severoamerický (\"Botaurus lentiginosus\") je středně velký druh brodivého ptáka.\n\nDorůstá 59–70 cm, v rozpětí křídel měří 95–115 cm a váží 500-900 g. Vzhledem se velmi podobá eurasijskému bukači velkému (\"B. stellaris\"). Má převážně tmavě hnědé opeření s množstvím pruhů a skvrn, které je u obou pohlaví zbarveno stejně.\n\nŽije v bažinách, močálech a na vlhkých loukách na rozsáhlém území Severní Ameriky. Je tažný, hnízdí v Kanadě a ve většině Spojených států, zimuje pak v jejich jižní části a ve Střední Americe. Vzácně zalétává též do Evropy, např. na území Španělska, Velké Británie nebo Irska.\nZdržuje se obvykle jednotlivě, a díky svému skrytému způsobu života je navíc i velmi těžko pozorovatelný. Při vyrušení znehybní, natáhne zobák vzhůru a spoléhá přitom na své ochranné zbarvení. Jeho přítomnost lze proto snadněji zjistit díky charakteristickému hlasu. Živí se obojživelníky, rybami, hmyzem a plazy. V jedné snůšce jsou 2–3 vejce, na jejichž 24–28denní inkubaci se podílí samotná samice, zatímco samec střeží teritorium. Mláďata jsou pak zcela nezávislá po 6–7 týdnech.\n\n"}
{"id": "602147", "url": "https://cs.wikipedia.org/wiki?curid=602147", "title": "Neser", "text": "Neser\n\nNeser je první dlouhohrající studiové album kapely Dymytry, vydané v létě roku 2010. Album se pro kapelu stalo mohutným odrazovým můstkem k popularitě, jíž se v současnosti může těšit. Fanoušky je toto album považováno za kultovní. V roce 2017 album prošlo remasteringem zvuku a vyšlo na samostatném disku ve dvojalbu Reser.\n\nDymytry se většinou svými texty věnují problémům české společnosti a běžným životním situacím. Nejinak je tomu i na této nahrávce. Za zmínku stojí poslední skladba s názvem Protekční synek, která se vyjadřuje ke skutečnosti, že mnoha lidmi je kapela považována za ony \"protekční synky\" kapely Arakain. Největší úspěch však dlouhodobě slaví skladba Strážná věž. Ta se opírá do lidí (náboženských fanatiků), kteří na ulicích kolemjdoucím vnucují časopis z titulu písně.\n\n\n"}
{"id": "602148", "url": "https://cs.wikipedia.org/wiki?curid=602148", "title": "Black Element Software", "text": "Black Element Software\n\nBlack Element Software je společnost sídlící v Praze. Vývojářský tým společnosti má momentálně (říjen 2010) patnáct zaměstnanců na plný úvazek.\n\nKořeny studia se však datují do 90. let. Tehdy Filip Doksanský, Petr Kadleček a David Veselý fungovali jako skupina Insanity. Soustředili se na tvorbu her pro Amigu. Jejich prvním vydaným titulem byla v roce 1996 hra Testament I. V roce 1998 pak vydali druhý díl. Kromě toho vydali dema Revenge! a Graveyard. Po roce 1998 došlo k útlumu tvorby a tým se začal soustřeďovat na platformu PC. V té době vytvořili engine Enforce, který vznikl ze stejnojmenné hry, která vznikala pro Amigu. Kadleček s Doksanským pak v roce 2000 založili \"Black Element Software\".\n\nV roce 2004 studio vydalo první hru – akční hru vydanou firmou Cenega Publishing. V roce 2007 vyrobili akční FPS Alpha Prime. Studio poté spolupracovalo s Bohemia Interactive Studio na vývoji datadisku ke hře ArmA: Armed Assault, a to .\n\n30. září 2010 se Black Element Software, spolu s Centauri Production a ALTAR Games spojil s firmou Bohemia Interactive Studio. Od té doby funguje jako pražská pobočka firmy Bohemia Interactive Studio. Pod Bohemia Interactive tým vytvořil , akční hru se strategickými elementy.\n\n\n"}
{"id": "602149", "url": "https://cs.wikipedia.org/wiki?curid=602149", "title": "Cyklostezka Písečná", "text": "Cyklostezka Písečná\n\nCyklostezka Písečná byla druhou vybudovanou cyklostezkou vedoucí od České Lípy. Vyasfaltovaný úsek dokončený v roce 2006 je dlouhý 2,5 km, začíná u sídliště Špičák a končí v obci Písečná severovýchodně od České Lípy. Je součástí cyklotrasy 3053.\n\nV České Lípě začíná upravená cyklostezka u panelových domů sídliště Špičák.. Napojuje se zde na cyklotrasu 3054, vedoucí od Provodína, procházející středem města Česká Lípa. Pak následuje Cyklostezka Písečná, v obci Písečná (i ta je připojena administrativně do České Lípy) se napojuje na silnici z Dobranova na Pihel, kde pokračuje jako cyklotrasa síti okresních silnic na sever, k Novému Boru. \nStezka je vedena po původně polních cestách. I přes nesouhlas ekologů byla opatřena asfaltovým povrchem kvůli vyšší životnosti a příčnému přejíždění zemědělských mechanismů i možnému využití nejen pro cyklistiku. Větší část je vedena otevřeným prostranstvím s velmi dalekým rozhledem na Lužické hory a Ralskou pahorkatinu, je vidět nejen okraj České Lípy, ale i Nový Bor. Na trase bylo vybudováno několik míst k odpočinku s lavičkami. Okraj stezky byl na části trasy osázen stromořadím. Na obou koncích je opatřena silničními značkami se zákazem vjezdu motoristů. Postavila ji firma Dopravní stavby Česká Lípa, s.r.o., za 4,8 milionů Kč.\n\nCyklotrasu využívají hojně jak cyklisté, tak pěší turisté. Pro poměrně velké převýšení je málo využívána bruslaři. Od vlakového nádraží v České Lípě do Písečné po cyklotrase je vzdálenost 5,5 km.\n\nMimo relativně krátké cyklostezky na Písečnou byla na místě zrušených železničních tratí z České Lípy vybudována Cyklostezka Vlčí Důl a je postupně budována Cyklostezka Varhany. Všechny tři cyklostezky jsou součástí regionálních cyklotras 3053 a 3054. Začala se stavět Zelená cyklomagistrála Ploučnice, která povede časem přes Českou Lípu.\n"}
{"id": "602151", "url": "https://cs.wikipedia.org/wiki?curid=602151", "title": "Divočina Alpine Lakes", "text": "Divočina Alpine Lakes\n\nDivočina Alpine Lakes (\"angl. Alpine Lakes Wilderness\") je velká oblast divočiny v Kasádovém pohoří, v americkém státě Washington. Divočina se nachází v částech národních lesů Wenatchee a Snoqualmie. Na jihu ji ohraničuje mezistátní dálnice Interstate 90 a Snoqualmijský průsmyk, na severu silnice U.S. Route 2 a Stevensův průsmyk. Se svými přibližnými 1 600 km² je Alpine Lakes Wilderness největší divočinou v blízkosti velkých měst oblasti Pugetova zálivu.\n\nDivočina byla původně vyznačena roku 1946 jako území s limitovaným vstupem, to ale neposkytovalo možnost ochránit ji před extrakcí zdejších zdrojů. Okolí bylo původně využíváno k těžbě, <nowiki>\"dřevorubnictví\"</nowiki> a sbírání kožešiny, což vedlo ke stavení silnic, deforestaci a celkového ekologického zhoršení. Projekty vedoucí k významnější ochraně oblasti začaly v padesátých letech. Nakonec ale správa lesů navrhla, že zde postaví silnici mezi Snoqualmijským národním lesem a North Bendem, aby se zvýšil vývoz dřeva. Důležitý krok provedl coloradský kongresman Wayne Aspinall, jehož listina zaručila, že o utvoření nových divočin bude jednat kongres, nikoli samostatné federální správy chráněných území.\n\nV roce 1976, po vyčerpávajících debatách a dalších událostech nakonec prezident Ford rozhodl o vytvoření divočiny Alpine Lakes. S tím byla také do národního registru historických míst přidána čtyři historicky významná místa, např. Stevensův průsmyk nebo město Liberty. V roce 2010 kongresman a bývalý šerif okresu King Dave Reichert navrhl rozšíření divočiny o dalších 89 km².\n\nDivočina Alpine Lakes obsahuje jednu z topograficky nejhrubějších částí Kaskádového pohoří, nachází se zde strmé štíty a vrcholy, hluboké ledovcové údolí, žulové zdi a více než 700 horských jezer. Geologické události před mnoha lety vytvořily různorodé topografické podmínky a drastické změny nadmořské výšky což vedlo k různým klimatickým odlišnostem od zbytku Kaskád. To zase vedlo k různorodosti vegetace a rozdělení oblasti do několika ekoregionů. Změna nadmořské výšky se pohybuje mezi 300 metry v nižších nadmořských výškách a až 2 700 metry na hoře Mount Stuart.\n\nHistorie Kaskádového pohoří sahá daleko do minulosti, až do pozdního eocénu. Nadsouvání Severoamerické desky na Pacifickou způsobilo řadu sopečných aktivit. Malé zlomky terránů vytvořily Severní Kaskády zhruba před padesáti miliony lety.\n\nV období pleistocénu se postupující a ustupující zaledňování zasloužilo o drhnutí krajiny a ponechalo po sobě trosky skal. Poslední ústup začal před čtrnácti tisíci lety a o čtyři tisíce let později skončil na kanadské straně Severních Kaskád. Jeho výsledkem jsou údolí zaoblená do tvaru písmene U. Společně se zaledňováním měly také vliv na utvoření krajiny Alpine Lakes orogeneze a lámání.\n\nNejčastějšími horninami jsou intruzivní magmatické horniny s vysokým obsahem žuly, především v oblasti Foss Lakes a Enchantment Lakes. Dalšími typy hornin jsou sedimenty, metamorfované horniny, ultramafické horniny a extruzivní magmatické horniny jako čedič, andezit či ryolit. Metamorfované horniny se vyskytují především v severní části divočiny, zatímco na jihu se vyskytují vulkanické a sedimentární horniny. Wenatcheejské hory jsou utvořeny z peridotitu.\n\nDivočina Alpine Lakes je považována Americkou agenturou protekce životního prostředí jako část ekoregionu Severní Kaskády s převahou lesů a subalpinskými a alpinskými ekozónami. Indikátory jednotlivých zón jsou druhy stromů jako jedle bělokorá, jedlovec západní, jedle plstnatoplodá, jedlovec Mertensův, jedle obrovská a douglaska.\n\nDivočina také nabízí mnohé odlišnosti jak mezi rostlinami tak mezi zvířaty. Zdejší pralesy jsou domovem následujících ohrožených druhů: skokan skvrnkovaný, potáplice lední, potápka západní, jestřáb lesní, orel skalní, orel bělohlavý, sokol stěhovavý, dřemlík tundrový, výreček plaménkový, puštík západní, rorýs srpokřídlý, datel chocholatý, datel červenolící, strakapoud mniší, datlík černohřbetý, skřivan ouškatý, brhlík běloprsý, drozdec horský, ťuhýk americký, strnádka večerní, strnádka pelyňková, netopýr Townsendův, kuna rybářská, rosomák sibiřský a rys kanadský.\n\nDále nám divočina nabízí mnohé ekologické výhody. Zdejší vodní prameny mají vysokou kvalitu a nachází se zde horní toky řek Skykomish, Snoqualmie, Wenatchee a Yakima. Zatímco první dvě jmenované směřují na západ, kde se stečou v řeku Snohomish, zbylé dvě řeky tečou východně do řeky Columbie. Divočina hraje také důležitou roli v užití vody. S rostoucí populací státu je její úloha stále důležitější, protože jí poskytuje čistou vodu. Rozšíření divočině k řece Pratt nabídne ochranu lesů v nižší nadmořské výšce a také dolních toků některých řek. Zdejší lesy slouží mimochodem také jako ochrana před povodněmi.\n\nDivočinu na západě spravuje Snoqualmijský národní les a na východě Okanoganský a Wenatcheejský národní les. Nachází se zde tři stanice rangerů, v Cle Elum, Leavenworthu, Snoqualmijském průsmyku a Skykomish. Oblast je jednou z nejpopulárnějších ve státě pro outdoorové aktivity. Přestože oblast je divočinou a nesmí sem žádné motorizované dopravní prostředky, ani kola, ročně sem zavítá mnoho turistů. To samozřejmě pouze ztěžuje snahu zachránit a chránit zdejší prostředí.\n\nSpráva lesů už poskytla mnoho kroků k minimalizování turistického vlivu. Nejvyužívanější metodou je poskytnutí informací turistům, dále také vstup pouze s povolením, atd. Povolení je nutno mít vzhledem k popularitě oblasti The Enchantments.\n\nV srpnu 2007 navrhl americký kongresman Dave Reichert rozšíření oblasti divočiny o 89 km², čímž by sem patřilo také údolí řeky Pratt. Řeka by se tak stala Národní divokou a scénickou řekou. V březnu 2009 zase senátorka Patty Murray navrhla přidělení tohoto statusu prostřednímu ramenu řeky Snoqualmie.\n\nZápadní konec divočiny je přístupný přes centrální rameno řeky Snoqualmie severovýchodně od North Bendu. Město Snoqualmie Pass nabízí přístup do jihozápadní části divočiny. Z osady Salmon La Sac nedaleko Roslynu vedou mnohé stezky a lesní cesty do jižní a centrální oblasti divočiny. Stuartovo pohoří na východě je přístupné z jihu po Ingallsově potoce nebo ze severu po potoce Icicle z Leavenworthu. Na severu Iciclu jsou Chiwaukumské hory, které jsou přístupné z dálnice U.S. Route 2. Z této dálnice se dostaneme také do severní části divočiny, stejně jako ze Stevensova průsmyku.\n\nČást stezky Pacific Crest Trail vede divočinou, spojuje Snoqulamijský průsmyk se Stevensovým. Stezka by se neměla využívat za zimních podmínek.\n\n"}
{"id": "602156", "url": "https://cs.wikipedia.org/wiki?curid=602156", "title": "Zhutněný beton", "text": "Zhutněný beton\n\nZhutněný beton (též vibrovaný beton) je ve stavebnictví speciální beton, který je upraven před ztuhnutím vibracemi tak, aby dosáhl vyšší pevnosti a trvanlivosti. Zhutnění se provádí vibrováním samotné formy pro betonový odlitek (například pro zámkovou dlažbu) nebo pomocí vibračních nástrojů přímo na místě určení (nosníky z předpjatého betonu). Vysokofrekvenčními vibrace způsobí, že se sníží tření mezi částicemi tvořícími betonovou směs a ta se začne chovat jako kapalina. Během zhutňování dojde k vyplnění případných dutin a úniku zachyceného plynu. Výsledkem je beton s minimálními póry, vyšší trvanlivostí, pevnosti a s možností vytvořit hladký či jinak esteticky upravený pohledový povrch.\n\n\n\n"}
{"id": "602157", "url": "https://cs.wikipedia.org/wiki?curid=602157", "title": "Pohledový beton", "text": "Pohledový beton\n\nPohledový beton je označení pro viditelný povrch betonové konstrukce, u kterého je požadován předem definovaný vzhled.\nProjektant, (zpravidla architekt), určuje následující vlastnosti:\n\nBeton je stavební materiál, který umožňuje vytvářet rovinné i zakřivené plochy. Betonové konstrukci dává její tvar bednění, které musí umožnit splnění architektových představ. Pro zakřivené plochy je zpravidla nutné vyrobit individuální bednění. Výjimku tvoří plochy kolmých válců. Pro sloupy kruhového průřezu jsou vyráběna systémová bednění standardizovaných rozměrů a pro větší plochy mají systémová bednění k dispozici zařízení, která zajistí požadované zakřivení překližek bednicího pláště. \nPožadovaný geometrický tvar konstrukce je určen \"výkresem tvaru\", v němž jsou definovány rozměry, sklony, zakřivení, výstupky, otvory atd.\n\nPro konstrukce z pohledového betonu je zpravidla zapotřebí stanovit také rozčlenění ploch. Přirozené rozčlenění plochy, které je dáno otiskem spojů jednotlivých bednicích dílců, může být ještě zdůrazněno úpravou bednění. Požadované rozčlenění jednotlivých ploch určuje architekt tzv. \"spárořezem\". Při návrhu spárořezu je nutné vycházet ze standardizovaných rozměrů systémových bednění a zvažovat rovněž umístění nutných pracovních spar vznikajících při betonáži.\n\nStruktura povrchu plochy pohledového betonu je primárně dána vlastnostmi materiálu, ze kterého je zhotoven bednicí plášť, což je část bednění, která je v dotyku s ukládaným čerstvým betonem při betonáži. Bednicí plášť se zhotovuje z prken nehoblovaných i hoblovaných, překližky, může být také z plechu. Na plášť mohou být upevněny pryžové nebo plastové matrice.\nPlochy zatvrdlého betonu mohou být strukturovány dodatečnými úpravami, při kterých je narušován povrch betonu. Užívá se zejména:\n\nZákladní barvou betonu je šedá. Různé odstíny šedé v ploše pohledového betonu jsou způsobeny jiným vodním součinitelem čerstvého betonu. Beton s nízkým vodním součinitelem je tmavší a tento barevný rozdíl zůstává i při stárnutí konstrukce stále patrný\nPři míchání čerstvého betonu se do záměsi přidávají různé pigmenty, které probarví beton v celé hmotě.\n\nPodle stoupajících nároků na vzhled jsou betonové plochy rozděleny do pěti tříd. \n\nVzhled betonových ploch je nutné posuzovat vždy z odstupu, který odpovídá vzdálenosti z níž budou vnímat plochy betonu uživatelé stavby a kolemjdoucí. Posuzují se tyto vlastnosti provedených betonových prvků:\nU pohledových betonů třídy PB2 a PB3 se doporučuje provést před zahájením prací zkušební (referenční) plochy, u pohledových betonů zvláštní třídy jsou zkušební plochy předepsány.\n\n\n\n"}
{"id": "602161", "url": "https://cs.wikipedia.org/wiki?curid=602161", "title": "Markus Näslund", "text": "Markus Näslund\n\nMarkus Näslund (* 30. července 1973, Örnsköldsvik, Švédsko) je bývalý švédský hokejový útočník a v současnosti pracuje na pozici generálního manažera v týmu MODO Hockey ve švédské lize Elitserien. Näslund je mimo jiné stříbrným a dvojnásobně bronzovým medailistou z mistrovství světa v ledním hokeji.\n\n\n\n"}
{"id": "602164", "url": "https://cs.wikipedia.org/wiki?curid=602164", "title": "Gironville-sur-Essonne", "text": "Gironville-sur-Essonne\n\nGironville-sur-Essonne je francouzská obec v departementu Essonne, v regionu Île-de-France, 54 kilometrů jižně od Paříže.\nSousední obce: Valpuiseaux, Maisse, Mespuits, Buno-Bonnevaux, Champmotteux a Prunay-sur-Essonne.\n\n\"Počet obyvatel\"\n"}
{"id": "602165", "url": "https://cs.wikipedia.org/wiki?curid=602165", "title": "Seznam voleb prezidenta Maďarska", "text": "Seznam voleb prezidenta Maďarska\n\nPrezident Maďarské republiky je do svého úřadu volen parlamentem v tajných volbách na 5 let a může být zvolen na dvě po sobě následující období.\n\nPo prvních svobodných volbách v roce 1990, na základě paktu mezi MDF a SZDSZ (dvě nejsilnější strany), zvolil parlament prvním prezidentem Maďarské republiky spisovatele a disidenta Árpáda Göncze, který byl členem SZDSZ.\n\nVolby proběhly dne 29. července 1990, z celkem 310 odevzdaných hlasů bylo 308 platných. Pro zvolení Árpáda Göncze hlasovalo 295 poslanců. Úřadu se ujal dne 2. května 1990 a v roce 1995 byl prezidentem zvolen podruhé.\n\nPrezidentské volby 1995 se konaly 19. června. Kandidátem vládnoucí koalice MSZP-SZDSZ byl tehdejší prezident Árpád Göncz, kandidátem opozice (zvané Občansko-demokratická) byl Ferenc Mádl. Poslanci FKGP se neúčastnili hlasování, jelikož požadovali přímou volbu prezidenta. Výsledky tajného hlasování dopadly jednoznačně: Árpád Göncz získal 259 hlasů, zatímco Ferenc Mádl jen 76 hlasů, dále bylo 14 hlasů neplatných.\n\nPrezidentem republiky s mandátem do roku 2000 byl tedy podruhé zvolen Árpád Göncz, který je zatím stále jediným prezidentem, který vládl ve dvou funkčních obdobích.\n\nPrezidentské volby 2000 se konaly 5. a 6. června. Kandidátem vládnoucí pravicové koalice byl Ferenc Mádl. Opozice žádného kandidáta nenavrhla. Hlasovalo se tedy, zdali se má stát Ferenc Mádl prezidentem. Pro ANO hlasovalo 243 poslanců, pro NE hlasovalo 96 poslanců a dále bylo odevzdáno 12 neplatných hlasů. \n\nPrezidentem republiky s mandátem do roku 2005 byl tedy zvolen Ferenc Mádl. Úřadu se oficiálně ujal dne 4. srpna 2000.\n\nPrezidentské volby 2005 se konaly 6. a 7. června. Kandidátkou vládnoucí MSZP byla předsedkyně parlamentu Katalin Szili, kandidátem pravicové opozice Fidesz a MDF byl bývalý prezident Ústavního soudu László Sólyom. \n\nVe volbách získal kandidát opozice László Sólyom celkem 185 hlasů, zatímco kandidátka vládní koalice Katalin Szili jen 182 hlasů, zřejmě kvůli nehlasování koaličního partnera SZDSZ.\n\nPrezidentem republiky s mandátem do roku 2010 byl tedy zvolen László Sólyom. Úřadu se oficiálně ujal dne 5. srpna 2005.\n\nPrezidentské volby 2010 se konaly krátce po parlamentních volbách, ve kterých drtivě zvítězila strana Fidesz, která díky společné kandidátce s KDNP má v parlamentu dvou třetinovou ústavní většinu. Výběr a volba prezidenta byly tedy plně v jejích rukách. \n\nVládní strana Fidesz navrhla předsedu parlamentu Pála Schmitta. Druhá nejsilnější MSZP kandidovala Andráse Balogha. Kandidátkou krajně pravicového Jobbiku byla europoslankyně Krisztina Morvai. A nejmenší parlamentní strana LMP chtěla navrhnout tehdejšího prezideta László Sólyoma, ale neměla dostatek hlasů.\n\nPodle průzkumů veřejného mínění si veřejnost přála opětovné zvolení Sólyoma, ale Fidesz prosadil svého kandidáta. Podle politologů totiž premiér Viktor Orbán plánuje velké změny v ústavě a Sólyom, jako bývalý ústavní právník, by mohl být překážkou při těchto změnách.\n\nVolba prezidenta republiky se konala dne 29. června 2010.\n\nPrezidentem republiky s mandátem do roku 2015 byl zvolen Pál Schmitt. Hlasovalo pro něj 263 poslanců (Fidesz 227 + KDNP 36). Úřadu se oficiálně ujal dne 6. srpna 2010.\n\nPrezidentem republiky s mandátem do roku 2017 byl zvolen János Áder. Úřadu se oficiálně ujal 10. května 2012.\n\n\n"}
{"id": "602170", "url": "https://cs.wikipedia.org/wiki?curid=602170", "title": "Španělská západní Afrika", "text": "Španělská západní Afrika\n\nŠpanělská západní Afrika byla španělská kolonie ležící na pobřeží Atlantského oceánu na území dnešního Maroka a sporného území Západní Sahara. Vznikla v r. 1946 sloučením Španělskem ovládaných území Cabo Juby, Ifni, Rio de Oro a Sakia al-Hamra. Zanikla v 1958 navrácením území Cabo Juby Maroku.\n\nV širším pojetí představuje španělská západní Afrika veškerá španělská území v západní Africe, ovšem bez Španělského Maroka a Kanárských ostrovů.\n\nPrvní Španělé přicházeli do západní Afriky již koncem středověku, ať už to byl cestovatel \"Jaume Ferrer\", Katalánec, který zmizel v r. 1375 na cestě podél afrického pobřeží, nebo Kastilci, kteří se v roce 1405 se vylodili u mysu Búdždúr a přepadli zde karavanu. V r. 1449 udělil král Jan II. Kastilský \"Juanovi de Guzman\" v léno území mezi mysy \"Ghir\" (u Agadiru) a Búdždúr. V 15. století se stal rozsah zámořských držav předmětem sváru s Portugalci a atlantické pobřeží Afriky v něm hrálo podstatnou roli. Tento spor se pokusil vyřešit papež Kalixtus III., když v r. 1456 určil mys Búdždúr jako hranici rozdělení světa mezi Kastílii (severně) a Portugalsko (jižně). První výprava Kastilců se uskutečnila až v r. 1476. Naproti Kanárským ostrovům zbudovali pevnost \"Santa Cruz de Mar Pequeña\". Její přesná poloha není přesně známa; může jít o \"Vádí Chebica\", \"Puerto Cansdao\" nebo Sidi Ifni. Pevnost byla záhy obklíčena vojskem o síle 10 000 pěšáků a 2 000 až 3 000 jezdců a vzdala se, protože dostala z Kanárských ostrovů jen nepatrné posily (700 mužů).\n\nObjevení Ameriky Kryštofem Kolumbem mělo za následek odklon španělského zájmu od západní Afriky. Rozdělení světa mezi Portugalsko a Španělsko bylo v r. 1494 nově definováno smlouvou z Tordesillas. Přesto se Španělé v r. 1496 na pobřeží vrátili a tři roky poté uzavřeli s kmenovým svazem \"Ait Atta\", který žil podél horního toku řeky Dra, smlouvu o poddanství vůči španělskému trůnu. Mír se ovšem netýkal ostatních kmenů, např. kmene \"Massa\". Dalšími pevnostmi, které Španělé postavili, byly \"Taghazút\", Búdždúr (Cabo Bojador) a \"San Miguel\" poblíž Agadiru. Další výstavbu pevností španělský král zakázal a navíc kmen \"Massa\" zničil pevnost \"San Miguel\", při jejíž obraně padly tři čtvrtiny posádky. V důsledku mezinárodních událostí ponechali Španělé po r. 1509 celé pobřeží portugalskému vlivu. V odporu proti evropské expanzi se místní kmeny v r. 1511 sjednotily pod vedením Saadů a dobyly \"Taghazút\" (1516). O rok později dobyly také \"Santa Cruz de Mar Pequeña\". Tuto pevnost sice Španělé obnovili, ale Saadové se jí definitivně zmocnili v r. 1524.\nPro blízkost Kanárských ostrovů španělský zájem o území západní Afriky nezanikl, nicméně jejich hlavní zájem byl soustředěn na americké zámoří. Navíc bylo toto území za Saadů pod silnou marockou vládou, která pronikání zabraňovala. Teprve v 18. století otevírají Španělé na pobřeží dočasné obchodní stanice, což bylo 28. května 1767 stvrzeno smlouvou z Marrakéše, kterou podepsal sultán \"Mohamed III.\" s Karlem III. Španělským. Obdobná smlouva byla uzavřena v Meknesu 1. března 1799 mezi \"Sulejmanem Marockým\" a Karlem IV. Španělským.\n\nV důsledku porážky Maroka ve španělsko-marocké válce (1859-60), muselo Maroko na základě dohod z Tetuánu postoupit Španělsku především území na severu, ale též území na pobřeží Atlantiku, kde se kdysi nacházela pevnost \"Santa Cruz de Mar Pequeña\", aniž by byla známa její přesná poloha. V r. 1878 nalezla výprava Španělů zříceniny u ústí řeky Nún a její vůdce \"Blacso de Garray\" dostal svolení místních kmenů ke zřízení rybářského přístavu. Ovšem sultán \"Mulaj Hasan\" navrhl, aby byl přístav zřízen jinde – na území Ifni, ale nepřátelství zdejšího obyvatelstva zabránilo Španělům si tuto oblast přivlastnit, což se podařilo až později.\nV druhé polovině 19. století v oblasti od Maroka až k emirátu Adrar na jihu vládla anarchie. Místní kmeny žily ve vzájemně velmi komplikovaných vztazích, které měly složitou hierarchii uplatňovanou pomocí poplatků za ochranu, nebo výpalného; některé válečnické kmeny žily pouze z nich. Slušnou pověst a silnější postavení zde měl kmen \"Uld Delim\", který ovšem neustále válčil s kmenem \"Inzarugů\". Každý kmen měl svoji jedinečnou strukturu a dělil se na frakce a subfrakce a, vzhledem ke kočovnému způsobu života, na tábory, které obývala zpravidla jedna rodina. Kmenová autorita se uplatňovala prostřednictvím vládců (šejků), nebo výjimečně kmenového shromáždění (džama).\n\nV r. 1879 získal Skot \"Donald MacKenzie\" povolení místního kmene založit na rozloze 3 x 12 km poblíž mysu Juby obchodní stanici. Společnost \"North-West Africa Company\", která mu patřila, zde zřídila faktorii \"Port Victoria\", aby podchytila část karavanního obchodu. S cílem tomu zamezit nabídl sultán \"Mulaj Hasan\" MacKenziemu vyplatit odstupné. To však MacKenzie odmítl a pokračoval ve vyzbrojování místních kmenů, proto vyslal sultán v r. 1880 vojenskou výpravu, která měla stanici obklíčit. Výprava nezpůsobila velké škody, nicméně přiměla MacKenzieho, aby hledal spojence, kterého našel v mauritánském emírovi z Adraru. Později, v r. 1882 nebo 1886, vyslal sultán proti Port Victoria ještě jednou trestnou výpravu. V roce 1888 byl vedoucí obchodní stanice zavražděn, v důsledku čehož bylo Maroko přinuceno zaplatit Britům kompenzaci ve výši 5 000 liber. Přes občasné šarvátky s kmenem \"Inzarugů\", došlo k posílení marockého vlivu. Britská přítomnost byla ukončena později.\n\nTaké španělské obchodní společnosti se začaly o území zajímat více. V r. 1881 postavila společnost \"Sociedad Pesquerías Canario-Africanas\" přístaviště v místě Dachly.\n\nHektický byl rok 1884, kdy v lednu podepsal \"Emilio Bonelli y Hernando\", zastupující společnost \"Sociedad Española de Africanistas y Colonistas\", smlouvu s místními náčelníky, ve které přenechali poloostrov Rio de Oro Španělsku, které ho tehdy ale ještě nezabralo. 28. listopadu podepsal Emilio Bonelli další smlouvu se třemi zástupci kmene \"Uld bu Sba\", která ho opravňovala zřídit faktorie \"Villa Cisneiros\" (dnes Dachla), \"Puerto Badía\" (dnes Angra da Cintra – 100 km jižně od Dachly) a \"Medina Gatell\" (dnes Al-Kuvíra). V souvislosti s probíhající Berlínskou konferencí vyhlásilo 26. prosince Španělsko protektorát na pobřeží od mysu Búdždúr na severu až po Bílý mys (Bahía del Oeste, Ras Nuadhibú) a nazvalo ho Rio de Oro. Měsíc na to byl tento zábor na závěr konference uznán, což zabránilo Donaldovi MacKenziemu zřídit faktorie, které zde zamýšlel. Správním střediskem se stala Villa Cisneiros, kde Bonelli nechal pomocí dělníků z Kanárských ostrovů postavit přístav.\n\n6. dubna 1887 vyhlásili Španělé rozšíření svého protektorátu 240 km do vnitrozemí, kde začínal emirát Adrar, a zároveň vznesli požadavky na oblast Sakía al-Hamra na severu. Správa obou protektorátů byla svěřena náměstkovi guvernérova Kanárských ostrovů, jemuž bylo území podřízeno. Byla to reakce na březnový nájezd kmenů Uld Delim na Villu Cisneiros, kterou vyplenily. Další útoky proběhly v březnu 1892 a v listopadu 1894. Ani smlouva s šejkem kmene, která byla podepsána 2. března 1895 neznamenala konec nájezdů na město, poslední byl proveden v březnu 1898.\n\nBritská přítomnost v oblasti byla ukončena v r. 1895 poté, co se Britové pokusili přimět sultána, aby prohlásil, že území Cabo Juby je na něm nezávislé. Protože takové prohlášení nezískali, rozhodli se mu prodat za 50 000 liber společnost \"North-West Africa Company\" oficiálně s tím, aby se faktorie Port Victoria přeměnila na svobodný přístav. V britsko-marocké smlouvě z 13. března se konstatuje, že nikdo nebude moci vznášet požadavky na území mezi vádí Dra a mysem Búdždúr, protože toto náleží Maroku. V té době ještě nebyly mezi Španělskem a Francií, tehdy dominující velmocí na západě Afriky, dohodnuty hranice zájmových sfér, k čemuž došlo až počátkem 20. století.\nZatímco Španělský vliv zůstával omezen na pobřeží, Francouzi se snažili ovládnout i vnitrozemí Sahary, aby propojili svoji stabilizovanou državu v Alžírsku s nově získanými územími v dnešní Mauritánii. Vznikla nutnost určit hranice, což proběhlo na několika tajných jednáních v Paříži: 27. června 1900 jižní a západní hranice Ria de Oro; 3. října 1904 hranice území Sakia al-Hamra a přilehlého zájmové území v Maroku. První úmluvou přišli Španělé o oblast \"Sedkha Idjil\" poblíž Bílého mysu, přičemž přesné vymezení hranice na tomto poloostrově bylo určeno až v r. 1912. 7. listopadu 1901 byl protektorát Rio de Oro prohlášen španělskou kolonií a v jejím nově vyhlášeném hlavním městě Villa Cisneros (dnes Dachla) byl zřízen úřad guvernéra. Odtud byl řízen i protektorát Sakia al-Hamra. Prvním guvernérem byl jmenován roku 1903 \"Francisco Bens\", který se významně zapsal do zdejší historie.\n\nDalší významnou osobností byl v této době šejch \"Ma el-Ainin\", který v r. 1895 založil v místě vodního zdroje a křižovatky karavanních cest opevněnou osadu Smara. Byl rovněž náboženským vůdcem a jeho vliv sahal až do dnešní jižní Mauritánie. Zprvu podporoval postup Francouzů, kteří svůj nápor soustředili nejdříve proti válečnickým kmenům, jeho mocenským rivalům. V r. 1905 vyslal svého nejstaršího syna do emirátu \"Adrar\", aby s marockou vojenskou pomocí podpořil tamějšího vládce v boji proti Francouzům. Ti však mezitím porazili klíčové kmeny v oblasti \"Tagant\" (dnešní Mauritánii), přičemž padl i emír Adraru \"Bakar\". Situace se obrátila poté, co byl 12. května 1905 zavražděn (patrně na příkaz Ma el-Ainina) francouzský komisař pro Mauritánii \"Xavier Coppolani\". Ma el-Ainin vyhlásil proti Evropanům svatou válku a požádal o pomoc Maroko, přičemž se neobrátil přímo na sultána Abdelazíze, ale na jeho bratra Abdelháfida. Cílem bylo zajistit přímé dodávky zbraní po moři, k čemuž byl využit především přístav v Tarfaji. Zde se také na podzim r. 1905 vylodil sultánův strýc \"Idrís Ben Abderrahmán\", aby se připojil k jednotkám ve Smaře. V r. 1907 zahájili Francouzi pod vedením nového komisaře \"Henri Gourauda\" ofenzívu na sever. Srážky dopadaly většinou ve pospěch Francouzů, a přestože Smara nebyla boji zasažena, Ma el-Ainin se stáhl do Tiznitu, kde se prohlásil mahdím a záhy v r. 1910 zemřel.\n\nV r. 1911 propukla druhá marocká krize a jejím urovnáním získala Francie volné ruce v Maroku. Neustále stupňovala svůj tlak na sultána Abdelháfida, který nahradil v r. 1908 svého bratra Abdelazíze, považovaného za příliš ústupného. Na trůnu čím dál méně závislí místní vůdci chtěli, aby se sultán energicky postavil Evropanům, kteří během předchozí vlády prakticky připravili Maroko o samostatnost. Ovšem nedisponovali silami dostatečnými k jejímu obnovení. 30. března 1912 podepsal sultán Feský mír, kterým se samostatnosti oficiálně vzdal ve prospěch Franci a Španělska a tyto mocnosti si zřídily na území Maroka protektoráty. Syn Ma el-Ainina \"Abdel al-Hiba\", který se prohlásil sultánem Tiznitu a mahdím, poté vytáhl na sever a 15. července 1912 v čele desetitisícové armády slavnostně vstoupil do Marrakéše. Tři dny poté Abdelháfid abdikoval ve prospěch svého bratra Jusúfa, ovšem Abdel al-Hiba byl záhy poražen. Dohodu o definitivním rozdělení Maroka podepsalo Španělsko s Francií v Madridu 27. listopadu 1912. Dohoda potvrdila předchozí úmluvy o hranicích, definovala hranice enklávy Ifni a navíc přiřkla Španělsku území Cabo Juby, které doposud bylo ve španělské sféře vlivu.\nPřesto odboj proti cizí moci pokračoval a Francouzi v r. 1913 zničili část Smary. Během první světové války chtěli odporu kočovníků využít jak Turci, tak Němci a zkoušeli jim dodávat zbraně. V r. 1916 Španělé zajali posádku německé ponorky poblíž mysu Juby. Z tohoto důvodu dal guvernér Bens 29. července 1916 území Cabo Juby obsadit a vyhlásil jej španělským protektorátem. Guvernér pokračoval v upevňování španělské přítomnosti a v r. 1920 zřídil na východním pobřeží Bílého mysu, nejjižnějším cípu Ria de Oro, posádku poblíž francouzského přístavu \"Port Etienne\" (nyní Nuadhibú), a sídlo nazval La Agüera (status tohoto místa je nejasný, v některých pramenech je uváděno jako samostatná kolonie). Podobně postupovali Francouzi a ve 20. letech postupně vytlačili odbojníky do Rífu na sever a do oblasti Sakia Al-Hamra na jihu a tím vzala za své relativní španělská neutralita. K potlačení odporu došlo až v r. 1934, kdy nastalo velké sucho a pastevci se museli stáhnout ke zdrojům vody.\nV r. 1924 zřídila španělská vláda administrativní jednotku Španělská Sahara k jednotné správě Ria de Oro, které bylo od r. 1901 přeměněno na kolonii, a protektorátu Saguia el Hamra. Její součástí bylo i město La Agüera. Význam území vzrostl s rozvojem letectví, které bylo kvůli hrozbě písečných bouří provozováno podél pobřeží. Malý dolet letadel dal za vznik několika letištím, z nich nejznámější byly Tarfaja a La Agüera.\n\nZa Španělské republiky se zrychlil průzkum území. V r. 1928 se v místě Al-´Ajún na území Sakia al-Hamra trvale usídlili kočovníci a po objevení vydatných zdrojů podzemní vody zde bylo založeno město, které se v roce 1940 stalo hlavním městem celé oblasti. V letech 1931 až 1935 uskutečnil kapitán \"Francisco Pérez\" z La Agüery tři cesty do vnitrozemí a toto území zmapoval. V této době byl v Dachle zřízen internační tábor pro odpůrce republiky. 20. července 1946 byly všechny španělské državy na pobřeží Atlantského oceánu sjednoceny do Španělské západní Afriky se sídlem guvernéra v Sidi Ifni. Ve čtyřicátých letech byl zahájen geologický průzkum, který v r. 1949 vyústil v objevení rozsáhlých ložisek fosfátů u města Bukra. V padesátých letech se v důsledku opakujícího se sucha musela část kočovníků usadit poblíž sídel.\n\nV r. 1956 získalo Maroko nezávislost a pod vlivem nacionalistických sil, především strany \"Istiqlal\" pod vedením \"Allala al-Fassiho\", začalo podnikat kroky k obnovení své územní integrity s cílem sjednotit do tzv. Velkého Maroka všechna území, která na něm kdy byla v minulosti závislá. S podporou Arabské ligy vzneslo nároky na Španělskou západní Afriku, později samostatnou Mauritánii a část francouzské Sahary (Alžírska). Na rozdíl od nacionalistů Maroko nenárokovalo žádné území francouzského Súdánu (Mali). S podporou armádních kruhů vznikla \"Armáda marockého osvobození\", která byla tvořena převážně příslušníky saharských kmenů a která byla organizována podobně jako marocké jednotky bojující před nezávislostí proti Francouzům. 10. dubna 1957 proběhly v Sidi Ifni manifestace následovány vraždami místních obyvatel spolupracujících se Španěly. Španělsko v důsledku toho posílilo svoje síly v Al-´Ajúnu. 23. října napadla Armáda marockého osvobození Ifni a až na město Sidi Ifni obsadila do 6. prosince celé jeho území. 12. ledna 1958 napadly marocké jednotky Al-´Ajún a poté, co byly odraženy, začaly operovat více ve vnitrozemí a pronikaly až do Mauritánie, která byla francouzskou kolonií. Španělé se spojili s Francouzi a se vzdušnou podporou 130 letadel zahájili protiofenzívu, do které nasadili 14 000 mužů. Během dvou týdnů byly marocké jednotky zatlačeny zpět. Dohodou z 2. dubna uzavřenou v Angra de Cintra získalo Maroko pouze území Cabo Juby, ovšem Španělé již zákonem z 12. ledna 1958 Španělskou západní Afriku zrušili. Vznikly tři zámořské provincie Rio de Oro, Sakia al-Hamra a Ifni s plnými právy španělských provincií se zastoupením v kortesech; provincie Rio de Oro a Sakia al-Hamra se společně nazývaly Španělská Sahara.\n\nV r. 1962 začalo Španělsko uskutečňovat plán hospodářské modernizace. Počínaje rokem 1963 se každé dva roky uskutečňovaly obecní volby. Na žádost Maroka byla v r. 1963 Španělská Sahara zapsána OSN na seznam nesamosprávných území. 17. prosince 1965 přijalo valné shromáždění rezoluci 2072 vyzývající Španělsko k okamžitému přijetí opatření k odstranění koloniální závislosti Ifni a Španělské Sahary. Od té doby byla tato otázka každoročně na pořadu jednání dekolonizační komise a v doplňujících rezolucích valného shromáždění v letech 1966 až 1973 bylo Španělsko vyzýváno k zavedení práva na sebeurčení. Maročané byli přesvědčeni, že si obyvatelé Španělské Sahary převážně přejí připojení k Maroku a že případné hlasování bude pouze formální. Na druhé straně již v r. 1957 prohlásil \"Moktar uld Daddah\", pozdější prezident Mauritánie, že doufá, že obyvatelé Španělské Sahary pomýšlejí na velkou hospodářskou a duchovní Mauritánii, která vychází z jednotné pouštní civilizace. Tento názor se později odrazil v mauritánské zahraniční politice. Koncem 60. let došlo ke sblížení Franciska Franka a Hasana II. v mezinárodní politice, v důsledku čehož Španělsko v r. 1969 navrátilo Maroku Ifni.\n\nZárodky hnutí proti cizí nadvládě začaly vznikat zhruba deset let po porážce z konce 50. let. \"Mohamed Bassiri\" založil v r. 1967 pacifistické \"Hnutí za osvobození Sakia al-Hamra a Wádí ad-Dahab\". 17. června 1970 vedl demonstranty s peticí pro guvernéra. Přivolané jednotky zahájily střelbu do davu, který se odmítl rozejít, a zastřelily 11 účastníků. Během následujících dnů bylo pozatýkáno několik osob včetně Bassiriho, který byl od tehdy nezvěstný, pravděpodobně zavražděn.\nV r. 1969 založil \"Eduardo Moha\" \"Revoluční hnutí modrých lidí\" (Morehob), které požadovalo připojení k Maroku.\nV r. 1971 založil \"Wálí Mustafa Sajed\", tehdy student práv na univerzitě v Rabatu, skupinu, která se zabývala možností násilného osvobození Západní Sahary bez marocké účasti. V r. 1973 se podařilo marockým úřadům tuto skupinu rozehnat a Wálí Mustafa Sajed uprchl do pouště. 10. května téhož roku byl zvolen generálním tajemníkem Lidové fronty osvobození Sakía al Hamra a Ria de Oro (\"Frente Popular de Liberación de Saguía el Hamra y Río de Oro\" – Polisario) na jejím zakládacím sjezdu, který se konal v Mauritánii ve městě Aïn Bentili.\nV r. 1974 vznikla promarocká Fronta osvobození a jednoty (\"Front de libération et de l'unité\").\nV únoru 1975 Španělé povolili Saharskou stranu národní jednoty (\"Partido de la Union Nacional Sahraoui\") s cílem zachovat vazby ke Španělsku, ale její vůdce \"Chalihenna Uld Rašíd\" se záhy sblížil s Marokem a ovlivnil několik místních šejků, kteří vyhlásili věrnost Maroku. Vzedmutí protikolonialistického hnutí je dáván do souvislosti s ukončením portugalské přítomnosti v Africe v důsledku Karafiátové revoluce.\n\n21. dubna 1974 Španělsko vyhlásilo na počátek následujícího roku referendum. Maroko se proti tomu postavilo a navrhlo arbitráž u Mezinárodního soudního dvora. Na zasedání hlav států Africké unie v říjnu téhož roku v Rabatu uzavřelo Maroko s Mauritánií tajnou dohodu o rozdělení země. Přestože Alžírsko otevřeně podporovalo nezávislost Západní Sahary, existují domněnky, že dohodu svých sousedů schválilo. Španělé uskutečnili rychlé sčítání lidu, aby mohlo připravit volební seznamy. Bylo sečteno přes 70 tisíc obyvatel; Polisario doposud tvrdí, že nebyli sečteni kočovníci, ani obyvatelé uprchlických táborů, a uvádí nadnesený počet obyvatel 250 až 300 tisíc.\n\n13. prosince 1974 přijalo Valné shromáždění OSN rezoluci 3292, ve které potvrdilo obyvatelům Španělské Sahary právo na sebeurčení, požádalo Mezinárodní soudní dvůr o vydání poradního názoru ohledně statusu a právních vazeb tohoto území a vyslalo tam svoji misi. Mise byla zahájena na přelomu května a června 1975. Španělsko preferovalo samostatnost území před rozdělením mezi jeho dva sousedy. V létě 1975 umožnilo jednotkám Polisario volný pohyb územím a začalo s ním vyjednávat o praktickém předání moci. Za těchto okolností mise OSN konstatovala 15. října, že obyvatelstvo převážně podporuje samostatnost před rozdělením země. Následujícího dne vydal Mezinárodní soudní dvůr svůj názor, že před španělskou okupací měla země právní svazky založené na věrnosti k Maroku a mauritánskému společenství a že neshledává žádné vztahy územní suverenity.\n\nStahování Španělů bylo zahájeno již koncem října 1975, např. Al-Kuvíru opustili 30. října. Uvolněné pozice obsazovali během listopadu bojovníci Polisario. Po Madridských dohodách uvolněný prostor začaly od prosince zabírat marocké, resp. mauritánské jednotky. Významnější konflikty mezi nimi a Polisario jsou zaznamenány od ledna 1976. Koncem ledna jednotky Polisario napadly dopravník fosfátů u Bukry a v téže době proběhla bitva u Amgaly mezi marockými jednotkami a jednotkami Polisario. Prokázalo se, že na straně Polisario bojovali příslušníci alžírských ozbrojených sil, ovšem Polisario přiznává pouze logistickou výpomoc. 26. února 1976 Španělsko oznámilo OSN, že upustilo od správy Západní Sahary, následujícího dne byla frontou Polisario vyhlášena Saharská arabská demokratická republika, nárokující si celou Západní Saharu.\nOrganizace spojených národů považuje doposud (2011) Španělsko za správce Západní Sahary de jure.\n"}
{"id": "602173", "url": "https://cs.wikipedia.org/wiki?curid=602173", "title": "Maisse", "text": "Maisse\n\nMaisse je francouzská obec v departementu Essonne, v regionu Île-de-France, 51 kilometrů jižně od Paříže.\n\nSousední obce: Valpuiseaux, Courdimanche-sur-Essonne, Milly-la-Forêt, Buno-Bonnevaux a Gironville-sur-Essonne.\n\n\n\"Počet obyvatel\"\nObec je dostupná linkou RER D.\n\n\n"}
{"id": "602176", "url": "https://cs.wikipedia.org/wiki?curid=602176", "title": "Obytný vůz", "text": "Obytný vůz\n\nObytný vůz je vlastně auto, ve kterém se dá bydlet. Je velice podobný obytnému přívěsu, ale má vlastní pohon, takže je možné obytný vůz řídit zevnitř. Obytný vůz často dosahuje velikosti autobusu, někdy může být ještě větší. Dražší obytné vozy můžou mít i dvě patra.\n\n"}
{"id": "602177", "url": "https://cs.wikipedia.org/wiki?curid=602177", "title": "Incká architektura", "text": "Incká architektura\n\nIncká architektura je jedna z několika předkolumbovských typů architektury. Inkové tento typ převzali od kultury Tiwanaku z dnešní Bolívie. Mezi významné dochované incké stavby patří Machu Picchu či Cuzco v Peru. Dalšími významnými lokalitami jsou Sacsayhuamán a Ollantaytambo. Mezi typickou připomínku této architektury patří kvádrové zdivo – opracované kameny bez malty či jiného pojiva (suchá zídka), pomocí nějž byly stavěny budovy. Kamenné bloky jsou na sebe tak přesně naskládané, že mezi ně není možné vložit nůž. Dále například zemědělské terasy pro pěstování plodin nebo vystavěné cesty, které Inkové i přes neznalost kola využívali.\n\nInkové používali materiál z místních zdrojů. Tím pádem byly stavby vyrobeny nejčastěji z žuly nebo vápence. Někdy byl takový zdroj ovšem vzdálený několik kilometrů. V Ollantaytambo to vyřešili tak, že kámen dobývali na jedné straně údolí Urubamba. Ten následovně posílali přes řeku Urubamba, a pak pomocí rampového systému na stavbu pevnosti a chrámového komplexu nad touto vesnicí. Jak Inkové řezali a tvarovali kámen, není přesně známo, byť to jde s relativně jednoduchými nástroji a malým úsilím. Je pravděpodobné, že k tomu používali kamenné nastroje (diorit jako starověcí Egypťané), možná také měděné a bronzové. \nV současnosti existují různé teorie o tom, jak Inkové obráběli své kameny: \n\nPodle některých archeologů byli inčtí stavitelé rozděleni do tří skupin.\n\n"}
{"id": "602182", "url": "https://cs.wikipedia.org/wiki?curid=602182", "title": "Kačka strakatá", "text": "Kačka strakatá\n\nKačka strakatá (též kačka pestrá nebo kachna strakatá; \"Histrionicus histrionicus\" – z latinského \"histrio\" = herec) je malý druh vrubozobého ptáka a jediný žijící zástupce rodu \"Histrionicus\".\n\nKačku strakatou poprvé popsal Linné v roce 1758 a jedná se o monotypický druh z rodu \"Histrionicus\". Monotypický rod je, laicky řečeno, rod s jediným podřazeným taxonem. V dřívější době existovaly i jiné druhy, avšak dochovaly se jen jejich fosílie, které byly často nalézány na území Spojených států, především v Kalifornii. Tyto druhy již vyhynuly a zbyla pouze kačka strakatá. V současnosti jsou uváděny dva poddruhy kačky strakaté. Ty se liší hlavně v geografickém rozšíření.\nDorůstá 38–45 cm a váží 526–675 g. Jedná se o velmi malou a pestře zbarvenou kachnu s výrazným pohlavním dimorfismem. Samec má přední polovinu těla převážně šedomodrou s bílými pruhy a typickou bílou skvrnou za okem. Zadní část boků je kaštanově hnědá. Naopak samice je šedohnědá s bělavou hrudí (ta u samců v prostém šatě chybí) a se třemi bílými skvrnami na hlavě. Mláďata a nevyzrálí jedinci se podobají spíše samicím.\n\nHnízdí u chladných, rychle tekoucích toků na severozápadě a severovýchodě Severní Ameriky, Islandu, v Grónsku a východní Asii. Je tažná, zimuje převážně na skalnatých pobřežích Tichého a Atlantského oceánu a vzácně zaletuje též na území západní a střední Evropy.\n\nPo potravě, kterou tvoří měkkýši, korýši a vodní hmyz, pátrá pod vodou. Pohlavně dospívá ve věku 2 let a je sezonně monogamní. Do hnízda, které bývá skryté v husté vegetaci, klade 5–8 vajec, na kterých sedí 27–29 dnů. Mláďata jsou pak opeřena ve věku 40–50 dnů.\n\n"}
{"id": "602187", "url": "https://cs.wikipedia.org/wiki?curid=602187", "title": "Kurt Albert", "text": "Kurt Albert\n\nKurt Albert (28. ledna 1954, Norimberk – 28. září 2010, Erlangen) byl německý horolezec. Zemřel po pádu z ferraty u Erlangenu.\n\nZa jeho domovskou oblast lze považovat Frankenjuru, kde v roce 1975 začal malovat červené puntíky u cest, které přelezl volně v jednom kuse bez pádu (tj. s použitím umělých prostředků pouze k jištění, nikoliv k postupu vzhůru nebo odpočívání). Od těch dob se tento styl přelezu nazývá RP (zkratka z německého \"Rotpunkt\"). Současně s volným přelézáním dříve technicky lezených cest otevřel stupnici obtížnosti, neboť tehdejším maximem byl VI. stupeň.\n\nMezi jeho spolulezce patřili např. Wolfgang Güllich, Bernd Arnold a Stefan Glowacz. Společně se také dostali do knihy o světových hvězdách volného lezení \"Rock Stars\", kterou napsal Heinz Zak v roce 1995.\n\n\n\n\n \n"}
{"id": "602191", "url": "https://cs.wikipedia.org/wiki?curid=602191", "title": "Svatopluk Procházka", "text": "Svatopluk Procházka\n\nSvatopluk Procházka (* 13. července 1958) je notář v Praze a odborník v oblasti obchodního práva. Své články k této problematice, především pak k tématu obchodních společností, publikuje v časopise Ad notam, jehož byl vedoucím redaktorem od jeho založení do roku 2003. V současnosti je členem legislativní komise prezídia Notářské komory České republiky.\n\nV roce 2009 získal jako první notář ocenění Právník roku, a to v oboru obchodní právo.\n"}
{"id": "602192", "url": "https://cs.wikipedia.org/wiki?curid=602192", "title": "The Colour of Magic", "text": "The Colour of Magic\n\nThe Colour of Magic označuje více děl, která se týkají humorné fantasy ságy Zeměplocha britského spisovatele Terryho Pratchetta:\n"}
{"id": "602196", "url": "https://cs.wikipedia.org/wiki?curid=602196", "title": "Bojovnice bělolemá", "text": "Bojovnice bělolemá\n\nBojovnice bělolemá (\"Betta albimarginata\") je sladkovodní paprskoploutvá ryba z čeledi guramovití (Osphronemidae). Pochází z ostrova Borneo. Dorůstá asi 5 cm délky. Své české i vědecké druhové jméno získala podle výrazného bílého lemu na okraji nepárových ploutví.\nBojovnice bělolemá pochází z povodí řeky Sebuku v indonéské provincii Východní Kalimantan na ostrově Borneo. Vyskytuje se zde v lesních potocích, mezi kořeny a spadaným listím v mělké (5-10 cm) vodě při břehu.\nPro chov postačuje menší akvárium. Vyžaduje kyselou vodu a přistíněnou nádrž.\n"}
{"id": "602198", "url": "https://cs.wikipedia.org/wiki?curid=602198", "title": "Královna Viktorie (rozcestník)", "text": "Královna Viktorie (rozcestník)\n\nKrálovna Viktorie může být:\n\n\n\n\n\n"}
{"id": "602201", "url": "https://cs.wikipedia.org/wiki?curid=602201", "title": "Pitovcovití", "text": "Pitovcovití\n\nPitovcovití (Philepittidae) je nepočetná čeleď obsahující 4 druhy malých zpěvných ptáků řazených do 2 rodů a endemických k Madagaskaru.\n\nPitovci jsou malí pěvci s krátkými ocasy. Samci mají kolem očí výrazně zbarvené laloky, které jsou patrné převážně během hnízdního období. Zástupci rodu \"Philepitta\" se živí převážně měkkými plody, ale i hmyzem. Dva druhy rodu \"Neodrepanis\" jsou pak přizpůsobeni ke sběru nektaru. Hnízdí během období dešťů a staví velká hruškovitá hnízda zavěšená na větvích stromů. O jejich podrobnějším hnízdním chování je toho však známo jen málo. Nejprozkoumanějším druhem je pitovec hedvábný (\"Philepitta castanea\"), který je polygamní a u kterého veškerou péči o vejci i mláďata obstarává samotná samice.\n\nV současné době je jeden druh, pitovec madagaskarský (\"Neodrepanis hypoxanthus\"), považován za zranitelný. V minulosti byl označován též za ohroženého a dokonce i za možná vyhynulého, ale pouze z důvodu, že se ve vysokohorských oblastech, kde žije, jeho početnost velmi špatně odhadovala. Další druh, pitovec žlutobřichý (\"Philepitta schlegeli\"), je pak považován za téměř ohrožený.\n\n\n"}
{"id": "602208", "url": "https://cs.wikipedia.org/wiki?curid=602208", "title": "Barth (Meklenbursko-Přední Pomořansko)", "text": "Barth (Meklenbursko-Přední Pomořansko)\n\nBarth je město v německé spolkové zemi Meklenbursko-Přední Pomořansko. Leží na pobřeží Baltského moře, v Barthské zátoce, oddělené od volného moře poloostrovem Fischland-Darß-Zingst, na břehu řeky Barthe.\n\nKončí zde provozovaná část železniční tratě Velgast–Prerow z Velgastu, zbylá část do Prerowa je v současnosti mimo provoz.\n\n\n"}
{"id": "602214", "url": "https://cs.wikipedia.org/wiki?curid=602214", "title": "Státník", "text": "Státník\n\nStátník je politik, který je chápán jako autorita ve vedení státu nebo jeho zastupování navenek. Za státníka je obvykle označován prezident a předseda vlády. Pojem státník se obecně používá i pro pozitivní hodnocení vrcholných politiků.\n"}
{"id": "602217", "url": "https://cs.wikipedia.org/wiki?curid=602217", "title": "Širvinta (přítok Šešupė)", "text": "Širvinta (přítok Šešupė)\n\nŠirvinta jinak Senaširvintė, je řeka v Litvě, v Suvalkiji, v okrese Vilkaviškis, náleží do povodí řeky Šešupė. Horní tok řeky Širvinta byl regulován v 19. století, kdy bylo její koryto zkráceno o 38 km. Horní tok původní řeky byl vykopáním kanálu jménem Alvito perkasas u města Alvitas oddělen od zbytku řeky a sveden do přítoku Šeimeny jménem Vailiškis a vzápětí jeho prostřednictvím do samotné Šeimeny, která je přítokem původní řeky Širvinta. Za její pramen se dá pokládat místo 3,5 km jihozápad od městysu Alvitas, související s původním (vyschlým) korytem (bývalý nevýznamný přítok). Teče zpočátku směrem severním, po dosažení původního koryta se stáčí na západ, na sever od města Kybartai začíná silně meandrovat a stáčí se na severozápad. Po soutoku s řekou Liepona se stáčí na sever a tvoří hranici s Kaliningradskou oblastí Ruska (a to až do jejího soutoku s řekou Šešupė). U vsi Lauckaimis se do ní vlévá řeka Šeimena, která přináší také vody jejího původního horního toku. Do řeky Šešupė se vlévá ve městě Kudirkos Naumiestis jako její levý přítok, 113 km od jejího ústí do Němenu. Průměrné průtoky: nad soutokem s Rausvė: 1,49 m³/s, nad soutokem s Šeimenou: 4,03 m³/s, u ústí: 7,91 m³/s. Průměrný spád je 71 cm/km.\n"}
{"id": "602221", "url": "https://cs.wikipedia.org/wiki?curid=602221", "title": "Ballainvilliers", "text": "Ballainvilliers\n\nBallainvilliers je francouzské město v departementu Essonne, v regionu Île-de-France, 20 kilometrů jihozápadně od Paříže.\nSousední obce: Saulx-les-Chartreux, Longjumeau, Épinay-sur-Orge, La Ville-du-Bois, Longpont-sur-Orge a Villiers-sur-Orge.\n\nProtéká jím říčka Rouillon.\n\"Počet obyvatel\"\n\n\n"}
{"id": "602225", "url": "https://cs.wikipedia.org/wiki?curid=602225", "title": "Siirt", "text": "Siirt\n\nSiirt je město v Turecku, správní středisko provincie se stejným jménem. Na konci roku 2009 zde žilo 129 108 obyvatel.\n\nHlavní turistickou atrakcí města je mešita z roku 1129, která byla v roce 1965 významně renovována.\n"}
{"id": "602226", "url": "https://cs.wikipedia.org/wiki?curid=602226", "title": "120 Collins Street", "text": "120 Collins Street\n\n120 Collins Street je mrakodrap v australském Melbourne. Postaven byl podle návrhu, který vypracovala firma Daryl Jackson Pty Ltd. Má 52 podlaží a výšku 262 m, je tak 2. nejvyšší mrakodrap ve městě, ale nejvyšší kancelářský mrakodrap v celé Austrálii. Výstavba probíhala v letech 1989–1991.\n\n"}
{"id": "602227", "url": "https://cs.wikipedia.org/wiki?curid=602227", "title": "Forvo", "text": "Forvo\n\nForvo je web, který umožňuje, jak již naznačuje motto „\"All the words in the world. Pronounced.“\", nahrávat a přehrávat výslovnosti mnoha slov i jmen v mnohých jazycích. Stránka Forvo.com byla poprvé představena roku 2007 jejím spoluzakladatelem Israelem Rondónem, ovšem plně v provozu byla až o rok později. Forvo.com patří společnosti Forvo Media SL, sídlící ve Španělském San Sebastiánu a je to bezkonkurenčně nejrozsáhlejší databáze výslovností na světě. V roce 2013 byla označena jako jedna z 50 nejlepších internetových stránek vůbec. Veškeré výslovnosti jsou vytvořeny uživateli, přičemž každý má možnost hlasovat pro každý příspěvek palcem nahoru, nebo naopak palcem dolů. \n\nPro nahrávání hlasových souborů Forvo využívá technologii Flash od Adobe a nahrávka jednoho slova nebo slovního spojení může trvat maximálně čtyři sekundy. \n\nAni nemusíte k souboru nahrávat zvukovou stopu, stačí jej přidat do seznamu Slov čekajících na výslovnost a pak už jen čekat, až ho pro Vás někdo namluví. \n\nRozlišují se anonymové, zaregistrovaní uživatelé a editoři. Zaregistrovaní uživatelé mohou mimo jiné také kontaktovat některé uživatele a přidávat kategorie. Editoři mohou navíc namlouvat až několik slov najednou, mazat kategorie, mazat špatné výslovnosti (pouze ve svém rodném jazyce) a diskutovat na editorském fóru.\n\n\nForvo doporučuje nahrávat spíše krátká slova a fráze, ale přidávána mohou být i delší slova. Pokud výslovnost nesplňuje všechny podmínky, nebo obsahuje vulgarismy, je editor oprávněn nahrávku bez upozornění natrvalo smazat.\n\n"}
{"id": "602228", "url": "https://cs.wikipedia.org/wiki?curid=602228", "title": "Siirt (provincie)", "text": "Siirt (provincie)\n\nSiirtská provincie je území v Turecku ležící v jihovýchodní Anatolii. Rozkládá se na ploše 5 406 km a na konci roku 2009 zde žilo 303 622 obyvatel. Hlavním městem je Siirt.\n\nProvincie Siirt se administrativně člení na 7 distriktů:\n"}
{"id": "602229", "url": "https://cs.wikipedia.org/wiki?curid=602229", "title": "101 Collins Street", "text": "101 Collins Street\n\n101 Collins Street je mrakodrap v australském Melbourne. Byl dokončen roku 1991 podle návrhu, který vypracovala firma Denton Corker Marshall. Má 50 podlaží a výšku 260 m, je tak 3. nejvyšší mrakodrap ve městě.\n\n"}
{"id": "602230", "url": "https://cs.wikipedia.org/wiki?curid=602230", "title": "Arpajon", "text": "Arpajon\n\nArpajon je francouzské město v departementu Essonne, v regionu Île-de-France, 30 kilometrů jihozápadně od Paříže.\nSousední obce: Ollainville, Saint-Germain-lès-Arpajon, La Norville, Égly a Avrainville.\n\nLeží na soutoku řek Rémarde a Orge.\n\"Počet obyvatel\"\n\n\n\n"}
{"id": "602231", "url": "https://cs.wikipedia.org/wiki?curid=602231", "title": "Gang Starr", "text": "Gang Starr\n\nGang Starr bylo americké hip hopové duo, které tvořili rapper Keith \"Guru\" Elam a producent Christopher \"DJ Premier\" Martin. Duo je známo tím, že samplovali newyorský jazz a ten poté kombinovali s prvky hip hopu.\n\nZprvu bostonskou skupinu založil v roce 1985 rapper Guru (tehdy známý jako \"Keithy E. The Guru\"), který spolupracoval s DJ 1,2 B-Downem. Po proslavení získali smlouvu u \"Wild Pitch Records\", kde v letech 1987 a 1988 vydali tři singly.\n\nRoku 1989 DJ 1,2 B-Down ukončil svou spolupráci v duu, dále tedy prorážel Guru sám. Nedlouho poté mu poslal beat jeden brooklynský DJ. Tím nebyl nikdo jiný, než DJ Premier (tehdy známý jako \"Waxmaster C\"). Guru byl z beatu tak nadšený, že ihned nabídl Premierovi místo v Gang Starr, a tak vzniklo duo, jak je známé dnes. Jejich prvním společným singlem se stala píseň \"Words I Manifest\". Téhož roku vydali u \"Wild Pitch\" svůj debut nazvaný \"No More Mr. Nice Guy\".\n\nJejich alba nikdy nelámala rekordy, ale pomáhala vytvářet typicky newyorský hip hopový styl. Jejich následná alba \"Step in the Arena\" (1991), \"Daily Operation\" (1992), \"Hard to Earn\" (1994) a \"Moment of Truth\" (1998) získala vždy kladné kritiky. Posledně jmenované album z roku 1998 je jejich nejúspěšnější. Duo mělo vytipováno pár osobností, s kterými často spolupracovali, ti byli členy tzv. \"Gang Starr Foundation\", kde byl např. rapper Afu-Ra nebo duo M.O.P.\n\nRoku 2003, po pětileté pauze, vydali své poslední album \"The Ownerz\". Od roku 2004 Guru a DJ Peremier spolu přešuli kontakt. O rok později se duo oficiálně rozpadlo. V roce 2010 zemřel po boji s rakovinou zakládající člen dua - Guru - na zástavu srdce.\n\nDJ Premier chtěl po roce 2010 vydat poslední finální album dua, ale nedokázal získat práva na nezveřejněné nahrávky Gurua. Až poré, kdy v roce 2014 přešla práva po soudním sporu mezi rapperovou rodinou a bývalým producentem Solarem, na jeho rodinu, se mohlo album začít připravovat. Jelikož Solarovi zůstala ještě řada vlastních nahrávek s Guruem, musel je DJ Premier v roce 2016 odkoupit. Album začal usilovně dávat dohromady v roce 2018 a vydal ho o rok později pod názvem \"One of the Best Yet\". \n\n"}
{"id": "602232", "url": "https://cs.wikipedia.org/wiki?curid=602232", "title": "Habíb Elghanian", "text": "Habíb Elghanian\n\nHadž Habíb Elghanian (: حبیب القانیان, či též Habíb Elkániján; 1909 – 9. května 1979) byl íránský židovský podnikatel, multimilionář, filantrop a vůdce íránské židovské komunity. Po íránské islámské revoluci byl v zinscenovaném procesu odsouzen k trestu smrti pro obvinění ze špionáže pro Izrael, velezrady a spiknutí a stal se prvním civilistou, „který byl souzen a postaven před popravčí četu z rozkazu revolučního tribunálu.“\n\nJeho jméno se v roce 2010 objevilo v souvislosti s virem Stuxnet, který v září téhož roku napadl mimo jiné íránské jaderné reaktory. Počítačoví experti ze společnosti Symantec totiž v kódu viru nalezli číslo „05091979“, které je možná odkazem k datu Elghanianovy popravy. Tato interpretace, společně s šifrovaným odkazem na biblickou královnu Ester (viz kniha Ester), je pokládána za indicii, že za vytvořením viru stojí izraelští armádní počítačoví experti.\n\nNarodil se v Teheránu za vlády Kadžárovské dynastie. V roce 1959 založil společnost Plasco, která se postupně stala největším a technologicky nejvyspělejším výrobcem plastů v Íránu. Elghanian sehrál 60. a 70. letech významnou roli v přínosu západních technologií do Íránu v době, kdy se země za vlády Šáha Rézy Pahlavího vyvíjela progresivně kupředu v řadě oblastí (kulturní, společenské, technologické).\n\nDne 16. března 1979, jen několik týdnů po dokončení íránské islámské revoluce, byl Elghanian zatčen vládou a obviněn z „korupce“, „kontaktů s Izraelem a sionisty“, „přátelství s nepřáteli Boha“, „válčení s Bohem a jeho vyslanci“ a „ekonomického imperialismu“. Byl souzen islámským revolučním tribunálem, odsouzen k trestu smrti a zastřelen popravčí četou.\n\n"}
{"id": "602236", "url": "https://cs.wikipedia.org/wiki?curid=602236", "title": "Bourke Place", "text": "Bourke Place\n\nBourke Place je mrakodrap v australském Melbourne. Postaven byl podle návrhu, který vypracovala firma Godfrey & Spowers. Má 53 podlaží a výšku 254 metrů, je tak 4. nejvyšší mrakodrap ve městě a 5. v Austrálii. Výstavba probíhala v letech 1990 - 1991. V budově se nachází převážně kancelářské prostory a celou budovu obsluhuje 25 výtahů.\n\n"}
{"id": "602238", "url": "https://cs.wikipedia.org/wiki?curid=602238", "title": "Tumannaja (rozcestník)", "text": "Tumannaja (rozcestník)\n\nTumannaja může být:\n\n\n"}
{"id": "602241", "url": "https://cs.wikipedia.org/wiki?curid=602241", "title": "Vanilla Fudge", "text": "Vanilla Fudge\n\nVanilla Fudge je americká rocková skupina, která se stala významnou svým psychedelickým ztvárněním populárních písní. Původními členy kapely jsou: zpěvák a hráč na klávesy Mark Stein, baskytarista a zpěvák Tim Böger, sólový kytarista a zpěvák Vince Martell a zpěvák a hráč na bicí nástroje Carmine Appice. Tato sestava nahrála mezi lety 1966 až 1969 pět alb a poté se rozpadla. Ve více \"reinkarnacích\" se pak v průběhu let dávali dohromady a i v dnes hrají v sestavě, v níž jsou tři z původních členů Mark Stein, Vince Martell a Carmine Appice. Spolu s nimi hrává i baskytarista Pete Bremy a Tim Böger. Skupina je označována za \"jednu z mála psychedelických amerických formací, jejichž muzika se stala základem pro heavy metal.\n\n\n\n\nUmístění v žebříčku je pro \"Billboard\" (BB) i \"Cash Box\" (CB).\n\n\nUmístění v žebříčku je pro \"Billboard\" (BB) i \"Cash Box\" (CB).\n\n\n\n"}
{"id": "602252", "url": "https://cs.wikipedia.org/wiki?curid=602252", "title": "Maissau (hrad)", "text": "Maissau (hrad)\n\nHrad Maissau leží v západní části města Maissau v okrese Hollabrunn v rakouské spolkové zemi Dolní Rakousy. Jeho dějiny sahají až do 12. století. Počítá se dnes jako Petronell (zámek), Rappottenstein, Traun, Groß-Schweinbarth s panstvím, jakož i palác Abensperg a Traun ve vídeňské Weihburggasse k majetkům hraběcí rodiny Abensperg a Traun. \n\nNejstarší a nejvýraznější stavební památka, dříve hrad a pevnost, dílo středověku. Historicky je zachyceno, že roku 1122 Rudolf a Rozinus jsou nazýváni z Maissau (Missov nebo Mihsouw). Pánové z Maissau byl mocný ministerský rod. Ke slavným členům rodu se počítá Otto I. a jeho syn Stephan, který byl váženým v Rakousku zcela nahoře a byl věrný zemskému knížeti a vyznačoval se statečností. Majetky pánů z Maissau se v tomto článku neuvádějí, sahali od Wachau až do Pöggstall a dolů až po vinorodý kraj. Tato rodina vymřela smrtí Otto z Maissau v roce 1440. Ten je pohřben i se svou manželkou v Aggsbachu. \n\nDědictví připadlo na pány z Eckartsau. V roce 1491 zemřel Georg z Eckartsau bez mužského potomka. Jeho dcera se provdala za Otto z Zelkingu. Jejich dcera Magdalena zdědila panství Maissau roku 1526 a provdala se za Sebastiana Pána z Traunu. Syn z tohoto manželství Adam dostal pak v roce 1537 po matce panství Maissau. Roku 1653 rodina byla povýšena na říšská hrabata. \n\nProto byl hrabě z Abensperg a Traunu od roku 1526 nepřetržitě majitelem hradu a panství Maissau. \n\nDnešní statky leží kolem Maissau, u Wolkersdorfu, ve Weinviertelu, ve Waldviertelu a v Industrieviertelu, kde se obzvlášť zmiňuje Rappottenstein a Petronell. \n\nV roce 1645 byl hrad i opevněné město dobyt Švédy.\n\nOd města ležící jižní křídlo bylo přestavěno na konci 19. století v charakteru románském a novogotickém stylu. Starší a u lesa ležící část pochází z 15. století a zjevně ještě raně gotické stavby, především strážnice a obranná věž. Zde se nachází velkolepý zámecký les. \n\nLes se posunuje až k území města, kde je (pozoruhodná socha Jana Nepomuckého z roku 1773 a křížová cesta od C. PuzzoĺoGG z roku 1994) s korouhvičkou sedmi statečných bratří, s vinným sklepem, který si jako vlhkou a úsměvnou stráž postavili „u hory“.\n\nJádro hradu s hradní věží bylo postavené ve 13. či 14. století a rozšířené v 16. a 17. století. Přestavba se prováděla asi kolem roku 1870 (1879 částečně dokončena). Plány navrhl Johann Romano von Ringe (1818–1882) a August Schwendenwein z Lanauberga.\n\nPřístup od jihu k dřívějšímu hradnímu příkopu je ze vstupní věže s postranním hospodářským křídlem. Dvoupodlažní věž byla postavena v roce 1879 na místě raně novodobé předchozí stavby, s valbovou střechou na konzolách a spojena otevřeným obloukem s balustrádou v patře. \n\nMěstská strana je obehnána zdí se skulpturou erbů. Vlevo je erb aliance Abensperg-Traun, s letopočtem 1563, vpravo alianční erb Traun-Polheim s letopočtem 1583, rovněž tak prostřední erb s bohatou kartuší v rámu s letopočtem 1460. Na obě strany vstupní brány s věží jsou protáhlá nízká dvoupodlažní hospodářská křídla. Východní křídlo se strmou sedlovou střechou a klenbovými stropy v přízemí, vzniklo v 17. století. Nad průčelím na západní straně stojí kartuše s aliančním erbem „Traun-Zinzendorfů“, s letopočtem 1638. Západní trakt, se seskupeným kruhovým oknem a polygonálním arkýřem, byl přestavěn kolem roku 1896. Předhradí bylo s jádrem hradu spojeno postranní dvorní stavbou sousedící s hradební zdí (přímé pokračování městského opevnění). Severozápadní přístup k jádru hradu je terasou přes malou, na skalní stěně kladenou, šestiúhelnou věž s točitým schodištěm a s pyramidovou střechou, datované rokem 1879. Nad průčelím je erb rodiny Abensperg-Traunů. V poschodí věže jsou okenní tabulky s erbem panského rodu.\n\nHrad má nepravidelný komplex budov z různé doby výstavby, obklopené zbytky středověkého opevnění. Malé, přibližně čtvercové, na jih směřující nádvoří. Zásadní rozsáhlé stavební změny byly provedeny ve druhé polovině 19. století. \n\nNejstarší část převážně raně gotické hradní věže v severovýchodním koutu vznikla ve 13. století. Atikové podlaží má čtyři mnohoúhelníkové věže a rohový arkýř z 16. století. Strmá valbová střecha a ozdobné arkýře vznikly kolem roku 1870. Východní strana je raně gotická, jakož i arkýř na krátké kamenné konzole. \n\nStředověkou stavbou je jižní, dnes dvoupodlažní křídlo domu. V přízemí gotické haly ze 14. století, jsou s křížové klenby na pilířích kruhového průřezu. Od roku 1964 slouží síň jako kaple. Nad ní je dřívější zámecké divadlo (pravděpodobně ze 16. či 17. století), které bylo v roce 1870 sešlé. V roce 1920 bylo postaveno panské schodiště.\n\nSeverní dvorní fronta tvoří v podstatě pozdně středověké dvou a třípatrové křídlo, průčelí z 16. století se sgrafitovými patry, jakož i dřevem kryté na daleko natažené pilastry arkády v přízemí. Kamenná kašna s velkolepým, vodním chrličem delfína vznikla v 17. století. Západní křídlo domu bylo od dvoupodlažní věže po severní vjezd ukončeno, jehož vnější průčelí bylo do dnešní formy kolem roku 1900 ukončené, se strmou valbovou střechou přes podpěru plochého arkýře. Pozdně gotický oblouk brány přechází v pravoúhlé pole s letopočtem 1578, nad tím obdélníková skulptura erbu Abensperg-Traunu s datem 1557.\n\nJižní pokračování stavby je poněkud nižší. Dvou a třípatrová křídla z 16. a 17. století. Koncem 19. století byla provedena rozsáhlá přestavba, průčelí k předhradí (na jih) stoupající před novou stavbou východní věže asi ze 16. a 17. století na západ, zemětřesením narušené a zkrácené. Na západní frontě mohutné, v opěrách vytvářené hradní věže, bohaté brány z konce 19. století a monumentální tříramenné schodiště. Jižní křídlo domu z dvorní strany dvoupodlažní, klenuté výklenky, sloupy kamenné z 16. století, parapetní zdivo s jednoduchým kosočtvercovým dekorem.\n\nNa konci prvního adventního týdne je zámecké nádvoří otevřené kvůli již tradičním zámeckým adventním oslavám. V rámci této slavnosti je možnost prohlídky zámeckého dvoru a dřívějších stájí. Dále v rámci festivalu ve Weinviertelu (koncerty na zámcích Weinviertelu) klasické koncerty ve slavnostním sále. Zvláštní příležitost také pro jiné výstavy v rámci zámku, kde se konají módní přehlídky a některé výstavy a vzpomíná se výročí duchovních. \n"}
{"id": "602253", "url": "https://cs.wikipedia.org/wiki?curid=602253", "title": "Chifley Tower", "text": "Chifley Tower\n\nChifley Tower je mrakodrap v australském Sydney. Postaven byl podle návrhu, který vypracovala firma Kohn Pederson Fox. Má 53 podlaží a výšku 244 m, je tak nejvyšší mrakodrap ve městě. Výstavba probíhala v letech 1987 - 1992 a náklady byly 425 milionů dolarů. Budova disponuje 90 000 m převážně kancelářských prostor a budovu obsluhuje celkem 28 výtahů.\n\n\n"}
{"id": "602254", "url": "https://cs.wikipedia.org/wiki?curid=602254", "title": "WebKit", "text": "WebKit\n\nWebKit je název renderovacího jádra prohlížeče a současně na tomto jádře postaveném frameworku, který využívají aplikace operačního systému Mac OS X společnosti Apple Inc. (Safari, Dashboard, Mail a další).\n\nČást kódu jádra WebKit, která má na starost interpretaci jazyků HTML a JavaScript, vychází z knihoven KHTML a KJS vyvíjených v rámci KDE od roku 1998. WebKit byl původně určen jen pro operační systém Mac OS X, ale v dnešní době jej najdeme jako základ pro webové prohlížeče ostatních operačních systémů (např. Linux a Microsoft Windows včetně mobilních operačních systému, např. Apple iOS, Android, BlackBerry Tablet OS, Bada, Tizen a webOS) nebo jiných zařízení, např. čtečky e-knih Amazon Kindle. V současnosti má na jeho velkém rozšíření největší zásluhu webový prohlížeč Google Chrome, díky kterému je podle statistiky nástroje StatCounter z listopadu 2012 nejpoužívanějším jádrem mezi uživateli.\n\nVývoj začal v roce 2002 převzetím jádra KHTML a doplněním o další funkce a vlastnosti a následně jej poprvé představil Steve Jobs na Macworld Conference & Expo v Lednu roku 2003. V červnu roku 2005 se stal WebKit Open-source, do té doby bylo pouze pod touto licencí WebCore a JavaScriptCore. V roce 2007 došlo ke spojení WebKitu a KHTML a tím k jeho výraznému posunutí kupředu. Začalo se pracovat na multiplatformnosti a následně došlo k zveřejnění beta verze prohlížeče Safari i pro operační systém Microsoft Windows. Začátkem března roku 2013 Google oznámil, že nebude dále spolupracovat s Applem na WebKitu, ale, že vytvoří fork tohoto jádra, který se bude jmenovat Blink a dále bude pracovat jen na něm. K vývoji jádra Blinku se rychle přidaly další společnosti, jako Opera software.\n\n"}
{"id": "602265", "url": "https://cs.wikipedia.org/wiki?curid=602265", "title": "Gymnázium Ivana Olbrachta", "text": "Gymnázium Ivana Olbrachta\n\nGymnázium Ivana Olbrachta je všeobecné gymnázium v Semilech. Bylo pojmenováno na počest spisovatele a novináře Ivana Olbrachta. Gymnázium sídlí společně se Základní školou Ivana Olbrachta v komplexu budov na adrese Nad Špejcharem 574. Školní komplex byl postaven podle návrhu architekta Oldřicha Udatného v letech 1947–1951 pro základní školství, avšak od roku 1953 sem byla umístěna i střední škola. V roce 1972 byl komplex rozdělen na část patřící gymnáziu a část patřící základní škole, postupně pak připadla větší část gymnáziu, první stupeň základní školy je přitom ve starší školní budově na Komenského náměstí. V roce 2010 proběhla rozsáhlá rekonstrukce areálu. Gymnázium datuje svůj vznik do roku 1949 a uvádí, že ve své nynější budově působí od roku 1952, od roku 1990 je jako příspěvková organizace samostatným právním subjektem.\n\nGymnázium se snaží studenty připravovat na studium na vysokých školách, vysoké procento se na vysoké školy dostává. Škola nabízí studentům i široké veřejnosti filmový klub s promítáním a diskusí ve školní prostorné aule.\n\nV nabídce všeobecného gymnázia jsou předměty zeměpis, dějepis, biologie, matematika, fyzika a mnohé další. Z jazyků je možné studovat češtinu, angličtinu, němčinu, ruštinu, francouzštinu a latinu.\n\nNa gymnáziu se nachází několik specializovaných učeben. Laboratoře mají předměty biologie, chemie a fyzika. Vlastní keramickou dílnu má výtvarná výchova. Škola se také může pochlubit dvěma učebnami výpočetní techniky, dále je v několika třídách umístěn dataprojektor s plátnem.\n\n\n\n"}
{"id": "602267", "url": "https://cs.wikipedia.org/wiki?curid=602267", "title": "Jim Broadbent", "text": "Jim Broadbent\n\nJim Broadbent (* 24. května 1949, Lincoln, Anglie, Spojené království) je britský herec. Jde o dvojnásobného držitele britské filmové ceny BAFTA a držitele Zlatého glóbu i Oscara za vedlejší roli ve snímku \"Iris\" z roku 2001.\n\nPochází z umělecky založené rodiny, maminka byla sochařka, tatínek nábytkový návrhář. Po studiích herectví na Londýnské akademii dramatických umění se stal divadelním hercem. Ve filmu se objevuje od počátku 70. let, nicméně zpočátku hrál pouze malé a epizodní roličky a natáčel především v televizi, postupně se ale vypracoval k větším úlohám a nakonec i k hlavním rolím, které vytvořil například ve snímku \"Život je sladký\" z roku 1990. Jeho první velký hollywoodský úspěch se dostavil v roce 2001 ve snímku \"Moulin Rouge!\", v témže roce pak snímek \"Iris\", za nějž obdržel Zlatý glóbus i Oscara.\n\n\n"}
